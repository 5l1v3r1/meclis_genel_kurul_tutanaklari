






DÖNEM : 22





DÖNEM
: 22 CİLT : 57  YASAMA YILI : 2



T. B. M. M.
TUTANAK DERGİSİ


117 nci Birleşim
16 Temmuz 2004 Cuma


İ
Ç İ N D E K İ L E R


 I. - GEÇEN TUTANAK
ÖZETİ
II. - BU BİRLEŞİM TUTANAK ÖZETİ
III. - GELEN
KÂĞITLAR
IV. -
BAŞKANLIĞIN GENEL KURULA SUNUŞLARI
A)
TEZKERELER VE ÖNERGELER
1.- Antalya Milletvekili Feridun Fikret
Baloğlu'nun (6/1110) esas numaralı sözlü sorusunu geri aldığına ilişkin
önergesi (4/211)
2.- Denizli Milletvekili Ümmet Kandoğan'ın
(6/1131) esas numaralı sözlü sorusunu geri aldığına ilişkin önergesi (4/212)
V.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER
1.- Adlî Yargı İlk Derece Mahkemeleri ile
Bölge Adliye Mahkemelerinin Kuruluş, Görev ve Yetkileri Hakkında Kanun Tasarısı
ve Adalet Komisyonu Raporu (1/521) (S. Sayısı: 146) 
2.- Hukuk Usulü Muhakemeleri Kanununda
Değişiklik Yapılmasına İlişkin Kanun Tasarısı ve Adalet Komisyonu Raporu
(1/523) (S. Sayısı: 152) 
3.- Çanakkale Milletvekilleri Mehmet Daniş
ve İbrahim Köşdere'nin, Gelibolu Yarımadası Tarihî Millî Parkı Kanununa Geçici
Bir Madde Eklenmesine Dair Kanun Teklifi (Kamu İhale Kanununa Geçici Madde
Eklenmesine Dair Kanun Teklifi) ile Plan ve Bütçe Komisyonu Raporu (2/212) (S.
Sayısı: 305)
4.- Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Plan ve Bütçe
Komisyonu Raporu (1/825) (S. Sayısı: 635) 
5.- Pamukbank Türk Anonim Şirketinin
Türkiye Halk Bankası Anonim Şirketine Devri ve Bazı Kanunlarda Değişiklik
Yapılmasına İlişkin Kanun Tasarısı ve Plan ve Bütçe Komisyonu Raporu (1/843)
(S. Sayısı: 648)
6.- Elektrik Piyasası Kanunu, Doğal Gaz
Piyasası Kanunu ve Petrol Piyasası Kanununda Değişiklik Yapılması Hakkında
Kanun Tasarısı ile Sanayi, Ticaret, Enerji, Tabiî Kaynaklar, Bilgi ve Teknoloji
Komisyonu Raporu (1/834) (S. Sayısı: 647)
7.- Yenilenebilir Enerji Kaynaklarının
Elektrik Enerjisi Üretimi Amaçlı Kullanımına İlişkin Kanun Tasarısı ile Sanayi,
Ticaret, Enerji, Tabiî Kaynaklar, Bilgi ve Teknoloji Komisyonu Raporu (1/846)
(S. Sayısı: 646) 
8.- Dernekler Kanunu Tasarısı ve İçişleri
Komisyonu Raporu (1/854) (S. Sayısı: 651)
9.- Memurlar ve Diğer Kamu Görevlilerinin
Yargılanması Hakkında Kanunda Değişiklik Yapılması Hakkında 9.6.2004 Tarih ve
5186 Sayılı Kanun ile Anayasanın 89 uncu ve 104 üncü Maddeleri Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi ve Adalet
Komisyonu Raporu (1/833) (S.Sayısı: 652)
10.- Terör ve Terörle Mücadeleden Doğan
Zararların Karşılanması Hakkında Kanun Tasarısı ile İçişleri ve Plan ve Bütçe
Komisyonları Raporları (1/793) (S. Sayısı: 650)
VI.-
AÇIKLAMALAR VE SATAŞMALARA İLİŞKİN KONUŞMALAR
1.- Mersin Milletvekili Mustafa
Özyürek'in, Maliye Bakanı Kemal Unakıtan'ın, şahsına sataşması nedeniyle
konuşması
2.- İstanbul Milletvekili Algan
Hacaloğlu'nun, Denizli Milletvekili Ümmet Kandoğan'ın şahsına sataşması
nedeniyle konuşması
3.- Mardin Milletvekili Muharrem Doğan'ın,
Ağrı Milletvekili Naci Aslan'ın şahsına sataşması nedeniyle konuşması
VII.-
SORULAR VE CEVAPLAR
A) YAZILI
SORULAR VE CEVAPLARI
1.- Adana Milletvekili Atilla BAŞOĞLU'nun,
Eurovision Şarkı Yarışmasına ve katılımcı bir ülkeye ilişkin Başbakandan sorusu
ve Devlet Bakanı Beşir ATALAY'ın cevabı (7/2779)
2.- Adana Milletvekili Atilla BAŞOĞLU'nun,
son beş yıl içinde ülkemizde elektrik, yanıcı gazlar ve akaryakıttan tahsil
edilen vergi gelirine ilişkin sorusu ve Maliye Bakanı Kemal UNAKITAN'ın cevabı
(7/2807)
3.- Denizli Milletvekili Ümmet
KANDOĞAN'ın, Katma Değer Vergisine ilişkin sorusu ve Maliye Bakanı Kemal
UNAKITAN'ın cevabı (7/2831)
4.- İstanbul Milletvekili Emin ŞİRİN'in,
TMSF'nin bilanço değerlerine ilişkin Başbakandan sorusu ve Devlet Bakanı ve
Başbakan Yardımcısı Abdüllatif ŞENER'in cevabı (7/2851)
5.- Çankırı Milletvekili Hikmet
ÖZDEMİR'in, Diyanet İşleri Başkanlığı kadrosundaki personel açığı ve bazı
sorunlara ilişkin sorusu ve Devlet Bakanı Mehmet AYDIN'ın cevabı (7/2888)
6.- İzmir Milletvekili Enver ÖKTEM’in,
balda destekleme projesine,
- Antalya Milletvekili Nail KAMACI'nın,
Antalya Tarım İl Müdürlüğüyle ilgili bazı iddialara,
- Antalya Milletvekili Feridun Fikret
BALOĞLU'nun, zeytin ve zeytinyağı sektörünün sorunlarına,
İlişkin soruları ve Tarım ve Köyişleri
Bakanı Sami GÜÇLÜ’nün cevabı (7/2933, 2934, 2935)
7.- Ankara Milletvekili Yakup KEPENEK'in,
ithal edilen palmyağı ile ilgili bazı iddialara ilişkin sorusu ve Tarım ve
Köyişleri Bakanı Sami GÜÇLÜ'nün cevabı (7/3007)


I. - GEÇEN TUTANAK ÖZETİ
TBMM Genel Kurulu saat 11.00'de açılarak
sekiz oturum yaptı.
Ardahan Milletvekili Ensar Öğüt'ün, canlı
hayvan kaçakçılığının ekonomimiz üzerindeki olumsuz etkilerine ve alınması
gereken tedbirlere ilişkin gündemdışı konuşmasına, Tarım ve Köyişleri Bakanı
Sami Güçlü cevap verdi. 
Sakarya Milletvekili Süleyman Gündüz,
Marmara depreminin 5 inci yıldönümüne, 
İstanbul Milletvekili Ali Rıza Gülçiçek,
Hacı Bektaş Veli'yi anma, kültür ve sanat etkinliklerine, Hacı Bektaş Dergâhı
çevre düzenlemesinin altyapı çalışmalarının tamamlanması için alınması gereken
tedbirlere,
İlişkin gündemdışı birer konuşma yaptılar.
Ankara Milletvekili Yakup Kepenek ve 23
milletvekilinin, ülkemizde tarım sektörünün yapısal sorunlarının dışticaret
açısından araştırılarak, ABD ve AB ülkelerinin uygulamalarına koşut tarımsal
destekleme politikalarının (10/208),
Ankara Milletvekili Yakup Kepenek ve 25
milletvekilinin, kütüphanelerin durumunun ve eksikliklerinin saptanması ve
sorunlara çözüm yollarının araştırılarak alınması gereken önlemlerin (10/209),
Afyon Milletvekili Halil Ünlütepe ve 21
milletvekilinin, Eber Gölünde meydana gelen kirliliğin ve çevresel etkilerinin
araştırılarak alınması gereken önlemlerin (10/210),
Belirlenmesi amacıyla Meclis araştırması
açılmasına ilişkin önergeleri Genel Kurulun bilgisine sunuldu; önergelerin
gündemdeki yerlerini alacağı ve öngörüşmelerinin, sırası geldiğinde yapılacağı
açıklandı.
Daha önce gelen kâğıtlar listesinde
yayımlanan ve dağıtılmış bulunan 651, 652 ve 650 sıra sayılı kanun
tasarılarının, 48 saat geçmeden, gündemin "Kanun Tasarı ve Teklifleri ile
Komisyonlardan Gelen Diğer İşler" kısmında yer alan 646 sıra sayılı kanun
tasarısından sonra gelmek üzere gündeme alınmasına ve diğer işlerin sırasının
buna göre teselsül ettirilmesine; Genel
Kurulun 15.7.2004 Perşembe günkü birleşiminde çalışma süresinin 650 sıra sayılı
kanun tasarısının görüşmelerinin bitimine kadar uzatılmasına, bu işin bu
birleşimde bitirilememesi halinde 16.7.2004 Cuma günü saat 14.00'te
toplanmasına ve bu işin bitimine kadar çalışma süresinin uzatılmasına; bu işin
görüşmelerinin bitiminden sonra, Anayasanın 93 ve İçtüzüğün 5 inci maddelerine
göre Türkiye Büyük Millet Meclisinin tatile girmesine ilişkin Danışma Kurulu
önerisi kabul edildi.
Genel Kurulu ziyaret eden Yakutistan Tarım
Bakanı Aial Stepanov ve beraberindeki
heyete Başkanlıkça "Hoşgeldiniz" denildi.

Gündemin "Kanun Tasarı ve Teklifleri
ile Komisyonlardan Gelen Diğer İşler" kısmının:
1 inci sırasında bulunan, Adlî Yargı İlk
Derece Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında Kanun Tasarısının (1/521) (S. Sayısı: 146),
2 nci sırasında bulunan, Hukuk Usulü
Muhakemeleri Kanununda Değişiklik Yapılmasına İlişkin Kanun Tasarısının (1/523)
(S. Sayısı: 152),
3 üncü sırasında bulunan, Kamu İhale
Kanununa Geçici Madde Eklenmesine Dair Kanun Teklifinin (2/212) (S. Sayısı: 305),
Görüşmeleri, daha önce geri alınan
maddelere ilişkin komisyon raporları henüz gelmediğinden;
Ertelendi.
Görüşmelerine devam olunan:
4 üncü sırasında bulunan, Kamu Yönetiminin
Temel İlkeleri ve Yeniden Yapılandırılması Hakkında Kanun Tasarısının (1/731)
(S. Sayısı: 349) yapılan oylamadan sonra,
5 inci sırasında bulunan, Bazı Kanunlarda
ve 178 Sayılı Kanun Hükmünde Kararnamede Değişiklik Yapılması Hakkında Kanun
Tasarısının (1/840) (S.Sayısı: 645) elektronik cihazla yapılan açıkoylamadan
sonra,
Kabul edilip kanunlaştığı açıklandı.
İstanbul Milletvekili Onur Öymen, 
Denizli Milletvekili Ümmet Kandoğan;
Devlet Bakanı ve Başbakan Yardımcısı
Mehmet Ali Şahin'in, şahıslarına sataştığı iddiasıyla birer açıklamada
bulundular.
6 ncı sırasında bulunan, Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısının
(1/825) (S. Sayısı: 635) tümü üzerindeki görüşmeler tamamlanarak maddelerine
geçilmesi kabul edildi; birleşime verilen aradan sonra, ilgili Komisyon
yetkililerinin Genel Kurulda hazır bulunmadıkları anlaşıldığından, müzakereleri
ertelendi.
Alınan karar gereğince, 16 Temmuz 2004
Cuma günü saat 14.00'te toplanmak üzere, birleşime 02.01'de son verildi.




Yılmaz
  Ateş










Başkanvekili













Mehmet Daniş 


Mevlüt Akgün







Çanakkale 


Karaman







Kâtip Üye 


Kâtip Üye




Enver
  Yılmaz










Ordu










Kâtip Üye











II. - BU
BİRLEŞİM TUTANAK ÖZETİ

TBMM Genel Kurulu saat 11.00'de açılarak
beş oturum yaptı.
Antalya Milletvekili Feridun Fikret
Baloğlu'nun (6/1110),
Denizli Milletvekili Ümmet Kandoğan'ın
(6/1131),
Esas numaralı sözlü sorusunu geri aldığına
ilişkin önergesi okundu; sorunun geri verildiği bildirildi.
Gündemin "Kanun Tasarı ve Teklifleri
ile Komisyonlardan Gelen Diğer İşler" kısmının:
1 inci sırasında bulunan, Adli Yargı İlk
Derece Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında Kanun Tasarısının (1/521) (S. Sayısı: 146),
2 nci sırasında bulunan, Hukuk Usulü
Muhakemeleri Kanununda Değişiklik Yapılmasına
İlişkin Kanun Tasarısının (1/523) (S. Sayısı:
152),
3 üncü sırasında bulunan, Kamu ihale
Kanununa Geçici Madde Eklenmesine Dair Kanun
Teklifinin (2/212) (S. Sayısı: 305),
Görüşmeleri, daha önce geri alınan
maddelere ilişkin komisyon raporları henüz gelmediğinden;
6 ncı sırasında bulunan, Elektrik Piyasası
Kanunu, Doğal Gaz Piyasası Kanunu ve Petrol
Piyasası Kanununda Değişiklik Yapılması
Hakkında Kanun Tasarısının (1/834) (S. Sayısı: 647),
7 nci sırasında bulunan, Yenilenebilir
Enerji Kaynaklarının Elektrik Enerjisi Üretimi
Amaçlı Kullanımına İlişkin Kanun
Tasarısının (1/846) (S. Sayısı: 646),
Görüşmeleri, ilgili komisyon yetkilileri
Genel Kurulda hazır bulunmadığından;
Ertelendi.
4 üncü sırasında bulunan, Bazı Kanun ve
Kanun Hükmünde Kararnamelerde Değişiklik
Yapılmasına Dair Kanun Tasarısının (1/825)
(S. Sayısı: 635),
5 inci sırasında bulunan, Pamukbank Türk
Anonim Şirketinin Türkiye Halk Bankası Anonim Şirketine Devri
ve Bazı Kanunlarda
Değişiklik Yapılmasına İlişkin Kanun Tasarısının (1/843) (S. Sayısı:
648),
10 uncu sırasında bulunan, Terör ve
Terörle Mücadeleden Doğan Zararların Karşılanması
Hakkında Kanun Tasarısının (1/793) (S.
Sayısı: 650),
Görüşmeleri tamamlanarak elektronik
cihazla yapılan açıkoylamadan;
8 inci sırasında bulunan, Dernekler Kanunu
Tasarısının (1/854) (S. Sayısı: 651),
9 uncu sırasında bulunan, Memurlar ve
Diğer Kamu Görevlilerinin Yargılanması Hakkında Kanunda Değişiklik Yapılması
Hakkında 9.6.2004 Tarih ve 5186 Sayılı Kanun ile Anayasanın 89 uncu ve 104 üncü
Maddeleri Gereğince Cumhurbaşkanınca Bir Daha Görüşülmek Üzere Geri Gönderme
Tezkeresinin (1/833) (S. Sayısı: 652),
Görüşmelerini müteakiben yapılan
oylamadan;
Sonra kabul edilip kanunlaştığı açıklandı.
Mersin Milletvekili Mustafa Özyürek,
Maliye Bakam Kemal Unakıtan'ın, İstanbul Milletvekili Algan Hacaloğlu, Denizli
Milletvekili Ümmet Kandoğan'ın, Mardin Milletvekili Muharrem Doğan, Ağrı
Milletvekili Naci Aslan'ın,
Konuşmasında, şahsına sataşması nedeniyle
bir açıklamada bulundu.
Anayasa ve İçtüzüğün ilgili maddeleri
gereğince, 1 Ekim 2004 Cuma günü saat 15.00'te toplanmak üzere, birleşime
03.37'de son verildi.




Yılmaz
  Ateş













Başkanvekili
















Enver Yılmaz 


Mevlüt Akgün










Ordu


Karaman










Kâtip Üye


Kâtip Üye







 No. :  171
III. - GELEN KÂĞITLAR
16 Temmuz 2004 Cuma 

Tasarılar
 1.- Türkiye Cumhuriyeti Hükümeti ile Ukrayna Bakanlar Kurulu
Arasında Çevre Koruma Alanında İkili İşbirliği Anlaşmasının Onaylanmasının
Uygun Bulunduğuna Dair Kanun Tasarısı (1/859) (Çevre ve Dışişleri
Komisyonlarına) (Başkanlığa geliş tarihi: 13.7.2004)
 2.- Türkiye Cumhuriyeti ve Afganistan İslami Geçiş Devleti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Tasarısı (1/860) (Plan ve Bütçe ve
Dışişleri Komisyonlarına) (Başkanlığa geliş tarihi: 13.7.2004)
3.- Türkiye Cumhuriyeti
ile Avrupa Birliği Arasındaki Mali İşbirliği Çerçevesinde Temin Edilecek Mali
Yardımların Uygulanmasına İlişkin Çerçeve Anlaşmanın Onaylanmasının Uygun
Bulunduğuna Dair Kanun Tasarısı (1/861)
(Plan ve Bütçe ve Dışişleri Komisyonlarına) (Başkanlığa geliş tarihi:
13.7.2004)
4.- Türkiye Cumhuriyeti
ve Lübnan Cumhuriyeti Arasında Yatırımların Teşviki ve Karşılıklı Korunmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı (1/862)
(Plan ve Bütçe ve Dışişleri Komisyonlarına) (Başkanlığa geliş tarihi:
13.7.2004)
5.- Gıda ve Tarım İçin
Bitki Genetik Kaynakları Uluslararası Antlaşmasının Onaylanmasının Uygun
Bulunduğuna Dair Kanun Tasarısı (1/863) (Tarım, Orman ve Köyişleri ve Dışişleri Komisyonlarına) (Başkanlığa geliş
tarihi: 13.7.2004)
6.- Türkiye Cumhuriyeti
Hükümeti ile Afganistan İslami Geçiş
Devleti Arasında Ticaret ve Ekonomik İşbirliği Anlaşmasının Onaylanmasının
Uygun Bulunduğuna Dair Kanun Tasarısı (1/864) (Sanayi, Ticaret, Enerji, Tabiî Kaynaklar,
Bilgi ve Teknoloji ve Dışişleri
Komisyonlarına) (Başkanlığa geliş tarihi: 13.7.2004)
7.- Tarım Sigortaları
Kanunu Tasarısı (1/865) (Tarım, Orman ve Köyişleri ve Plan ve Bütçe
Komisyonlarına) (Başkanlığa geliş tarihi: 12.7.2004)
8.- Düzenleyici ve
Denetleyici Kurumlar Hakkında Kanun Tasarısı (1/866) (Adalet ve Plan ve Bütçe
Komisyonlarına) (Başkanlığa geliş tarihi: 12.7.2004)
9.- Türkiye Cumhuriyeti
Hükümeti ve Oman Sultanlığı Hükümeti Arasında Çevre Koruma Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı (1/867)
(Çevre ve Dışişleri Komisyonlarına) (Başkanlığa geliş tarihi: 16.7.2004)
10.- Türkiye Cumhuriyeti
Hükümeti ile Fas Krallığı Hükümeti
Arasında Çevre Koruma Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/868) (Çevre ve Dışişleri Komisyonlarına)
(Başkanlığa geliş tarihi: 16.7.2004)
11.- Türkiye Cumhuriyeti
Hükümeti ile Bulgaristan Cumhuriyeti Hükümeti Arasında Çevre Koruma Alanında
İşbirliği Anlaşmasının Onaylanmasının Uygun Bulunduğuna Dair Kanun Tasarısı
(1/869) (Çevre ve Dışişleri Komisyonlarına) (Başkanlığa geliş tarihi:
16.7.2004)
12.- Türkiye Cumhuriyeti
Hükümeti ile Kuzey Kıbrıs Türk Cumhuriyeti Hükümeti Arasında Çevre Alanında
İşbirliği Anlaşmasının Onaylanmasının Uygun Bulunduğuna Dair Kanun Tasarısı
(1/870) (Çevre ve Dışişleri Komisyonlarına) (Başkanlığa geliş tarihi:
16.7.2004)
Teklifler 
1.- Nevşehir Milletvekili
Mehmet Elkatmış ve 23 Milletvekilinin; 3686 sayılı İnsan Haklarını İnceleme
Komisyonu Kanununun 4 üncü Maddesine Bir Bent Eklenmesine Dair Kanun Teklifi
(2/311) (Anayasa Komisyonuna) (Başkanlığa geliş tarihi: 1.7.2004)
 2.- İzmir Milletvekili Ahmet Ersin'in; Mahalle Muhtarlığı Hizmet
Binası Yapılması Hakkında Kanun Teklifi (2/312) (İçişleri ve Plan ve Bütçe
Komisyonlarına) (Başkanlığa geliş tarihi: 8.7.2004)
 3.- Mersin Milletvekili Mustafa Özyürek ve 8 Milletvekilinin; Esnaf
ve Sanatkarlar ve Diğer Bağımsız Çalışanlar Sosyal Sigortalar Kurumu Kanunu ve
Tarımda Kendi Adına ve Hesabına Çalışanlar Sosyal Sigortalar Kanununun Bazı
Maddelerinin Değiştirilmesi Hakkında Kanun Teklifi (2/313) (Sağlık, Aile,
Çalışma ve Sosyal İşler ve Plan ve Bütçe Komisyonlarına) ) (Başkanlığa geliş
tarihi: 8.7.2004)
 4.- Samsun Milletvekili Mustafa Çakır'ın; Sosyal Sigortalar Kanununa
Bir Ek Madde Eklenmesine Dair Kanun Teklifi (2/314) (Plan ve Bütçe ve Sağlık,
Aile, Çalışma ve Sosyal İşler Komisyonlarına) (Başkanlığa geliş
tarihi:14.7.2004)
 5.- Samsun Milletvekili A. Haluk Koç ile Konya Milletvekili Atilla
Kart'ın; 657 Sayılı Devlet Memurları Kanunu ile 6245 Sayılı Kanun, 3717 sayılı
Kanunun Bazı Maddeleri ve 399 Sayılı Kanun Hükmünde Kararnamenin Bir Maddesinde
Değişiklik Yapılması Hakkında Kanun Teklifi (2/315) (Plan ve Bütçe Komisyonuna) (Başkanlığa geliş tarihi:16.7.2004)
 6.- Ardahan Milletvekili Ensar Öğüt'ün; 3285 sayılı Hayvan Sağlığı
ve Zabıtası Kanununun Bazı Maddelerinde Değişiklik Yapılmasına İlişkin Kanun
Teklifi (2/316) (Adalet ve Tarım, Orman ve Köyişleri Komisyonlarına)
(Başkanlığa geliş tarihi:16.7.2004)
 7.- Erzurum Milletvekili Mustafa Nuri Akbulut ve 3 Milletvekilinin;
17.3.1981 Tarihli ve 2429 Sayılı Ulusal Bayram ve Genel Tatiller Hakkında
Kanunda Değişiklik Yapılmasına İlişkin Kanun Teklifi (2/317) (İçişleri
Komisyonuna) (Başkanlığa geliş tarihi:16.7.2004)
Sözlü Soru Önergeleri
1.- Antalya Milletvekili
Feridun Fikret BALOĞLU'nun, Antalya-Serik İlçesi enerji nakil hatlarındaki
sorunlara ve yapılan çalışmalara ilişkin Enerji ve Tabiî Kaynaklar Bakanından
sözlü soru önergesi (6/1206) (Başkanlığa geliş tarihi: 2.7.2004)
2.- Antalya Milletvekili
Feridun Fikret BALOĞLU'nun, Antalya-Kaş-Kalkan-İslamlar Köyündeki trafo
ihtiyacına ilişkin Enerji ve Tabiî
Kaynaklar Bakanından sözlü soru önergesi (6/1207) (Başkanlığa geliş tarihi:
2.7.2004)
3.- Bursa Milletvekili
Mehmet KÜÇÜKAŞIK'ın, Emet-Orhaneli Projesi kapsamındaki Çınarcık Barajı ve
Hidro Elektrik Santraline ilişkin Bayındırlık ve İskân Bakanından sözlü soru
önergesi (6/1208) (Başkanlığa geliş tarihi: 2.7.2004)
4.-
Bursa Milletvekili Mehmet KÜÇÜKAŞIK'ın, Emet-Orhaneli Projesi kapsamındaki iki
baraja ilişkin Enerji ve Tabiî
Kaynaklar Bakanından sözlü soru önergesi (6/1209) (Başkanlığa geliş tarihi:
2.7.2004)
5.- Muğla Milletvekili
Fahrettin ÜSTÜN'ün, ABD Başkanının
ülkemizi ziyaretinin maliyetine ilişkin Maliye Bakanından sözlü soru önergesi
(6/1210) (Başkanlığa geliş tarihi: 2.7.2004)
6.- Muğla Milletvekili
Ali ARSLAN'ın, turizm amaçlı yatırımlar
için açılan ihalelere ilişkin Kültür ve Turizm Bakanından sözlü soru önergesi
(6/1211) (Başkanlığa geliş tarihi: 2.7.2004)
7.- Balıkesir
Milletvekili Sedat PEKEL'in, İlköğretim
Genel Müdür Yardımcılığına yapılan atamaya ilişkin Başbakandan sözlü soru
önergesi (6/1212) (Başkanlığa geliş tarihi: 2.7.2004)
8.- Bilecik Milletvekili
Yaşar TÜZÜN'ün, köy yollarının alt
yapılarının iyileştirilmesine ilişkin Tarım ve Köyişleri Bakanından sözlü soru önergesi (6/1213) (Başkanlığa
geliş tarihi: 2.7.2004)
9.- Iğdır Milletvekili
Dursun AKDEMİR'in, atanan ve görevden
alınan personele ilişkin Çevre ve Orman Bakanından sözlü soru önergesi (6/1214)
(Başkanlığa geliş tarihi: 2.7.2004)
10.- Iğdır Milletvekili
Dursun AKDEMİR’in, atanan ve görevden
alınan personele ilişkin Kültür ve Turizm Bakanından sözlü soru önergesi
(6/1215) (Başkanlığa geliş tarihi: 2.7.2004)
11.- Iğdır Milletvekili
Dursun AKDEMİR'in, atanan ve görevden
alınan personele ilişkin Enerji ve
Tabiî Kaynaklar Bakanından sözlü soru önergesi (6/1216) (Başkanlığa geliş tarihi:
2.7.2004)
12.- Iğdır Milletvekili
Dursun AKDEMİR'in, atanan ve görevden
alınan personele ilişkin Sanayi ve
Ticaret Bakanından sözlü soru önergesi
(6/1217) (Başkanlığa geliş tarihi: 2.7.2004)
13.- Iğdır Milletvekili
Dursun AKDEMİR'in, atanan ve görevden
alınan personele ilişkin Çalışma ve Sosyal Güvenlik Bakanından sözlü soru önergesi (6/1218)
(Başkanlığa geliş tarihi: 2.7.2004)
14.- Iğdır Milletvekili
Dursun AKDEMİR'in, atanan ve görevden alınan personele ilişkin
Tarım ve Köyişleri Bakanından
sözlü soru önergesi (6/1219) (Başkanlığa geliş tarihi: 2.7.2004)
15.- Iğdır Milletvekili
Dursun AKDEMİR'in, atanan ve görevden alınan personele ilişkin Ulaştırma Bakanından sözlü soru önergesi (6/1220) (Başkanlığa geliş tarihi:
2.7.2004)
16.- Iğdır Milletvekili
Dursun AKDEMİR'in, atanan ve görevden alınan personele ilişkin
Sağlık Bakanından sözlü soru önergesi (6/1221) (Başkanlığa geliş tarihi:
2.7.2004)
17.- Iğdır Milletvekili
Dursun AKDEMİR'in, atanan ve görevden alınan personele ilişkin
Bayındırlık ve İskân Bakanından sözlü soru önergesi (6/1222) (Başkanlığa
geliş tarihi: 2.7.2004)
18.- Iğdır Milletvekili
Dursun AKDEMİR'in, atanan ve görevden alınan personele ilişkin
Millî Eğitim Bakanından sözlü soru önergesi (6/1223) (Başkanlığa geliş
tarihi: 2.7.2004)
19.- Iğdır Milletvekili
Dursun AKDEMİR'in, atanan ve görevden alınan personele ilişkin
Maliye Bakanından sözlü soru önergesi (6/1224) (Başkanlığa geliş tarihi:
2.7.2004)
20.- Iğdır Milletvekili
Dursun AKDEMİR'in, atanan ve görevden alınan personele ilişkin İçişleri Bakanından sözlü soru önergesi (6/1225) (Başkanlığa geliş tarihi:
2.7.2004)
21.- Iğdır Milletvekili
Dursun AKDEMİR'in, atanan ve görevden alınan personele ilişkin
Millî Savunma Bakanından sözlü soru önergesi (6/1226) (Başkanlığa geliş
tarihi: 2.7.2004)
22.- Iğdır Milletvekili
Dursun AKDEMİR'in, atanan ve görevden alınan personele ilişkin Adalet Bakanından sözlü soru önergesi (6/1227) (Başkanlığa geliş tarihi:
2.7.2004)
23.- Iğdır Milletvekili
Dursun AKDEMİR'in, atanan ve görevden alınan personele ilişkin
Devlet Bakanından (Güldal AKŞİT)
sözlü soru önergesi (6/1228) (Başkanlığa geliş tarihi: 2.7.2004)
24.- Iğdır Milletvekili
Dursun AKDEMİR'in, atanan ve görevden alınan personele ilişkin
Devlet Bakanından (Kürşad
TÜZMEN) sözlü soru önergesi (6/1229)
(Başkanlığa geliş tarihi: 2.7.2004)

25.- Iğdır Milletvekili
Dursun AKDEMİR'in, atanan ve görevden alınan personele ilişkin
Devlet Bakanından (Ali BABACAN)
sözlü soru önergesi (6/1230) (Başkanlığa geliş tarihi: 2.7.2004)
26.- Iğdır Milletvekili
Dursun AKDEMİR'in, atanan ve görevden alınan personele ilişkin
Devlet Bakanından (Beşir ATALAY)
sözlü soru önergesi (6/1231) (Başkanlığa geliş tarihi: 2.7.2004)
27.- Iğdır Milletvekili
Dursun AKDEMİR'in, atanan ve görevden alınan personele ilişkin
Devlet Bakanından (Mehmet AYDIN) sözlü soru önergesi (6/1232)
(Başkanlığa geliş tarihi: 2.7.2004)
28.- Iğdır Milletvekili
Dursun AKDEMİR'in, atanan ve görevden alınan personele ilişkin Devlet Bakanı ve Başbakan Yardımcısından (Mehmet Ali ŞAHİN)
sözlü soru önergesi (6/1233) (Başkanlığa geliş tarihi: 2.7.2004)
29.- Iğdır Milletvekili
Dursun AKDEMİR'in, atanan ve görevden alınan personele ilişkin Devlet Bakanı ve Başbakan Yardımcısından (Abdüllatif ŞENER) sözlü soru önergesi (6/1234) (Başkanlığa
geliş tarihi: 2.7.2004)
30.- Balıkesir
Milletvekili Sedat PEKEL'in, Balıkesir’de bir fakülte ve yüksekokulun bina ve
derslik ihtiyacına ilişkin Devlet
Bakanı ve Başbakan Yardımcısından
(Abdüllatif ŞENER) sözlü soru önergesi
(6/1235) (Başkanlığa geliş tarihi: 5.7.2004)
31.- Balıkesir
Milletvekili Orhan SÜR'ün, bir fabrikanın çevreyi kirlettiği iddialarına
ilişkin Çevre ve Orman Bakanından sözlü
soru önergesi (6/1236) (Başkanlığa geliş tarihi: 6.7.2004)
 32.- Balıkesir Milletvekili Sedat PEKEL'in, basına yansıyan bir açıklamasına
ilişkin Başbakandan sözlü soru önergesi
(6/1237) (Başkanlığa geliş tarihi: 7.7.2004)
33.- Antalya Milletvekili Feridun Fikret BALOĞLU'nun,
Antalya Devlet Senfoni Orkestrasının kapatılacağı iddialarına ilişkin Kültür ve
Turizm Bakanından sözlü soru önergesi (6/1238) (Başkanlığa geliş tarihi:
8.7.2004)
34.- Bilecik Milletvekili
Yaşar TÜZÜN'ün, hızlı tren seferlerine
ve güzergahına ilişkin Ulaştırma
Bakanından sözlü soru önergesi (6/1239) (Başkanlığa geliş tarihi: 8.7.2004)
35.- Niğde Milletvekili
Orhan ERASLAN'ın, Akkaya Barajındaki
kirlenmeye ilişkin Enerji ve Tabiî Kaynaklar Bakanından sözlü soru
önergesi (6/1240) (Başkanlığa geliş tarihi: 8.7.2004)
36.- Balıkesir
Milletvekili Sedat PEKEL'in, TRT'deki sağlık programlarına ilişkin Devlet Bakanından (Beşir ATALAY) sözlü soru
önergesi (6/1241) (Başkanlığa geliş tarihi: 8.7.2004)
37.- Bursa Milletvekili
Mehmet KÜÇÜKAŞIK'ın, Karacabey-Mustafakemalpaşa-Susurluk yol projesine ayrılan
ödeneğe ilişkin Bayındırlık ve İskân Bakanından sözlü soru önergesi (6/1242)
(Başkanlığa geliş tarihi: 9.7.2004)
38.- Bursa Milletvekili
Mehmet KÜÇÜKAŞIK'ın, Balıkesir-Susurluk-Karacabey-Bölünmüş Yol Projesine
ilişkin Bayındırlık ve İskân Bakanından sözlü soru önergesi (6/1243)
(Başkanlığa geliş tarihi: 9.7.2004)
 39.-
Bursa Milletvekili Mehmet KÜÇÜKAŞIK'ın, Bursadaki Miletepolis Antik Kentinde
bilimsel kazılara ne zaman başlanacağına
ilişkin Kültür ve Turizm Bakanından sözlü soru önergesi (6/1244)
(Başkanlığa geliş tarihi: 9.7.2004)
 40.- Balıkesir Milletvekili Sedat PEKEL'in, Balıkesir SEKA kağıt
fabrikasının satışı ve işçilerin mağduriyetine ilişkin Başbakandan sözlü soru
önergesi (6/1245) (Başkanlığa geliş tarihi: 9.7.2004)
41.- Malatya Milletvekili Ferit Mevlüt ASLANOĞLU'nun,
Başbakanlık Vakfı ve bir seyahat acentesine ilişkin Başbakandan sözlü soru önergesi (6/1246) (Başkanlığa geliş tarihi
: 14.7.2004)
42.- Bilecik Milletvekili Yaşar TÜZÜN’ün, milletvekili
lojmanlarına ve satış işlemlerine ilişkin Maliye Bakanından sözlü soru önergesi
(6/1247) (Başkanlığa geliş tarihi : 14.7.2004)

43.- Kırşehir
Milletvekili Hüseyin BAYINDIR'ın, çiftçilerin kredi borçlarına ve
mağduriyetlerine ilişkin Tarım ve Köyişleri Bakanından sözlü soru önergesi
(6/1248) (Başkanlığa geliş tarihi : 14.7.2004)
44.- Balıkesir
Milletvekili Sedat PEKEL'in, Telekom'un telefon konuşma ücretlerinde yaptığı
indirime ilişkin Ulaştırma Bakanından
sözlü soru önergesi (6/1249) (Başkanlığa geliş tarihi : 14.7.2004)
45.- Mersin Milletvekili
Hüseyin GÜLER’in, KPSS sınavında çıkan bir soruya ilişkin Başbakandan sözlü
soru önergesi (6/1250) (Başkanlığa geliş tarihi : 14.7.2004)
46.- Antalya Milletvekili Feridun Fikret BALOĞLU'nun,
Antalya-Side'deki Portikli Yolda
yapılan kazı çalışmalarına ilişkin
Kültür ve Turizm Bakanından sözlü soru önergesi (6/1251) (Başkanlığa
geliş tarihi : 16.7.2004)
47.- Antalya Milletvekili Feridun Fikret BALOĞLU'nun,
Aksaray ili Camiliören Köyünde kanser hastalığının yaygınlaştığı iddiasına
ilişkin Sağlık Bakanından sözlü soru
önergesi (6/1252) (Başkanlığa geliş tarihi : 16.7.2004)
Yazılı Soru Önergeleri
1.- İstanbul Milletvekili
Gürsoy EROL'un, İnsan Haklarını İnceleme Komisyonu'nun daha aktif hale
getirilmesine ilişkin Türkiye Büyük Millet Meclisi Başkanından yazılı soru
önergesi (7/3009) (Başkanlığa geliş tarihi: 17.6.2004)
2. - İstanbul Milletvekili Gürsoy EROL'un,
milletvekili danışmanlarının özlük haklarına ilişkin Türkiye Büyük Millet
Meclisi Başkanından yazılı soru önergesi (7/3010) (Başkanlığa geliş tarihi:
17.6.2004)
3.- İstanbul Milletvekili Emin ŞİRİN'in, petrol
ürünleri ithalatının artışına ilişkin
Başbakandan yazılı soru önergesi (7/3133) (Başkanlığa geliş tarihi:
1.7.2004)
4.-
Antalya Milletvekili Nail KAMACI'nın, Antalya-Kumluca-Mavikent Belediyesindeki
işten çıkarılma iddialarına ilişkin
Başbakandan yazılı soru önergesi (7/3134) (Başkanlığa geliş tarihi:
2.7.2004)
5.- Bursa Milletvekili
Kemal DEMİREL'in, ülkemizdeki özürlülere ve tedavi merkezlerine ilişkin Başbakandan yazılı soru önergesi
(7/3135) (Başkanlığa geliş tarihi: 2.7.2004)
 6.- Bursa Milletvekili Kemal DEMİREL'in, ülkemizdeki özürlülerin rehabilitasyon ve tedavileri ile sosyal güvencelerine ilişkin Başbakandan yazılı soru önergesi (7/3136) (Başkanlığa
geliş tarihi: 2.7.2004)
 7.- İzmir Milletvekili Ahmet
ERSİN'in, 5174 sayılı Kanunun bir hükmüne ilişkin Başbakandan yazılı soru önergesi
(7/3137) (Başkanlığa geliş tarihi: 2.7.2004)
 8.- Konya Milletvekili
Atilla KART'ın, kendisi, eşi ve
çocuklarının iştirakçisi oldukları şirketlere ilişkin Başbakandan yazılı soru
önergesi (7/3138) (Başkanlığa geliş tarihi: 2.7.2004)
 9.- Ardahan Milletvekili
Ensar ÖĞÜT'ün, çiftçilerin kredi
borçlarının geri ödemesinde kolaylık sağlanıp sağlanmayacağına ilişkin Başbakandan yazılı soru önergesi
(7/3139) (Başkanlığa geliş tarihi: 5.7.2004)
 10.- İzmir Milletvekili
Muharrem TOPRAK'ın, İzmir'de düzenlenecek Dünya Üniversitelerarası Spor
Oyunlarının finansman sorununa ilişkin Başbakandan yazılı soru önergesi
(7/3140) (Başkanlığa geliş tarihi: 5.7.2004)
11.- İzmir Milletvekili Ahmet ERSİN'in, İzmir Dünya
Üniversite Oyunları için yapılacak çalışmalara
ilişkin Başbakandan yazılı soru önergesi (7/3141) (Başkanlığa geliş
tarihi: 6.7.2004)
 12.- İstanbul Milletvekili
Bihlun TAMAYLIGİL'in, Adalet Bakanlığı
ve Telekom'da gerçekleştirilen bazı ihalelerle ilgili iddialara ilişkin Başbakandan yazılı soru önergesi
(7/3142) (Başkanlığa geliş tarihi: 7.7.2004)
 13.- Diyarbakır
Milletvekili Muhsin
KOÇYİĞİT'in, Diyarbakır'daki yangında
mağdur olan esnafa ilişkin Başbakandan yazılı soru önergesi (7/3143)
(Başkanlığa geliş tarihi: 7.7.2004)
 14.- Antalya
Milletvekili Nail KAMACI'nın,
Ürdün ziyaretine ilişkin Başbakandan yazılı soru önergesi (7/3144) (Başkanlığa
geliş tarihi: 7.7.2004)
 15.- Kocaeli
Milletvekili İzzet ÇETİN'in,
Ürdün ziyaretine ilişkin Başbakandan yazılı soru önergesi (7/3145) (Başkanlığa
geliş tarihi: 7.7.2004)
 16.- İstanbul
Milletvekili Gürsoy
EROL'un, özürlü üniversite
öğrencilerinin harçlarına ilişkin Başbakandan yazılı soru önergesi (7/3146)
(Başkanlığa geliş tarihi: 8.7.2004)
 17.- Samsun Milletvekili Haluk KOÇ'un, Samsun-Bafra'daki bazı
köylerin yağış nedeniyle gördüğü zarara ilişkin Başbakandan yazılı soru
önergesi (7/3147) (Başkanlığa geliş tarihi: 8.7.2004)
 18.- Ardahan
Milletvekili Ensar ÖĞÜT'ün,
işçi, memur ve Bağ-Kur emeklilerinin durumlarının iyileştirilmesine yönelik
çalışma yapılıp yapılmadığına ilişkin Başbakandan yazılı soru önergesi (7/3148)
(Başkanlığa geliş tarihi: 8.7.2004)
 19.- Ardahan
Milletvekili Ensar ÖĞÜT'ün, kamu
personelinin ekonomik durumunun iyileştirilmesine ilişkin Başbakandan yazılı
soru önergesi (7/3149) (Başkanlığa geliş tarihi: 8.7.2004)
20.- Ardahan Milletvekili Ensar ÖĞÜT'ün, Kıbrıs'tan 5000 askerin çekileceği ve Maraş'ın BM
Barış Gücüne teslim edileceği iddialarına ilişkin Başbakandan yazılı soru önergesi
(7/3150) (Başkanlığa geliş tarihi: 8.7.2004)
21.- Ankara
Milletvekili İsmail DEĞERLİ'nin, Ankara
Büyükşehir Belediyesinin incelenmeye alınan ve yargıya intikal ettirilen
ihalelerine ilişkin Başbakandan yazılı soru önergesi (7/3151) (Başkanlığa geliş
tarihi: 8.7.2004)
22.- Ankara
Milletvekili İsmail DEĞERLİ'nin, sağlık
personelinin ücretlerine ve döner sermayelere ilişkin Başbakandan yazılı soru
önergesi (7/3152) (Başkanlığa geliş tarihi: 8.7.2004)
23.- Antalya Milletvekili Nail KAMACI'nın, beyin ve ortopedi ameliyatı yapması yasaklanan
SSK hastanelerine ilişkin Başbakandan yazılı soru önergesi (7/3153) (Başkanlığa
geliş tarihi: 9.7.2004)
24.- Antalya Milletvekili Nail KAMACI'nın, Aşkale'ye tahsis edilecek deprem ödeneğine
ilişkin Başbakandan yazılı soru önergesi (7/3154) (Başkanlığa geliş tarihi:
9.7.2004)
25.- Antalya Milletvekili Nail KAMACI'nın, Antalya-Kepez'deki hastane inşaatına ilişkin
Başbakandan yazılı soru önergesi (7/3155) (Başkanlığa geliş tarihi: 9.7.2004)
26.- Antalya Milletvekili Feridun Fikret BALOĞLU'nun, Antalya'da bir işhanının duvarındaki
reklam panosuna ilişkin Başbakandan yazılı soru önergesi (7/3156) (Başkanlığa
geliş tarihi: 9.7.2004)
27.- İstanbul Milletvekili Emin ŞİRİN'in, bir
internet sitesinde yayınlandığı iddia edilen bazı görüşme tutanaklarına ilişkin
Başbakandan yazılı soru önergesi (7/3157) (Başkanlığa geliş tarihi: 9.7.2004)
28.- İzmir Milletvekili Muharrem TOPRAK'ın, AOÇ'nin kullanıma elverişli kısmının
azalmasına ilişkin Başbakandan yazılı soru önergesi (7/3158) (Başkanlığa geliş
tarihi: 13.7.2004)
29.- Manisa Milletvekili Hasan ÖREN'in, KPSS'de sorulan bir soruya ilişkin Başbakandan
yazılı soru önergesi (7/3159) (Başkanlığa geliş tarihi: 13.7.2004)
30.- İstanbul Milletvekili Berhan ŞİMŞEK'in, İstanbul Bayındırlık ve İskân Müdürlüğünün bazı
ihalelerine ilişkin Bayındırlık ve İskân Bakanından yazılı soru önergesi
(7/3160) (Başkanlığa geliş tarihi: 1.7.2004)
31.- Antalya Milletvekili Nail KAMACI'nın, Antalya ili Finike-Kale yolu çalışmalarındaki
bazı iddialara ilişkin Bayındırlık ve İskân Bakanından yazılı soru önergesi
(7/3161) (Başkanlığa geliş tarihi: 2.7.2004)
32.- İzmir
Milletvekili Erdal KARADEMİR'in,
kadastro çalışmalarına ilişkin Bayındırlık ve İskân Bakanından yazılı soru
önergesi (7/3162) (Başkanlığa geliş tarihi: 5.7.2004)
33.- Aydın Milletvekili Özlem ÇERÇİOĞLU'nun, İzmir-Aydın otoyolunun çevre yolu bağlantısı
yapılıp yapılmayacağına ilişkin Bayındırlık ve İskân Bakanından yazılı soru
önergesi (7/3163) (Başkanlığa geliş tarihi: 5.7.2004)
34.- Muğla Milletvekili Ali ARSLAN'ın, Muğla İlinde Kavaklıdere-Yatağan arasındaki yolun
genişletilmesine ilişkin Bayındırlık ve İskân Bakanından yazılı soru önergesi
(7/3164) (Başkanlığa geliş tarihi: 5.7.2004)
35.- Ordu
Milletvekili İdris Sami TANDOĞDU'nun,
Ünye-Niksar karayolunun yapımına
ilişkin Bayındırlık ve İskân Bakanından yazılı soru önergesi (7/3165)
(Başkanlığa geliş tarihi: 5.7.2004)
36.- Afyon Milletvekili
Halil ÜNLÜTEPE'nin, Afyon'da Karayollarına bağlı bir arazinin bir şirkete
satılacağı iddialarına ilişkin Bayındırlık ve İskân Bakanından yazılı soru
önergesi (7/3166) (Başkanlığa geliş tarihi: 9.7.2004)
37.- Ordu Milletvekili İdris Sami TANDOĞDU'nun, Ordu SSK Hastanesinin Patoloji Uzmanı
ihtiyacına ilişkin Çalışma ve Sosyal Güvenlik Bakanından yazılı soru önergesi
(7/3167) (Başkanlığa geliş tarihi: 2.7.2004)
38.- Ordu Milletvekili İdris Sami TANDOĞDU'nun, Türkiye İş Kurumu tarafından hazırlanan
projelere ilişkin Çalışma ve Sosyal
Güvenlik Bakanından yazılı soru önergesi (7/3168) (Başkanlığa geliş tarihi:
2.7.2004)
39.- Diyarbakır
Milletvekili Mesut DEĞER'in, Diyarbakır
SSK Bölge Hastanesi Başhekiminin görev değişimine ilişkin Çalışma ve Sosyal
Güvenlik Bakanından yazılı soru önergesi (7/3169) (Başkanlığa geliş tarihi: 2.7.2004)
40.- Ardahan
Milletvekili Ensar ÖĞÜT'ün, İşsizlik
Sigortası Fonuna ve bazı iddialara ilişkin Çalışma ve Sosyal Güvenlik
Bakanından yazılı soru önergesi (7/3170) (Başkanlığa geliş tarihi: 6.7.2004)
41.- Samsun
Milletvekili Haluk KOÇ'un, Samsun'daki
Sigorta Teftiş Kurulu Grup Başkanlığının kapatılmasına ilişkin Çalışma ve
Sosyal Güvenlik Bakanından yazılı soru önergesi (7/3171) (Başkanlığa geliş
tarihi: 8.7.2004)
42.- İstanbul Milletvekili Gürsoy EROL'un, SSK iştirakçilerinin özürlü çocuklarının eğitim
ve rehabilitasyon ihtiyaçlarına ilişkin Çalışma ve Sosyal Güvenlik Bakanından
yazılı soru önergesi (7/3172) (Başkanlığa geliş tarihi: 8.7.2004)
43.- Samsun
Milletvekili Haluk KOÇ'un, meme protezlerinin estetik mahiyette olduğu
gerekçesiyle SSK tarafından ödenmemesine ilişkin Çalışma ve Sosyal Güvenlik
Bakanından yazılı soru önergesi (7/3173) (Başkanlığa geliş tarihi: 12.7.2004)
44.- Muğla
Milletvekili Ali Cumhur YAKA'nın,
Marmaris-Pamucak Orman İçi Mesire yerinin kiralandığı iddialarına ilişkin Çevre
ve Orman Bakanından yazılı soru önergesi (7/3174) (Başkanlığa geliş tarihi:
2.7.2004)
45.- İzmir Milletvekili Erdal KARADEMİR'in, kamuoyunda 2/B olarak değerlendirilen arazilere ilişkin Çevre ve
Orman Bakanından yazılı soru önergesi (7/3175) (Başkanlığa geliş tarihi:
5.7.2004)
46.- Mersin Milletvekili Mustafa ÖZYÜREK'in, Mersin'in bir mahallesindeki petrol dolum
tesislerinin yarattığı kirliliğe
ilişkin Çevre ve Orman Bakanından yazılı soru önergesi (7/3176)
(Başkanlığa geliş tarihi: 7.7.2004)
47.- İstanbul
Milletvekili Ali Kemal KUMKUMOĞLU'nun,
Büyük Ortadoğu Projesi ile ilgili
yaptığı iddia edilen açıklamalara ilişkin Dışişleri Bakanı ve Başbakan
Yardımcısından yazılı soru önergesi
(7/3177) (Başkanlığa geliş tarihi: 5.7.2004)
48.- İstanbul
Milletvekili Onur ÖYMEN'in, Hukuk
Müşavirliği sınavıyla ilgili bazı iddialara ilişkin Dışişleri Bakanı ve
Başbakan Yardımcısından yazılı soru önergesi (7/3178) (Başkanlığa geliş tarihi:
6.7.2004)
49.- Denizli
Milletvekili Mustafa GAZALCI'nın, Hukuk
Müşavirliği sınavıyla ilgili bazı iddialara
ilişkin Dışişleri Bakanı ve Başbakan Yardımcısından yazılı soru önergesi
(7/3179) (Başkanlığa geliş tarihi: 7.7.2004)
50.- İstanbul
Milletvekili Emin ŞİRİN'in, TMSF'nin
hizmetlerinden yararlandığı bir halkla ilişkiler şirketi olup olmadığına
ilişkin Devlet Bakanı ve Başbakan Yardımcısından (Abdullatif ŞENER) yazılı soru
önergesi (7/3180) (Başkanlığa geliş tarihi: 5.7.2004)
51.- İstanbul
Milletvekili Emin ŞİRİN'in, IMF'nin
TMSF'ce el konulacak bankalara müdahil olduğu iddialarına ilişkin Devlet Bakanı
ve Başbakan Yardımcısından (Abdullatif ŞENER) yazılı soru önergesi (7/3181)
(Başkanlığa geliş tarihi: 8.7.2004)
52.- İstanbul
Milletvekili Emin ŞİRİN'in, millî gelir
rakamlarına ilişkin Devlet Bakanından (Beşir ATALAY) yazılı soru önergesi
(7/3182) (Başkanlığa geliş tarihi: 8.7.2004)
53.- İzmir
Milletvekili Hakkı ÜLKÜ'nün, TRT'nin
yurtdışı yayınlarına ve Live TV ile imzaladığı sözleşmeye ilişkin Devlet Bakanından (Beşir ATALAY)
yazılı soru önergesi (7/3183) (Başkanlığa geliş tarihi: 9.7.2004) 
54.- Aydın
Milletvekili Mehmet Mesut ÖZAKCAN'ın,
Sosyal Yardımlaşma ve Dayanışma Fonu için Dünya Bankasından alınan kredilere
ilişkin Devlet Bakanından (Beşir ATALAY) yazılı soru önergesi (7/3184)
(Başkanlığa geliş tarihi: 9.7.2004) 
55.- Konya Milletvekili Atilla KART'ın, DİE'nin millî
gelir hesaplarına ilişkin Devlet
Bakanından (Beşir ATALAY) yazılı soru önergesi (7/3185) (Başkanlığa geliş
tarihi: 9.7.2004) 
56.- Yozgat Milletvekili Emin KOÇ'un,TRT Genel Müdürünün bir beyanına ilişkin Devlet
Bakanından (Beşir ATALAY) yazılı soru önergesi (7/3186) (Başkanlığa geliş
tarihi: 12.7.2004) 
57.- Yozgat Milletvekili Emin KOÇ'un, TRT'deki yönetici ve danışman atamalarına ilişkin Devlet Bakanından (Beşir ATALAY)
yazılı soru önergesi (7/3187) (Başkanlığa geliş tarihi: 12.7.2004) 
58.- Muğla Milletvekili Fahrettin ÜSTÜN'ün,
madeni ve kâğıt paraların üzerindeki farklı ifadelere ilişkin Devlet Bakanından (Ali BABACAN)
yazılı soru önergesi (7/3188) (Başkanlığa geliş tarihi: 2.7.2004) 
59.- Denizli Milletvekili
Ümmet KANDOĞAN'ın, Halk Bankasının tahsil edilemeyen kredilerine ilişkin Devlet
Bakanından (Ali BABACAN) yazılı soru önergesi (7/3189) (Başkanlığa geliş
tarihi: 6.7.2004)
60.- Ardahan Milletvekili Ensar ÖĞÜT'ün, IMF ve
diğer ülkelerden alınan kredilere ve faiz oranlarına ilişkin Devlet Bakanından (Ali BABACAN) yazılı soru önergesi
(7/3190) (Başkanlığa geliş tarihi: 9.7.2004)
61.- Bursa Milletvekili Kemal DEMİREL'in,
Bursa-Büyükorhan'daki Baraj Göletinin tarımsal amaçla kullanılıp
kullanılmayacağına ilişkin Enerji ve Tabiî Kaynaklar Bakanından yazılı soru önergesi (7/3191) (Başkanlığa geliş tarihi: 2.7.2004)
62.- Konya
Milletvekili Atilla KART'ın,
Konya-Cihanbeyli-Yeniceoba Kasabasının
elektrik teknisyeni ihtiyacına ilişkin Enerji ve Tabiî Kaynaklar
Bakanından yazılı soru önergesi
(7/3192) (Başkanlığa geliş tarihi:
2.7.2004)
63.- Bursa Milletvekili
Ertuğrul YALÇINBAYIR'ın, Bursa Orhaneli Termik Santralının Bacagazı Kükürt
Arıtma Tesisine ilişkin Enerji ve Tabiî Kaynaklar Bakanından yazılı soru önergesi (7/3193) (Başkanlığa geliş tarihi: 2.7.2004)
64.- Denizli Milletvekili
Ümmet KANDOĞAN'ın, ülkemizdeki maden ve
enerji kaynaklarının değerlendirilmesine ilişkin Enerji ve Tabiî Kaynaklar
Bakanından yazılı soru önergesi
(7/3194) (Başkanlığa geliş tarihi:
6.7.2004)
65.- Antalya Milletvekili
Atila EMEK'in, Alara Çayı üzerine baraj yapılıp yapılmayacağına ilişkin Enerji ve Tabiî Kaynaklar
Bakanından yazılı soru önergesi
(7/3195) (Başkanlığa geliş tarihi:
8.7.2004)
66.- İzmir Milletvekili Erdal KARADEMİR'in, İzmir'deki jeotermal enerji potansiyelinin
değerlendirilmesine ilişkin Enerji ve Tabiî Kaynaklar Bakanından yazılı soru önergesi (7/3196) (Başkanlığa geliş tarihi: 8.7.2004)
67.- Diyarbakır Milletvekili Muhsin KOÇYİĞİT'in, Ergani'deki enerji nakil hattının yerleşim
yeri dışına alınıp alınmayacağına ilişkin Enerji ve Tabiî Kaynaklar
Bakanından yazılı soru önergesi
(7/3197) (Başkanlığa geliş tarihi:
8.7.2004)
68.- Ardahan Milletvekili
Ensar ÖĞÜT'ün, Ardahan'ın bazı ilçe ve köylerinin gölet ihtiyacına ilişkin Enerji ve Tabiî Kaynaklar
Bakanından yazılı soru önergesi
(7/3198) (Başkanlığa geliş tarihi:
9.7.2004)
69.- Muğla
Milletvekili Ali Cumhur YAKA'nın, NATO
toplantısı sırasında düzenlenen gösterilere ilişkin İçişleri Bakanından yazılı soru önergesi (7/3199) (Başkanlığa geliş tarihi: 2.7.2004)
70.- İstanbul
Milletvekili Emin ŞİRİN'in, uyuşturucu
madde kaçakçılığı ile mücadeleye ilişkin İçişleri Bakanından yazılı soru önergesi (7/3200) (Başkanlığa geliş tarihi: 2.7.2004)
71.- İstanbul
Milletvekili Emin ŞİRİN'in, Van
Valisinin basında yer alan bir beyanına ilişkin İçişleri Bakanından yazılı soru önergesi (7/3201) (Başkanlığa geliş tarihi: 5.7.2004)
72.- İzmir
Milletvekili Hakkı ÜLKÜ'nün, kardeşi
ile bir milletvekili hakkındaki iddialara
ilişkin İçişleri Bakanından
yazılı soru önergesi (7/3202)
(Başkanlığa geliş tarihi: 9.7.2004)
73.- İstanbul
Milletvekili Emin ŞİRİN'in, bir genel
yayın müdürü hakkındaki iddialara ilişkin İçişleri Bakanından yazılı soru önergesi (7/3203) (Başkanlığa geliş tarihi: 9.7.2004)
74.- İstanbul
Milletvekili Emin ŞİRİN'in, İstanbul ve
Kocaeli il mülki sınırları içerisinde yeterli polis kadrosunun olup olmadığına
ilişkin İçişleri Bakanından yazılı soru
önergesi (7/3204) (Başkanlığa geliş
tarihi: 12.7.2004)
75.- Kırklareli
Milletvekili Mehmet S. KESİMOĞLU'nun,
gözaltına alınan bir eski milletvekilinin oğlunun Van Emniyet Müdürlüğünden
kaçırılmasına ilişkin İçişleri Bakanından
yazılı soru önergesi (7/3205)
(Başkanlığa geliş tarihi: 12.7.2004)
76.- İstanbul
Milletvekili Emin ŞİRİN'in, turizm
gelirleri ve bu gelirlerin denetimine ilişkin Kültür ve Turizm Bakanından
yazılı soru önergesi (7/3206)
(Başkanlığa geliş tarihi: 1.7.2004)
77.- Bursa Milletvekili Kemal DEMİREL'in, Bursa-Yenişehir'deki
tarihi evlerin restorasyonuna ilişkin
Kültür ve Turizm Bakanından yazılı soru önergesi (7/3207) (Başkanlığa geliş tarihi: 2.7.2004)
78.- Muğla
Milletvekili Ali Cumhur YAKA'nın,
Marmaris TURBAN tesislerinin kiralandığı iddialarına ilişkin Kültür ve
Turizm Bakanından yazılı soru önergesi (7/3208) (Başkanlığa geliş tarihi: 2.7.2004)
79.- Adana
Milletvekili Kemal SAĞ'ın, Çukurova
Devlet Senfoni Orkestrasının kapatılacağı iddiasına ilişkin Kültür ve Turizm Bakanından
yazılı soru önergesi (7/3209)
(Başkanlığa geliş tarihi: 2.7.2004)
80.- Yalova
Milletvekili Muharrem İNCE'nin, Bakü
Kültür Müşavirinin görevden alınması ve yerine yapılan atamaya ilişkin Kültür
ve Turizm Bakanından yazılı soru önergesi (7/3210) (Başkanlığa geliş tarihi: 2.7.2004)
81.- Adana
Milletvekili Tacidar SEYHAN'ın,
Çukurova Devlet Senfoni Orkestrasının kapatılacağı iddiasına ve Adana Kültür
Merkezi inşaatına ilişkin Kültür ve Turizm
Bakanından yazılı soru önergesi
(7/3211) (Başkanlığa geliş tarihi:
2.7.2004)
82.- Antalya Milletvekili Tuncay ERCENK'in, TEDAŞ'ın Turizm Teşvik Belgesine sahip işletmelere uyguladığı indirimli tarifenin
kaldırılmasına ilişkin Kültür ve Turizm
Bakanından yazılı soru önergesi
(7/3212) (Başkanlığa geliş tarihi:
5.7.2004)
83.- Adana Milletvekili N. Gaye ERBATUR'un, Çukurova Devlet Senfoni Orkestrasının
kapatılacağı iddiasına ilişkin Kültür ve Turizm Bakanından yazılı soru
önergesi (7/3213) (Başkanlığa geliş
tarihi: 6.7.2004)
84.- Antalya
Milletvekili Nail KAMACI'nın, tarihi
binaların kullanıcıları ve maliklerince tahrip edilmesine ilişkin Kültür ve Turizm Bakanından
yazılı soru önergesi (7/3214)
(Başkanlığa geliş tarihi: 9.7.2004)
85.- Bursa
Milletvekili Kemal DEMİREL'in, Devlet Senfoni
Orkestralarının kapatılması yönünde bir çalışma olup olmadığına ilişkin Kültür
ve Turizm Bakanından yazılı soru önergesi (7/3215) (Başkanlığa geliş tarihi: 13.7.2004)
86.- Antalya
Milletvekili Nail KAMACI'nın, basın
özgürlüğünü kısıtlayan hükümler ve cezaevindeki gazetecilere ilişkin Adalet Bakanından yazılı soru önergesi (7/3216) (Başkanlığa geliş tarihi: 9.7.2004)
87.- İstanbul
Milletvekili Berhan ŞİMŞEK'in, bir
firmanın terörist faaliyetleri finanse ettiği ve vergi indiriminden yararlandırıldığı
iddialarına ilişkin Maliye Bakanından
yazılı soru önergesi (7/3217)
(Başkanlığa geliş tarihi: 23.6.2004)
88.- Tekirdağ
Milletvekili Erdoğan KAPLAN'ın,
patates-soğan ihracatında geriye dönük vergi iadesi uygulamasına ilişkin
Maliye Bakanından yazılı soru önergesi (7/3218) (Başkanlığa geliş tarihi: 2.7.2004)
89.- Tekirdağ
Milletvekili Erdoğan KAPLAN'ın,
THY'deki uçaklara ve teknik ekibe ilişkin
Maliye Bakanından yazılı soru önergesi (7/3219) (Başkanlığa geliş tarihi: 2.7.2004)
90.- İstanbul
Milletvekili Bihlun TAMAYLIGİL'in,
Yedikule Hisarının kiralanmasına ilişkin Maliye Bakanından yazılı soru önergesi (7/3220) (Başkanlığa geliş tarihi: 2.7.2004)
91.- Sinop
Milletvekili Engin ALTAY'ın,
özelleştirme işlemlerine ve Özelleştirme İdaresi Başkanlığına ilişkin Maliye Bakanından yazılı soru önergesi (7/3221) (Başkanlığa geliş tarihi: 2.7.2004)
92.- Iğdır
Milletvekili Dursun AKDEMİR'in, çeşitli
mal ve hizmetlere yapılan zamlara ilişkin Maliye Bakanından yazılı soru önergesi (7/3222) (Başkanlığa geliş tarihi: 2.7.2004)
93.- Ardahan
Milletvekili Ensar ÖĞÜT'ün, esnafın
vergi borcuna uygulanan faiz oranına
ilişkin Maliye Bakanından yazılı
soru önergesi (7/3223) (Başkanlığa
geliş tarihi: 5.7.2004)
94.- İstanbul
Milletvekili Bihlun TAMAYLIGİL'in,
TEDAŞ'ın özelleştirme programına alınmasının nedenlerine ilişkin Maliye
Bakanından yazılı soru önergesi
(7/3224) (Başkanlığa geliş tarihi:
5.7.2004)
95.- Bursa
Milletvekili Kemal DEMİREL'in,
Bakanlığın ilçe teşkilatlarının kapatılıp kapatılmayacağına ilişkin Maliye
Bakanından yazılı soru önergesi
(7/3225) (Başkanlığa geliş tarihi:
5.7.2004)
96.- Bursa
Milletvekili Kemal DEMİREL'in,
Bursa-Karacabey-Seyran Köyü yakınlarındaki Hazine arazisine ilişkin Maliye
Bakanından yazılı soru önergesi
(7/3226) (Başkanlığa geliş tarihi:
7.7.2004)
97.- İstanbul
Milletvekili Gürsoy EROL'un, Emekli
Sandığı iştirakçilerinin özürlü çocuklarının eğitim ve rehabilitasyon
ihtiyaçlarına ilişkin Maliye Bakanından
yazılı soru önergesi (7/3227)
(Başkanlığa geliş tarihi: 8.7.2004)
98.- Trabzon
Milletvekili Asım AYKAN'ın, TÜPRAŞ'ta
çalışan işçilerin ortalama maliyetine
ilişkin Maliye Bakanından yazılı
soru önergesi (7/3228) (Başkanlığa
geliş tarihi: 8.7.2004)
99.- Tokat Milletvekili Feramus ŞAHİN'in, Vakıflar Genel Müdürlüğüne ait vakıf binalarını
kullanan esnafa uygulanan stopaj vergisine ilişkin Maliye Bakanından yazılı soru önergesi (7/3229) (Başkanlığa geliş tarihi: 8.7.2004)
100.- İstanbul
Milletvekili Berhan ŞİMŞEK'in, Antalya
Millî Eğitim Müdürü hakkındaki iddialara ilişkin Millî Eğitim Bakanından yazılı soru önergesi (7/3230) (Başkanlığa geliş tarihi: 1.7.2004)
101.- Samsun
Milletvekili Haluk KOÇ'un, Van'a
yaptığı iddia edilen bir seyahate ilişkin Millî Eğitim Bakanından yazılı soru önergesi (7/3231) (Başkanlığa geliş tarihi: 8.7.2004)
102.- Ardahan
Milletvekili Ensar ÖĞÜT'ün,
Ardahan-Damal'da eğitim alanındaki eksikliklerin giderilmesine ilişkin Millî
Eğitim Bakanından yazılı soru önergesi
(7/3232) (Başkanlığa geliş tarihi:
8.7.2004)
103.- Ardahan
Milletvekili Ensar ÖĞÜT'ün, Ardahan'da
eğitim alanındaki eksikliklerin giderilmesine ilişkin Millî Eğitim
Bakanından yazılı soru önergesi
(7/3233) (Başkanlığa geliş tarihi:
8.7.2004)
104.- Ardahan
Milletvekili Ensar ÖĞÜT'ün, Ardahan-Posof'ta
eğitim alanındaki eksikliklerin giderilmesine ilişkin Millî Eğitim
Bakanından yazılı soru önergesi
(7/3234) (Başkanlığa geliş tarihi:
8.7.2004)
105.- Ardahan
Milletvekili Ensar ÖĞÜT'ün,
Ardahan-Çıldır'da eğitim alanındaki eksikliklerin giderilmesine ilişkin Millî
Eğitim Bakanından yazılı soru önergesi
(7/3235) (Başkanlığa geliş tarihi:
8.7.2004)
106.- Ardahan
Milletvekili Ensar ÖĞÜT'ün,
Ardahan-Göle'de eğitim alanındaki eksikliklerin giderilmesine ilişkin Millî
Eğitim Bakanından yazılı soru önergesi
(7/3236) (Başkanlığa geliş tarihi:
8.7.2004)
107.- Ardahan
Milletvekili Ensar ÖĞÜT'ün,
Ardahan-Hanak'ta eğitim alanındaki eksikliklerin giderilmesine ilişkin Millî
Eğitim Bakanından yazılı soru önergesi
(7/3237) (Başkanlığa geliş tarihi: 8.7.2004)
108.- Konya
Milletvekili Atilla KART'ın, Konya'daki
bir revirin sahibinin vasiyeti gereği Sağlık Bakanlığına devrine ilişkin Millî
Eğitim Bakanından yazılı soru önergesi
(7/3238) (Başkanlığa geliş tarihi:
12.7.2004)
109.- Bursa
Milletvekili Ertuğrul YALÇINBAYIR'ın,
Bursa İli Karacabey Organize Sanayi Bölgesine ilişkin Sanayi ve Ticaret
Bakanından yazılı soru önergesi
(7/3239) (Başkanlığa geliş tarihi:
2.7.2004)
110.- Aydın
Milletvekili Özlem ÇERÇİOĞLU'nun, Aydın
İlinde yer alan organize sanayi bölgelerinin endüstri bölgesine dönüştürülüp
dönüştürülmeyeceğine ilişkin Sanayi ve Ticaret Bakanından yazılı soru önergesi (7/3240) (Başkanlığa geliş tarihi: 5.7.2004)
111.- Denizli
Milletvekili Ümmet KANDOĞAN'ın, sanayicilerin faaliyet dışı gelirlerine
ve istihdama ilişkin Sanayi ve Ticaret Bakanından yazılı soru önergesi (7/3241)
(Başkanlığa geliş tarihi: 6.7.2004)
112.- Antalya
Milletvekili Nail KAMACI'nın, özel
sağlık kuruluşlarının denetimine ve bir özel sağlık kuruluşuna ilişkin Sağlık Bakanından yazılı soru önergesi (7/3242) (Başkanlığa geliş tarihi: 2.7.2004)
113.- Antalya
Milletvekili Nail KAMACI'nın, Antalya
Devlet Hastanesinde mal ve hizmet alımının durdurulduğu iddiasına ilişkin
Sağlık Bakanından yazılı soru önergesi
(7/3243) (Başkanlığa geliş tarihi:
2.7.2004)
114.- Ordu
Milletvekili İdris Sami TANDOĞDU'nun,
Ünye Devlet Hastanesinin uzman doktor ihtiyacına ilişkin Sağlık Bakanından
yazılı soru önergesi (7/3244)
(Başkanlığa geliş tarihi: 2.7.2004)
115.- Ardahan Milletvekili Ensar ÖĞÜT'ün, Ardahan-Posof Devlet
Hastanesi ve sağlık ocaklarındaki eksikliklerin giderilmesine ilişkin Sağlık
Bakanından yazılı soru önergesi
(7/3245) (Başkanlığa geliş tarihi:
8.7.2004)
116.- Ardahan
Milletvekili Ensar ÖĞÜT'ün,
Ardahan-Hanak Sağlık Grup Başkanlığı ve sağlık ocaklarındaki eksikliklerin
giderilmesine ilişkin Sağlık Bakanından
yazılı soru önergesi (7/3246)
(Başkanlığa geliş tarihi: 8.7.2004)
117.- Ardahan
Milletvekili Ensar ÖĞÜT'ün,
Ardahan-Göle Devlet Hastanesi ve sağlık ocaklarındaki eksikliklerin
giderilmesine ilişkin Sağlık Bakanından
yazılı soru önergesi (7/3247)
(Başkanlığa geliş tarihi: 8.7.2004)
118.- Ardahan
Milletvekili Ensar ÖĞÜT'ün, Ardahan
Devlet Hastanesi ve sağlık ocaklarındaki eksikliklerin giderilmesine ilişkin
Sağlık Bakanından yazılı soru önergesi
(7/3248) (Başkanlığa geliş tarihi:
8.7.2004)
119.- Ardahan
Milletvekili Ensar ÖĞÜT'ün,
Ardahan-Çıldır'daki Sağlık Grup Başkanlığı ve
sağlık ocaklarındaki eksikliklerin giderilmesine ilişkin Sağlık
Bakanından yazılı soru önergesi
(7/3249) (Başkanlığa geliş tarihi:
8.7.2004)
120.- Ardahan
Milletvekili Ensar ÖĞÜT'ün,
Ardahan-Damal Merkez Sağlık Ocağı
Tabipliğinin ve sağlık ocaklarındaki eksikliklerin giderilmesine ilişkin Sağlık
Bakanından yazılı soru önergesi
(7/3250) (Başkanlığa geliş tarihi:
8.7.2004)
121.- Antalya
Milletvekili Nail KAMACI'nın,
Antalya'da hizmet veren bir özel sağlık kuruluşuna ilişkin Sağlık Bakanından
yazılı soru önergesi (7/3251)
(Başkanlığa geliş tarihi: 9.7.2004)
122.- İzmir Milletvekili Muharrem TOPRAK'ın, Bakanlığın sağlık
kuruluşlarında ücretli veya ücretsiz yapılan aşılara ilişkin Sağlık
Bakanından yazılı soru önergesi
(7/3252) (Başkanlığa geliş tarihi:
9.7.2004)
123.- Iğdır
Milletvekili Dursun AKDEMİR'in, hayvan
hastalıkları ile mücadele çalışmalarına ilişkin Tarım ve Köyişleri
Bakanından yazılı soru önergesi
(7/3253) (Başkanlığa geliş tarihi:
1.7.2004)
124.- Edirne
Milletvekili Necdet BUDAK'ın,
Peynircilik Araştırma Enstitüsü kurulup kurulmayacağına ilişkin Tarım ve
Köyişleri Bakanından yazılı soru
önergesi (7/3254) (Başkanlığa geliş
tarihi: 2.7.2004)
125.- Ordu
Milletvekili İdris Sami TANDOĞDU'nun,
doğal afetten zarar gören fındık üreticileri için yapılacak çalışmalara ilişkin
Tarım ve Köyişleri Bakanından yazılı
soru önergesi (7/3255) (Başkanlığa
geliş tarihi: 2.7.2004)
126.- Antalya
Milletvekili Feridun Fikret
BALOĞLU'nun, Alanya'ya bağlı bazı köylerin su sorununa ilişkin Tarım ve
Köyişleri Bakanından yazılı soru
önergesi (7/3256) (Başkanlığa geliş tarihi:
2.7.2004)
127.- Antalya
Milletvekili Feridun Fikret
BALOĞLU'nun, Antalya kent merkezinin
balıkçı barınağı ihtiyacına ilişkin Tarım ve Köyişleri Bakanından yazılı soru önergesi (7/3257) (Başkanlığa geliş tarihi: 2.7.2004)
128.- Edirne Milletvekili Necdet BUDAK'ın, et hayvancılığını
desteklemeye yönelik bir tebliğe ilişkin Tarım ve Köyişleri Bakanından yazılı soru önergesi (7/3258) (Başkanlığa geliş tarihi: 2.7.2004)
129.- Edirne
Milletvekili Necdet BUDAK'ın, 5184
sayılı Kanunun değiştirilip değiştirilmeyeceğine ilişkin Tarım ve Köyişleri
Bakanından yazılı soru önergesi
(7/3259) (Başkanlığa geliş tarihi:
2.7.2004)
130.- Aydın
Milletvekili Özlem ÇERÇİOĞLU'nun,
Doğrudan Gelir Desteği ödemeleri için çiftçilerden alınan paraya ilişkin Tarım
ve Köyişleri Bakanından yazılı soru
önergesi (7/3260) (Başkanlığa geliş
tarihi: 5.7.2004)
131.- Ardahan
Milletvekili Ensar ÖĞÜT'ün, Ardahan Köy
Hizmetleri İl Müdürlüğüne bağlı bir atölyeye
ilişkin Tarım ve Köyişleri Bakanından
yazılı soru önergesi (7/3261)
(Başkanlığa geliş tarihi: 8.7.2004)
132.- Ardahan
Milletvekili Ensar ÖĞÜT'ün, Ardahan Köy
Hizmetleri İl Müdürlüğünün araç ve teknik personel ihtiyacına ilişkin Tarım ve
Köyişleri Bakanından yazılı soru
önergesi (7/3262) (Başkanlığa geliş
tarihi: 8.7.2004)
133.- Ardahan
Milletvekili Ensar ÖĞÜT'ün, Ardahan'ın
bazı ilçe ve köylerinin yayla yollarının yapım ve onarımına ilişkin Tarım ve Köyişleri Bakanından yazılı soru önergesi (7/3263) (Başkanlığa geliş tarihi: 9.7.2004)
134.- Aydın Milletvekili Özlem ÇERÇİOĞLU'nun, Aydın ilinde ödenecek
pamuk primlerine ilişkin Tarım ve
Köyişleri Bakanından yazılı soru
önergesi (7/3264) (Başkanlığa geliş
tarihi: 9.7.2004)
135.- Manisa Milletvekili Hasan ÖREN'in, hayvancılıkla ilgili araştırma, aşı üretim enstitüsü
ve kontrol laboratuvarlarının kapatılma nedenlerine ilişkin Tarım ve Köyişleri
Bakanından yazılı soru önergesi
(7/3265) (Başkanlığa geliş tarihi:
12.7.2004)
136.- Tekirdağ Milletvekili Enis TÜTÜNCÜ'nün, buğday destekleme politikalarına ilişkin Tarım
ve Köyişleri Bakanından yazılı soru
önergesi (7/3266) (Başkanlığa geliş
tarihi: 12.7.2004)
137.- Uşak
Milletvekili Osman COŞKUNOĞLU'nun, Türk
Telekom'un sabit telefonlarındaki yeni tarife paketlerine ilişkin Ulaştırma
Bakanından yazılı soru önergesi
(7/3267) (Başkanlığa geliş tarihi:
9.7.2004)
138.- Bursa
Milletvekili Kemal DEMİREL'in, Mudanya
ile çevre iller arasındaki feribot seferlerine
ilişkin Ulaştırma Bakanından
yazılı soru önergesi (7/3268)
(Başkanlığa geliş tarihi: 9.7.2004)
139.- Denizli
Milletvekili Ümmet KANDOĞAN'ın, özel sektör hava yollarının iç hatlarda
tarifeli uçuşlara başlamasına ilişkin
Ulaştırma Bakanından yazılı soru
önergesi (7/3269) (Başkanlığa geliş
tarihi: 9.7.2004)
140.- Ardahan
Milletvekili Ensar ÖĞÜT'ün, bazı
yabancı uçakların Türk hava sahasını kullanmalarına izin verilip
verilmediğine ilişkin Ulaştırma
Bakanından yazılı soru önergesi
(7/3270) (Başkanlığa geliş tarihi:
9.7.2004)
141.- Hatay
Milletvekili Züheyir AMBER'in, Hatay
havaalanı inşaatına ilişkin Ulaştırma Bakanından yazılı soru önergesi (7/3271)
(Başkanlığa geliş tarihi: 12.7.2004)
142.- İzmir
Milletvekili Muharrem TOPRAK'ın,
boğazların kirliliğine ve geçiş yapan gemilere ilişkin Ulaştırma
Bakanından yazılı soru önergesi
(7/3272) (Başkanlığa geliş tarihi: 13.7.2004)
143.- İstanbul Milletvekili Emin ŞİRİN'in, dokuma ve tekstil ürünleri ihracatına ve hayali
ihracat konusunda yapılan çalışmalara
ilişkin Devlet Bakanından (Kürşad TÜZMEN) yazılı soru önergesi
(7/3273) (Başkanlığa geliş tarihi: 1.7.2004)
144.- Adana Milletvekili Atilla BAŞOĞLU'nun, Murat Reis isimli denizaltıya ilişkin
Millî Savunma Bakanından yazılı
soru önergesi (7/3274) (Başkanlığa
geliş tarihi: 2.7.2004)
145.- Ardahan Milletvekili Ensar ÖĞÜT'ün, Ardahan'daki tahrip olan köprü ve sanat yapılarının
onarımına ilişkin Başbakandan yazılı
soru önergesi (7/3277) (Başkanlığa geliş tarihi : 8.7.2004)
146.- Iğdır Milletvekili
Dursun AKDEMİR'in, Iğdır'daki doğal afetin sebep olduğu zarara ve yardım
çalışmalarına ilişkin Başbakandan
yazılı soru önergesi (7/3278) (Başkanlığa geliş tarihi : 14.7.2004)
147.- İzmir Milletvekili
Muharrem TOPRAK'ın, çocuk yuvalarının yetersizliğine ilişkin Başbakandan yazılı soru önergesi (7/3279)
(Başkanlığa geliş tarihi : 14.7.2004)
148.- İzmir Milletvekili
Muharrem TOPRAK'ın, TRT'de yapılan açıkoturum ve tartışma programlarına
ilişkin Başbakandan yazılı soru
önergesi (7/3280) (Başkanlığa geliş tarihi : 14.7.2004)
149.- İstanbul
Milletvekili Emin ŞİRİN'in, basında yer alan bir iddiaya ilişkin Başbakandan yazılı soru önergesi (7/3281)
(Başkanlığa geliş tarihi : 15.7.2004)
150.- Hatay Milletvekili Fuat ÇAY'ın, üst düzey
bürokratların makam odalarına ve bazı iddialara ilişkin Başbakandan yazılı soru önergesi (7/3282)
(Başkanlığa geliş tarihi : 15.7.2004)
151. - Hatay Milletvekili Fuat ÇAY'ın, kızının düğün
törenine ilişkin Başbakandan yazılı
soru önergesi (7/3283) (Başkanlığa geliş tarihi : 15.7.2004)
152.- Bursa Milletvekili Kemal DEMİREL'in, Bursa'daki
eczacıların BAĞ-KUR'dan alacaklarına ilişkin Çalışma ve Sosyal Güvenlik
Bakanından yazılı soru önergesi (7/3284) (Başkanlığa geliş tarihi : 14.7.2004)
153.- Adana Milletvekili
Kemal SAĞ'ın, eczacıların sosyal güvenlik kuruluşlarından alacaklarına
ilişkin Çalışma ve Sosyal Güvenlik
Bakanından yazılı soru önergesi (7/3285) (Başkanlığa geliş tarihi : 14.7.2004)
154.- İstanbul
Milletvekili Kemal KILIÇDAROĞLU'nun, DİE bölge müdürlüklerine gönderilen
personele ilişkin Devlet Bakanından
(Beşir ATALAY) yazılı soru önergesi
(7/3286) (Başkanlığa geliş tarihi : 12.7.2004)
155.- Yozgat Milletvekili
Emin KOÇ'un, bir TRT muhabirinin görev yeri değişikliği ve bazı iddialara
ilişkin Devlet Bakanından (Beşir
ATALAY) yazılı soru önergesi (7/3287) (Başkanlığa geliş tarihi : 14.7.2004)
156.- Yozgat Milletvekili
Emin KOÇ'un, TRT'deki program ve yapımlara ilişkin Devlet Bakanından (Beşir ATALAY) yazılı soru önergesi (7/3288)
(Başkanlığa geliş tarihi : 14.7.2004)
157.- Yozgat Milletvekili
Emin KOÇ'un, TRT Haber Dairesi Başkanlığı ve Haber Merkezinin İstanbul'a
taşınacağı iddiasına ilişkin Devlet
Bakanından (Beşir ATALAY) yazılı soru önergesi (7/3289) (Başkanlığa geliş
tarihi : 15.7.2004)
158.- Yozgat Milletvekili
Emin KOÇ'un, TRT-2'nin kanal kimliğinin değiştirilmesine ilişkin Devlet Bakanından (Beşir ATALAY) yazılı soru
önergesi (7/3290) (Başkanlığa geliş tarihi : 15.7.2004)
159.- Yozgat Milletvekili
Emin KOÇ'un, TRT'de logo ve kanal kimliklerinin değiştirilmesine ilişkin Devlet Bakanından (Beşir ATALAY) yazılı soru
önergesi (7/3291) (Başkanlığa geliş tarihi : 15.7.2004)
160.- Yozgat Milletvekili
Emin KOÇ'un, TRT'ce aylık olarak yayımlanan bir derginin kapak kompozisyonuna
ilişkin Devlet Bakanından (Beşir
ATALAY) yazılı soru önergesi (7/3292) (Başkanlığa geliş tarihi : 15.7.2004)
161.- Yozgat Milletvekili
Emin KOÇ'un, TRT Ankara Televizyonunda
görevli bir bürokratın görevden alındığı iddiasına ilişkin Devlet Bakanından (Beşir ATALAY) yazılı soru
önergesi (7/3293) (Başkanlığa geliş tarihi : 15.7.2004)
162.- Çanakkale
Milletvekili Ahmet KÜÇÜK'ün, buğday ithalatına ve dahilde işleme izin belgesi
verilen firmalara ilişkin Devlet
Bakanından (Kürşad TÜZMEN) yazılı soru önergesi (7/3294) (Başkanlığa geliş
tarihi : 14.7.2004)
163.- Ardahan
Milletvekili Ensar ÖĞÜT'ün, plazma monitör ithal eden firmalara gümrük
idaresine yapılan uygulamalara ilişkin
Devlet Bakanından (Kürşad TÜZMEN) yazılı soru önergesi (7/3295)
(Başkanlığa geliş tarihi : 16.7.2004)
164.- Denizli
Milletvekili Ümmet KANDOĞAN'ın, ülkemizin yıllık elektrik ihtiyacı ve bazı
verilere ilişkin Enerji ve Tabiî
Kaynaklar Bakanından yazılı soru önergesi (7/3296) (Başkanlığa geliş tarihi :
15.7.2004)
165.- Muğla Milletvekili
Ali ARSLAN'ın, Turizm Teşvik Belgeli tesislerde elektrik tüketiminde indirimli
tarife uygulamasına son verilmesine ilişkin
Enerji ve Tabiî Kaynaklar Bakanından yazılı soru önergesi (7/3297)
(Başkanlığa geliş tarihi : 15.7.2004)
166.- Adana Milletvekili
N.Gaye ERBATUR'un, Adana'da sulama yapan çiftçilerin TEDAŞ'a olan borçlarına
ilişkin Enerji ve Tabiî Kaynaklar
Bakanından yazılı soru önergesi (7/3298) (Başkanlığa geliş tarihi : 16.7.2004)
167.- Ordu Milletvekili
İdris Sami TANDOĞDU'nun, bazı bürokrat atamalarına ve ortaya çıkan mağduriyete
ilişkin Sağlık Bakanından yazılı soru
önergesi (7/3299) (Başkanlığa geliş tarihi : 14.7.2004)
168.- İstanbul
Milletvekili Emin ŞİRİN'in,
Cartagena Biyogüvenlik Protokolü
ve genetik modifiye organizmaları (GMO) atıklarına ilişkin Sağlık Bakanından
yazılı soru önergesi (7/3300) (Başkanlığa geliş tarihi : 16.7.2004)
169.- Bursa Milletvekili
Kemal DEMİREL'in, Bursa Yenişehir Havaalanının tarifeli sivil uçuşlara ne zaman
açılacağına ilişkin Ulaştırma
Bakanından yazılı soru önergesi (7/3301) (Başkanlığa geliş tarihi : 14.7.2004)
170.- Konya Milletvekili Atilla KART'ın, Silifke - Taşucu
SEKA Kâğıt Fabrikasının özelleştirilmesine ve bazı iddialara ilişkin Ulaştırma Bakanından yazılı soru önergesi
(7/3302) (Başkanlığa geliş tarihi : 14.7.2004)
171.- Bursa Milletvekili Kemal DEMİREL'in, Mudanya -
İstanbul feribot seferlerine ne zaman başlanacağına ilişkin Ulaştırma Bakanından yazılı soru önergesi
(7/3303) (Başkanlığa geliş tarihi : 16.7.2004)
172.- Antalya Milletvekili Feridun Fikret BALOĞLU'nun,
Kablolu TV yayınlarına ve aboneliğine ilişkin
Ulaştırma Bakanından yazılı soru önergesi (7/3304) (Başkanlığa geliş
tarihi : 16.7.2004)
173.-İzmir Milletvekili
Erdal KARADEMİR'in, Sosyal Hizmetler ve Çocuk Esirgeme Kurumu Genel Müdürlüğü
hakkındaki bazı iddialara ilişkin
Devlet Bakanından (Güldal AKŞİT) yazılı soru önergesi (7/3305) (Başkanlığa
geliş tarihi : 14.7.2004)
174.- Ordu Milletvekili
İdris Sami TANDOĞDU'nun, Ordu'daki bazı okulların satış kararına ve bazı
sorunlara ilişkin Millî Eğitim Bakanından yazılı soru önergesi (7/3306)
(Başkanlığa geliş tarihi : 14.7.2004)
175.- Denizli Milletvekili
Ümmet KANDOĞAN'ın, millî gelirden çalışanlara ve yatırıma ayrılan paya ilişkin
Maliye Bakanından yazılı soru önergesi (7/3307) (Başkanlığa geliş tarihi :
15.7.2004)
176.- İstanbul
Milletvekili Emin ŞİRİN'in, büyükelçiliklerde din uzmanı görevlendirilmesi
uygulamasına ilişkin Dışişleri Bakanı ve Başbakan Yardımcısından yazılı soru
önergesi (7/3308) (Başkanlığa geliş tarihi : 15.7.2004)
177.- Artvin Milletvekili
Yüksel ÇORBACIOĞLU'nun, Ziraat Bankasının bir şube müdürü hakkında başlattığı
soruşturmaya ilişkin Devlet Bakanından (Ali BABACAN) yazılı soru önergesi
(7/3309) (Başkanlığa geliş tarihi : 15.7.2004)
178.- İstanbul
Milletvekili Emin ŞİRİN'in, Cartagena
Biyogüvenlik Protokolü ve insan hedefli genetik modifiye biyolojik
silahlara ilişkin Millî Savunma Bakanından yazılı soru önergesi (7/3310)
(Başkanlığa geliş tarihi : 16.7.2004)
179.- Ordu Milletvekili
İdris Sami TANDOĞDU'nun, Ordu-Fatsa’daki kapalı spor salonuna ilişkin Devlet Bakanı ve Başbakan Yardımcısından
(Mehmet Ali ŞAHİN) yazılı soru önergesi (7/3311) (Başkanlığa geliş tarihi :
15.7.2004)
180.- Antalya Milletvekili Feridun Fikret BALOĞLU'nun,
Antalya'da yarım kalan kazılar ve Antalya Müzesi ek binası için yeterli ödenek
ayrılıp ayrılmayacağına ilişkin Kültür
ve Turizm Bakanından yazılı soru önergesi (7/3312) (Başkanlığa geliş tarihi :
16.7.2004)
181.- İstanbul
Milletvekili Emin ŞİRİN'in, Cartagena
Biyogüvenlik Sözleşmesi ve genetik modifiye organizmaları (GMO)
atıklarına ilişkin Çevre ve Orman Bakanından yazılı soru önergesi (7/3313)
(Başkanlığa geliş tarihi : 16.7.2004)
182.- İstanbul
Milletvekili Emin ŞİRİN'in, Cartagena
Biyogüvenlik Protokolü ve
genetik modifiye organizmaları (GMO) atıklarına ilişkin Tarım ve
Köyişleri Bakanından yazılı soru önergesi (7/3314) (Başkanlığa geliş tarihi :
16.7.2004)
Süresi İçinde Cevaplandırılmayan Yazılı Soru Önergeleri
1.- İzmir Milletvekili K.
Kemal ANADOL'un, Susurluk olayına adı karışanların yurt dışına kaçışlarına
ilişkin Başbakandan yazılı soru önergesi (7/2730) 
2.- İstanbul Milletvekili
Emin ŞİRİN'in, İstanbul İlindeki bazı büyük projelere ilişkin Başbakandan
yazılı soru önergesi (7/2732) 
3.- Antalya Milletvekili
Atila EMEK'in, yapımı planlanan golf alanlarına ilişkin Kültür ve Turizm
Bakanından yazılı soru önergesi (7/2745)
4.- Trabzon Milletvekili
Mehmet Akif HAMZAÇEBİ'nin, 2002-2003 yılları fındık birim fiyatlarına ilişkin
Devlet Bakanından (Ali BABACAN) yazılı soru önergesi (7/2750)
5.- Erzurum Milletvekili
Mustafa ILICALI'nın, İstanbul Üniversitesi santrali otomatik cevaplama
sistemindeki mesaja ilişkin Millî Eğitim Bakanından yazılı soru önergesi
(7/2758)
6.- Hatay Milletvekili
Züheyir AMBER'in, Irak'taki savaş hurdalarının Türkiye'ye ithalinin denetimine
ilişkin Devlet Bakanından (Kürşad TÜZMEN) yazılı soru önergesi (7/2768) 
7.- Bursa Milletvekili
Kemal DEMİREL'in, Edirne-Suakacağı Barajı Projesine ilişkin Enerji ve Tabiî
Kaynaklar Bakanından yazılı soru önergesi (7/2769) 
8.- Denizli Milletvekili
Ümmet KANDOĞAN'ın, ithal ilaç fiyatlarının indirilmesi amacıyla oluşturulan
komisyona ilişkin Sağlık Bakanından yazılı soru önergesi (7/2770)
9.- Iğdır Milletvekili
Dursun AKDEMİR'in ARİA ve AYCELL'in birleşmesine ilişkin Başbakandan yazılı
soru önergesi (7/2772) 
10.- Adana Milletvekili
Atilla BAŞOĞLU'nun, Sırp asıllı bir şarkıcının bir beyanatına ilişkin
Başbakandan yazılı soru önergesi (7/2777)
11.- Adana Milletvekili
Kemal SAĞ'ın, Eti Gümüş A.Ş.'nin özelleştirilmesine ilişkin Başbakandan yazılı
soru önergesi (7/2780) 
12.- İzmir Milletvekili
Ahmet ERSİN'in, köy ve mahalle muhtarlarının sorunlarına ilişkin Başbakandan
yazılı soru önergesi (7/2781) 
13.- Tekirdağ
Milletvekili Mehmet Nuri SAYGUN'un, hurda araçlarda uygulanan ÖTV indirim
miktarının azaltılmasına ilişkin Başbakandan yazılı soru önergesi (7/2782) 
14.- İzmir Milletvekili
Oğuz OYAN'ın, Siirt Belediye Başkan Yardımcılığına atama yapıldığı iddiasına
ilişkin İçişleri Bakanından yazılı soru önergesi (7/2795) 
15.- İzmir Milletvekili
Hakkı ÜLKÜ'nün, Almanya'da faaliyet gösteren yasadışı bir örgüt yöneticisinin
Türkiye'ye iadesine ilişkin İçişleri Bakanından yazılı soru önergesi (7/2796)
16.- Adana Milletvekili
Atilla BAŞOĞLU'nun, ithal ilaç fiyatlarının döviz kuruna göre ayarlanmasına
ilişkin Sağlık Bakanından yazılı soru önergesi (7/2813) 
17.- Ankara Milletvekili
İsmail DEĞERLİ'nin, eğitim hastanelerinde çeşitli kadrolar için açılacak
sınavla ilgili iddialara ilişkin Sağlık Bakanından yazılı soru önergesi
(7/2814) 
18.- Iğdır Milletvekili
Dursun AKDEMİR'in, Atatürk Orman Çiftliğine ait arazilerin kullanımına ilişkin
Devlet Bakanından (Ali BABACAN) yazılı soru önergesi (7/2818)
19.- İzmir Milletvekili
Erdal KARADEMİR'in, patates ve elma ihracatında teşvik uygulamasına ilişkin
Başbakandan yazılı soru önergesi (7/2828)
20.- Ordu Milletvekili
İdris Sami TANDOĞDU'nun, Sağlıkta Dönüşüm Projesi uygulamalarına ilişkin Sağlık
Bakanından yazılı soru önergesi (7/2835) 
21.- Ordu Milletvekili
İdris Sami TANDOĞDU'nun, atama jürilerinde branş dışı görevlendirmelere ilişkin
Sağlık Bakanından yazılı soru önergesi (7/2836)
22.- Denizli Milletvekili
Ümmet KANDOĞAN'ın, İsrail'le olan diplomatik ve ticari ilişkilerimize ilişkin
Dışişleri Bakanı ve Başbakan Yardımcısından yazılı soru önergesi (7/2839) 
23.- Bursa Milletvekili
Kemal DEMİREL'in, nöbetçi eczacıların güvenliğine ilişkin İçişleri Bakanından
yazılı soru önergesi (7/2841)


BİRİNCİ OTURUM
Açılma
Saati: 14.00
16 Temmuz
2004 Cuma
BAŞKAN :
Başkanvekili Yılmaz ATEŞ
KÂTİP
ÜYELER : Enver YILMAZ (Ordu), Mevlüt AKGÜN (Karaman)
BAŞKAN - Sayın milletvekilleri, Türkiye
Büyük Millet Meclisinin 117 nci Birleşimini açıyorum.
Toplantı yetersayısı vardır; görüşmelere
başlıyoruz.
Sayın milletvekilleri gündeme geçiyoruz.
Başkanlığın Genel Kurula sunuşları vardır.
Divan Üyemizin sunuşları oturduğu yerden
Genel Kurula arz etmesini oylarınıza sunuyorum: Kabul edenler... Teşekkür
ederim. Kabul etmeyenler... Kabul edilmiştir.
Sözlü soru önergelerinin geri alınmasına
dair 2 adet önerge vardır; okutuyorum:
IV. -
BAŞKANLIĞIN GENEL KURULA SUNUŞLARI
A)
TEZKERELER VE ÖNERGELER
1.- Antalya
Milletvekili Feridun Fikret Baloğlu'nun (6/1110) esas numaralı sözlü sorusunu
geri aldığına ilişkin önergesi (4/211)
Türkiye Büyük Millet
Meclisi Başkanlığına
Gündemin "Sözlü
Sorular" kısmının 458 inci sırasında yer alan (6/1110) esas numaralı sözlü
soru önergemi geri alıyorum.
Gereğini saygılarımla arz
ederim.
 Feridun F. Baloğlu
 Antalya
BAŞKAN - Teşekkür ederim.
Sözlü soru önergesi geri
verilmiştir.
İkinci önergeyi
okutuyorum:
2.- Denizli
Milletvekili Ümmet Kandoğan'ın (6/1131) esas numaralı sözlü sorusunu geri
aldığına ilişkin önergesi (4/212)
Türkiye Büyük Millet
Meclisi Başkanlığına
Gündemin "Sözlü
Sorular" kısmının 473 üncü sırasında yer alan (6/1131) esas numaralı sözlü
soru önergemi geri alıyorum.
Gereğini saygılarımla arz
ederim.
 Ümmet Kandoğan
 Denizli
BAŞKAN - Teşekkür ederim.
Sözlü soru önergesi geri
verilmiştir.
Sayın milletvekilleri,
gündemin "Kanun Tasarı ve Teklifleri ile Komisyonlardan Gelen Diğer
İşler" kısmına geçiyoruz.
Önce, yarım kalan
işlerden başlayacağız.
V.- KANUN
TASARI VE TEKLİFLERİ İLE KOMİSYONLARDAN
GELEN DİĞER
İŞLER
1.- Adlî
Yargı İlk Derece Mahkemeleri ile Bölge Adliye Mahkemelerinin Kuruluş, Görev ve
Yetkileri Hakkında Kanun Tasarısı ve Adalet Komisyonu Raporu (1/521) (S.
Sayısı: 146) 
2.- Hukuk
Usulü Muhakemeleri Kanununda Değişiklik Yapılmasına İlişkin Kanun Tasarısı ve
Adalet Komisyonu Raporu (1/523) (S. Sayısı: 152) 
3.-
Çanakkale Milletvekilleri Mehmet Daniş ve İbrahim Köşdere'nin, Gelibolu
Yarımadası Tarihî Millî Parkı Kanununa Geçici Bir Madde Eklenmesine Dair Kanun
Teklifi (Kamu İhale Kanununa Geçici Madde Eklenmesine Dair Kanun Teklifi) ile
Plan ve Bütçe Komisyonu Raporu (2/212) (S. Sayısı: 305)
BAŞKAN - Adlî Yargı İlk Derece Mahkemeleri
ile Bölge Adliye Mahkemelerinin Kuruluş, Görev ve Yetkileri Hakkında Kanun
Tasarısının, Hukuk Usulü Muhakemeleri Kanununda Değişiklik Yapılmasına İlişkin
Kanun Tasarısının ve Çanakkale Milletvekilleri Mehmet Daniş ve İbrahim
Köşdere'nin, Gelibolu Yarımadası Tarihî Millî Parkı Kanununa Geçici Bir Madde
Eklenmesine Dair Kanun Teklifinin geri alınan maddeleriyle ilgili komisyon
raporları henüz gelmediğinden, tasarıların ve teklifin müzakerelerini
erteliyoruz.
Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Plan ve
Bütçe Komisyonu raporunun müzakeresine kaldığımız yerden devam ediyoruz.
4.- Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Plan ve Bütçe Komisyonu Raporu (1/825) (S. Sayısı: 635) (X)
BAŞKAN - Komisyon?
Yerinde.
Hükümet?.. Yerinde.
Tasarının maddelerine
geçilmesi kabul edilmişti.
Sayın milletvekilleri, 1
inci maddeyi okutmadan önce, bir konuya açıklık getirmek istiyorum. 
Şimdi, bizim Anayasamız
ve İçtüzüğümüz, kanun tasarılarının maddeler halinde düzenlenmesini öngörmektedir;
ancak -bunu çarşamba günü de yaptık- önümüze gelen tasarılarda, birden çok
maddeler halinde düzenlenmesi gereken konular bir madde içinde ifade ediliyor.
Biz, Başkanlık olarak, bu maddeleri
bölümlere ayırdık, bu tasarıda da bölümlere ayırdık. Bu, zor bir şey, o
nedenle, bir eksikliği düzeltelim derken, bir eksiklik de biz yaratmayalım diye
titiz davranıyoruz.
Şimdi, maddeleri
bölümlere ayırarak okutacağım. Konuşmak isteyen milletvekillerine de bölümler
üzerinde söz vereceğim. O nedenle, bu durumu siz sayın milletvekillerinin
bilgilerine arz ediyoruz. 
1 inci maddenin (a)
bölümünü okutuyorum: 
BAZI KANUN VE
KANUN HÜKMÜNDE KARARNAMELERDE DEĞİŞİKLİK
YAPILMASINA DAİR KANUN TASARISI
MADDE 1.- 14.7.1965
tarihli ve 657 sayılı Kanunun;
a) 36 ncı maddesinin
"Ortak Hükümler" bölümünün (A) fıkrasının (12) numaralı bendinin (d)
alt bendi aşağıdaki şekilde yeniden düzenlenmiştir.
"d) Memuriyette iken
veya memuriyetten ayrılarak (87 nci maddeye tabi kurumlarda çalışanlar dahil)
üst öğrenimi bitirenler, aynı üst öğrenimi tahsile ara vermeden başlayan ve
normal süresi içinde bitirdikten sonra memuriyete giren emsallerinin
ulaştıkları derece ve kademeyi aşmamak kaydıyla, bitirdikleri üst öğrenimin
giriş derece ve kademesine memuriyette geçirdikleri başarılı hizmet sürelerinin
tamamı her yıl bir kademe, her üç yıl bir derece hesabıyla ilave edilmek
suretiyle bulunacak derece ve kademeye yükseltilirler."
BAŞKAN - Bölüm üzerinde
söz talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
(b) bölümünü okutuyorum: 
b) 79 uncu maddesinin
ikinci fıkrasının son cümlesi aşağıdaki şekilde değiştirilmiştir. 
"Şahsen özel burs
sağlayan ve bu burstan istifade etmesi için kendilerine maaşsız izin verilenler
ile Bakanlar Kurulunca kurumlar itibarıyla belirlenen kontenjan dışında
gönderilenler hariç olmak üzere, burslu gidenlerin aldıkları burs miktarları bu
miktarın altında ise aradaki fark kurumlarınca kendilerine ayrıca ödenir."
BAŞKAN - Bölüm üzerinde
söz talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(c) bölümünü okutuyorum: 
c) 80 inci maddesinin
başlığı "Bilgilerini artırmak üzere dış memleketlere gönderilme
esasları" şeklinde değiştirilmiş ve aynı maddeye aşağıdaki fıkra birinci
fıkra olarak eklenmiştir.
"Şahsen özel burs
sağlayan ve bu burstan istifade etmesi için kendilerine maaşsız izin verilenler
dışında her yıl yurt dışına gönderilebilecek Devlet memurlarının kurumlar
itibarıyla sayıları, Maliye Bakanlığının uygun görüşü alınmak suretiyle Devlet
Personel Başkanlığının teklifi üzerine Bakanlar Kurulu kararı ile
belirlenir."
BAŞKAN - Bölüm üzerinde
söz talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(d) bölümünü okutuyorum:
d) 125 inci maddesinin
(B) bendine aşağıdaki (m) alt bendi eklenmiştir.
"m) Yetkili olmadığı
halde basına, haber ajanslarına veya radyo ve televizyon kurumlarına bilgi veya
demeç vermek."
BAŞKAN - Bölüm üzerinde
söz talebi?.. Yok.
1 önerge vardır,
okutuyorum:
Türkiye Büyük Millet
Meclisi Başkanlığına
Görüşülmekte olan 635
sıra sayılı tasarının 1 inci maddesinin (d) fıkrasında yer alan "aynı üst
öğrenimi tahsile ara vermeden başlayan ve normal süresi içinde bitirdikten
sonra memuriyete giren emsallerinin ulaştıkları derece ve kademeyi aşmamak
kaydıyla" ifadesinin tasarı metninden çıkarılmasını arz ve teklif ederiz.






M. Akif Hamzaçebi


Mesut Özakcan


Şevket Gürsoy







Trabzon


Aydın


Adıyaman







Ali Oksal


Türkân Miçooğulları










Mersin


İzmir






BAŞKAN - Komisyon?..
PLAN VE BÜTÇE KOMİSYONU
BAŞKANI SAİT AÇBA (Afyon) - Takdire bırakıyoruz Sayın Başkan.
BAŞKAN - Hükümet?.. 
MALİYE BAKANI KEMAL
UNAKITAN (İstanbul) - Katılmıyoruz Sayın Başkan. 
BAŞKAN - Gerekçeyi okutuyorum:

Gerekçe: 
Anayasa Mahkemesinin
16.7.2003 gün ve 25170 sayılı Resmî Gazetede yayımlanan iptal kararı gereği
yeniden düzenlenen memuriyeti sırasında bir üst öğrenim bitirenlerin
intibaklarının yapılmasıyla ilgili Devlet Memurları Kanununun 36 ncı maddesinin
A)12/d alt bendini yeniden düzenleyen taslak metni usulden bozulduğu
gerekçesiyle aynı şekilde yeniden düzenlenmiştir. Oysa, Anayasa Mahkemesi söz
konusu kararıyla ilgili kanunun (d) alt bendini hem usul hem de esas yönünden
iptal etmiştir. 
Kararın itiraz gerekçesi
bölümünün ikinci maddesinde (d) alt bendindeki "emsallerinin ulaştıkları
derece ve kademeyi aşmamak kaydıyla" ibaresinin Anayasanın 2, 10 ve 90
ıncı maddelerine aykırılığı gerekçe gösterilerek esas yönünden iptalinin istendiğini
belirtmiş. İtirazın incelenmesiyle ilgili beşinci bölümünde "bu ibarenin
Anayasanın 2, 6 ve 91 inci maddelerine aykırıdır iptali gerekir" denilmiş.
Sonuç bölümünün (a) paragrafında ise "emsallerinin ulaştıkları derece ve
kademeyi aşmamak kaydıyla" ibaresinin Anayasaya aykırılığı sebebiyle
iptaline karar vermiştir. Ancak, yeni hazırlanan taslakta bu ibarenin aynı
şekilde yerini aldığı Anayasa Mahkemesinin esasa ilişkin iptal kararının
gözardı edildiği görülmektedir. 
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Teşekkür ederim. Kabul edilmemiştir. 
Bölümü oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir. 
(e) bölümünü okutuyorum: 
e) 171 inci maddesi
aşağıdaki şekilde değiştirilmiştir.
"Madde 171. -
Hesaplarını, görevi devralanlara devir zorunluluğu bulunan saymanların devir
süresi yedi gündür. Devir teslim süresinin aylık ödeme zamanına rastlaması
halinde bu aya ait aylıkları eski görev yerinde, kadro tasarrufundan ödenir.
Sayman mutemetleri için
devir süresi iki gündür."
BAŞKAN - Bölüm üzerinde
söz talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
(f) bölümünü okutuyorum:
f) 209 uncu maddesinin sonuna aşağıdaki fıkra
eklenmiştir.
"Tedavi kurum ve
kuruluşlarında yapılan tedavilere (diş tedavileri dahil) ilişkin ücretlerle
sağlık kurumlarınca verilen raporlar üzerine kullanılması gerekli görülen
ortez, protez ve diğer iyileştirme araç bedellerinin kurumlarınca ödenecek
kısmı ve buna ilişkin esas ve usuller Sağlık Bakanlığının görüşü alınmak
suretiyle Maliye Bakanlığınca tespit edilir."
BAŞKAN - Teşekkür ederim.

Bölüm üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
(g) bölümünü okutuyorum: 
g) Ek 34 üncü maddesinin
üçüncü fıkrası aşağıdaki şekilde değiştirilmiştir.
"Yönetmelikle
belirlenen başarısızlık ve geri çağrılma hallerinde de ilgililer için fiilen
döviz olarak yapılmış olan her türlü masrafların tamamı aynı esaslara göre
ödettirilir. Bu yönetmelik Maliye ve Millî Eğitim bakanlıklarının görüşü
üzerine Devlet Personel Başkanlığınca hazırlanır."
BAŞKAN - Teşekkür ederim.

Bölüm üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
(h) bölümünü okutuyorum: 
h) Ek 36 ncı maddesinin
birinci fıkrasına, "geçmemek üzere" ibaresinden sonra gelmek üzere
"hiçbir vergiye tâbi tutulmaksızın" ibaresi eklenmiştir.
BAŞKAN - Teşekkür ederim.

Bölüm üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
(i) bölümünü okutuyorum: 
i) Ek 37 nci maddesinden
sonra gelmek üzere aşağıdaki ek madde eklenmiştir.
"Yurt dışı eğitim
EK MADDE 38. - Kamu kurum
ve kuruluşlarınca yetiştirilmek amacıyla lisansüstü (yüksek lisans, doktora)
eğitim için yurt dışına gönderilecek öğrenci, araştırma görevlisi ile kamu
görevlileri, Yüksek öğretim Kurulu tarafından tespit edilen yabancı yüksek
öğretim kurumlarında eğitim görebilirler. Lisansüstü eğitime ilişkin giderler,
fatura veya benzeri gider belgesinin bizzat öğrenim görülen yüksek öğretim
kurumu tarafından düzenlenmesi koşuluyla ödenir. Eğitim amacıyla yurt dışına
gönderilecek kamu görevlilerinin öğrenim konuları, çalışmakta oldukları
birimlerin görev alanları ile doğrudan ilgili olmak zorundadır.
Bu şekilde
gönderileceklerin sayıları, kurum ve kuruluş bütçelerine bu amaçla konulan
ödenek tutarını aşmayacak şekilde tespit edilir."
BAŞKAN - Teşekkür ederim.

Bölüm üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
(j) bölümünü okutuyorum: 
j) Geçici 33 üncü
maddesinden sonra gelmek üzere aşağıdaki geçici maddeler eklenmiştir.
"GEÇİCİ MADDE 34. -
Bu Kanunun 78 inci maddesine göre yurt dışına gönderilenlerden bu maddenin
yürürlüğe girdiği tarihten önce, eğitimin herhangi bir aşamasında istifa etmiş
olmaları nedeniyle kadrolarıyla ilişikleri kesilenler, sürelerinin bitiminde
mecburi hizmetlerini tamamlamak üzere görevlerine başlamayıp çekilmiş
sayılanlar, görevlerine başlayıp da yükümlü bulundukları mecburi hizmetini
bitirmeden görevlerinden ayrılanlar, mecburi hizmetle yükümlü bulundukları süre
içerisinde memurluktan çıkarılmış olanlar ile yükümlü bulundukları mecburi
hizmetini bitirmeden mecburi hizmetin devredilmesine imkân bulunmayan başka bir
göreve geçmiş olanlardan haklarında borç takibi işlemi devam edenler, bu
maddenin yürürlüğe girmesinden itibaren üç ay içinde başvurmaları halinde,
kendilerine döviz olarak yapılmış olan her türlü masraflar için imzaladıkları
yüklenme senedi ile muteber imzalı müteselsil kefalet senedi hükümleri dikkate
alınmaksızın ve ilgililere ödeme yapma sonucunu doğurmaksızın, bu Kanunun ek 34
üncü maddesinin ikinci fıkrası hükümlerine göre bu maddenin yürürlüğe girdiği
tarihten önceki süreler için faiz uygulanmaksızın hesaplanacak tutarlarla
yükümlü tutulurlar. Bunların daha önce ödemiş oldukları tutar ile mecburi
hizmetlerinde değerlendirilen sürelere isabet eden tutar, anılan madde uyarınca
belirlenecek tutardan düşülür."
"GEÇİCİ MADDE 35. -
125 inci maddenin (D) bendinin yürürlükten kaldırılan (g) alt bendine istinaden
verilmiş olan disiplin cezaları, geçmişe dönük ödeme yapılmasına sebep
olmaksızın, aynı maddenin (B) bendine göre verilmiş sayılır."
BAŞKAN - Bölüm üzerinde
söz talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(k) bölümünü okutuyorum:

k) Ekli (I) sayılı
Cetvelinin "V - Avukatlık Hizmetleri Sınıfı" başlıklı bölümü
aşağıdaki şekilde yeniden düzenlenmiştir.
"V - AVUKATLIK   
 HİZMETLERİ   
 SINIFI   
 Kadroları bu sınıfa   
 dahil olanlardan 1 3000

 2
 2200 
 3
 1600 
 4
 1500 
 5
 1200 
 6
 1100 
 7
 900 
 8
 800"

BAŞKAN - Bölüm üzerinde,
Cumhuriyet Halk Partisi Grubu adına, Antalya Milletvekili Sayın Tuncay Ercenk;
buyurun.
CHP GRUBU ADINA TUNCAY
ERCENK (Antalya) - Sayın Başkan, değerli milletvekilleri; Yüce Meclisi saygıyla
selamlıyorum. Bu (k) bendi, kamu avukatlarını ve kamu hukuk müşavirlerini
ilgilendiren bir bent aynı zamanda; bu nedenle söz almış bulunuyorum.
Değerli arkadaşlarım,
hukuk devletinin üç temel unsurundan birisi, hepimizin bildiği gibi, yargı;
yargıyı oluşturan üç temel ayak da, sav, savunma ve yargı. Bu üç temel ayaktan,
hak arama ve savunma hakkını yerine getiren de avukat. Bu, hak arama ve savunma
hakkını devlet adına yerine getiren de kamu avukatı. Böylesine çok önemli bir
görevi yerine getiriyorlar; ama, çok önemli ve onurlu bir görevi yerine
getirirken kamu avukatlarının çektiklerini de gözardı etmemek lazım.
Değerli milletvekilleri,
kamu hukuk müşavirleri ve kamu avukatlarının tasarıda gösterilen ekgöstergeleri
3000. Dört yıl hukuk fakültesini okuyorsunuz, bir yıl da göreve başlamak için
staj yapıyorsunuz, toplam beş yıllık bir eğitim. Dört yıl eğitim gören bir
teknik hizmetler sınıfında çalışanın ekgöstergesi 3600; buna itirazımız yok. 1
inci derecede, kadrolu hazine kontrolörleri, sigorta müfettişleri, denetleme
uzmanlarının da ekgöstergesi 3600; ancak, kamu avukatlarının ve hukuk
müşavirlerinin ekgöstergesinin 3000 olması nedeniyle, makam tazminatı ve görev
tazminatlarından yararlanma olanakları yok. Şimdi, devlet adına iş yapan,
devletin hukukunu, hakkını koruyan bir kurum mensuplarının, bir meslek
mensuplarının böylesine bir haksızlık, adaletsizlik içinde olması, doğrusu,
ciddî olarak olumsuz bir durum yaratmaktadır.
Şimdi, kamu avukatı,
devletin, kamunun hakkını, hukukunu koruyan bir kurumdur. Kamu avukatı, tüzüğü
inceler, tasarı varsa onu inceler, yasayı inceler, sözleşmesini yapar, bu
konuda görüş bildirir, yorum yapar, yolsuzluklarla ilgili ciddî mücadelelerde
bulunur, kellesini koyar gerektiğinde kamu avukatı; ancak, bu kadar önemli bir
görevi yapan kamu avukatının, gerek malî açıdan gerek özlük hakları açısından
çok da iyi bir noktada olduğunu söylemek gerçekten mümkün değildir. Burada,
böylesine yüksek sorumluluk altında görev yapan kamu avukatlarının ve kamu
hukuk müşavirlerinin aynı göstergede hizmet gören teknik elemanlarla, hiç
olmazsa teknik elemanlarla, aynı seviyede olması da, bizce, doğal bir davranış
olsa gerektir. 
Değerli arkadaşlarım,
yine, bir değerlendirme yapmak gerekirse, 1 inci derecenin 4 üncü kademesinde
yirmibeş yıl çalışan bir kamu avukatı, stajı yeni yapıp mesleğe başlamak üzere
olan savcıyla eşit maaş alıyor; bunun özellikle altını çizmek istiyorum. 1989
yılına kadar bu eşit idi; yani, yeni başlayan bir savcı ile yeni başlayan bir kamu
avukatı eşit oranda ücret alıyordu; ancak, gelişen onbeş yıllık süreç içinde
kamu avukatları ve hukuk müşavirleri açısından bir gerileme dönemi başlamıştır.
Bunu söylerken, yargıçlarımızın, savcılarımızın, teknik elemanlarımızın, sağlık
elemanlarımızın maaşları artmasın, efendim, onların ihtiyaçları yoktur diye bir
anlam çıkmasın. Yargıçlarımızın ve savcılarımızın da, tüm çalışanlarımızın da
şu anda aldıkları maaşın 2-3 katı fazla maaş alarak geçimlerini sürdürmek
zorunda olduklarını biliyoruz. 
Değerli arkadaşlarım,
kamu avukatına yüklenilen görev çok önemli. Kara Avrupasında ve Batı
standartlarında savcıya "kamu avukatı" ismi veriliyor. "Kamunun
hakkını koruyan avukat" ismi veriliyor. "Kamu hukukunun avukatı"
deniliyor savcıya. Böylesi önemli bir görev Batı standartlarında tanınmış
avukata ve savcıya. Dolayısıyla, Avrupa Birliği kriterleri içinde
değerlendirdiğimiz zaman, bu aşamada Avrupa Birliğine girmek üzere olan bir
ülke olarak, müzakerelere başlama tarihi almaya çalışan bir ülke olarak, böylesine
bir eşitliği, öyle sanıyorum ki, savcı ve avukat arasında sağlamak durumundayız
diye düşünüyorum. 
Değerli arkadaşlarım,
Ocak 2004 tarihinde, savcı emekli olunca 2 000 000 000 civarında maaş alıyor;
az. Ama, aynı eğitimi gören ve hemen hemen aynı hizmeti yapan bir kamu avukatı
700 000 000 lira civarında emekli maaşı alıyor; bu hususu takdirlerinize arz
etmek istiyorum.
Değerli arkadaşlarım,
Başbakan Yardımcısı Sayın Mehmet Ali Şahin'in de bu konuda, sanıyorum, 1997
yılında bir kanun teklifi olmuş idi. Şimdi de, şu anda, Devlet Bakanı ve
Başbakan Yardımcımız. Bu teklifinin arkasında ciddî olarak durması ve kamu
avukatlarının, hukuk müşavirlerinin, gerçekten durumlarının iyileştirilmesi
konusunda o zamanki tavrını sürdürmesi gerektiğini düşünüyoruz. Umarım, bu
konuda gerekli açıklamayı da yapacaktır.
Şimdi, Sayın Bakan Mehmet
Ali Şahin, bu konuda, kamu avukatları ve kamu hukuk müşavirlerinin durumlarının
düzeltilmesi konusunda genel düzenleme yapmayı teklif etmişti. Doğru; bunu
yapalım, bu olmalı; ancak, bu aşamada acil bir şey var, acil, eşitsizliğin
giderilmesi anlayışı var. Özellikle malî açıdan ve özlük açısından, önce, bunu
bir halledelim; önce, kamu avukatlarının ve kamu hukuk müşavirlerinin
durumlarını aynı seviyedeki, aynı göstergedeki çalışanlarla eşit seviyeye
getirelim; ondan sonra, genel konudaki düzenlemeyi hep birlikte yapacağız. 
Ancak, kamu avukatlarıyla
ilgili genel düzenleme öneren Sayın Şahin ve hükümet, 24 Temmuz 2003 tarihinde
25178 sayılı Resmî Gazetede sağlık personelinin ekgöstergesinin de 3600 olarak
değiştirilmesine neden oldu. Doğrudur, değiştirilsin; ama, demek ki, genel bir
düzenlemeyi gerektirmiyor; yani, acilen, hemen bir kararla, bir değişiklikle bu
kamu avukatlarının malî durumunun düzeltilmesi imkân dahilinde demek ki. Bir an
evvel, bunun yapılmasını talep ediyoruz.
Değerli arkadaşlarım,
1.1.1995'ten bu yana avukatlık hizmet sınıfı ekgöstergesi 3000'dir. Anayasa
Mahkemesi de bu 3000 ekgöstergeyi iptal etmiş. Fırsat da önümüzde. Ciddî bir
iyi niyet de görüyorum kamu avukatlarının durumlarının düzeltilmesiyle ilgili,
hükümette ciddî bir istek de görüyorum; dolayısıyla, fırsat gelmişken, bu
fırsatı değerlendirelim diye düşünüyorum.
Değerli arkadaşlarım,
kamu hukuk müşavirleri ve kamu avukatları, devletin hakkını, kamunun hakkını
korur; kamunun, devletin hakkını arar. Biraz önce, başta söyledim; devlet,
öncelikle çalışanına sahip çıkmak zorunda; yani, devleti devlet yapan unsurlar
bunlar. 
Bakın, ordu mensubu
"geçinemiyorum" diyor, polis "geçinemiyorum" diyor...
MEHMET YILDIRIM
(Kastamonu) - İmamlar...
TUNCAY ERCENK (Devamla) -
...imamlar "geçinemiyorum" diyor; yani, genel anlamda, çalışanlar
geçinemediğini söylüyor. Kamu avukatları "geçinemiyoruz, durumu
düzeltin" diyorlar haklı olarak. Yargıçlar, savcılar, yargı mensupları aynı
sıkıntı içinde; vicdanla cüzdan tartışması yapılıyor. Bunlar çok önemli şeyler.
Bunlara duyarsız kalmamak lazım. Yani, devlet, kendi çalışanını korumak
zorunda. Kendi çalışanını ezdin mi hiçbir sonuç alamazsınız; devletin temelinde
bir sarsılma meydana gelir. Bu nedenle, tümü birlikte, en iyi şekilde
değerlendirilerek, haklarında bir iyileştirilme yapılması gerektiğini
düşünüyorum.
MUSA SIVACIOĞLU
(Kastamonu) - 2/B'ye destek olalım, destek...
TUNCAY ERCENK (Devamla) -
O daha sonra... Ona bakacağız, ona bakacağız.
Şimdi, ülkeyi koruyan,
ülkenin güvenliğini sağlayan hep bunlar. Şehit olan da bunlar... 
MUSA SIVACIOĞLU
(Kastamonu) - Kaynak olsa...
TUNCAY ERCENK (Devamla) -
Yahu, başka şeye kaynak buluyorsun da, buna da bul canım; yani, çok zor bir şey
değil bu!
MUSA SIVACIOĞLU
(Kastamonu) - 2/B'de kaynak.
TUNCAY ERCENK (Devamla) -
Buluyorsun... Buluyorsun...
Kamunun hakkını arayan,
adalet dağıtan onlar; ama, bunlara böyle yan gözle bakılıyor, bu çalışan
kesimlere yan gözle bakılıyor. Şimdi, bu kesime, devlete hizmet eden, devleti
temsil eden, yargı veren, karar veren insanları, sizin adınıza çalışan,
yolsuzlukları ortaya çıkaran insanları, kamu avukatlarını dikkatle incelemek ve
onların malî ve özlük haklarını düzeltmek, bence, devletin borcudur. Baba devlet
budur. Bunu yapacak... Bunu yapacak...
AHMET YENİ (Samsun) -
2/B'ye "evet" deyin, kaynak bulalım.
TUNCAY ERCENK (Devamla) -
Şimdi, devlet olarak bunlara sahip çıkmayacaksınız da kime sahip çıkacaksınız.
Hepimize söylüyorum; yani, eleştiri anlamında söylemiyorum, hepimize
söylüyorum. Bunlara sahip çıkmayacağız da kime sahip çıkacağız? Çiftçiye sahip
çıkılmadı, memura sahip çıkılmadı, esnafa sahip çıkılmadı, bari bunlara bir
sahip çıkalım, bunların durumlarını iyileştirmeye çalışalım. Emekliye aynı şekilde
sahip çıkılmıyor. Öyle sanıyorum ki -bu konuda bir önergemiz de olacak-
komisyon ve hükümet bu konuda bir ciddî değerlendirme yapacaktır.
Şimdi, bakın, çok önemli
bir örnek; devletin kendi çalışanına, kendi hakkını savunan bir temsilcisine
sahip çıkmadığının çok önemli bir örneği. Bugün gazetelerde var: "Türkiye
avukatı'na ayıp."
(Mikrofon otomatik cihaz
tarafından kapatıldı)
BAŞKAN - Sayın Ercenk,
sözlerinizi tamamlar mısınız.
Buyurun.
TUNCAY ERCENK (Devamla) -
Evet.
"Türkiye avukatı'na
ayıp" diye bir haber. "Avrupa İnsan Hakları Mahkemesinde Türkiye'yi
temsil eden Prof. Dr. Aslan Gündüz'ün 33 000 000 lira maaş aldığı ve
saklamadığı uçak biletleri nedeniyle maaşına haciz geldiği için istifa ettiği
ortaya çıktı." 
Şimdi, lazım olmaz diye
uçak biletlerini saklamamış. Kendisi rahmetli oldu; Allah rahmet eylesin. Son
anda da, eşine, bu uçak paralarının tahsili için icra geldiğini görüyoruz ve
tam konumuzun olduğu gün, tam bu tasarının görüşüldüğü gün, Türkiye'nin,
avukatına sahip çıkmadığı açıkça basında yer almış. 
Değerli arkadaşlarım,
inanıyorum ki, komisyon ve hükümet, bu konuda, kamu çalışanları ve diğer
çalışanların durumunun iyileştirilmesi konusunda üstüne düşeni yapacaktır. Bu
ülkede sadece belirli sermaye kesimleri ve medya mensupları yaşamıyor; çok
büyük insanlar, çok büyük kitleler yaşıyorlar, çalışıyorlar, didiniyorlar
alınterleriyle; ama, sahip çıkılmadığını görüyoruz. 
Değerli arkadaşlarım, bu
sorunların çözülmesi lazım. Toplumun üreten, çalışan kesiminin de dikkate
alınarak, onların ekonomik ve siyasal durumlarının, sosyal durumlarının
düzeltilmesi devletin boynunun borcudur. Bize ne görev düşüyorsa, Cumhuriyet
Halk Partisi olarak, bu görevi üstlenmeye hazırız. 
Hepinize, Yüce Meclise
sevgiler, saygılar sunuyorum. (CHP sıralarından alkışlar)
AHMET YENİ (Samsun) -
2/B'ye "evet" deyin... 
BAŞKAN - Teşekkür ederim
Sayın Ercenk. 
Sayın Şahin, bir şey mi
söyleyeceksiniz? 
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Sayın Başkan, yerimden kısa bir
açıklama yapabilir miyim?
BAŞKAN - Buyurun.
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Sayın Başkanım, çok teşekkür ederim. 
Sayın Ercenk'e kısa bir
cevap vermek istiyorum. Sayın Tuncay Ercenk Bey, kamu avukatlarının malî
durumuyla ilgili bir değerlendirme yaptılar. Geçmişte, benim, kamuda hukuk
hizmeti veren avukat arkadaşlarımızın sosyal ve malî haklarıyla ilgili
iyileştirme yapmayı öngören bir teklif verdiğimi söylediler; doğrudur,
vermiştim ve kamu avukatlarının dernekleri var, temsilcileri var; zaman zaman
onlarla da görüşüyorum. 
Şimdi, yapmakta
olduğumuzu kısaca ifade edeyim. Kamuda yeniden yapılanma çalışmalarının en
önemli ayaklarından biri, kamu personel rejimini baştan sona yeniden gözden
geçirmektir. Bilindiği gibi, dün, burada, kamu yönetimiyle ilgili temel bir
yasa tasarısını görüştük ve Parlamento kabul etti.
Şimdi, kamu personel yasa
taslağı, Türkiye ve Orta Doğu Amme İdaresi Enstitüsünce geniş bir çalışmayla
hazırlandı ve taslak, şu anda, elimizde, üstünde Başbakanlıkça çalışıyoruz.
Amacımız, kamuda hizmet veren her kurumdaki kamu personelinin, başta malî ve
sosyal haklarını mümkün olduğunca iyileştirmektir. Tabiî ki, bunun içerisinde,
kamuda çalışan avukat arkadaşlarımız da olacaktır. Onların sorunlarını,
meselelerini baştan beri biliyoruz. 
Ekim döneminde; yani,
Parlamento açıldığında, zannediyorum, ilk ele alacağımız yasa tasarılarından
biri, kamu personel kanun taslağı olacaktır, daha doğrusu, tasarısı olacaktır.
Bakanlar Kuruluna, sanıyorum, bir ay sonra getirebiliriz. Taslak hazır; ama,
üzerinde biraz daha çalışmamız gerekiyor; çünkü, önemli ölçüde de malî yük
getiriyor. Bunu da, ayrıca, Maliyemizle görüşmemiz ve bir mutabakata varmamız
lazım. 
Kamuda çalışan ve zaman
zaman, işte, geçinemiyoruz yakarışlarını, tabiî ki, bizler de biliyoruz. Mevcut
şartlar içerisinde bu konuda şikâyetleri en aza indirmeyi amaçlayan bir yasal
düzenleme içerisindeyiz. Buraya geldiğinde, kısa sürede burada da görüşür,
elbirliğiyle yasalaştırırız diye temenni ediyorum. 
Sayın Ercenk'e de, böyle
bir konuyu gündeme getirdiği için, teşekkür ediyorum.
BAŞKAN - Teşekkür ederim
Sayın Şahin.
Sayın milletvekilleri,
bölüm üzerinde 1 önerge vardır; okutuyorum:
Türkiye Büyük Millet
Meclisi Başkanlığına
Görüşülmekte olan 635
sıra sayılı tasarının 1 inci maddesinin (ı) bendinin aşağıdaki şekilde
değiştirilmesini ve maddeye aşağıdaki (i) ve (k) bentlerinin eklenmesini arz ve
teklif ederiz.






M. Akif Hamzaçebi 


Hüseyin Ekmekcioğlu 


Mesut Özakcan







Trabzon 


Antalya 


Aydın







Türkân Miçooğulları 


Ali Oksal










İzmir 


Mersin






"ı) (I) sayılı
ekgösterge cetvelinde avukatlık hizmetleri sınıfı için 1.1.1995'ten itibaren
uygulanacak ekgöstergelerin belirtildiği kısımda yer alan 3000 rakamı, 3600;
2200 rakamı, 3000; 1600 rakamı, 2200; 1500 rakamı, 1700; 1100 rakamı, 1600; 900
rakamı, 1400; 800 rakamı, 1200 olarak değiştirilmiştir."
"i) (II) sayılı
ekgösterge cetvelinde birinci dereceli hukuk müşavirleri için uygulanmakta olan
3000 ekgösterge rakamı 3600 olarak değiştirilmiştir."
"k) 4 sayılı makam
tazminatı cetvelinin 8 inci sırasına aşağıdaki (c) bendi eklenmiştir. 
c) Birinci dereceli
kadroya atanmış olmak şartıyla hukuk müşavirleri ile avukatlık hizmetleri
sınıfına dahil olanlar 2000"
BAŞKAN - Teşekkür ederim.
Komisyon?..
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa) - Katılmıyoruz Sayın Başkan.
BAŞKAN - Hükümet?.. 
MALİYE BAKANI KEMAL
UNAKITAN (İstanbul) - Katılmıyoruz Sayın Başkan.
BAŞKAN - Gerekçeyi
okutuyorum.
Gerekçe:
Anayasamızın temel
hükümleri uyarınca Türkiye Cumhuriyeti bir hukuk devletidir. Devletimizin üç
temel organından birisi yargıdır. Yargının sav, savunma, karar işleminde, hak
arama ve savunma esas itibariyle avukatlık mesleğinde tecessüm etmiştir.
Avukatın, yargının kurucu unsuru olduğu, 1136 sayılı Avukatlık Kanununun 1 inci
maddesiyle pozitif hukukumuzda yer almıştır. 
Temel hak ve özgürlükler
ile insan haklarının geliştirilmesi bağlamında çabalar gösterildiği bu dönemde
hak arama ve savunma özgürlüğünün ayrılmaz bir parçası olan avukatlık
mesleğinin Maliye Bakanlığı ve diğer kamu kurum ve kuruluşlarında sürdürülen
kamu avukatlarının malî durumları, yargının sav, savunma, karar işlemine
yakışmayacak boyutlarda kalmış adalet duygularını incitecek bir şekle
bürünmüştür. 
Adlî, idarî, askerî yargı
ile hakem kurullarında, uluslararası tahkim mahkemesinde vekili oldukları kurum
ve kuruluşları temsil eden değeri trilyonları bulan davalarda Hazinenin ve kamu
kurumlarının hak ve manfaatlarını savunan, kamu davalarında âdeta cumhuriyet
savcıları gibi işlev gören hukukî görüş vermek, kanun, tüzük ve yönetmelik
tasarılarını incelemek, anlaşma ve sözleşme taslaklarını hazırlamak gibi
görevleri yerine getiren kamu avukatları ile hukuk müşavirlerinin bu
görevlerinin önemine ve taşıdıkları sorumluluğun büyüklüğüne ve eğitim seviyelerine
rağmen, malî hakları yönünden uzun yıllardan beri devam eden mağduriyetlerinin
kısmen dahi olsa giderilmesi amacıyla işbu önerge verilmiştir.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Kabul edilmemiştir.
Sayın milletvekilleri,
(k) bölümünü oylarınıza sunuyorum: Kabul edenler... Teşekkür ederim. Kabul
etmeyenler... Kabul edilmiştir.
Sayın milletvekilleri,
gerek gruplarımızdan gerekse hükümetten önergeler geliyor. Bunlar, son anda
geldiği için, bana dahi fotokopisi gelmiyor, inceleyemiyorum, arkadaşlarımız
inceleyemiyorlar. Bu, sağlıklı bir durum değil, hata yapmamıza da neden oluyor.
O nedenle, şimdi, önümüzde böyle bir önerge var, onu işleme alacağım; ama,
bundan sonra gelirse, işleme almayacağımı şimdiden söylüyorum. Hangi önergeler
verilecekse, arkadaşlarımız iyi incelesinler, bize zamanında bu önergeleri
versinler.
Şimdi, bir önceki bölüme
ilişkin 1 önerge var, onu okutuyorum:
Türkiye Büyük Millet
Meclisi Başkanlığına
Görüşülmekte olan Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 1 inci maddesinin (j) fıkrasının madde metninden çıkarılmasını ve
diğer fıkraların buna göre teselsül ettirilmesini arz ve teklif ederiz.






Salih Kapusuz


İrfan Gündüz


Mehmet Emin Tutan







Ankara


İstanbul


Bursa







Murat Yıldırım


Murat Yılmazer










Çorum


Kırıkkale






BAŞKAN - Komisyon?..
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa) - Efendim, yeterli çoğunluğumuz
olmadığı için katılamıyoruz; ama, görüşümüz uygundur.
BAŞKAN - Teşekkür ederim.
Hükümet?..
MALİYE BAKANI KEMAL
UNAKITAN (İstanbul) - Katılıyoruz Sayın Başkan.
BAŞKAN - Teşekkür ederim.
Gerekçeyi okutuyorum:
Gerekçe:
Konunun önemi nedeniyle,
söz konusu düzenlemelerin daha geniş bir çerçevede ele alınmasının sağlanması
amaçlanmaktadır.
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Teşekkür ederim. Kabul edilmiştir.
Sayın milletvekilleri, 1
inci maddeyi ve bölümlerini, kabul edilen önergeler doğrultusunda oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
2 nci maddeyi okutuyorum:
MADDE 2. - 4.11.1981
tarihli ve 2547 sayılı Kanunun; 
a) 36 ncı maddesinin (a)
fıkrasının (2) numaralı bendinin (a) alt bendi aşağıdaki şekilde
değiştirilmiştir.
"a) Üniversite
ödeneği, idarî görev ödeneği, geliştirme ödeneği ve döner sermaye gelirlerinden
pay veya ücret alamazlar. Devamlı statüde görev yapan emsali profesör ve
doçentlerin yararlandığı makam, temsil veya görev tazminatlarından 1/2 oranında
yararlanırlar." 
BAŞKAN - Teşekkür ederim.
Bölüm üzerinde,
Cumhuriyet Halk Partisi Grubu adına, Antalya Milletvekili Sayın Tuncay
Ercenk...
ALİ TOPUZ (İstanbul) - 2
nci madde üzerinde, Yakup Kepenek konuşacak Sayın Başkan.
BAŞKAN - Affedersiniz...
Doğru... Tamam...
Cumhuriyet Halk Partisi
Grubu adına, Ankara Milletvekili Sayın Yakup Kepenek; buyurun. (CHP
sıralarından alkışlar)
CHP GRUBU ADINA YAKUP
KEPENEK (Ankara) - Sayın Başkan, değerli arkadaşlar; burada görüşmekte
olduğumuz madde ve maddeler, Yükseköğretim Kanunuyla ilgilidir. O çerçevede,
ben, genel olarak, üniversitelerin sorunları üzerinde bir konuşma yapacağım; bu
fırsattan yararlanarak, hepinizi saygı ve sevgiyle selamlıyorum.
Değerli arkadaşlar,
üniversite olgusu, bir toplumun gelişmesinin, ilerlemesinin en önemli
öğelerinden biridir. Bu kürsüden çok kez vurgulandığı gibi, üniversite,
toplumun beyingücüdür ve beyingücü, toplumun gelişmesinde, ekonomik ve
toplumsal gelişmesinde çok büyük bir etkiye sahiptir.
Değerli arkadaşlar,
hükümetimiz, bu hükümet işbaşına gelmeden önce, yani, Kasım 2002 öncesinde
devlet üniversitelerine her yıl 4 250 kişilik kadro veriliyordu. Geçen yıl
hükümetimiz buraya, yani, devlet üniversitelerine, 53 devlet üniversitesine
yalnızca 3 200 kadro verdi. Daha önceki 4 250 kişilik kadro araştırma
görevlilerine yönelikken, geçen yıl verilen 3 200'ün içerisinde, öğretim
görevlisi, uzman, idarî personel gibi kadrolar da vardı. Şunu demek istiyorum:
Hükümetimiz, geçen yıl, üniversite fidanlığını, asistanlığı, yani, araştırma
görevliliğini büyük ölçüde kadrosuz bıraktı. Bu yıl ise kısmî bir iyileştirme
var değerli arkadaşlar. Bu kısmî iyileştirme şudur: Devlet üniversitelerinin
toplam araştırma görevlisi sayısı 27 000'dir. Hükümetimiz, üniversitelere,
araştırma görevlisi kadrolarında boşalma olursa, onların yerine yeni araştırma
görevlilerinin alınabileceğini söylemektedir. Kuşkusuz, hiç yoktan iyidir,
doğru bir yaklaşımdır; ancak, bu, üniversiteyi dondurmaktır, üniversitenin
gelişmesine istediğimiz, beklediğimiz, umduğumuz etkiyi yapmaz. Neden yapmaz;
çünkü, üniversiteler, durağan kurumlar değildir, sürekli gelişmeye açık olmak
zorundadırlar, çok yönlü olarak gelişmek zorundadırlar. Birincisi,
üniversitelerin öğrenci sayısını artırıyoruz. O zaman, asistan sayısını
dondurmanın bir mantığı yoktur. O zaman, üniversitelere dönüp "öğrenci
sayısını artırmayın" diyebilmemiz lazımdır, onu demiyoruz. İkincisi -biraz
sonra değineceğim- Türkiye'nin araştırma-geliştirme gücünü artırması için,
üniversitelerin bu fidanlığının, gençlerin buraya katılımının çok daha fazla
olması gerekmektedir. Üniversite, ne kadar dinamik olursa, ne kadar çok kişiyi
alırsa, o kadar hızla büyür, gelişir. 
Size, bir acı gerçeği
söyleyeyim; bugün, yurtdışında lisansüstü eğitim ve öğretimini başarıyla
tamamlamış 3 000'in üzerinde gencimiz, öğretim üyesi adayı, salt kadrosuzluk
yüzünden üniversite kapılarında bekletilmektedir ve aylarca bekletilmektedir. 
Değerli arkadaşlar,
işsizlik büyük sorundur; ama, yükseklisans ve doktora programlarını tamamlayan
gençlerimizin, yurtlarına, buraya dönüp üniversitede çalışmak istemelerine
rağmen, kadrosuzluk yüzünden dışarıda tutulmaları kabul edilebilir bir durum
değildir. Bu, hepimiz için, toplum için büyük kayıptır. 
Bu bağlamda bir şey daha
söyleyeyim; her yıl öğretim elemanı yetiştirmek üzere, YÖK eliyle, yurtdışına
50, 60, 80 gencimiz gönderilir. Bu yıl da 54 genç sınavlarını başarıyla
geçmişlerdir; ancak, bu gençlerimize hükümetimiz henüz kadro olanağı tanımamıştır.

Ek olarak bir şey daha
söyleyeyim; bu acı bir gerçektir; ama, söylememde yarar var. Değerli
arkadaşlar, bu yılın başında, hükümetimiz, üniversitelerin elindeki
dönersermaye paralarına bir anlamda el koydu, onları bütçeye gelir kaydetti.
Ben, bu konuyu burada birkaç kez dile getirdim. Hükümetimiz, kanımca, doğru bir
tutumla, bu paraların verileceğini, iade edileceğini söyledi. Bu, kuşkusuz,
doğru bir karardır. Yalnız, şu ana kadar bu 130 trilyona yakın araştırma
parasından geriye verilebilen para -benim edindiğim bilgiye göre- 18,5
trilyondur; yani, yüzde 20'sinin, beşte 1'inin bile altındadır. Bu, doğru bir
uygulama değildir. Bu, üniversitenin araştırma kaynaklarına bütçe
gerekçeleriyle el koymaktır. Nedeni ne olursa olsun bunu yapmaya hakkımız yoktur
diye düşünüyorum. 
Bir başka şey daha var.
Geçen yıl, yine olumlu bir tutumla analitik bütçe uygulaması başladı. Maliye
Bakanlığı tarafından iade edilen bir üniversitemize "iade edilen parayla
makine ve teçhizat alabilirsizin" deniliyor; ancak, o kalemdeki sınırlama
20 milyar dolayında kalıyor, bu üniversitemiz araştırma kaynağını, dönersermaye
kaynağını kullanamıyor. Bu durum, daha büyük sorunları birlikte getiriyor. 
Değerli arkadaşlar,
bugün, Türkiye üniversitelerinin en önemli sorunlarından biri, devlet
üniversitelerindeki çalışanların, öğretim elemanlarının, öğretim üyelerinin ve
uzman, teknisyen personelin maaş ve ücretlerinin yetersizliğidir. Bu durum şu
sonucu vermektedir: Devlet üniversiteleri sürekli kan kaybetmektedir; yani,
öğretim elemanı kaybetmektedir. Üniversitelerin sürekli öğretim elmanı
kaybetmesinin bu topluma maliyeti uzun dönemde çok yüksek olur. 
Bakın, değerli
arkadaşlar, hükümetimiz, dün kabul ettiğimiz bir yasayla, araştırma-geliştirme
indirimi sağladı, bu çok olumlu bir tutumdur. Ar-ge harcamalarına vergi
indirimi sağlandı, bu doğrudur, olumludur; ancak, bu olumlu tutumun ar-ge
harcamalarının tamamlanması, doğru gitmesi, yararlı olması, iyi, doğru sonuç
vermesi için, bu işin, beyingücü, nitelikli eleman, iyi araştırmacı ayağının da
tamam olması gerekir. Üniversitelerin içinde bulunduğu kadro yetersizliği,
üniversitelerin içinde bulunduğu maaş yetersizliği, üniversitelerin güçlü,
sağlam, ileriye dönük, çalışkan, büyük araştırmacı yetiştirmesine engel
olmaktadır. Sonuç budur. İyi niyet çabaları ve başka şeyler, üniversitelerin
düzelmesine olanak vermemektedir. Bir noktanın altını çizmeme izin verin
değerli milletvekilleri. İyi araştırmacı üniversitede yetişir, başarılı
araştırmacı orada yetişir. Dolayısıyla, o fidanlığı, o araştırma merkezlerini
güçlü tutmamız, bu toplumun geleceği açısından çok büyük bir önem taşımaktadır.
Değerli arkadaşlar,
burada, bir noktanın daha altı çizilmelidir. Türkiye'de,
araştırma-geliştirmenin gerek insangücü gerek parasal, harcamalar bakımından
yoğunlaştığı yer, yükseköğretimdir. Bugün, Türkiye'deki ar-ge faaliyetlerinin
yüzde 60'tan fazlası üniversitelerde yapılmaktadır. Son zamanlardaki
gelişmeler...
Sayın Başkan, 5 dakika da
kişisel hakkım olduğunu düşünüyorum.
BAŞKAN - Efendim?..
YAKUP KEPENEK (Devamla) -
Kişisel söz hakkım için 5 dakikam daha olduğunu düşünüyorum.
BAŞKAN - Öyle bir
talebiniz yok; ama, buyurun Sayın Kepenek.
YAKUP KEPENEK (Devamla) -
Var öyle bir talebim.
BAŞKAN - Siz buyurun...
YAKUP KEPENEK (Devamla) -
Teşekkür ederim Sayın Başkan.
Değerli arkadaşlar,
üniversiteler, üniversite-sanayi işbirliği merkezleri kuruyor.
Üniversite-sanayi işbirliği merkezleri, Türkiye'de ileri teknoloji üretiminin
merkezleridir. Türkiye, 2023'te; yani, cumhuriyetin kuruluşunun 100 üncü
yılında, dünyada, bilim ve teknoloji alanında da güçlü bir biçimde etkili
olmak, orada varlığını kanıtlamak durumundadır. 2023 ufkunun, vizyonunun
anadinamosu, gerçek motoru, yalnız ve ancak Türkiye üniversiteleri olabilir.
Bunu hiç unutmamak durumundayız diye düşünüyorum. Üniversite-sanayi işbirliği
-tekrar edeyim- Türkiye'nin dışsatımında, nitelikli işgücü yetiştirilmesinde,
ekonomik çıkar ya da ekonomik getiri elde etmesinde çok önemli bir işlev
görebilir, görmelidir. Bunu elbirliğiyle sağlamak durumundayız. Eğer bu
yapılmazsa, kâğıt üzerinde hangi planı, programı yaparsanız yapın, 2023
ufkunuzun amacı, hedefi olarak neyi gösterirseniz gösterin, ulus olarak
başarılı olma şansımız çok fazla değildir, zayıftır. Devlet üniversiteleri,
günümüzde, Türkiye üniversite sisteminin -olanakları itibariyle, kütüphaneleri
itibariyle, öğrenci sayısı itibariyle- hâlâ çok önemli bir bölümünü
sırtlamaktadır, yüzde 99'un üzerinde bir bölümünü taşımaktadır. Şimdi, bütçe
olanaklarıyla, kadro yetersizliğiyle ve başka nedenlerle devlet üniversitelerinin
elini kolunu bağlarsak, bu, çalışan, işleyen, büyüyen bir mekanizmanın
bağlanması anlamına gelir ve bu, bu toplumun tümüne zarar verir. Üniversiteler
yıkıma sürüklendikten sonra, onyıllarca kendilerini toparlayamazlar.
Değerli arkadaşlar,
üniversite yıkmak, bina yıkmaya benzemez, köprü yıkmaya benzemez. Yıkılan
üniversiteyle, kesintiye uğrayan bilgidir; yıkılan üniversiteyle, kesintiye
uğrayan, araştırmadır, bilgidir, gelişmedir ve bu, bir arada, yani, süreklilik
isteyen bir olaydır, bir süreçtir. Bu sürekliliği kesmeye, makaslamaya hakkımız
yoktur. Bunu yaptığınız zaman, ileriki yıllarda yeniden toparlanmasını
sağlamak, yeniden eski düzeyinizi yakalamak hiç de kolay değildir. Yıkılan bir
binayı yapabilirsiniz; ama, yıkılan bir üniversiteyi yeniden yapmak, inşa
etmek, güçlendirmek çok zordur; imkânsız değilse bile, çok zordur. Türkiye
-Meclis tatile girerken- üzülerek belirteyim ki, devlet üniversitelerini
giderek zayıflatan, onları, giderek, çözümsüzlük ve çaresizlik içerisinde
bırakan bir süreç yaşamaktadır. 
Değerli arkadaşlar, bir
noktanın daha altını çizeyim. Genellikle, ekonomik krizleri, hepimiz, zararlı,
yıkıcı buluruz. Bu doğrudur; kuşkusuz, ekonomik krizler, bunalımlar yıkıcıdır,
topluma zarar verir, özellikle dar ve sabit gelirlileri yıkar, götürür. Yalnız,
bu dönemlerin bir başka boyutu var; bu dönemlerde, başarılı gençler, dışarıda
iş bulamayınca -sınıf birincileri- üniversitelerinde öğretim üyesi olmak
isterler. Türkiye, geçtiğimiz yıllarda, eğitilmiş gençler arasındaki işsizliğin
yüzde 30-35'leri bulduğu yıllarda, bölüm birincilerini, sınıf birincilerini
üniversitelerine kazandırabilirdi, kazandırmalıydı. Bunları kazanmanın yolu,
kadro tahsisinden geçiyor. Hükümetimiz bu konuda çok eli kıt davranıyor,
şikâyet ediyor, çok dar davranıyor.
AHMET YENİ (Samsun) - 2/B
Hocam, 2/B...
YAKUP KEPENEK (Devamla) -
2/B'yle bunun ilgisi yok hemşerim; o başka bir şey. İstediğimiz konularda
kaynak bulabiliyoruz da, iş, üniversite öğretim üyelerine kadro tahsisine
geldiği vakit 2/B'yi önümüze getirmeyin. Kaldı ki, ona benzer bir düzenleme
yapıyorsunuz. 
Neyse, şunu söylemeye
çalışıyorum: Hükümetin bu anlamda en cömert olması gereken yer -IMF'ye de başka
birilerine de- ısrarla, ödün vermeden olanak sağlaması gereken, kadro tahsis
etmesi gereken, maaş, ücret artışı sağlaması gereken birinci yer, ilk yer,
önemli yer üniversitelerdir, yükseköğretimdir. Bir ülke, beyniyle yükselir.
Bu çerçevede, tekrar
edeyim, üniversitelerin sorunları büyük boyutlardadır. Bu konuya Yüce
Meclisimizin bundan sonra daha çok, daha fazla eğilmesini ve hükümetin bu
konudaki adımlarını çok daha olumluya çevirmesini diliyorum ve tatile girerken,
hepinize sağlıklı, mutlu tatiller diliyorum.
Saygılar sunuyorum Sayın
Başkan. (Alkışlar)
BAŞKAN - Teşekkür ederim
Sayın Kepenek.

Sayın milletvekilleri,
bölüm üzerinde başka söz talebi yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(b) bölümünü okutuyorum:
b) 40 ıncı maddesine
aşağıdaki (d) fıkrası eklenmiştir.
"d. (a) fıkrası uyarınca,
kendi üniversitelerinin aynı şehirdeki diğer birimlerinden veya aynı şehirdeki
diğer yüksek öğretim kurumlarından görevlendirilebilecek öğretim elemanı
bulunmaması halinde, başka şehirlerdeki yüksek öğretim kurumlarından ders
vermek üzere görevlendirilen öğretim elemanlarına 6245 sayılı Harcırah Kanununa
göre geçici görev yolluğu ve anılan fıkradaki esaslara göre iki katı ek ders
ücreti ödenir."
BAŞKAN - Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(c) bölümünü okutuyorum:
c) 46 ncı maddesinin sonuna aşağıdaki
fıkralar eklenmiştir.
"Bu maddeye göre
elde edilen gelirlerin özel gelir ve ödenek kaydedilen tutarlarının %10'una
kadar olan kısmı, üniversite yönetim kurulunun tespit edeceği başarılı ve gelir
düzeyi düşük öğrencilerin kitap, kırtasiye ile beslenme ve barınma yardımı
ödemelerinde kullanılır. 
Kısmî zamanlı olarak
çalıştırılacak öğrenciler hakkında, 22.5.2003 tarihli ve 4857 sayılı Kanunun iş
sağlığı ve güvenliği ile ilgili hükümleri ve 17.7.1964 tarihli ve 506 sayılı
Kanunun iş kazası ve meslek hastalıkları sigortası ile ilgili hükümleri hariç
diğer hükümleri uygulanmaz."
BAŞKAN- Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(d) bölümünü okutuyorum: 
d) 58
inci maddesinin (a)
fıkrasının dördüncü
paragrafındaki "%
80'ini" ibaresi "% 100'ünü" şeklinde, "% 80 oranı"
ibaresi "% 100 oranı" şeklinde, aynı paragrafın son cümlesi ise
"Rektörler ve rektör yardımcıları, üniversite veya yüksek teknoloji
enstitülerindeki döner sermaye gelirinin elde edildiği birimlerin birinden
katkılarına bakılmaksızın bu maddedeki esaslara göre her ay pay alabilirler ve
bunlara bir ayda ödenebilecek pay, bir ayda alacakları aylık (ek gösterge
dahil), ödenek (geliştirme ödeneği hariç) ve her türlü tazminat (makam, temsil
ve görev tazminatları hariç) toplamının iki katını geçemez. Öğretim üyelerine
saat 14.00'den sonra döner sermayeye yaptıkları doğrudan gelir getirici
katkılarından dolayı ilave olarak, almakta oldukları aylık (ek gösterge dahil),
ödenek (geliştirme ödeneği hariç) ve her türlü tazminat (makam, temsil ve görev
tazminatları hariç) toplamının on katına kadar pay verilebilir. Rektör ve
rektör yardımcıları ile bu kapsamdaki gelirin elde edildiği fakültelerin dekan
ve dekan yardımcıları ile başhekim ve başhekim yardımcılarına doğrudan gelir
getirici katkılarına bakılmaksızın bu kapsamda elde edilen gelirlerden
karşılanmak üzere, bir ayda alacakları aylık (ek gösterge dahil), ödenek
(geliştirme ödeneği hariç) ve her türlü tazminat (makam, temsil ve görev
tazminatları hariç) toplamının dört katına kadar ayrıca pay verilebilir."
şeklinde değiştirilmiş, aynı fıkraya aşağıdaki beşinci paragraf eklenmiş ve
mülga (b) fıkrasından sonra gelen ilk paragraf aşağıdaki şekilde
değiştirilmiştir.
"Yukarıdaki hüküm
uyarınca kuruluş veya birimin araç, gereç, bilimsel araştırma ve diğer
ihtiyaçlarına harcanmak üzere döner sermaye gelirlerinden ayrılan en az %
35'lik tutar, bu ihtiyaçların yanı sıra devam etmekte olan projelerin
tamamlanmasına yönelik inşaat işleri ile her türlü bakım ve onarım için
harcanabilir. Devam etmekte olan projelerin tamamlanmasına yönelik inşaat
işleri ile her türlü bakım ve onarım için ayrılan tutarı, ilgili yüksek öğretim
kurumunun teklifi üzerine, münhasıran söz konusu projelerde kullanılmak üzere
yüksek öğretim kurumunun bütçesine bir yandan özel gelir, diğer yandan mevcut
veya yeni açılacak tertibe özel ödenek kaydetmeye Maliye Bakanı yetkilidir. Bu
ödeneklerin yılı içinde harcanmayan kısmı ertesi yılın bütçesine devren gelir
ve ödenek kaydolunur."
"Üniversitelerde
araştırma projelerinin finansmanında kullanılmak üzere, üniversite döner sermaye
işletmelerinden öğretim üyelerinin doğrudan veya dolaylı katkısı olup
olmadığına bakılmaksızın elde edilen her türlü gayrisafi hasılatın % 5'inden az
olmamak kaydıyla, üniversite yönetim kurulunun belirleyeceği orandaki tutar,
döner sermaye saymanınca tahsilatı takip eden ayın yirmisine kadar bütçe
dairesi başkanlığı hesabına yatırılır. Süresi içinde yatırılmayan tutarların
tahsilinde, 21/7/1953 tarihli ve 6183 sayılı Kanun hükümleri uygulanır."
BAŞKAN - Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(e) bölümünü okutuyorum:
e) 60 ıncı maddesinin (a)
fıkrasına aşağıdaki bent eklenmiştir.
"Bunlardan emekli
iken yüksek öğretim kurumlarına dönenlerin veya yüksek öğretim kurumlarına
döndükten sonra emekliliğe hak kazanıp emekli olanların emekli aylıkları
kesilmez. Bunlara yüksek öğretim kurumlarınca, ders yükü zorunluluğu aranmadan
ek ders ücreti ve sınav ücreti ile döner sermaye payı ödenir; bu ödemelerin
dışında aylık, ödenek, tazminat ve benzeri herhangi bir ödeme yapılmaz."
BAŞKAN - Teşekkür ederim.
Bölüm üzerinde söz
talebi?.. Yok.
1 önerge vardır; okutup
işleme alacağım.
Türkiye Büyük Millet
Meclisi Başkanlığına
Görüşülmekte olan 635
sıra sayılı kanun tasarısının 2 nci maddesinin (e) bendine aşağıdaki paragrafın
eklenmesini arz ve teklif ederiz.






Faruk Çelik


Salih Kapusuz


Eyüp Fatsa







Bursa


Ankara


Ordu







Haluk İpek


İrfan Gündüz










Ankara


İstanbul






"Bakanlar Kurulu
veya yasama organı üyeliğinde geçen süreler akademik unvanların kazanılması
için gerekli sürelerinde değerlendirilir." 
BAŞKAN - Teşekkür ederim.
Komisyon?..
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa) - Yeterli sayımız olmadığı için
katılamıyoruz; ancak, görüşümüz uygundur.
BAŞKAN - Teşekkür ederim.
Hükümet?..
MALİYE BAKANI KEMAL
UNAKITAN (İstanbul) - Katılıyoruz Sayın Başkan.
SALİH KAPUSUZ (Ankara) -
Gerekçeyi okutun Sayın Başkan.
BAŞKAN - Gerekçeyi
okutuyorum:
Gerekçe: 
Üniversitede öğretim üyesi
iken Bakanlar Kuruluna veya yasama organı üyeliğine seçilenler bu görevleri
bittikten sonra kadro koşulu aranmaksızın tekrar öğretim üyeliğine
dönebilmektedirler. Ancak 2547 sayılı Kanunun 38 inci maddesine göre geçici
süreyle üniversite dışında görevlendirilenlerin süreleri akademik bekleme
süresinden sayıldığı halde, seçimle yasama organlarında ya da Bakanlar
Kurulunda görev alan akademik personelin bu yasama ve icrada geçen süreleri
akademik bekleme süresinden sayılmamaktadır. İlave edilen bu paragrafla seçimle
gelenlere uygulanan yanlışlık giderilmekte ve geçici görevle üniversite dışında
görev alanlarla aralarındaki eşitsizliğin önlenmesi amaçlanmaktadır.
BAŞKAN - Teşekkür ederim.

Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Kabul edilen önerge
doğrultusunda bölümü oylarınıza sunuyorum: Kabul edenler... Teşekkür ederim.
Kabul etmeyenler... Kabul edilmiştir.
(f) bölümünü okutuyorum: 
f) Ek 24 üncü maddesinden
sonra gelmek üzere aşağıdaki ek maddeler eklenmiştir.
"EK MADDE 25. -
Üniversite veya yüksek teknoloji enstitülerinin açmış oldukları yaz okullarına
katılacak öğrencilerden, toplam 280 ders saatine karşılık olmak ve 46 ncı madde
uyarınca belirlenen yıllık öğrenci katkı payının iki katını aşmamak üzere
yüksek öğretim Kurulunca belirlenecek miktarda yaz okulu öğretim ücreti alınır.
Ancak bu miktarların tespitinde, normal süresi içinde mezun olamayan veya
lisans düzeyinde ikinci bir yüksek öğretim yapan öğrencilerden alınabilecek
zamlı katkı payı miktarları dikkate alınmaz. İkinci öğretime kayıtlı
öğrencilerden alınacak azamî yaz okulu öğretim ücreti, fakülte ve program adına
göre normal örgün öğretimde kayıtlı öğrenciler için belirlenen yaz okulu
öğretim ücretinin iki katını geçemez. Üniversite veya yüksek teknoloji
enstitüsü yönetim kurulu, Yüksek
Öğretim Kurulunca belirlenen miktardan daha az yaz okulu öğretim ücreti
alınmasına, başarılı veya gelir düzeyi düşük öğrencilerden ise bu ücretin
alınmamasına veya belirlenen miktardan daha az öğretim ücreti alınmasına karar
verebilir.
Bakanlıklar ve kamu
kuruluşları adına mecburi hizmet karşılığı öğrenim gören öğrenciler, Türk
Cumhuriyetleri ile Türk ve Akraba Toplulukları öğrencilerinden Devlet (Millî
Eğitim Bakanlığı) burslusu olarak yüksek öğretim gören öğrenciler ile gerek
normal örgün öğretimde gerekse ikinci öğretimde lisansüstü eğitim yapan
araştırma görevlilerinden yaz öğretimi için ücret alınmaz.
Yaz okulu öğretim
ücretleri, öğrenciler tarafından peşin olarak üniversite veya yüksek teknoloji
enstitüsü adına kamu bankalarından birinde açtırılacak hesaba yatırılır. Bu
tutarlar, Rektörlükçe en geç onbeş gün içinde ilgili bütçe dairesi
başkanlığının hesabına yatırılır. Yatırılan miktar Maliye Bakanlığınca ilgili
bütçenin mevcut veya yeniden açılacak tertiplerine bir yandan gelir, diğer
yandan özel ödenek kaydedilir. Kaydolunan özel ödeneğin en fazla % 70'i yaz
okullarında ders vermekle görevlendirilen öğretim elemanlarına ders ve sınav
ücreti olarak ödenebilir; kalan kısmı ise üniversite veya yüksek teknoloji
enstitüsünün mal ve hizmet alımlarında kullanılır. Özel ödeneğin harcanmayan
kısmı, üniversite veya yüksek teknoloji enstitüsünün mal ve hizmet alımlarında
kullanılmak üzere ertesi yılın bütçesine devren gelir ve ödenek kaydedilir. 
Yaz okullarında ders
vermekle görevlendirilen öğretim elemanlarına, verdikleri dersin kredi ve
saati, yabancı dilde eğitim yapılıp yapılmadığı ile derse kaydolan öğrenci
sayısına göre, 11.10.1983 tarihli ve 2914 sayılı Kanunun 11 inci maddesinde
unvanları için öngörülen ek ders ücretlerinin beş katını, sınav ücretinin ise
üç katını geçmemek üzere, üniversite veya yüksek teknoloji enstitüsü yönetim
kurulu tarafından belirlenecek tutarda ders ve sınav ücreti ödenir. Bu fıkranın
uygulanmasında, son fıkrasının ilk cümlesi hariç olmak üzere 2914 sayılı
Kanunun 11 inci maddesi dikkate alınır.
Özel ödeneğin yeterli
olmadığı gerekçe gösterilerek öğretim elemanlarına, kurum bütçesi, döner
sermaye, bilimsel araştırma projesi ve sair kaynaklardan ayrıca ders ve sınav
ücreti ödenemez; herhangi bir ödeme yapılamaz.
Bu maddeye göre yaz okulu
açılabilmesi için yüksek öğretim Kurulundan uygun görüş alınması zorunludur. 
Üniversite veya yüksek
teknoloji enstitülerince, öğrencilerden para tahsil etmeksizin yaz okulu
açılması halinde bu madde uygulanmaz.
Bu maddenin uygulanmasına
ilişkin esas ve usuller, Maliye Bakanlığının uygun görüşü üzerine yüksek
öğretim Kurulunca tespit edilir. 
EK MADDE 26. - Üniversite
veya yüksek teknoloji enstitülerinde hukuk, uluslararası ilişkiler, iktisat,
işletme, bilgi teknolojileri ve ileri teknolojiler ile öğretmenlik alanlarında
ikinci öğretim kapsamında yürütülecek tezsiz yüksek lisans programlarının
açılması, öğrencilerden alınacak öğretim ücretleri, bu programlarda fiilen ders
veren öğretim üyelerine ödenecek ek ders ve sınav ücretleri, aşağıda belirtilen
esaslara uyulmak kaydıyla ilgili üniversite veya yüksek teknoloji enstitüsü
yönetim kurulunun teklifi üzerine Yüksek Öğretim Kurulu tarafından belirlenir.
Üniversite veya yüksek
teknoloji enstitüsü yönetim kurulu kararlarında belirtilecek tarihlerde asgari
iki eşit taksitte alınan öğretim ücretleri, üniversite veya yüksek teknoloji
enstitüsü adına kamu bankalarından birinde açtırılacak hesaba yatırılır. Bu
tutarlar, Rektörlükçe en geç onbeş gün içinde ilgili bütçe dairesi
başkanlığının hesabına yatırılır. 
Toplanan öğretim
ücretlerinin % 30'undan az olmamak üzere üniversite veya yüksek teknoloji
enstitüsü yönetim kurulunca belirlenecek kısmı, bilimsel araştırma projelerinde
kullanılmak üzere yüksek öğretim kurumlarında yer alan mevcut veya yeniden
açılacak tertiplere ödenek kaydedilir. Geri kalanı ise, ilgili kurumların
bütçesinin mevcut veya yeni açılacak tertiplerine bir yandan gelir, diğer
yandan özel ödenek kaydedilerek 11.10.1983 tarihli ve 2914 sayılı Kanunun 11
inci maddesi (son fıkrasının ilk cümlesi hariç) ve 19.11.1992 tarihli ve 3843
sayılı Kanunun 10 uncu maddesi hükümleri dikkate alınarak 2914 sayılı Kanunun
11 inci maddesinin dördüncü fıkrasında akademik unvanlar itibarıyla öngörülen
ek ders ücretinin her halükârda on katını ve aynı maddede öngörülen sınav
ücretinin beş katını geçmemek üzere bu eğitim programında fiilen ders veren
öğretim üyelerine ek ders ve sınav ücreti; 3843 sayılı Kanunun 12 nci
maddesinde belirtilen esaslara göre bu program için görevlendirilen idarî
personele fazla çalışma ücreti olarak ödenir. Özel ödeneğin harcanmayan kısmı,
üniversite veya yüksek teknoloji enstitüsünün mal ve hizmet alımlarında
kullanılmak üzere ertesi yılın bütçesine devren gelir ve ödenek kaydedilir. 
Özel ödeneğin yeterli
olmadığı gerekçe gösterilerek öğretim üyelerine kurum bütçesi, döner sermaye,
bilimsel araştırma projesi ve sair kaynaklardan ayrıca ders ve sınav ücreti
ödenemez; herhangi bir ödeme yapılamaz. 
Bu maddenin uygulanmasında
yukarıda belirtilmeyen hususlar hakkında 2914 sayılı Kanun ile 3843 sayılı
Kanun hükümleri uygulanır.
Gerektiğinde yukarıda yer
alan hükümler kısmen veya tamamen, ileri uzaktan eğitim teknolojileri
kullanılmak suretiyle ikinci öğretim kapsamında yürütülecek tezsiz yüksek
lisans programları için de uygulanır.
Bu maddenin uygulanmasına
ilişkin esas ve usuller Maliye Bakanlığının uygun görüşü üzerine yüksek öğretim
Kurulunca tespit edilir."
BAŞKAN - Teşekkür ederim.
Bölüm üzerinde söz
talebi?..Yok.

Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(g) bölümü okutuyorum :

g) Geçici 49 uncu
maddesinden sonra gelmek üzere aşağıdaki geçici maddeler eklenmiştir.
"GEÇİCİ MADDE 50. -
Kısmi statüde görev yapanlara 15.3.2004 tarihinden önceki dönem için ödenmiş
olan makam ve görev tazminatları geri alınmaz; ödendiği halde herhangi bir
nedenle geri alınanlara geri alınan tutar iade edilir. Bunlara, 15.1.2003 ile
14.3.2004 tarihleri arasındaki dönem için ödenmeyen makam ve görev
tazminatları, müstahak olunan tarihteki miktarlar üzerinden ödenir.
GEÇİCİ MADDE 51. - 33
üncü maddeye göre lisansüstü eğitim-öğretim amacıyla yurt dışına gönderilenler
ile 35 inci maddeye göre yurt içinde başka bir üniversiteye lisansüstü
eğitim-öğretim amacıyla gönderilenlerden, bu maddenin yürürlüğe girdiği tarihe
kadar;
a) Lisansüstü
eğitim-öğretim amacıyla yurt dışında kalmaları gereken süre içerisinde
öğrenimlerini tamamlayamamaları nedeniyle kadroları ile ilişikleri kesilenler,
b) Eğitimin herhangi bir
aşamasında, her ne sebeple olursa olsun Türkiye'ye çağrılmış olanlar,
c) Lisansüstü
eğitim-öğretim amacıyla yurt içindeki başka bir üniversitede kalmaları gereken
süre içerisinde öğrenimlerini tamamlayamamaları nedeniyle kadroları ile
ilişikleri kesilenler,
Bu maddenin yürürlüğe
girdiği tarihten itibaren üç ay içinde yüksek öğretim Kuruluna müracaat
etmeleri halinde, atanma niteliklerini kaybetmemiş olmaları şartıyla, müracaat
tarihinden itibaren üç ay içinde Yüksek Öğretim Kurulunun belirleyeceği yüksek
öğretim kurumlarındaki durumlarına uygun öğretim elemanı kadrolarından birisine
sınav şartı aranmaksızın ve açıktan atamaya ilişkin sınırlamalara tâbi
tutulmaksızın atanırlar. Bu şekilde atanacak personel için kullanılmak üzere yılda
bir defa yapılmasına ilişkin sınırlamaya tâbi olmaksızın 78 sayılı Kanun
Hükmünde Kararnamenin ek 1 inci maddesi hükmü uyarınca Bakanlar Kurulu
kararıyla ihtiyaca göre öğretim elemanları kadrolarında unvan ve derece
değişiklikleri yapılabilir.
Bunlar atandıkları yüksek
öğretim kurumlarında, yurt içinde veya yurt dışında görmüş oldukları öğrenim
sürelerine ilişkin olarak genel hükümler çerçevesinde belirlenen mecburi hizmet
yükümlülüklerini yerine getirirler ve ilgililer adına öğrenimleri nedeniyle
çıkarılmış olan borç tutarlarının takibinden vazgeçilerek tahsilat işlemine son
verilir. Bunların daha önce ödemiş oldukları tutarların bulunması halinde, bu
meblağa isabet eden süreler ilgililerin mecburi hizmet sürelerinden indirilir.
Birinci fıkranın (a), (b)
veya (c) bentlerinde sayılan durumların gerçekleşmesine rağmen geçici 47 nci
madde uyarınca öğrenim hakkı tanınanlardan ataması yapılmış olanlar ile
kadrolarıyla ilişikleri kesilmeyenlerden haklarında borç takibi yapılanlar
hakkında da yukarıdaki hükümler aynen uygulanır ve bunlardan kadrolarının
bulunduğu yüksek öğretim kurumlarında çalışmış olanların çalıştıkları süreler
mecburi hizmetlerinden indirilir. 
Bu madde kapsamına
girenlerden tekrar mecburi hizmet yükümlülüğü öngörülen bir görev verilenlerin,
söz konusu lisansüstü eğitim-öğretimlerini başarılı bir şekilde tamamlamış
olmaları veya tamamlamaları halinde, bu görevde çalışmış oldukları süreler ilk
görevlendirmeye ilişkin mecburi hizmetlerinden indirilir ve ikinci
görevlendirmeye ilişkin mecburi hizmet yükümlülüğü devam eder; başarısız
olmaları halinde ise, bu görevlendirmeden kaynaklanan mecburi hizmet yükümlülük
süreleri önceki mecburi hizmet yükümlülük sürelerine ilâve edilir.
Yukarıda belirtilen
hükümler çerçevesinde öğretim elemanı kadrolarına atandıktan sonra yükümlü
bulundukları mecburi hizmeti bitirmeden görevlerinden ayrılan veya bir ceza
sebebiyle görevine son verilenler ile bu madde kapsamına girdiği halde müracaat
etmeyerek mecburi hizmet yükümlülüğünü yerine getirmeyenler, döviz olarak yapılmış
olan her türlü masraflar için imzaladıkları yüklenme senedi ile muteber imzalı
müteselsil kefalet senedi hükümleri dikkate alınmaksızın ve ilgililere ödeme
yapma sonucu doğurmaksızın 657 sayılı Devlet Memurları Kanununun ek 34 üncü
maddesinin ikinci fıkrası hükümlerine göre hesaplanacak tutarlarla yükümlü
tutulurlar. Bunların daha önce ödemiş oldukları tutar ile mecburi hizmetlerinde
değerlendirilen sürelere isabet eden tutar, anılan madde uyarınca belirlenecek
tutardan düşülür."
BAŞKAN - Teşekkür ederim.
Bölüm üzerinde söz
talebi?.. Yok.
2 adet önerge vardır;
önce geliş sıralarına göre okutup, sonra aykırılık derecelerine göre işleme
alacağım.
Birinci önergeyi
okutuyorum:
Türkiye Büyük Millet
Meclis Başkanlığına
Görüşülmekte olan Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 2 nci maddesinin (g) fıkrasının madde metninden çıkarılmasını arz
ve teklif ederiz.






Salih Kapusuz


İrfan Gündüz


Selahattin Dağ







Ankara


İstanbul


Mardin







Murat Yıldırım


Murat Yılmazer










Çorum


Kırıkkale






BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 2 nci maddesinin (g) bendi ile 4.11.1981 tarihli ve 2547 sayılı
Kanuna eklenmesi öngörülen geçici 51 inci maddenin aşağıdaki şekilde
değiştirilmesini arz ve teklif ederiz.






Salih Kapusuz


Mehmet Tekelioğlu


Ömer Abuşoğlu







Ankara 


İzmir


Gaziantep







M. Akif Hamzaçebi


Yakup Kepenek










Trabzon


Ankara






"Geçici Madde 51.-
33 üncü maddeye göre lisansüstü eğitim-öğretim amacıyla yurtdışına
gönderilenler ile 35 inci maddeye göre yurtiçinde başka bir üniversiteye
lisansüstü eğitim-öğretim amacıyla gönderilenlerden, bu maddenin yürürlüğe
girdiği tarihe kadar;
a) Lisansüstü
eğitim-öğretim amacıyla yurtdışında kalmaları gereken süre içerisinde
öğrenimlerini tamamlayamamaları nedeniyle kadroları ile ilişikleri
kesilenlerden,
b) Eğitimin herhangi bir
aşamasında, her ne sebeple olursa olsun Türkiye'ye çağrılmış olanlardan,
c) Lisansüstü
eğitim-öğretim amacıyla yurtiçindeki başka bir üniversitede kalmaları gereken
süre içerisinde öğrenimlerini tamamlayamamaları nedeniyle kadroları ile
ilişikleri kesilenlerden,
d) Eğitimlerinin herhangi
bir aşamasında istifa etmiş olmaları nedeniyle kadrolarıyla ilişikleri
kesilenler, sürelerinin bitiminde mecburî hizmetlerini tamamlamak üzere
görevlerine başlamayıp çekilmiş sayılanlar ile görevlerine başlayıp da yükümlü
bulundukları mecburî hizmetini bitirmeden görevlerinden ayrılanlardan, 
en az yükseklisans
(master) eğitimini başarıyla tamamlamış olanlar, bu maddenin yürürlüğe girdiği
tarihten itibaren üç ay içerisinde yüksek öğretim Kuruluna müracaat etmeleri
halinde, atanma niteliklerini kaybetmemiş olmaları şartıyla müracaat tarihinden
itibaren üç ay içerisinde, (öncelikle daha önce kadrolarının bulunduğu kurumlar
olmak üzere,) yüksek öğretim Kurulunun belirleyeceği yüksek öğretim
kurumlarındaki durumlarına uygun öğretim elemanı kadrolarından birisine sınav
şartı aranmaksızın ve açıktan atamaya ilişkin sınırlamalara tabi tutulmaksızın
atanırlar. Bu şekilde atanacak personel için kullanılmak üzere yılda bir defa
yapılmasına ilişkin sınırlamaya tabi olmaksızın 78 sayılı Kanun Hükmünde
Kararnamenin ek 1 inci maddesi hükmü uyarınca Bakanlar Kurulu kararıyla
ihtiyaca göre öğretim elemanları kadrolarında unvan ve derece değişiklikleri
yapılabilir.
Ancak bunlardan yüksek
lisans eğitimini başarıyla tamamlayamamış olanlar, bu maddenin yürürlüğe
girdiği tarihten itibaren üç ay içerisinde Devlet Personel Başkanlığına
müracaat etmeleri halinde, atanma niteliklerini kaybetmemiş olmaları şartıyla
müracaat tarihinden itibaren üç ay içerisinde, personel ihtiyacı dikkate
alınarak anılan Başkanlıkça belirlenecek kamu kurum ve kuruluşlarının boş memur
kadrolarına sınav şartı aranmaksızın ve açıktan atamaya ilişkin sınırlamalara
tabi tutulmaksızın atanırlar. 
Bunlar, atandıkları
kurumlarında, yurtiçinde veya yurtdışında görmüş oldukları öğrenim sürelerine
ilişkin olarak genel hükümler çerçevesinde belirlenen mecburî hizmet
yükümlülüklerini yerine getirirler ve ilgililer adına öğrenimleri nedeniyle
çıkarılmış olan borç tutarlarının takibinden vazgeçilerek tahsilat işlemine son
verilir. Bunların daha önce ödemiş oldukları tutarların bulunması halinde, bu
meblağa isabet eden süreler ilgililerin mecburî hizmet sürelerinden indirilir. 
Birinci fıkranın (a), (b)
veya (c) bentlerinde sayılan durumların gerçekleşmesine rağmen, geçici 47 nci
madde uyarınca öğrenim hakkı tanınanlardan ataması yapılmış olanlar ile
kadrolarıyla ilişikleri kesilmeyenlerden haklarında borç takibi yapılanlar
kadrolarında bırakılır; bunlar hakkında da yukarıdaki fıkra hükmü uygulanır.
Bunların yüksek öğretim kurumlarında çalışmış oldukları süreler mecburî
hizmetlerinden indirilir. 
Bu madde kapsamına
girenlerden öğretim elemanı kadrosuna atananlardan tekrar mecburî hizmet
yükümlülüğü öngörülen bir görevlendirme yapılmış veya yapılacakların, söz
konusu görevlendirme çerçevesinde lisansüstü eğitim öğretimlerini başarılı bir
şekilde tamamlamış olmaları veya tamamlamaları halinde, bu görevde çalışmış
oldukları süreler ilk görevlendirmeye ilişkin mecburî hizmetlerinden indirilir
ve ikinci görevlendirmeye ilişkin mecburî hizmet yükümlülüğü devam eder;
başarısız olmaları halinde ise, bu görevlendirmeden kaynaklanan mecburî hizmet
yükümlülük süreleri önceki mecburî hizmet yükümlülük sürelerine ilave edilir.
Yukarıda belirtilen
hükümler çerçevesinde öğretim elemanı veya memur kadrolarına atandıktan sonra
yükümlü bulundukları mecburî hizmeti bitirmeden görevlerinden ayrılan veya bir
ceza sebebiyle görevine son verilenler ile bu madde kapsamına girdiği halde
müracaat etmemeleri veya atanma niteliklerini kaybettikleri için atanamamaları
nedeniyle mecburî hizmet yükümlülüğünü yerine getirmeyenler, döviz olarak
yapılmış olan her türlü masraflar için imzaladıkları yüklenme senedi ile
muteber imzalı müteselsil kefalet senedi hükümleri dikkate alınmaksızın ve
ilgililere ödeme yapma sonucu doğurmaksızın, 657 sayılı Devlet Memurları
Kanununun ek 34 üncü maddesinin ikinci fıkrası hükümlerine göre bu maddenin
yürürlüğe girdiği tarihten önceki süreler için faiz uygulanmaksızın
hesaplanacak tutarlarla yükümlü tutulurlar. Bunların daha önce ödemiş oldukları
tutar ile mecburi hizmetlerinde değerlendirilen sürelere isabet eden tutar,
anılan madde uyarınca belirlenecek tutardan düşülür."
BAŞKAN - Teşekkür ederim.

Buyurun Sayın Kapusuz.
SALİH KAPUSUZ (Ankara) -
Sayın Başkan, önergemizi geri çekiyoruz.
BAŞKAN - Peki; teşekkür
ederim.
Önerge geri çekilmiştir. 
Diğer önergeyi okutup,
işleme alıyorum:
Türkiye Büyük Millet
Meclisi Başkanlığına
Görüşülmekte olan
"Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı"nın 2 nci maddesinin (g) fıkrasının madde metninden
çıkarılmasını arz ve teklif ederiz.
Salih Kapusuz (Ankara) ve
arkadaşları
BAKAN - Komisyon?..
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa) - Uygun görüşümüzü belirtiyoruz.
BAŞKAN - Teşekkür ederim.
Hükümet?..
MALİYE BAKANI KEMAL UNAKITAN
(İstanbul) - Katılıyoruz Sayın Başkanım.
BAŞKAN - Teşekkür ederim.
SALİH KAPUSUZ (Ankara) -
Sayın Başkan, gerekçeyi okuyalım efendim.
BAŞKAN - Gerekçeyi okutuyorum:
Gekekçe: Konunun önemi
nedeniyle söz konusu düzenlemelerin daha geniş bir çerçevede ele alınmasının
sağlanması amaçlanmaktadır.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Kabul edilen önerge
doğrultusunda bölümü oylarınıza sunuyorum: Kabul edenler... Teşekkür ederim.
Kabul etmeyenler. Kabul edilmiştir.
2 nci maddeyi kabul
edilen önergeler doğrultusunda oylarınıza sunuyorum: Kabul edenler... Teşekkür
ederim. Kabul etmeyenler. Kabul edilmiştir.
3 üncü maddeyi
okutuyorum: 
MADDE 3. - 8/6/1949
tarihli ve 5434 sayılı Kanunun;
a) 12 nci maddesinin (II)
işaretli fıkrasının (o) bendinin üçüncü alt bendinden sonra gelen paragraftaki
"iştirakçi" ibareleri, "iştirakçi ve isteğe bağlı iştirakçi
" olarak değiştirilmiş ve aynı fıkranın (o) bendinden sonra gelmek üzere
aşağıdaki (p) bendi eklenmiştir.
"p) Yukarıdaki
bentlerde gösterilen görevlerden herhangi bir sebeple ayrılanlardan altı ay
içinde kurumlarına müracaatları halinde, ayrıldıkları kadronun emeklilik
kesenekleri ve kurum karşılıklarını Sandık usullerine göre ödemek suretiyle
"isteğe bağlı iştirakçilik" statüsünü seçenler,"
b) Ek 68 inci maddesinin
dördüncü fıkrasının sonuna aşağıdaki cümle eklenmiştir.
"Ancak, eğitim veya
bilimsel araştırma kurum ve birimlerinde emekli aylıkları kesilmeksizin çalıştırılanlar,
her derece ve türdeki eğitim kurumları veya eğitim birimlerinde ders ücreti
karşılığında ders görevi verilenler, bu Kanunun ek 11 inci maddesi uyarınca
Bakanlar Kurulu kararıyla emekli aylıkları kesilmeksizin çalıştırılanlar ile
profesör unvanına sahip olanlardan 29.3.1984 tarihli ve 2992 sayılı Kanunun 34
üncü maddesine göre görevlendirilenlere, bu görevlerinden dolayı bu fıkra hükmü
uygulanmaz."
c) Ek 78 inci maddesinden
sonra gelmek üzere aşağıdaki ek madde eklenmiştir.
"EK MADDE 79. - T.C.
Emekli Sandığı, emekli veya malullük aylığı alanlarla, bunların kanunen
bakmakla yükümlü bulunduğu aile fertleri ile dul ve yetim aylığı alanların
tedavi kurum ve kuruluşlarında yapılan tedavilerine (diş tedavileri dahil)
ilişkin ücretler ile sağlık kurumlarınca verilen raporlar üzerine kullanılması
gerekli görülen ortez, protez ve diğer iyileştirme araçları ile tetkik ve
tahlil bedelleri için Maliye Bakanlığınca tespit edilen birim fiyatların
altında bir fiyatla, ilgili kurum ve kuruluşlarla anlaşma yapabilir." 
BAŞKAN- Teşekkür ederim. 
Sayın milletvekilleri,
madde üzerinde söz talebi?.. Yok. 
Bütün bölümlerini
kapsayan 1 önerge var; o nedenle bölümlere ayırmadık. 
Şimdi önergeyi okutup
işleme alacağım.
Türkiye Büyük Millet
Meclisi Başkanlığına
Görüşülmekte olan Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 3 üncü maddesinin (a) fıkrasının aşağıdaki şekilde
değiştirilmesini; (b) fıkrasında yer alan "dördüncü" ibaresinin
"sondan üçüncü", (c) fıkrasında yer alan "Ek 78 inci"
ibaresinin "Ek 79 uncu", söz konusu fıkra ile 8.6.1949 tarihli ve
5434 sayılı Kanuna eklenen ek madde numarasının ise "Ek Madde 80"
olarak değiştirilmesini ve anılan maddeye aşağıdaki (d) fıkrasının eklenmesini
arz ve teklif ederiz. 






Salih Kapusuz


Alaattin Büyükkaya


İrfan Gündüz







Ankara


İstanbul


İstanbul







Zeki Karabayır


Mehmet Emin Tutan










Kars


Bursa






"a) 12 nci
maddesinin (II) işaretli fıkrasının (o) bendinin üçüncü alt bendinden sonra
gelen paragraftaki "iştirakçi" ibareleri, "iştirakçi ve isteğe
bağlı iştirakçi" olarak değiştirilmiş ve anılan maddenin sonuna aşağıdaki
paragraflar eklenmiştir."
"657 sayılı Devlet
Memurları Kanununa tabi olarak en az 10 yıl çalıştıktan sonra, memurluktan
çıkarılmış olanlar ile aynı Kanunun 96 ncı maddesi kapsamına girenler ve anılan
Kanunun 48 inci maddesinin (A) bendinin (5) numaralı alt bendinde aranan
nitelikleri kaybedenler hariç olmak üzere herhangi bir nedenle memurluktan
ayrılmış olanlar, memurluktan ayrıldıkları tarihten itibaren altı ay içinde
yazılı olarak Sandığa başvurmaları ve emeklilik keseneği ve kurum
karşılıklarını ait olduğu ay içinde Sandık hesabına yatırmaları şartıyla
başvuru tarihini takip eden aybaşından itibaren Sandıkla ilgilendirilirler.
Sandığın diğer iştirakçileri de 657 sayılı Devlet Memurları Kanununa tabi
olanlar ile aynı esaslar çerçevesinde bu uygulamadan yararlanabilirler.
Bunların emeklilik keseneklerine, emeklilik keseneğine esas aylık, derece ve
kademeleri ile ayrıldıkları göreve ilişkin ekgöstergeleri esas alınır ve
Sandığa emekli keseneği ödedikleri her yıl için bir kademe ilerlemesi ve eğitim
durumları itibariyle 657 sayılı Devlet Memurları Kanununa göre
yükselebilecekleri dereceyi geçmemek şartıyla her 3 yıl için bir derece
yükselmesi uygulanır. Ancak, bu süreler, tekrar Sandığa tabi bir göreve
başlayanlar için de geçerli olmak üzere emeklilik ikramiyesinin süre ve miktar
yönünden hesabı ile kazanılmış hak aylıklarının tespitinde dikkate alınmaz. Bu
şekilde Sandıkla ilgilendirilenler bu Kanunun uygulanmasında isteğe bağlı
iştirakçi olarak kabul edilirler.
Yukarıdaki paragrafta
belirtilenlerden, toplu ya da fasılalı olarak toplam altı aydan daha fazla
süreye ilişkin emekli kesenekleri ile kurum karşılıklarını süresinde
ödemeyenlerin isteğe bağlı iştirakçilikleri sona erer. Sandıkla
ilişkilendirilme isteğinden vazgeçtiğini yazılı olarak Sandığa bildirenlerin de
isteğe bağlı iştirakçiliklerine başvuru tarihini takip eden aybaşından itibaren
son verilir. Diğer sosyal güvenlik kurumları ile zorunlu olarak ilgilendirilmelerini
gerektirir görevlerde çalışmakta olan ya da çalışmaya başlayanlar ile diğer
sosyal güvenlik kurumlarından veya Sandıktan kendi çalışmasından dolayı aylık
bağlanmış olanlar isteğe bağlı iştirakçi olamazlar. Bunlardan diğer sosyal
güvenlik kurumlarına tabi olarak çalışmaya başlayıp bu görevleri sona erenler
de altı ay içinde yazılı olarak isteğe bağlı iştirakçi olmak üzere başvuruda
bulunabilirler."
d) Geçici 217 nci
maddesinden sonra gelmek üzere aşağıdaki geçici madde eklenmiştir.
"Geçici Madde 218.-
T.C. Emekli Sandığı iştirakçisi iken Sandıkla ilişkisi kesilmiş olanlardan, 12
nci madde uyarınca isteğe bağlı iştirakçi olabilecekler, bu maddenin yürürlüğe
girdiği tarihten itibaren üç ay içinde yazılı olarak Sandığa başvurmaları
halinde aynı esaslar dahilinde isteğe bağlı iştirakçi olabilirler."
BAŞKAN - Teşekkür ederim.
Komisyon?..
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa) - Sayın Başkan, yeterli
çoğunluğumuz olmadığı için katılamıyoruz; yalnız, görüşümüz uygundur.
BAŞKAN - Hükümet?..
MALİYE BAKANI KEMAL
UNAKITAN (İstanbul) - Katılıyoruz Sayın Başkan.
BAŞKAN - Teşekkür ederim.
Gerekçeyi okutuyorum:
Gerekçe: 
Uygulamada
karşılaşılabilecek sorunların giderilmesi ve 59 uncu cumhuriyet hükümetinin
acil eylem planına uygun olarak diğer sosyal güvenlik kurumlarına ilişkin
mevzuatta yer alan aynı konudaki hükümlere paralel düzenleme yapılması
amaçlanmaktadır.
Diğer taraftan, Türkiye
Büyük Millet Meclisi tarafından 9.7.2004 tarihinde kabul edilen 5215 sayılı
Belediye Kanununun 86 ncı maddesi ile 5434 sayılı Kanunun ek 68 inci maddesinin
üçüncü fıkrasından sonra gelmek üzere yeni bir fıkra ve yine Meclis tarafından
14.7.2004 tarihinde kabul edilen Özel Gelir ve Özel Ödeneklerin Düzenlenmesi ve
Bazı Kanun ve Kanun Hükmünde Kararnamelerde Değişiklik Yapılması Hakkında
Kanunun 4 üncü maddesiyle 5434 sayılı Kanuna ek madde 79 olarak bir madde
eklenmesi nedeniyle, tasarının 3 üncü maddesinde buna uygun değişiklikler
yapılması sağlanmaktadır.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Kabul edilen önerge
doğrultusunda 3 üncü maddeyi oylarınıza sunuyorum: Kabul edenler... Teşekkür
ederim. Kabul etmeyenler... Kabul edilmiştir.
4 üncü maddeyi okutuyorum:
MADDE 4. - 5.1.1961 tarihli ve 237 sayılı
Kanunun;
a) 10 uncu maddesi
aşağıdaki şekilde değiştirilmiştir. 
"Madde 10. - Genel
bütçeye dahil daireler, katma bütçeli idareler ve döner sermayelerin yıl içinde
her ne şekilde olursa olsun edinebilecekleri taşıtların cinsi, adedi, hangi
hizmette kullanılacağı ve kaynağı yılı bütçe kanunlarına bağlı (T) işaretli
cetvelde gösterilir. 
Yukarıda sayılanlar
dışında kalan kurum ve kuruluşlar tarafından bu Kanun gereğince taşıt
edinilebilmesi, edinilecek taşıtın cinsi, adedi, hangi hizmette kullanılacağı
ve kaynağı gösterilmek suretiyle önceden alınmış Bakanlar Kurulu kararına
bağlıdır. 
Ancak, Avrupa Birliği ile
yürütülen mali işbirliği kapsamındaki projelerle ilgili olarak yıl içerisinde
alınması gerekli görülen taşıtlar ile Başbakanlık hizmetlerinde kullanılmak
üzere yıl içerisinde hibe edilen taşıtlar Maliye Bakanlığı ile Devlet Planlama
Teşkilatı Müsteşarlığının uygun görüşü üzerine Bakanlar Kurulu kararı ile
edinilebilir. 
İçişleri Bakanlığınca
lüzum görüldüğü takdirde, bu Kanuna bağlı (1) sayılı cetvelde yazılı "İl
Valileri" taşıtları, gelir durumu müsait olan il özel idare bütçelerinden
de satın alınabilir. 
Bu Kanuna ekli (1) sayılı
cetvelde belirtilenlerin (Dışişleri Bakanlığı Müsteşarı hariç) emir ve
zatlarına verilenler, (2) sayılı cetvelin birinci ve ikinci sırasında yer
alanlar, güvenlik önlemli (zırhlı) araçlar ve koruma altına alınanlarla ilgili
yönetmelik hükümlerine göre tahsis olunan araçlar dışında hibe dahil, her ne
suretle olursa olsun yabancı menşeli binek ve station-wagon cinsi taşıt
edinilemez. Yerli muhteva oranı % 50'nin altında kalan taşıtlar yabancı menşeli
sayılır. Bu oranı artırmaya Bakanlar Kurulu yetkilidir."
b) Kanuna ekli (1) sayılı
cetvelde yer alan "Danıştay Başkanı" ibaresinden sonra gelmek üzere
aşağıdaki ibare eklenmiştir.
"Uyuşmazlık
Mahkemesi Başkanı 1 Binek 5 Yıl"
BAŞKAN - Teşekkür ederim.
Madde üzerinde 1 önerge
vardır; okutuyorum;
Türkiye Büyük Millet
Meclisi Başkanlığına
Görüşülmekte olan 635 sıra
sayılı tasarının 4 üncü maddesinin (a) bendindeki "ile Başbakanlık
hizmetlerinde kullanılmak üzere yılı içerisinde hibe edilen taşıtlar"
ibaresinin tasarı metninden çıkarılmasını arz ve teklif ederiz.
 






M. Akif Hamzaçebi


M. Mesut Özakcan


Şevket Gürsoy







Trabzon


Aydın


Adıyaman







Türkân Miçooğulları


Ali Oksal


A. Kemal Deveciler







İzmir


Mersin


Balıkesir







A. Kemal Kumkumoğlu


Osman Kaptan


Osman Coşkunoğlu







İstanbul


Antalya


Uşak







Yakup Kepenek


Hüseyin Ekmekcioğlu










Ankara


Antalya






BAŞKAN - Teşekkür ederim.
Komisyon?..
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa) - Katılmıyoruz efendim
BAŞKAN - Hükümet?...
MALİYE BAKANI KEMAL
UNAKITAN (İstanbul) - Katılmıyoruz Sayın Başkan.
BAŞKAN - Teşekkür ederim.
HALUK KOÇ (Samsun) - Gerekçe
okunsun. 
BAŞKAN - Gerekçeyi
okutuyorum:
Gerekçe:
Diğer kurumların taşıt
edinimleri sınırlamalara tabi iken Başbakanlık için bu sınırlamaların
kaldırılması doğru değildir. Ayrıca, Başbakanlığın hibe yoluyla taşıt edinmesi
Başbakanlık Makamının manevî ağırlığına uygun düşmemektedir.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Önerge kabul
edilmemiştir.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
5 inci maddeyi
okutuyorum: 
MADDE 5. - 4.1.1961
tarihli ve 213 sayılı Kanunun ek 13 üncü maddesinin (4) numaralı fıkrasının;
(a) bendinde yer alan "Maliye Bakanlığının yurt dışı kadrolarında bulunan
personeli dışında kalan personeline (sözleşmeli personel ile bağlı kuruluşların
personeli dahil, bağlı kuruluşların kadro karşılığı sözleşmeli personeli
hariç)" ibaresi "Maliye Bakanlığı ile bağlı kuruluşlarının merkez ve
taşra teşkilatı kadrolarında çalışan memurlar ile sözleşmeli personele (bağlı
kuruluşların kadro karşılığı sözleşmeli personeli hariç)" şeklinde; (c)
bendinde yer alan "teşkilatında çalıştırılan personele, bütçe kanunları
uyarınca yaptırılan fazla mesaiye ilave olarak" ibaresi "teşkilatı
kadrolarında çalışan memurlar ile sözleşmeli personele" şeklinde
değiştirilmiş ve son paragrafından sonra gelmek üzere aşağıdaki paragraf
eklenmiştir.
"Bu madde kapsamında
bulunan personele yapılan ikramiye, teşvik primi, teşvik ödemesi, döner sermaye
katkı payı ödemeleri, döner sermaye gelirlerinden yapılan ek ödemeler ve 4458
sayılı Gümrük Kanunu uyarınca ödenen tutarlar ile Maliye Bakanlığınca
belirlenecek benzeri ödemelerin net tutarları, bu madde kapsamında yapılan ek
ödemenin aylık net tutarından mahsup edilir. Mahsuba ilişkin esas ve usulleri
belirlemeye Maliye Bakanı yetkilidir. Bu ödeme ilgili mevzuatı uyarınca
ödenmekte olan zam, tazminat, ödenek, döner sermaye payı, ikramiye, ücret ve
her ne ad altında olursa olsun benzeri ödemelerin hesabında dikkate
alınmaz."
BAŞKAN - Teşekkür ederim.
Madde üzerinde söz
talebi?... Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
6 ncı maddeyi okutuyorum:
MADDE 6. - 2.7.1964
tarihli ve 492 sayılı Kanunun 81 inci maddesinin birinci fıkrasından sonra
gelmek üzere aşağıdaki fıkra eklenmiştir. 
"Elçilik ve
konsolosluklarda yapılacak konsolosluk işlemleri için zorunlu gider olarak
alınacak posta ve haberleşme ücretleri, her ülkenin mahalli şartları da dikkate
alınarak Dışişleri ve Maliye bakanlıklarınca birlikte belirlenir. Alınan bu
tutarların harcanmayan kısmı ilgilisine iade edilir. Mali yıl sonuna kadar
ilgilisine iade edilemeyenler bütçeye gelir kaydedilir."
BAŞKAN - Teşekkür ederim.
Madde üzerinde söz
talebi?... Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
7 nci maddeyi okutuyorum:
MADDE 7. - 21.7.1953
tarihli ve 6183 sayılı Kanunun; 
a) 10 uncu maddesinin
birinci fıkrasının (2) ve (3) numaralı bentleri aşağıdaki şekilde
değiştirilmiştir.
"2. Bankalar ve özel
finans kurumları tarafından verilen süresiz teminat mektupları,
3. Hazine Müsteşarlığınca
ihraç edilen Devlet iç borçlanma senetleri veya bu senetler yerine düzenlenen
belgeler (Nominal bedele faiz dahil edilerek ihraç edilmiş ise bu işlemlerde
anaparaya tekabül eden satış değerleri esas alınır.),"
b) Geçici 7 nci
maddesinden sonra gelmek üzere aşağıdaki geçici madde eklenmiştir. 
"GEÇİCİ MADDE 8. -
31.12.2007 tarihine kadar uygulanmak üzere, özelleştirme kapsamına alınan
kuruluşlar dahil 8.6.1984 tarihli ve 233 sayılı Kanun Hükmünde Kararname
hükümlerine tâbi iktisadi devlet teşekkülleri ve kamu iktisadi kuruluşları ile
bunların müesseseleri, bağlı ortaklıkları ve iştirakleri, büyükşehir
belediyeleri, belediyeler, il özel idareleri ve bunlara ait tüzel kişilerin
veya bunlara bağlı müstakil bütçeli ve kamu tüzel kişiliğini haiz kuruluşların,
Devlete ait olan ve bu Kanun kapsamına giren borçlarına karşılık, mülkiyeti bu
idarelere ait ve üzerinde herhangi bir takyidat bulunmayan taşınmazlarından
genel bütçeye dahil daireler ve katma bütçeli idarelerce ihtiyaç duyulanlar ile
29.1.2004 tarihli ve 5084 sayılı Kanun kapsamında değerlendirilecek olanlar,
4.1.2002 tarihli ve 4734 sayılı Kanunun 6 ncı maddesine göre oluşturulacak
komisyon tarafından takdir edilecek değeri üzerinden, borçlu kurumun da uygun
görüşü alınarak bütçenin gelir ve gider hesaplarıyla ilişkilendirilmeksizin
Maliye Bakanlığınca satın alınabilir.
Bu idarelerin satın
alınan taşınmazlarının tapu işlemlerine esas olan ve yukarıda belirtilen
şekilde tespit edilen değerine eşit tutarda Devlete ait olan ve bu Kanun
kapsamına giren borçları terkin edilir.
Bu madde hükmü, yukarıda
sayılan kuruluşlar dışında kalan, borcunu ödemede çok zor duruma düştüğü inceleme
raporu ile tespit edilen ve vergi dairelerine bu Kanun kapsamına giren borcu
bulunan diğer mükelleflerin (tüzel kişiliği bulunanların ortaklarına ait
olanlar dahil) taşınmazları için de uygulanabilir. 
Bu maddenin uygulanmasına
ilişkin esas ve usuller Maliye Bakanlığınca belirlenir."
BAŞKAN - Teşekkür ederim.
Madde üzerinde,
Cumhuriyet Halk Partisi Grubu adına, Adana Milletvekili Sayın Kemal Sağ;
buyurun.
CHP GRUBU ADINA KEMAL SAĞ
(Adana) - Sayın Başkan, değerli milletvekilleri; 635 sıra sayılı, Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısının 7
nci maddesi üzerinde, Cumhuriyet Halk Partisi Grubu adına söz almış
bulunuyorum; sözlerime başlarken, Yüce Heyetinizi saygıyla selamlıyorum.
Sayın milletvekilleri, önce,
maddenin ilk bölümü üzerine görüşlerimi açıklamak istiyorum.
Bilindiği gibi, 6183
sayılı Yasa, elli yıldan bu yana, kamu alacaklarını düzenleyen temel bir
yasadır. Bu yasanın 10 uncu maddesi, gerek kamu alacaklarının teminata
bağlanması gerekse kamu ihalelerinde teminat olarak alınacak güvencelerin neler
olduğunu sıralamıştır. Bugüne kadar sadece banka teminat mektupları teminat
olarak kabul edilirken, yasadaki bu değişiklikle, üç farklı yenilik
getirilmektedir. 
Birincisi; bundan böyle,
bankalar yanında özel finans kurumlarının verecekleri teminat mektupları da
teminat olarak kabul edilecektir.
İkincisi; Hazine
Müsteşarlığınca ihraç edilen devlet içborçlanma senetleri veya bu senetler
yerine düzenlenen belgeler de, yine, güvence olarak kabul edilecektir. Böylece,
daha önce farklı isimlerle yer alan tahvil, bono, hisse senedi gibi terimler
içborçlanma senetleri olarak düzenlenirken, bunları temsilen verilen
makbuzların da, yine, güvence olarak kullanılmasına imkân verilmektedir. 
Üçüncüsü; bu senet veya
belgeler, eğer nominal bedel içerisine faiz hesap edilerek piyasaya sürülmüşse,
ihraç edilmişse, bunların anaparaya tekabül eden satış değerleri esas
alınacaktır. 
Yapılan bu değişiklikler,
genel olarak katıldığımız yeniliklerdir. Gördüğünüz gibi, olumlu icraat yapınca
takdir etmekten geri kalmıyoruz; ancak, olumsuz icraatlarınızı da tenkit etmek
durumundayız sayın AKP'li dostlarım. 
Burada, şunu söylemeden
geçemeyeceğim. Bu maddeyle, özel finans kurumlarına bir imkân daha tanınmıştır.
Daha doğrusu, özel finans kurumlarının bankalardan tek bir farkı kalmıştır; o
da şudur: Bankalar, müşterilere sağladığı genel menfaatların tamamına genelde
"faiz" adını verirken, özel finans kurumları, sağlanan bu
menfaatların adına "kâr payı" demektedir; fakat, her ne hikmetse,
bankaların faiz oranları ile özel finans kurumlarının kâr payları oranları
hemen hemen aynıdır. Sayın AKP Hükümetinden benim istirhamım şudur: Gelin, bu
isim aldatmacasına ya da sizin deyiminizle hilei şeriyeye son verelim, bunların
hepsini bankaya çevirelim; insanları, sunî mal alışverişinden kurtaralım ve
gerçeklerle buluşturalım. 
Sayın milletvekilleri,
şimdi de, maddenin ikinci bölümü üzerine tenkitlerimi veya görüşlerimi
belirtmek istiyorum. 
Getirilen bu hükmün özü
şudur: İktisadî devlet teşekkülleri, KİT'ler ve bunlara bağlı kuruluşlar ile
belediyeler, özel idareler ve bunlara bağlı kuruluşların devlete olan
borçlarına karşılık, üzerinde herhangi bir kısıtlama olmayan taşınmazlarının,
Maliye Bakanlığınca, bütçeyle ilgilendirilmeksizin satın alınmasıdır. Borca
karşılık satın alınacak taşınmazların bedel takdiri de Kamu İhale Yasasında
belirtilen komisyon tarafından yapılacaktır. 
Tasarının 7 nci
maddesiyle, öteden beri bütçe kanunlarında yer alan, kamu kurum ve
kuruluşlarının, 6183 sayılı Amme Alacaklarının Tahsil Usulü Hakkında Kanun
kapsamındaki devlete olan borçlarına karşılık olmak üzere belirlenecek değerler
üzerinden taşınmazlarını devredebilmesine ilişkin hüküm, yine, 6183 sayılı
Kanunda vardır; ancak, maddenin, bu düzenlemeye paralel olarak, anılan
uygulamanın kamu kurumları dışındaki mükellefleri de kapsayacak şekilde
genişletilmesi yönündeki fıkrası, 6183 sayılı Kanunun temel kabulünü ortadan
kaldırmaktadır. Bu kanuna göre, kamu idarelerine kanun kapsamında borcu olan
mükelleflerin borçlarına karşılık olarak gösterecekleri taşınmazların ilgili
maddeler çerçevesinde haczedilerek, ihale yoluyla rekabete açık bir şekilde
satışa sunulması gerekmektedir. Bu şekilde satışa sunulan taşınmazlardan
satılamayanlar için kanunda teferru hükmü vardır. Durum böyle olduğu halde,
tasarıyla böyle bir düzenlemenin öngörülmüş olması kanımca 6183 sayılı Yasa
uygulamasında sübjektif uygulamalar yaratacaktır.
Maddenin üçüncü
fıkrasında ise çok ilginç bir hüküm var. Buna göre, yukarıda saydığım kamu
kuruluşlarının yanı sıra, aynı hüküm, vergi borcu bulunduğu halde ödeme
zorluğuna düştüğü vergi inceleme raporlarıyla tespit edilen vergi
mükelleflerinin ve şirket ortaklarının taşınmazları için de uygulanacaktır. 
Değerli milletvekilleri,
önce hemen şunu hatırlatmalıyım. 6183 sayılı Kanunda teferru adıyla bu hüküm
zaten vardı. Ancak, bunun birçok sakıncası çıktığı için uygulaması pek
yapılmıyordu. Şimdi, ne oldu da bu hüküm birilerinin aklına düştü ya da
düşürüldü?! Benim hatırladığım en son uygulama yirmi yıl kadar önce Adana'da
Sayın Halis Toprak'a ait Taptaş Anonim Şirketinin fabrika ve arsalarını, Maliye
Bakanlığının, vergi borcuna karşılık devralmasıydı. Daha sonra, bildiğiniz
gibi, ünlü Toprak Holding doğdu. Yani, bir bakıma, biz, devlet eliyle Toprak
Holdinge sermaye birikimini sağlamış olduk. O dönemde bu olayın yaşanmasına
paralel olarak, binlerce Çukurovalı vatandaşımız, Adanalı, Kahramanmaraşlı,
Osmaniyeli, Hataylı, Mersinli yurttaşlarımız mağdur oldu; birçoğu iflas etti,
bazıları da, maalesef, onurlarına yediremeyip intihar etti.
Şimdi, acaba, yine,
birilerinin borcuna karşılık işe yaramaz taşınmazlarını Maliye vasıtasıyla
satın alıp borçlarını temizleyerek, piyasaya yeni müteşebbisler sürmeyi mi
düşünüyoruz?!
Sayın milletvekilleri, bu
maddenin bir başka tenakuzu da şudur: Biz, geçen hafta, bu Mecliste, Belediye
Yasasını çıkarmadık mı arkadaşlar; çıkardık. Bu yasada, hazineye ait arsa ve
arazilerin belediyelere devredilmesi için Maliye Bakanlığına yetki verdik mi;
verdik. Şimdi, bu ne perhiz bu ne lahana turşusu! Bir taraftan hazine
arsalarını belediyelere veriyor muyuz; evet. Peki, diğer taraftan, belediyenin
vergi borcuna karşılık, belediye elindeki arsayı Maliye Bakanlığı olarak tekrar
satın alıyor muyuz; alıyoruz. Peki, yine, Belediye Yasasına göre, Maliye
Bakanlığı, kendi mülkiyetine geçen bu arsayı bir süre sonra yeniden belediyeye
devretmek zorunda değil mi; evet. 
Şimdi, bu iki kanun
birlikte uygulanınca ne olacaktır; arsa, sonuçta, belediyenin olacak; ama,
belediyenin Maliyeye olan vergi borcu yok olacak. Yanlışım varsa, lütfen,
yetkililer bunun doğrusunu açıklasınlar. 
Sayın AKP'li dostlarım,
bu durumda, diyeceğiniz bir şey var mı?! Bu kanunları, sonuçlarını bilerek mi
çıkarıyorsunuz, yoksa, birilerinin "hadi şunu da yapıverelim"
demesiyle mi çıkarıyorsunuz?! Doğrusu, ben, bu konuda karar veremedim.
İsterseniz, siz, bir kez daha düşünün.
Sözlerimi tamamlarken, üç
hususu tekrar özetliyor, sizleri, yasaları değiştirirken, sebep ve sonuçları
açısından düşünmeye davet ediyorum. 
Birincisi; özel finans
kuruluşlarını, artık banka olarak yeniden yapılandırıp, şu, faiz-kâr payı
kandırmacasına son verelim. Herkes işin doğrusunu bilsin ve ona göre kararını
versin. 
(Mikrofon otomatik cihaz
tarafından kapatıldı)
BAŞKAN - Sözlerinizi
tamamlar mısınız.
Buyurun.
KEMAL SAĞ (Devamla) -
İkincisi; sanki yeni bir şey yapıyormuş gibi, mevcut kanunlardaki mevcut
hükümleri yeniden yasalaştırmayalım. 
Üçüncüsü de, hazine ve
belediye arasındaki arsa -alacak- tahsilat komedisine son verelim. 
Biliyorum, biz bunları
söylemesine söyleriz; ama, imam yine bildiğini okuyacaktır. Biraz sonra, yanlış
da olsa doğru da olsa, yine bizim tasarımızdır deyip, oylarınızla bu tasarıyı
da kanunlaştıracaksınız; ama, muhalefet olarak bunları kamuoyunun duymasını
istiyoruz, yapılan uygulamaları herkesin öğrenmesini, bilmesini istiyoruz sayın
milletvekilleri. 
Bu düşüncelerle,
Cumhuriyet Halk Partisi Grubu adına hepinizi saygıyla selamlıyorum. (CHP
sıralarından alkışlar)
BAŞKAN - Teşekkür ederim
Sayın Sağ.
Madde üzerinde verilmiş 2
önerge vardır; önce geliş sıralarına göre okutacağım, sonra aykırılık
derecelerine göre işleme alacağım.
Türkiye Büyük Millet
Meclisi Başkanlığına
Görüşülmekte olan Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 7 nci maddesinin (b) bendi ile 21.7.1953 tarihli ve 6183 sayılı
Kanuna eklenen geçici 8 inci maddenin birinci fıkrasında yer alan
"iştirakleri" ibaresinden sonra gelmek üzere "18.6.1999 tarihli
ve 4389 sayılı Kanuna tabi faaliyeti devam eden kamu bankaları,"
ibaresinin eklenmesini arz ve teklif ederiz.






Salih Kapusuz


İrfan Gündüz


Zeki Karabayır







Ankara


İstanbul


Kars







Mehmet Emin Tutan


Selahattin Dağ










Bursa


Mardin






BAŞKAN - İkinci önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 635
sıra sayılı tasarının 7 nci maddesi ile düzenlenen geçici madde 8'in birinci
fıkrasındaki "bütçenin gelir ve gider hesaplarıyla
ilişkilendirilmeksizin" ibaresi ile üçüncü fıkrasının tasarı metninden
çıkarılmasını arz ve teklif ederiz.
 






M. Akif Hamzaçebi


Türkân Miçooğulları


Şevket Gürsoy







Trabzon


İzmir


Adıyaman







Ali Oksal


Hüseyin Ekmekcioğlu


A. Kemal Deveciler







Mersin


Antalya


Balıkesir







A. Kemal Kumkumoğlu


M. Mesut Özakcan


Osman Kaptan







İstanbul


Aydın


Antalya







Yakup Kepenek


Osman Coşkunoğlu










Ankara


Uşak






BAŞKAN - Komisyon?..
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa) - Katılamıyoruz.
BAŞKAN - Hükümet?..
MALİYE BAKANI KEMAL
UNAKITAN (İstanbul) - Katılmıyoruz Sayın Başkan.
BAŞKAN - Gerekçeyi
okutuyorum:
Gerekçe:
Anılan hüküm bütçenin
saydamlığını ortadan kaldırmakta ve TBMM'nin bütçe hakkını yürütme organına
devretmektedir. Ayrıca üçüncü fıkra hükmü 6183 sayılı Amme Alacaklarının Tahsil
Usulü Hakkında Kanunun amacına aykırıdır. Anılan nedenlerle, söz konusu
hükümlerin tasarıdan çıkarılması önerilmektedir. 
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Teşekkür ederim. Önerge kabul edilmemiştir. 
Diğer önergeyi
okutuyorum: 
Türkiye Büyük Millet
Meclisi Başkanlığına
Görüşülmekte olan Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 7 nci maddesinin (b) bendi ile 21.7.1953 tarihli ve 6183 sayılı
Kanuna eklenen geçici 8 inci maddenin birinci fıkrasında yer alan "iştirakleri"
ibaresinden sonra gelmek üzere, "18.6.1999 tarihli ve 4389 sayılı Kanuna
tabi faaliyeti devam eden kamu bankaları," ibaresinin eklenmesini arz ve
teklif ederiz. 
 
Salih Kapusuz (Ankara) ve arkadaşları
BAŞKAN - Komisyon?..
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa) - Olumlu görüşle takdire
bırakıyoruz. 
BAŞKAN - Hükümet?..
MALİYE BAKANI KEMAL
UNAKITAN (İstanbul) - Katılıyoruz Sayın Başkan. 
BAŞKAN - Teşekkür ederim.

Gerekçeyi okutuyorum: 
Gerekçe: 
Önerilen bu değişiklik
ile kamu bankalarına ait olup genel bütçeye dahil daireler veya katma bütçeli
idarelerce ihtiyaç duyulan gayrimenkullerin madde kapsamında satın
alınabilmesine imkân verilmektedir. 
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Kabul edilmiştir. 
Kabul edilen önerge
doğrultusunda maddeyi oylarınıza sunuyorum: Kabul edenler... Teşekkür ederim.
Kabul etmeyenler... Kabul edilmiştir. 
8 inci maddeyi
okutuyorum: 
MADDE 8. - 8.6.1959
tarihli ve 7338 sayılı Kanunun 4 üncü maddesinin birinci fıkrasına (l)
bendinden sonra gelmek üzere aşağıdaki bent eklenmiştir. 
"m) Genel bütçeye
dahil dairelerle katma bütçeli idareler bütçelerinden kamu iktisadi
teşebbüslerine yapılacak iktisadi transferler ve yardımlar."
BAŞKAN - Madde üzerinde
söz talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
9 uncu maddenin (a)
bölümünü okutuyorum: 
MADDE 9. - 8.9.1983
tarihli ve 2886 sayılı Kanunun; 
a) 25 inci maddesinin
birinci fıkrası aşağıdaki şekilde değiştirilmiştir.
"İsteklilerden,
ihale konusu olan işin tahmin edilen bedelinin % 3'ü oranında geçici teminat
alınır. 10 uncu madde uyarınca yapılacak ihalelerde geçici teminat teklif
edilen bedelin, tasfiye idaresince yapılan taşınır mal satışlarında ise satışa
esas bedelin % 3'ünden az olamaz."
BAŞKAN - Teşekkür ederim.

Bölüm üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
(b) bölümünü okutuyorum: 
b) 26 ncı maddesinin
birinci fıkrasının (b) ve (c) bentleri aşağıdaki şekilde değiştirilmiş, ikinci
fıkrasına "Bankalarca" ibaresinden sonra gelmek üzere "ve özel
finans kurumlarınca" ibaresi ve maddenin sonuna aşağıdaki fıkra
eklenmiştir. 
"b) Bankalar ve özel
finans kurumlarının verecekleri süresiz teminat mektupları,
c) Hazine Müsteşarlığınca
ihraç edilen Devlet iç borçlanma senetleri veya bu senetler yerine düzenlenen
belgeler (Nominal bedele faiz dahil edilerek ihraç edilmiş ise bu işlemlerde
anaparaya tekabül eden satış değerleri esas alınır)."
"Bu Kanun kapsamında
teminat olarak kabul edilecek geçici, kesin ve avans teminat mektuplarının
kapsam ve şeklini tespite Maliye Bakanlığı yetkilidir."
BAŞKAN - Teşekkür ederim.

Bölüm üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
(c) bölümünü okutuyorum: 
c) 54 üncü maddesinin
birinci fıkrasının sonuna aşağıdaki cümle eklenmiştir.
"Tasfiye idaresince
yapılan taşınır mal satışlarında kesin teminat, ihale bedelinin % 6'sından az
olamaz."
BAŞKAN - Teşekkür ederim.

Bölüm üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
Maddeyi bölümleriyle
beraber oylarınıza sunuyorum: Kabul edenler... Teşekkür ederim. Kabul
etmeyenler... Kabul edilmiştir. 
10 uncu maddenin (a)
bölümünü okutuyorum: 
MADDE 10. - 13.12.1983
tarihli ve 178 sayılı Kanun Hükmünde Kararnamenin; 
a) 10 uncu maddesinin (o)
bendi aşağıdaki şekilde değiştirilmiş ve maddeye (o) bendinden sonra gelmek
üzere (p) ve (r) bentleri eklenmiştir. 
"o) Kamu kurum ve
kuruluşlarınca işletilen eğitim ve dinlenme tesisi, misafirhane, kreş, spor
tesisi ve benzeri sosyal tesislerden yararlanacak olanlardan alınacak asgarî
bedelleri belirlemek, bu yerlerden elde edilen gelirlerin kullanımına ilişkin
esas ve usuller ile bunlara ilişkin düzenlemeleri yapmak."
"p) Devlet memurları
ve diğer kamu görevlileri ile bunların emekli, dul ve yetimlerinin (bakmakla
yükümlü oldukları aile fertleri dahil) tedavi kurum ve kuruluşlarında yapılan
tedavilerine (diş tedavileri dahil) ilişkin ücretlerle sağlık kurumlarınca
verilen raporlar üzerine kullanılması gerekli görülen ortez, protez ve diğer
iyileştirme araç bedellerinin kurumlarınca ödenecek kısmını ve bu konuya
ilişkin esas ve usulleri Sağlık Bakanlığının görüşünü almak suretiyle tespit
etmek."
"r) Devlet memurları
ve diğer kamu görevlileri ile bunların emekli, dul ve yetimlerinin (bakmakla
yükümlü oldukları aile fertleri dahil) ayakta tedavileriyle ilgili ilaç
kullanımında, gerektiğinde ilaçların eşdeğerlikleri dikkate alınarak tespit
edilecek her türlü referans fiyatlar üzerinden bedellerinin ödenmesini sağlamak
ve bu hususlara ilişkin esas ve usulleri Sağlık Bakanlığının görüşünü almak
suretiyle tespit etmek."
BAŞKAN - Bölüm üzerinde
söz talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(b) bölümünü okutuyorum: 
b) 11 inci maddesine (m)
bendinden sonra gelmek üzere aşağıdaki (n) ve (o) bentleri eklenmiştir. 
"n) Devlet memurları
ve diğer kamu görevlileri ile bunların emekli, dul ve yetimlerinin (bakmakla
yükümlü oldukları aile fertleri dahil) ilgili kanunlar uyarınca ödemeleri
gereken (katılım payından muaf ilaçlar hariç) ilaç katılım payları karşılığında
ilgililerin maaş veya aylıklarından kesinti yaptırmak."
"o) Kamu kurum ve
kuruluşlarınca işletilen eğitim ve dinlenme tesisi, misafirhane, kreş, spor
tesisi ve benzeri sosyal tesislerin hesaplarının bir düzen içinde tutulması
için muhasebe sistemi kurmak, kullanılacak defter ve belgeleri tespit
etmek,"
c) Ek 26 ncı maddesinin
üçüncü fıkrasının son cümlesi aşağıdaki şekilde değiştirilmiştir.
"Merkezde ücret
karşılığı mesleki ders vermek için görevlendirilen Bakanlık personeli ve diğer
kişilere, haftada yirmi, bir takvim yılında üçyüzaltmış saati aşmamak ve 2914
sayılı Yüksek Öğretim Personel Kanununun 11 inci maddesinde öngörülen azami ek
ders ve sınav ücretlerini geçmemek üzere, Bakanlık tarafından belirlenen
miktar, esas ve usuller çerçevesinde ders ve sınav ücreti ödenir."
BAŞKAN - Bölüm üzerinde
söz talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler.. Kabul edilmiştir.
Maddeyi, bölümleriyle
birlikte oylarınıza sunuyorum: Kabul edenler... Teşekkür ederim. Kabul
etmeyenler... Kabul edilmiştir.
11 inci maddeyi
okutuyorum: 
MADDE 11. - 13.12.1983
tarihli ve 181 sayılı Kanun Hükmünde Kararnamenin geçici 9 uncu maddesinde yer
alan "2003 yılı sonuna kadar," ibaresi madde metninden çıkarılmıştır.
BAŞKAN - Madde üzerinde
söz talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
12 nci maddeyi
okutuyorum:
MADDE 12. - 27.6.1963
tarihli ve 261 sayılı Kanuna mülga 2 nci maddesinden sonra gelmek üzere
aşağıdaki 2/A maddesi eklenmiştir. 
"MADDE 2/A. - Geri
verilecek paraların kesin olarak veya avans suretiyle ödenmesinin esas ve usulleri,
Hazine Müsteşarlığı ile Maliye Bakanlığı tarafından müştereken tespit olunur. 
Yapılacak inceleme
sonunda fazla ödendiği tespit olunan veya zamanında mahsup olunmayan tutarlar
21.7.1953 tarihli ve 6183 sayılı Kanun hükümlerine göre geri alınır."

BAŞKAN- Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
13 üncü maddeyi
okutuyorum:
MADDE 13. - 2.6.1934
tarihli ve 2489 sayılı Kanunun 6 ncı maddesinin sonuna aşağıdaki fıkra
eklenmiştir. 
"Kefalet Sandığına
ilişkin Maliye Bakanlığınca takip edilecek hak ve alacaklardan zorunlu ya da
mücbir sebeplerle takip ve tahsil imkânının kalmadığı veya takip ve tahsil
masraflarının asıl miktarı geçtiği Sandık İdare Heyeti tarafından tespit
edilenlerden onmilyar liraya kadar olanların kayıtlardan çıkarılmasına Maliye
Bakanı yetkilidir." 
BAŞKAN - Teşekkür ederim.
Madde üzerinde söz
talebi?.. Yok.
1 önerge vardır; okutup,
işleme alacağım:
Türkiye Büyük Millet
Meclisi Başkanlığına
Görüşülmekte olan Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 13 üncü maddesinin tasarı metninden çıkarılmasını arz ve teklif
ederiz.






Salih Kapusuz


İrfan Gündüz


Selahattin Dağ







Ankara


İstanbul


Mardin







Murat Yıldırım


Murat Yılmazer










Çorum


Kırıkkale






BAŞKAN - Teşekkür ederim.
Komisyon?..
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa) - Uygun görüş bildiriyoruz
efendim.
BAŞKAN - Teşekkür ederim.
Hükümet?..
MALİYE BAKANI KEMAL
UNAKITAN (İstanbul) - Katılıyoruz Sayın Başkan.
BAŞKAN - Teşekkür ederim.
Gerekçeyi okutuyorum:
Gerekçe:
Konunun önemi nedeniyle
söz konusu düzenlemelerin daha geniş bir çerçevede ele alınmasının sağlanması
amaçlanmaktadır.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Böylece, 13 üncü madde
metinden çıkarılmıştır.
Şimdi, 14 üncü maddeyi 13
üncü madde olarak okutuyorum:
MADDE 13. - 24.12.2003
tarihli ve 5027 sayılı Kanunun; 
a) 4 üncü maddesinin
üçüncü fıkrası aşağıdaki şekilde değiştirilmiştir.
"Tahakkuk
ettirilecek giderler Devlet muhasebesi kayıtlarında ekonomik sınıflandırmanın
dördüncü düzeyini de kapsayacak şekilde gösterilir; kesinhesap kanunu tasarıları
ise ikinci düzeyde hazırlanır."
BAŞKAN - Teşekkür ederim.
Bölüm üzerinde,
Cumhuriyet Halk Partisi Grubu adına, Diyarbakır Milletvekili Sayın Muhsin
Koçyiğit; buyurun.
CHP GRUBU ADINA MUHSİN
KOÇYİĞİT (Diyarbakır) - Sayın Başkan, değerli milletvekilleri; görüşülmekte
olan 635 sıra sayılı Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısının 13 üncü maddesi üzerinde görüşlerimizi
belirtmek üzere, Cumhuriyet Halk Partisi Grubu adına söz almış bulunuyorum;
sizleri Grubum ve şahsım adına selamlıyorum.
Sayın Başkan, değerli
milletvekilleri; 1050 sayılı Muhasebei Umumiye Kanununun 6 ncı maddesine göre,
bütçe, devlet daire ve kurumlarının yıllık gelir ve gider tahminlerini gösteren
ve bunların uygulanmasına ve yürütülmesine izin ve yetki veren bir kanundur.
Süreli bir yetki kanunu olan bütçenin açık, şeffaf, güvenilir, samimî ve
gerçekçi olması gerekmektedir. Bütçenin gerçekçi hazırlanması, toplumun refahı
ve ekonominin istikrarı bakımından da önem arz etmektedir. Aynı şekilde, bütçe
kanunuyla harcamacı birimlere verilen ödenekler, kamu hizmetlerinin
gerçekleştirilmesi bakımından öngörülen hizmetlerin finansmanı için ayrılmış
harcama sınırını gösteren tutarlardır. Harcamacı kuruluşlar, her yıl bütçe
kanunlarıyla kendilerine verilen ödenekler kadar harcama yapabilir ve bu
ödenekleri çoğaltamazlar; yani, kurumlar, harcamalarını yaparken Meclisin kabul
ettiği büyüklüğü aşmamaları gerekmektedir. Nitekim, Meclis, her yıl bütçe
kanununun yasalaşmasıyla, sahip olduğu bütçe hakkına dayanarak, o yıl hangi
kamu hizmetleri için ne miktarda harcama yapılması gerekeceğine ve bu
harcamalar nedeniyle ne gibi malî yükümlülükler getirileceğine ulus adına karar
vermektedir. 
Sayın Başkan, sayın
milletvekilleri; biraz önce açıklamalarını yaptığım bütçe, eködenek ve bütçe
hakkı kavramlarının aksine bir tutumla, Bakanlık, tasarının 13 üncü maddesinin
(c) bendi ile 5027 sayılı 2004 Malî Yılı Bütçe Kanununun 17 nci maddesinin (a)
bendinin (10) numaralı alt bendini değiştirmektedir. Getirilen bu düzenlemeyle
Maliye Bakanına bir sınırlamayla verilen kuruluş bütçesi ödenekleri üzerindeki
aktarma yetkisi sınırsız bir şekilde genişletilmekte, ayrıca, kuruluşların
bütçelerinden Maliye Bakanlığı bütçesindeki yedek ödenek tertibine aktarma
yapılması konusunda da ilave yetkiler verilmektedir.
Bu şekilde bir değişiklik
yapılmasının anlamı, Maliye Bakanının Türkiye Büyük Millet Meclisinin kabul
ettiği kuruluş bütçesi üzerinde istediği değişikliği yapması, hatta, kuruluştan
Meclisin tahsis ettiği ödeneği alıp kendi bütçesine aktarma konusunda yetkiye
sahip olması sonucunu doğuracaktır. Bu değişiklikle, bütçe yapma yetkisi fiilen
Türkiye Büyük Millet Meclisinin elinden alınarak Maliye Bakanlığına
verildiğinden, bu, açıkça, Anayasaya aykırıdır; çünkü, Maliye Bakanı, aldığı bu
yetkiyle bütçe çıktıktan sonra da Meclisin yaptığı ödenek tahsislerini istediği
şekilde değiştirme hak ve yetkisini kendisinde görebilecektir.
Sayın Başkan, değerli
milletvekilleri; getirilmeye çalışılan sistem Meclisin bütçe haklarının fiilen
elinden alınması yanında, modern malî yönetim anlayışına ve bütçe sistemlerine
de uymamaktadır.
Sayın Başkan, değerli
milletvekilleri; görüşmekte olduğumuz yasa tasarısının 13 üncü maddesine göre,
Maliye Bakanı, 2004 Malî Yılı Bütçe Kanununun ilgili maddesindeki (c) ve (d)
bentlerinin kalkmasıyla yedek ödenek tertibinde toplamış olduğu kaynağı,
herhangi bir sınırlamaya tabi olmaksızın, istediği kuruluşun istediği tertibine
aktarabilecektir. Oysa, 5027 sayılı 2004 Malî Yılı Bütçe Kanununda Maliye Bakanının
bu yetkisi Meclisin takdir ettiği bütçe büyüklüğünün yüzde 10'uyla
sınırlandırılmıştır. Meclisin bütçe yapma hakkı elinden alınırcasına millet
iradesi hiçe sayılarak Maliye Bakanının böylesine geniş yetkiyle donatılmasını
uygun görmüyoruz; çünkü, bu durumda, hem alınan ödeneklerin tahsis edildiği
kurum bütçeleri hem de konsolide bütçe büyüklüğü değişecektir. Bir başka
anlatımla, Meclis eködenek kanunuyla, demokrasilerin oluşum ve gelişim
sürecinde kamu gelir ve giderleri üzerindeki yetkilerin Parlamentoya
devredilmesiyle sistemleşen ve anayasalarla düzenlenen bütçe hakkına dayanarak
sene başında onayladığı ve bütçe kanunuyla belirlediği büyüklüğün üzerinde
harcama yapma yetkisini devretmiş olacaktır ki, bunu onaylamak ve kabul etmek
mümkün değildir. 
Sayın Başkan, değerli
milletvekilleri; görüşmekte olduğumuz yasa tasarısının 13 üncü maddesinde
"2004 Yılı Yatırım Programı ile ilişkilendirmek suretiyle Devlet Su İşleri
Genel Müdürlüğü enerji sektörü kapsamında yer alan Borçka Barajı ve HES projesine
75 trilyon lirayı, Muratlı Barajı ve HES projesine 53 trilyon lirayı, Ermenek
Barajı ve HES projesine 54 trilyon lirayı ve içmesuyu sektörü kapsamında yer
alan Büyük İstanbul İçmesuyu Projesi II. Merhale (Büyük Melen) projesine 98
trilyon lirayı geçmemek üzere toplam 450 trilyon liraya kadar Devlet Su İşleri
Genel Müdürlüğü bütçesinin ilgili tertiplerine ödenek eklemeye Maliye Bakanı
yetkilidir" denilmektedir.
Sayın Bakanım, bunlara
biz de destek veriyoruz; çünkü, bunların hepsi hizmete yönelik harcamalardır;
ancak, burada bizim de bir sorunumuz vardır: Yıllardır Diyarbakır'ın,
Ergani'nin kanayan yarası olan su sorunu. Bugün Ergani İlçesinin merkez nüfusu
70 000; köyleriyle beraber nüfusu 200 000'i geçmektedir; ancak, ilçenin
içmesuyu sıkıntısı vardır. Bunun acilen çözülmesi gerekmektedir. Su da vardır,
kaynak da vardır. Dicle'nin en büyük kollarından birini oluşturan Boğaz Çayı,
Dicle'nin debisinin aşağı yukarı yüzde 80'ini sağlamaktadır; fakat, bu su,
binlerce yıldır boşa akmaktadır. Burada yapılması gereken, doğal baraj
görünümünde olan yere ödenek tahsis edip, burayı kısa sürede baraj haline
getirmek. İnanıyorum ki, bu baraj yapılırsa, Ergani'nin içmesuyu sorunu -en az
ikiyüz yıllık- çözülecek ve Ergani'nin köylerinin de içmesuyu ve sulama sorunu
çözülecektir; yani, suyla kıraç topraklar bütünleşecek, ovalardan bereket
fışkıracaktır; ancak, diğer yerlere bu tasarıyla verdiğimiz ödenekler,
maalesef, bugüne kadar bizim bu barajdan esirgenmiştir. 
Kısa bir süre önce,
Enerji Bakanına bu konuda bir soru önergesi verdim. Sayın Bakanımızın,
lütfedip, bize verdikleri cevaplarında, 2005 yılı cari yatırım programında
Ergani Barajının devreye sokulacağını ve Planlamadan görüş alınarak, bunun
yatırımlar arasına alınacağını belirttiler. Sayın Bakanımdan, ben, şimdi, burada,
bir söz almak istiyorum. 
Sayın Bakanım... Sayın
Bakanım gitmişler...
FİKRET BADAZLI (Antalya)
- Verdi gitti... 
MUHSİN KOÇYİĞİT (Devamla)
- Sayın Bakan, önümüzdeki 2005 yılı içerisinde, fazla değil, 50 trilyon
civarında bir ödeneği bizim Ergani Barajı için ayırabilirse, inanıyorum ki, bu
baraj kısa süre içerisinde yapılacak ve ilçemizin su sorunu kökünden
halledilecektir ve bu taahhüdü ben, şu anda, Sayın Bakanımızdan almak
istiyorum. Sayın Bakanımız inşallah bunu duymuşlardır yahut da Sayın Müsteşar
kendilerine iletir. 
AHMET YENİ (Samsun) -
Ergani de duydu...
BAŞKAN - Daha üst düzeyde
takip ediliyor Sayın Koçyiğit; siz buyurun. 
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Takip ediyoruz efendim.
MUHSİN KOÇYİĞİT (Devamla)
- Değerli arkadaşlarım, bundan bahsettikten sonra, sözlerimi şöyle bitirmek
istiyorum: 
Sayın Başkan, değerli
milletvekilleri; Maliye Bakanlığının böyle bir değişiklik talebiyle karşımıza
gelmesi, 2004 Malî Yılı Bütçe Kanununun gerçekçi bulunmadığını ve bütçede
samimiyet ilkesine uyulmadığını göstermektedir. Ayrıca, tasarının sözü edilen
maddeleri, bütçe kanunu ve bütçe hakkı kavramlarıyla açıkça çelişerek, Türkiye
Büyük Millet Meclisine ait olan yetkileri tek başına Maliye Bakanına tanımak
suretiyle de ulusal irade ve ulusal egemenlik kavramlarının hiçe sayıldığını
göstermektedir. 
Bu düzenlemelerin açıkça
Anayasaya aykırı olduğunu belirtir, hepinizi saygıyla selamlarım. Ayrıca,
hepinize iyi tatiller dilerim. (CHP sıralarından alkışlar) 
BAŞKAN - Teşekkür ederim
Sayın Koçyiğit. 
Sayın milletvekilleri,
madde üzerindeki görüşmeler tamamlandı. 
İki önerge vardır; önce
geliş sıralarına göre okutacağım, sonra aykırılıklarına göre işleme alacağım.
Türkiye Büyük Millet
Meclisi Başkanlığına
Görüşülmekte olan 635
sıra sayılı tasarının 13 üncü maddesinin (e) bendinin ikinci paragrafının
aşağıdaki şekilde değiştirilmesini arz ve teklif ederiz.
 






M. Akif Hamzaçebi


M. Mesut Özakcan


Atilla Koç







Trabzon 


Aydın 


Aydın







Hüseyin Ekmekcioğlu 


Osman Kaptan










Antalya 


Antalya






"2004 Yılı Yatırım
Programı ile ilişkilendirmek suretiyle Devlet Su İşleri Genel Müdürlüğü enerji
sektörü kapsamında yer alan Borçka Barajı ve HES projesine 55 trilyon lirayı,
Muratlı Barajı ve HES projesine 43 trilyon lirayı, Deriner Barajı ve HES
projesine 130 trilyon lirayı, Çine Barajı ve HES projesine 53 trilyon lirayı,
Atasu Barajı ve HES projesine 37 trilyon lirayı, Ermenek Barajı ve HES
projesine 44 trilyon lirayı ve içmesuyu sektörü kapsamında yer alan Büyük
İstanbul İçmesuyu Projesi II. Merhale (Büyük Melen) projesine 88 trilyon lirayı
geçmemek üzere toplam 450 trilyon liraya kadar Devlet Su İşleri Genel Müdürlüğü
bütçesinin ilgili tertiplerine ve Türkiye Cumhuriyeti Karayolları Genel
Müdürlüğü ulaştırma sektörü kapsamında yer alan Gümüşova-Gerede Otoyolu (Bolu
Dağı geçişi dahil) projesine 106 trilyon lirayı geçmemek üzere Türkiye
Cumhuriyeti Karayolları Genel Müdürlüğü bütçesinin ilgili tertiplerine ödenek
eklemeye Maliye Bakanı yetkilidir."
BAŞKAN - Teşekkür ederim.
İkinci önergeyi okutup,
işleme alacağım.
Türkiye Büyük Millet
Meclisi Başkanlığına
Görüşülmekte olan Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 13 üncü maddesinin (c) bendi ile değiştirilen 5027 sayılı 2004 Malî
Yılı Bütçe Kanununun 17 nci maddesinin (e) fıkrasının ikinci paragrafının
sonuna aşağıdaki hükmün eklenmesini, (e) bendinin ise aşağıdaki şekilde
değiştirilmesini arz ve teklif ederiz.






Salih Kapusuz


İrfan Gündüz 


Zeki Karabayır







Ankara 


İstanbul 


Kars







Selahattin Dağ 


M. Emin Tutan










Mardin 


Bursa 







"Devlet Su İşleri
Genel Müdürlüğünün bu projelerinde mevsim şartları nedeniyle harcanamayacağı
belirlenen tutarları, aynı Genel Müdürlüğün 2004 Yılı Yatırım Programında devam
eden diğer öncelikli projelerinde kullanılmak üzere revize etmeye Devlet
Planlama Teşkilatı Müsteşarlığı yetkilidir."
"e) 33 üncü
maddesinin altıncı fıkrasındaki parantez içi hükümde yer alan "pozisyonlar
ile" ibaresi "pozisyonlar, 11.2.1950 tarihli ve 5539 sayılı Kanun,
26.9.1984 tarihli ve 3045 sayılı Kanun, 24.6.1994 tarihli ve 4009 sayılı Kanun,
08.1.1985 tarihli 3143 sayılı Kanun, 13.12.1983 tarihli ve 180 sayılı Kanun
Hükmünde Kararname ile" şeklinde değiştirilmiştir."
BAŞKAN - Teşekkür ederim.
Komisyon?.. 
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa) - Son önergeye olumlu görüş
bildiriyoruz efendim. 
BAŞKAN - Teşekkür ederim.

Hükümet?.. 
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Katılıyoruz efendim.
BAŞKAN - Teşekkür ederim.
Gerekçeyi okutuyorum.
Gerekçe:
2004 Malî Yılı Bütçe
Kanununun 17 nci maddesinin (e) fıkrasında belirtilen projelere eklenecek
ödeneklerin mevsim şartları nedeniyle harcanamayacak olan kısımlarının yıl
içinde Devlet Su İşleri Genel Müdürlüğünün 2004 Yılı Yatırım Programında devam
eden diğer öncelikli projelerinde kullanılmak üzere revize edilmesine imkân
tanınmaktadır. 
Diğer taraftan, dış
temsilcilikler için ihtiyaç duyulan ilave sözleşmeli personel pozisyonlarının
tahsis edilmemesi, yerine getirilmesi zorunlu bazı hizmetlerin ciddî boyutlarda
aksamasına, ayrıca vatandaşlarımıza ve yabancı uyruklu müracaat sahiplerine
yeterince hizmet verilmemesine yol açmaktadır. Bunun yanında, Novorosisk
Başkonsolosluğu gibi yeni açılan temsilciliklerin faaliyete geçebilmesi için
sözleşmeli personel pozisyonuna ihtiyaç bulunmaktadır. Ayrıca, Avrupa Birliğine
olan yükümlülüklerimiz ve güncel gelişmeler çerçevesinde son iki yıl içinde 19
ülkeye vize uygulaması getirilmiş ve bazı ülkeler için geçerli olan bandrol
(gümrük kapılarımızda vize verilmesi) uygulamasından vazgeçilmiştir. 2004
yılında da 6 ülkeye vize uygulaması başlatılması öngörülmektedir. Bu vize
uygulamaları nedeniyle, ilgili dış temsilciliklerde sözleşmeli personel
istihdam edilmesi gerekmektedir. Ayrıca, konsolosluk işlemlerinde
gerçekleştirilen yeni düzenlemeler nedeniyle artan iş hacmi karşısında
başkonsolosluklarımızın da ilave sözleşmeli personelle güçlendirilmesi zorunlu
görülmektedir.
Ayrıca, Bayındırlık ve
İskân Bakanlığı, Sanayi ve Ticaret Bakanlığı ve Karayolları Genel Müdürlüğünün
artan iş hacimleri nedeniyle ilave sözleşmeli personel istihdamının sağlanması
amaçlanmıştır. Bu nedenle, 2004 Malî Yılı Bütçe Kanununun 33 üncü maddesinin
altıncı fıkrasında da değişiklik yapılmaktadır. 
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Önerge kabul
edilmiştir.
Diğer önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 635
sıra sayılı tasarının 13 üncü maddesinin (e) bendinin ikinci paragrafının
aşağıdaki şekilde değiştirilmesini arz ve teklif ederiz.
M.
Akif Hamzaçebi (Trabzon) ve arkadaşları
"2004 Yılı Yatırım
Programı ile ilişkilendirmek suretiyle Devlet Su İşleri Genel Müdürlüğü enerji
sektörü kapsamında yer alan Borçka Barajı ve HES projesine 55 trilyon lirayı,
Muratlı Barajı ve HES projesine 43 trilyon lirayı, Deriner Barajı ve HES
projesine 130 trilyon lirayı, Çine Barajı ve HES projesine 53 trilyon lirayı,
Atasu Barajı ve HES projesine 37 trilyon lirayı, Ermenek Barajı ve HES
projesine 44 trilyon lirayı ve içmesuyu sektörü kapsamında yer alan Büyük
İstanbul İçmesuyu Projesi II. Merhale (Büyük Melen) projesine 88 trilyon lirayı
geçmemek üzere toplam 450 trilyon liraya kadar Devlet Su İşleri Genel Müdürlüğü
bütçesinin ilgili tertiplerine ve Türkiye Cumhuriyeti Karayolları Genel
Müdürlüğü ulaştırma sektörü kapsamında yer alan Gümüşova-Gerede Otoyolu (Bolu
Dağı geçişi dahil) projesine 106 trilyon lirayı geçmemek üzere Türkiye
Cumhuriyeti Karayolları Genel Müdürlüğü bütçesinin ilgili tertiplerine ödenek
eklemeye Maliye Bakanı yetkilidir."
BAŞKAN - Komisyon?..
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa) - Katılmıyoruz efendim.
BAŞKAN - Hükümet?..
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Katılamıyoruz efendim.
BAŞKAN - Gerekçeyi
okutuyorum:
Gerekçe:
GSM Hazine payları için
öngörülen gelir tahmininin yıl içinde aşılacak olması nedeniyle, tasarının Plan
ve Bütçe Komisyonundaki görüşmeleri sırasında bazı enerji projelerine söz
konusu kaynaktan karşılanmak üzere ödenek tahsisi yapılmıştır. Aynı çerçevede,
tasarıyla belirlenen toplam ödenek rakamı aşılmamak üzere projelendirilmesi ve
yapımı uzun yıllardır devam eden Çine Barajı ve HES projesine 53 trilyon lira
ve Trabzon Atasu Barajı ve HES projesine 37 trilyon lira ödenek ayrılması
öngörülmektedir.
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Teşekkür ederim. Önerge kabul edilmemiştir. 
13 üncü maddenin (a)
bölümünü kabul edilen önerge doğrultusunda oylarınıza sunuyorum: Kabul
edenler... Teşekkür ederim. Kabul etmeyenler... Kabul edilmiştir.
Maddenin (b) bölümünü
okutuyorum:
b) 11 inci maddesinin (d)
bendinde yer alan "(Hazine Müsteşarlığı bütçesinin (05) ve (08) ekonomik
sınıflandırma kodunda yer alan tertipleri hariç)" ibaresi yürürlükten
kaldırılmıştır.
BAŞKAN - Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(c ) bölümünü okutuyorum:
c) 17 nci maddesinin (a)
bendinin (10) numaralı bendi ile (e) bendi aşağıdaki şekilde değiştirilmiş ve
maddeye aşağıdaki (h) bendi eklenmiştir. 
"10. Aynı kuruluş
bütçesi içinde fonksiyonel ve ekonomik sınıflandırma ayırımına bakılmaksızın
aktarma yapmaya veya kuruluşların bütçelerinden Maliye Bakanlığı bütçesinin
yedek ödenek tertiplerine aktarma yapmaya,"
"e) Bütçenin (B)
işaretli cetvelinde GSM Hazine payları için öngörülen gelir tahminini aşan
kısım, bir yandan genel bütçeye özel gelir, diğer yandan Maliye Bakanlığı
bütçesinde yeni açılacak tertibe özel ödenek kaydedilir. Bu ödenekten, Maliye
Bakanlığı bütçesinin 12.01.31.00-01.1.2.00-1-09.3 tertibine yüz trilyon lirayı,
Hazine Müsteşarlığı bütçesinin 07.82.31.00-04.2.1.06-1-05.1 tertibine yüz
trilyon lirayı aktarmaya Maliye Bakanı yetkilidir. 
2004 Yılı Yatırım
Programı ile ilişkilendirmek suretiyle Devlet Su İşleri Genel Müdürlüğü enerji
sektörü kapsamında yer alan Borçka Barajı ve HES projesine yetmişbeş trilyon
lirayı, Muratlı Barajı ve HES projesine elliüç trilyon lirayı, Deriner Barajı
ve HES projesine 170 trilyon lirayı, Ermenek Barajı ve HES projesine ellidört
trilyon lirayı ve içmesuyu sektörü kapsamında yer alan Büyük İstanbul İçmesuyu
Projesi II. Merhale (Büyük Melen) projesine doksansekiz trilyon lirayı geçmemek
üzere toplam dörtyüzelli trilyon liraya kadar Devlet Su İşleri Genel Müdürlüğü
bütçesinin ilgili tertiplerine ve Türkiye Cumhuriyeti Karayolları Genel
Müdürlüğü ulaştırma sektörü kapsamında yer alan Gümüşova-Gerede Otoyolu (Bolu
Dağı geçişi dahil) projesine yüzaltı trilyon lirayı geçmemek üzere Türkiye
Cumhuriyeti Karayolları Genel Müdürlüğü bütçesinin ilgili tertiplerine ödenek
eklemeye Maliye Bakanı yetkilidir."
"h) Bu Kanun ve
diğer kanunlar gereğince yapılacak her türlü aktarmalarda, 26.5.1927 tarihli ve
1050 sayılı Kanunun 57 nci maddesinde yer alan sınırlamalar uygulanmaz."
BAŞKAN - Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(d) bölümünü okutuyorum:
d) 32 nci maddesinin (a)
bendinde yer alan "öğretim üyeliklerine" ibaresinden sonra gelmek
üzere "ve araştırma görevlisi kadrolarına" ibaresi eklenmiştir. 
BAŞKAN - Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
Sayın milletvekilleri,
(e) bölümünü, az önce kabul ettiğimiz bir bölüm burayı ilgilendirdiğinden,
değişik şekliyle okutuyorum:
e) 33 üncü maddesinin
altıncı fıkrasındaki parantez içi hükümde yer alan "pozisyonlar ile"
ibaresi "pozisyonlar, 11.2.1950 tarihli ve 5539 sayılı Kanun, 26.9.1984
tarihli ve 3045 sayılı Kanun, 24.6.1994 tarihli ve 4009 sayılı Kanun, 08.1.1985
tarihli ve 3143 sayılı Kanun, 13.12.1983 tarihli ve 180 sayılı Kanun Hükmünde
Kararname ile" şeklinde değiştirilmiştir. 
BAŞKAN - Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(f) bölümünü okutuyorum:
f) 34 üncü maddesinin (a)
bendinin üçüncü fıkrasının son cümlesinde yer alan "fazla çalışmalar"
ibaresinden sonra gelmek üzere, "ile fazla çalışma ücret ödemelerine
ilişkin ilama bağlı borçlar için yapılacak aktarmalar" ibaresi eklenmiştir.
BAŞKAN - Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(g) bölümünü okutuyorum:
g) 36 ncı maddesinin (a)
fıkrasının (5) numaralı bendi aşağıdaki şekilde değiştirilmiştir.
"5. Türkiye
Petrolleri Anonim Ortaklığı Genel Müdürlüğünün mal ve hizmet satışları (Devlet
hissesi karşılığı olup, yurt içinde ürettiği ve/veya alıp sattığı ham petrol
ile doğal gaza ait hasılat hariç) gayrisafi hasılatının % 10'u,"
BAŞKAN - Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(h) bölümünü okutuyorum:
h) 44 üncü maddesinin
birinci fıkrasının son paragrafı aşağıdaki şekilde değiştirilmiştir.
"Bütçelerinin mevcut
veya yeniden açılacak tertiplerinin (01.4) ekonomik sınıflandırma kodundan
yaparlar."
BAŞKAN - Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(i) bölümünü okutuyorum:
i) 49 uncu maddesinin (ö)
bendine aşağıdaki alt bent eklenmiştir.
"4. 2003 yılında
Gümrük Müsteşarlığı bütçesine özel ödenek kaydedilen ödeneklerden Bayındırlık
ve İskân Bakanlığı bütçesine aktarılıp harcanamayan tutarları devren özel gelir
ve ödenek kaydetmeye Maliye Bakanı yetkilidir." 
BAŞKAN - Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
Sayın milletvekilleri, 13
üncü maddeyi kabul edilen önergeler doğrultusunda bölümleriyle birlikte
oylarınıza sunuyorum: Kabul edenler... Teşekkür ederim. Kabul etmeyenler...
Kabul edilmiştir.
15 inci maddeyi 14 üncü
madde olarak okutuyorum:
MADDE 14. - 24.11.1994
tarihli ve 4046 sayılı Kanuna aşağıdaki geçici madde eklenmiştir. 
"GEÇİCİ MADDE 18. -
27.11.1994 tarihinden itibaren, özelleştirme programındaki kuruluşlarda
çalışmakta iken çalıştıkları kuruluşun özelleştirilmesi, kapatılması, tasfiyesi
ve diğer nedenlerle iş akitleri feshedildiği için 14.7.1965 tarihli ve 657
sayılı Kanunun 4/C maddesi hükümleri gereği kamu kurum ve kuruluşlarında geçici
personel statüsünde istihdam edilecek kişilerin bu kapsamdaki ücret ve diğer
özlük hakları 31.12.2004 tarihine kadar Özelleştirme Fonunun İş Kaybı Tazminatı
ödeneğinden ilgili kuruluşlara aktarılır. Genel ve katma bütçeli kuruluşlarda
istihdam edilenlerin ücret ve diğer özlük hakları karşılığı aktarılacak
tutarlar, Maliye Bakanlığı Merkez Saymanlık Müdürlüğü hesabına yatırılır ve
bütçeye gelir kaydedilir. Yapılacak ödemeler ise, genel ve katma bütçeli kurum
bütçelerinin mevcut ya da yeni açılacak tertiplerinden ödenir. Ödemeye ilişkin
esas ve usuller Maliye Bakanlığı tarafından belirlenir."
BAŞKAN - Teşekkür ederim.
Madde üzerinde, şahsı
adına Kastamonu Milletvekili Sayın Mehmet Yıldırım; buyurun.
MEHMET YILDIRIM
(Kastamonu) - Sayın Başkan, değerli milletvekilleri; Cumhuriyet Halk Partisi ve
Adalet ve Kalkınma Partisi Grupları olarak anlaştığımız bir madde üzerinde
şahsım adına söz aldım. 
Özelleştirme
mağdurlarının 1994'te başlayan serüveni 1992'ye çekilerek, ortak bir önergeyle,
çalışanların durumu halledilmiştir; ama, bu yetmez. Neden yetmez; çalışan
insanların durumunu düzeltmekle, o yörenin ekonomik ve sosyal kalkınmasını
gerçekleştiremeyiz. 
Bakın, size gazetede yer
alan bir şey anlatacağım. Bu, Kastamonu'da çıkan Kastamonu Gazetesinde
"Küre boşalıyor" başlıklı haber. "Küre boşalıyor" size pek
yabancı gelmez. Hani, bu kürsüde, Küre madenlerinin özelleştirilmesine karşı, bir
elimde pirit bir elimde bakır, göstermiştim, orası ÇEKA'ya satılmıştı. Şimdi,
Küre'de her gün dört beş kişi, arabasına eşyasını alıyor İstanbul'a iş ve aş
aramaya gidiyor. Bunu düzeltmemiz lazım. 
Elbette, özelleştirme
mağduru 260 kişinin yıl sonuna kadar paralarını alabilmeleri için, Maliyenin,
Özelleştirme İdaresine para aktarması onların durumunu biraz düzeltir.
Hükümetten acil olarak, şunu talep ediyorum: Türkiye'de duble yol yapılıyor;
işçi ihtiyacı vardır; taşeronlara iş yaptırıyorlar. Oradaki özelleştirme
mağduru arkadaşlarımızın, Karayollarına veya başka kuruluşlara acilen işçi
olarak aktarılması gereklidir; bu işin çözümü budur.
Bakın, Kastamonu'nun
Taşköprü İlçesindeki SEKA'yı özelleştirdik, 9 000 000 dolara MOPAK'ı sattık. Ne
oldu biliyor musunuz arkadaşlar, kendir üretimi ortadan kalktı. Vatandaş, şu
anda, kendiri başka ülkeden 585 euroya ithal ediyor. Taşköprü'de,
Vezirköprü'de, Çorum'da, Hacıhamza'da, Mecitözü'nde üretilen kendir elyafı
ortadan kalktı. Başka ülkeler, kendir elyafı üretimine ormanları korumak için
destek verirken, biz, Hollanda'dan kendir ithal ediyoruz ve Türkiye'de sigara
kâğıdı yapılmasına müsaade ediyoruz. Bu nasıl iş arkadaşlar?! 460 kişinin işini
düzeltmek, sadece Taşköprü'nün, Kastamonu'nun, Türkiye'nin işini düzeltmeye
yetmez... Orada çiftçilerimiz çökmüştür; 5 000 ton civarında üretim yapan
kendir üreticisi, şu anda kendirini 400 liraya satamamaktadır. Peki, bunu nasıl
düzelteceğiz? Sayın Salih Kapusuz, bunu düzeltmek için bir önerge verecek
miyiz? Bunu nasıl gerçekleştireceğiz? Oradaki insanlarımızın, yoksulluk,
sefillik, açlık içerisinde, sırtına yorganını alarak, İstanbul sokaklarında,
yeniden iş aramaya gitmelerine nasıl müsaade edeceğiz; yani, buna nasıl çözüm
bulacağız? Buna çözüm bulmak istiyoruz; AK Parti, Cumhuriyet Halk Partisi...
Başka Türkiye yok, başka Meclis yok, başka ülke yok, başka çare yok!..
(Alkışlar) Üretim düğmesine hep birlikte basmak zorundayız. 
Hepinize saygılar
sunuyorum. (Alkışlar)
BAŞKAN - Teşekkür ederim
Sayın Yıldırım.
Şahsı adına ikinci söz,
Çorum Milletvekili Sayın Agâh Kafkas'ındır. 
Buyurun Sayın Kafkas. 
AGÂH KAFKAS (Çorum) -
Sayın Başkan, değerli milletvekilleri; bugün, burada, bu maddeyle yaptığımız
düzenleme, bu ülkede oniki yıldır binlerce insanın ağıdının, gözyaşının, ıstırabının
dindirilmesine yönelik çok önemli bir düzenlemedir. Özelleştirme nedeniyle
1.1.1992'den beri işini kaybetmiş, tazminatlarını almış olan insanların, bugüne
kadar hiçbir kamu kurum ve kuruluşunda ya da özel sektörde iş bulamayıp,
ilerlemiş yaşlarıyla mağdur olmalarının ortadan kaldırılmasına yönelik bir
çalışmadır. 
Geçmişteki hükümetlerin
de, bu çalışmaya ilişkin zaman zaman yaptıkları düzenlemeler oldu. Örneğin, 57
nci hükümet döneminde sadece 1 800 kişi, özel isimleri tespit edilerek işe
yerleştirildi. Orada bir amaç vardı; bir bölgedeki belli siyasal eğilimde olan
insanların işe yerleştirilmesiydi. Oysa ki, sosyal devlet, çalışanları ve
insanları arasında ayırım yapmayan devlettir. Sosyal devlet, mağdurunun ve
mazlumunun ağıdını, gözyaşını silen devlettir.
O nedenle, burada yapılan uygulama, o tarihten itibaren işini kaybetmiş olan
herkesi kapsamaktadır. Daha da önemlisi, bir sosyal devlet olarak, bir arızayı
da gidermekteyiz. O nedir; 4046 sayılı Özelleştirme Yasasına göre, memurlar,
sözleşmeli personel diğer kamu kurum ve kuruluşlarına naklediliyordu, işçiler
de işinden oluyordu. Bu yasal düzenleme, sadece geçmişin düzeltilmesi değil,
oniki yıllık ıstırabın düzeltilmesi değil, bundan sonra da işini kaybetme
tehlikesi olan insanlara iş verilmesidir. 
Burada, ayrıca, çok
önemli bir işlevi daha yerine getiriyoruz; bir şekliyle, kamu kesiminin ihtiyaç
duyduğu ara eleman ihtiyacını da karşılama imkânını elde etmiş oluyoruz ve bu
insanların, emekli oluncaya kadar 657 sayılı Devlet Memurları Kanunun geçici
4/C maddesi gereğince istihdam edilmelerine imkân sağlanıyor. 
Bu yaranın sarılması
noktasında, başta, Devlet Bakanı ve Başbakan Yardımcımız Mehmet Ali Şahin Beye,
Kamu İşverenleri Sendikalarımızın çok değerli genel sekreterlerine, birlikte,
uzun bir süredir yaptığımız çalışmalar sonucunda ulaştığımız bu noktada emeği
geçen herkese şükranlarımı sunuyorum. 
Burada, ödenek
aktarılması ve çerçevesi çizilmektedir. Ayrıca, yine, burada verdiğimiz bir
önergeyle yapılacak düzenlemede, Özeleştirme Yasası çıkmadan önce kıdem
tazminatını alamamış, kıdem tazminatı hakkından mahrum kalmış insanların da
sorunları çözülmektedir. 
Ben, özellikle Sayın
Devlet Bakanı ve Başbakan Yardımcımızın bugüne kadar bu konuda gösterdiği
duyarlılığa teşekkür ederken, kanun hükmünde kararnamenin bundan sonraki
müracaatlar alındıktan sonra daha da geliştirileceğine inanıyorum; çünkü,
binlerce insan var; emekliliği gelmemiş kişilerin sayısının ne kadar olduğu çok
da belli değil, ihtiyaç çok net belli değil. Bunun çerçevesi ortaya çıktıktan
sonra, kanun hükmünde kararnamede, bunların çalışma koşullarının daha
iyileştirilmesi ve çalışma sürelerinin uzatılması konusunda Sayın Devlet Bakanı
ve Başbakan Yardımcımızın bir çalışmayı şimdiden sürdürdüğünü de biliyorum. 
Değerli arkadaşlar, o nedenle,
seçim meydanlarında söylediğimiz kimsesizlerin kimi olma iddiamızın ve akan
gözyaşını silme iddiamızın bir adımını daha gerçekleştirmiş olmanın mutluluğu
içerisinde, Yüce Heyeti saygıyla selamlıyorum. (AK Parti sıralarından alkışlar)
BAŞKAN - Teşekkür ederim
Sayın Kafkas.
Madde üzerindeki
görüşmeler tamamlanmıştır.
2 önerge vardır; önce
geliş sırasına göre okutacağım, sonra aykırılıklarına göre işleme alacağım.
İlk önergeyi okutuyorum:
Türkiye Büyük Millet
Meclisi Başkanlığına
Görüşülmekte olan Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 14 üncü maddesiyle 27.11.1994 tarihli ve 4046 sayılı Kanuna eklenen
geçici 18 inci maddesinde yer alan "27.11.1994 tarihinden itibaren,
özelleştirme programındaki kuruluşlarda çalışmakta iken çalıştıkları kuruluşun
özelleştirilmesi, kapatılması, tasfiyesi ve diğer nedenlerle iş akitleri
feshedildiği için" ibaresinin "Özelleştirme programındaki
kuruluşlarda çalışmakta iken çalıştıkları kuruluşun 1.1.1992 tarihinden itibaren
özelleştirilmesi, kapatılması, tasfiyesi veya diğer nedenlerle iş akitleri
feshedildiği veya özelleştirilmiş bulunan işletmelerde özelleştirme tarihinden
itibaren işveren tarafından altı ay içinde iş akitleri feshedildiği için 2004
yılında" şeklinde değiştirilmesini arz ve teklif ederiz.






Salih Kapusuz


Haluk Koç


Sezai Önder







Ankara


Samsun


Samsun







Musa Uzunkaya


Agâh Kafkas


İrfan Gündüz







Samsun


Çorum


İstanbul







Zeki Karabayır


Selahattin Dağ


Mehmet Emin Tutan







Kars


Mardin


Bursa




BAŞKAN - Teşekkür ederim.
İkinci önerge aykırı
önerge olup, okutup işleme alacağım.
Türkiye Büyük Millet
Meclisi Başkanlığına
Görüşülmekte olan 635
sıra sayılı kanun tasarısının çerçeve 14 üncü maddesiyle değiştirilen
24.11.1994 tarihli ve 4046 sayılı Kanunun geçici 18 inci maddesinin sonuna
aşağıdaki fıkranın eklenmesini arz ve teklif ederiz.






Salih Kapusuz


Taner Yıldız


Mehmet Sekmen







Ankara


Kayseri


İstanbul







Ali Rıza Alaboyun


Agah Kafkas










Aksaray


Çorum







"Özelleştirme
uygulamaları çerçevesinde % 50'den fazla kamu payı satış yoluyla
özelleştirilmiş şirketlerden, bu Kanunun yayımı tarihinden önce iflas kararı
alınanlarda çalışan, kamuda çalıştıkları sürelere ilişkin tazminatlarını
alamayan ve bu konuda doğmuş alacaklarını iflas masalarına kaydettirmiş bulunan işçilerden, bu kararın yayımı
tarihinden itibaren altı ay içinde gerekli belgelerle birlikte Özelleştirme
İdaresi Başkanlığına başvuruda bulunanların kamuda geçen sürelere ilişkin
olarak kuruluşun özelleştirildiği tarihteki ücreti üzerinden Çalışma ve Sosyal
Güvenlik Bakanlığı tarafından tespit edilen kıdem tazminatı alacakları
Özelleştirme Fonundan ödenir. İşçiler adına iflas masasına alacak kaydedilen
tutarın Özelleştirme Fonunca yapılan ödemeye tekabül eden kısmı Özelleştirme
İdaresi Başkanlığı tarafından takip ve tahsil edilir."
BAŞKAN- Teşekkür ederim.
Komisyon?..
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa)- Yeterli çoğunluğumuz olmadığı
için katılamıyoruz; ama, düzenlemeyle ilgili görüşümüz olumludur efendim. 
BAŞKAN- Teşekkür ederim.
Hükümet?.. 
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul)- Katılıyoruz efendim.
SALİH KAPUSUZ (Ankara) -
Gerekçe okunsun Sayın Başkan.
BAŞKAN- Gerekçeyi
okutuyorum: 
Gerekçe: 
Özelleştirme uygulamaları
çerçevesinde kıdem tazminatı alamamış personelin mağduriyetinin giderilmesi
amaçlanmıştır. 
BAŞKAN- Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Önerge kabul
edilmiştir.
İkinci önergeyi
okutuyorum: 
Türkiye Büyük Millet
Meclisi Başkanlığına
Görüşülmekte olan Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının 14 üncü maddesiyle 27.11.1994 tarihli ve 4046 sayılı Kanuna eklenen
geçici 18 inci maddesinde yer alan "27.11.1994 tarihinden itibaren,
özelleştirme programındaki kuruluşlarda çalışmakta iken çalıştıkları kuruluşun
özelleştirilmesi, kapatılması, tasfiyesi ve diğer nedenlerle iş akitleri
feshedildiği için" ibaresinin "Özelleştirme programındaki
kuruluşlarda çalışmakta iken çalıştıkları kuruluşun 1.1.1992 tarihinden
itibaren özelleştirilmesi, kapatılması, tasfiyesi veya diğer nedenlerle iş
akitleri feshedildiği veya özelleştirilmiş bulunan işletmelerde özelleştirme
tarihinden itibaren işveren tarafından altı ay içinde iş akitleri feshedildiği
için 2004 yılında" şeklinde değiştirilmesini arz ve teklif ederiz.
Salih
Kapusuz (Ankara) ve arkadaşları
BAŞKAN- Teşekkür ederim.
Komisyon?..
PLAN VE BÜTÇE KOMİSYONU
BAŞKANVEKİLİ MEHMET ALTAN KARAPAŞAOĞLU (Bursa)- Yeterli çoğunluğumuz olmadığı
için katılamıyoruz; ama, düzenlemeyle ilgili görüşümüz olumludur. 
BAŞKAN- Teşekkür ederim.
Hükümet?.. 
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul)- Katılıyoruz efendim.
SALİH KAPUSUZ (Ankara) -
Gerekçe okunsun.
BAŞKAN - Gerekçeyi
okutuyorum:
Gerekçe: 
Maddeyle getirilen
imkândan yararlanacak kişilerin kapsamının genişletilmesi ve 1.1.1992
tarihinden sonra özelleştirilmiş bulunan kurumlarda çalışmaya devam etmekte
iken herhangi bir sebeple özelleştirme tarihinden itibaren altı ay içinde işten
çıkarılan işçilerin de geçici 18 inci maddeyle getirilen imkândan
yararlandırılmaları amaçlanmaktadır. 
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Kabul edilen 2 önerge
doğrultusunda maddeyi oylarınıza sunuyorum: Kabul edenler... Teşekkür ederim.
Kabul etmeyenler... Kabul edilmiştir. 
16 ncı maddeyi 15 inci
madde olarak okutuyorum:
MADDE 15.- 10.7.2003
tarihli ve 4926 sayılı Kanunun 35 inci maddesinin birinci fıkrasının (c)
bendinde yer alan "her yıl bütçe kanunlarında belirlenen ikramiye
katsayısı" ibaresi "Devlet memurları aylıkları için tespit olunan
katsayı", "bakanlığın" ibaresi "kurumun" şeklinde değiştirilmiştir.
BAŞKAN - Teşekkür ederim.

Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
17 nci maddeyi 16 ncı
madde olarak okutuyorum:
MADDE 16.- 25.3.1987
tarihli ve 3332 sayılı Kanunun 4 üncü maddesinin birinci fıkrasının (C)
bendinin sonuna aşağıdaki cümle eklenmiştir. 
"Bu kapsamda,
Türkiye İhracat Kredi Bankası Anonim Şirketinin bir önceki yıla ait kâr
paylarından Hazineye isabet eden tutarı, Hazineden olan politik risk
alacaklarına mahsup etmeye Hazine Müsteşarlığının bağlı olduğu Bakan; bu
işlemleri anılan Müsteşarlığın teklifi üzerine gelir ve gider hesapları ile
ilişkilendirilmeksizin mahiyetlerine göre ilgili Devlet hesaplarına
kaydettirmeye Maliye Bakanı yetkilidir." 
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
18 inci maddeyi 17 nci
madde olarak okutuyorum:
MADDE 17.- 19.11.1992
tarihli ve 3843 sayılı Kanunun 12 nci maddesinin sonuna aşağıdaki fıkra
eklenmiştir.
"Öğretim
elemanlarına ödenecek ek ders ve sınav ücretleri ile personele ödenecek fazla
çalışma ücretlerinin toplamı, toplanan ikinci öğretim ücretlerinin %70'ini
aşamaz."
BAŞKAN - Teşekkür ederim.

Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
19 uncu maddeyi 18 inci
madde olarak okutuyorum:
MADDE 18.- 4.2.1924
tarihli ve 406 sayılı Kanuna aşağıdaki geçici madde eklenmiştir. 
"GEÇİCİ MADDE 9. - a) Türk
Telekomünikasyon Anonim Şirketinin, ilgili malî yıl kârlarından Hazineye isabet
eden tutarları;
1) Hazine Müsteşarlığının
bağlı olduğu Bakanın teklifi üzerine bütçeye gelir kaydetmeye, 
2) Türk Telekomünikasyon
Anonim Şirketinin ödenmemiş sermayesine veya 233 sayılı Kanun Hükmünde
Kararnameye tâbi olduğu dönemde Bakanlar Kurulu kararı ile verilen ve halen
devam eden görevler nedeniyle doğan ve doğacak olan görev zararları
alacaklarına mahsup edilmek üzere Hazine Müsteşarlığının bağlı olduğu Bakanın
teklifi üzerine bütçeye gelir, ödenek ve gider kaydetmeye,
b) Türk Telekomünikasyon
Anonim Şirketinin ilgili malî yıldan önceki yıllara ait kâr paylarından
Hazineye isabet eden tutarları Hazine Müsteşarlığının bağlı olduğu Bakanın
talebi üzerine bütçenin gelir ve giderleri ile ilişkilendirilmeksizin Türk
Telekomünikasyon Anonim Şirketinin 233 sayılı Kanun Hükmünde Kararnameye tâbi
olduğu dönemde Bakanlar Kurulu kararı ile verilen ve halen devam eden görevler
nedeniyle doğan ve doğacak olan görev zararı alacakları veya ödenmemiş
sermayesine mahsubuna ilişkin işlemleri yapmaya, 
c) Türk Telekomünikasyon
Anonim Şirketinin bir önceki malî yıl sonu itibarıyla; Hazineye (28.3.2002
tarihli ve 4749 sayılı Kanun kapsamındaki Hazine alacakları hariç) ve fonlara
olan borçları ile geçmiş yıllar bütçe kanunlarının "Kurumların
hasılatından pay" başlıklı maddeleri uyarınca doğan ve Maliye Bakanlığı
Merkez Saymanlığına ödenmesi gereken vadesi geçmiş borçlarını, Hazineden ve
fonlardan olan alacaklarına veya ödenmemiş sermayelerine mahsup etmeye Hazine
Müsteşarlığının bağlı olduğu Bakan; bu işlemleri anılan Müsteşarlığın teklifi
üzerine gelir ve gider hesapları ile ilişkilendirilmeksizin mahiyetlerine göre
ilgili Devlet hesaplarına kaydettirmeye,
Maliye Bakanı yetkilidir."
BAŞKAN - Teşekkür ederim.

Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
20 nci maddeyi 19 uncu
madde olarak okutuyorum:
MADDE 19. - 25.8.1999
tarihli ve 4447 sayılı Kanunun 49 uncu maddesinin birinci fıkrası aşağıdaki
şekilde değiştirilmiştir.
"İşsizlik
sigortasının gerektirdiği ödemeleri, hizmet ve yönetim giderlerini karşılamak
üzere, bu Kanunun 46 ncı maddesi kapsamına giren tüm sigortalılar, işverenler
ve Devlet, işsizlik sigortası primi öder. İşsizlik sigortası primi,
sigortalının 17.7.1964 tarihli ve 506 sayılı Sosyal Sigortalar Kanununun 77 ve
78 inci maddelerinde belirtilen prime esas aylık brüt kazançlarından, % 1
sigortalı, % 2 işveren ve %1 Devlet payı olarak alınır."
BAŞKAN - Teşekkür ederim.

Madde üzerinde,
Cumhuriyet Halk Partisi Grubu adına Antalya Milletvekili Sayın Osman Kaptan söz
istemişlerdir. 
Buyurun Sayın Kaptan.
(CHP sıralarından alkışlar)
CHP GRUBU ADINA OSMAN
KAPTAN (Antalya) - Teşekkür ederim Sayın Başkan. 
Sayın Başkan, değerli
arkadaşlarım; görüşülmekte olan 635 sıra sayılı kanun tasarısının eski 20, yeni
19 uncu maddesi hakkında, Cumhuriyet Halk Partisi Grubu ve şahsım adına söz
almış bulunuyorum; hepinizi saygıyla selamlarım. 
Sayın milletvekilleri,
kanun tasarısının 19 uncu maddesi, işsizlik sigortasını düzenleyen 4447 sayılı
Kanunun 49 uncu maddesinin birinci fıkrasının değiştirilmesini içermektedir.
1999 yılında yürürlüğe giren 4447 sayılı İşsizlik Sigortası Kanununun 49 uncu maddesi,
sigortalılardan yüzde 2, işverenden yüzde 3, devletten yüzde 2 işsizlik
sigortası primi kesilmesini hükme bağlamıştı ve uygulamaya da 1 Haziran 2000
yılında başlanılmıştı; ancak, 2001 yılındaki ekonomik krizden sonra, ekonomiyi
canlandırmak ve reel sektörü desteklemek amacıyla, 2002 yılında işsizlik
sigortası primleri 1'er puan indirilmiştir. 2002, 2003 ve 2004 yıllarında,
bütçe kanunlarında bu uygulamaya yer verilmişti. Şimdi ise, 4447 sayılı Kanunun
49 uncu maddesinde değişiklik yapılarak, son üç yıldır süregelen uygulamaya
süreklilik kazandırılmak istenmektedir, bir de, Bütçe Kanunundan çıkarılıp,
konu, esas, asıl mevzuatına taşınmak istenilmektedir. Bu maddenin özü budur. 
Sayın arkadaşlarım,
İşsizlik Sigortası Fonunda, 31 Mayıs 2004 tarihi itibariyle, 11 katrilyon lira
bulunmaktadır. Bu fondan işsizlere ödeme ise, Mart 2002'de başlamıştır. 2004
Nisan ayına kadar da işsizlere, toplam, 232 trilyon lira ödenmiştir. Yani,
İşsizlik Sigortası Fonundaki toplam paranın ancak yüzde 2,2'si, bugüne kadar, işsizlere
destek amacıyla ödenmiştir. 
Eksik istihdam ve
mevsimlik çalışanlarla birlikte, ülkemizde 4 500 000 insan işsizdir. İşsizlik
Sigortası Fonundan yararlanan işsizlerin sayısı ise, aylık bazda, 70 000
dolayındadır. Yani, halen işsizlerin yüzde 1,5 kadarı İşsizlik Sigortasından
yararlanmaktadır. İşsizlik Sigortası Fonundaki 11 katrilyon liranın yüzde
97,2'si bono, tahvil, dövize endeksli tahvil gibi devlet içborçlanma
kâğıtlarına bağlanmış durumdadır. 
Değerli arkadaşlarım,
İşsizlik Sigortası Fonu, amacından saptırılmıştır. Fon, işsizlere destek
yerine, devlete destek, kamuya destek fonuna dönüştürülmüştür. Geçmişteki
Zorunlu Tasarruf veya Konut Fonu kesintilerinin akıbetine, yani, kamu
açıklarını desteğe dönüşmüştür. Devlet işçiye vereceği yerde, işsizden alarak,
içborç ödemektedir.
Değerli arkadaşlarım,
işsizlik sigortasından yararlanma şartları çok ağırdır. İşsizlik sigortasından
yararlanmak için, kayıtlı ekonomi içinde istihdam ediliyor olmak şarttır; yani,
kayıtdışında çalışmakta olan asgarî 4 000 000 kişi işsizlik sigortası kapsamı
dışında kalmaktadır.
İşten kendi istek ve
kusuru olmadan çıkarılmış olması, iş sözleşmesi feshedilmeden önceki son üç yıl
içinde, en son 120 günü sürekli çalışmış olmak koşuluyla, 600 gün sigortalı
olarak çalışmış olması, işsizlik sigortası primlerinin kesintisiz ödenmiş
olması gerekmektedir.
Evlenme, hastalanma,
aileden birinin ölmesi veya çocuk okutma gibi önemli nedenlerle bile olsa,
kendi isteğiyle çalıştığı işyerinden ayrılıp işsiz kalan bir kişiye işsizlik
aylığı bağlanmamaktadır. Bu, evlenme, hastalanma, çocuk okutma, yakının ölmesin
demekten başka ne anlama gelebilir! 
Sayın arkadaşlarım,
işsizlik ödeneği, asgarî yaşam standartlarını sürdürmeye imkân verecek düzeyde
değildir. Fondan yararlanma süresi kısadır. İşsizlik ödeneğinin miktarı ise
düşüktür. 
Son üç yıl içinde en az
600 gün çalışmış sigortalılara en çok 6 ay, 900 gün çalışmış olanlara en çok 8
ay, 1 080 gün veya daha fazla çalışmış olanlara en çok 10 ay süreyle işsizlik
sigortası ödemesi yapılmaktadır. Yapılan ödenti miktarı ise, işsizin son 4
aydaki prime esas kazancının yarısı kadardır. Eğer, bu miktar net asgarî ücreti
aşıyorsa, ödenecek miktar asgarî ücret kadardır. Çalışma yaşamında asgarî
ücretli olan veya öyle gösterilen işsiz kalmış birisinin yararlanabileceği
işsizlik ödeneği ise, asgarî ücretin yarısı kadardır. 
Sayın arkadaşlarım,
İşsizlik Sigortası Yasası, zaman geçirilmeden, ivedilikle, yeniden
düzenlenmelidir. Yararlanma koşulları işsizlerin lehine iyileştirilmeli,
kolaylaştırılmalı, kapsamı genişletilmelidir. İşsizlere verilen destek, günün
koşullarına göre artırılmalıdır. 
Değerli arkadaşlarım,
Dünya Bankasının bir raporuna göre, Türkiye'de 10 300 000 kişi yoksuldur. Bunun
5 800 000'i yeşilkartlıdır, 4 500 000'i ise hiçbir sosyal güvence kapsamında
değildir; yani, sigortasızdır. Yine, OECD'nin 2003 yılı sonundaki
değerlendirmelerine göre, bir araştırmasına göre, OECD ülkeleri içerisinde en
yoksul ülke, Türkiye'dir. Avrupa Birliği ülkeleri içerisinde ise, aday olan
ülkeler dahil, gelir dağılımı en bozuk olan ülke, yine, Türkiye'dir. Ülkemizde,
2 000 000 insanımız, günlük 1,15 dolarla, yani, 1 600 000 lirayla; 21 000 000
insanımız, günlük 4,3 dolarla, yani, 6 000 000 lirayla yaşamını sürdürmeye
çalışmaktadır. 
Sayın arkadaşlarım,
fakirliğin, fukaralığın, yoksulluğun temelinde yatan işsizliktir; işsizliğin
temelinde yatan da, yatırımsızlıktır, üretimsizliktir. Hükümetin, üretimi
artırmada, yatırımları artırmada, işsizliği azaltmada, yaptığı, gözle görülür
bir şey yoktur, laf ise çoktur. İnsanlarımızın derdine derman olan, geçim
yarasına merhem olan, elle tutulur bir şey yoktur. 
Değerli arkadaşlarım,
halbuki, ülkemizde, işsizlik, çığ gibi büyümektedir. Üniversite mezunu her 3
gencimizden 1'i işsizdir. Hükümet ise, yoksulluğu önlemek için gıda bankası
kuruyor.
(Mikrofon otomatik cihaz tarafından
kapatıldı)
BAŞKAN - Sayın Kaptan,
sözlerinizi tamamlar mısınız.
Buyurun.
OSMAN KAPTAN (Devamla) -
Teşekkür ederim Sayın Başkan.
Sayın arkadaşlarım, nedir
gıda bankası; gıda bankası, lokantalardaki artık yemeklerin ya da zabıtanın,
seyyar satıcılardan, işportacılardan el koyduğu malların yoksullara
dağıtılmasıdır. İşportacılar, seyyar satıcılar, zaten yoksul insanlardır; yani,
hükümet, yoksuldan alıp -zabıta gücüyle yoksuldan alıp- yoksula verecek, bunun
adına da "yoksullukla mücadele" diyecek! 
Sayın arkadaşlarım,
bunlar ciddî değildir, çözüm değildir. Yoksullarla alay etmeyelim,
insanlarımızın onuruyla, gururuyla oynamayalım. İşsiz insanlarımızın içerisinde
bulunduğu psikolojiyi bir düşünün. Boşanma davalarının arttığını, intiharların
arttığını, hastanelerin psikiyatri kliniklerine başvuranların sayısının
arttığını düşünün. Her gün "bir iş bulabilir miyim" diye gazete
ilanlarına bakan, "aileme yük oluyorum" diye annesinin, babasının
yüzüne bakamayan, amele pazarlarında iş arayan insanlarımızı düşünün. "Ne
iş olursa çalışırım", "her işi yaparım", "sigortasız da
olsa çalışırım", "asgarî ücretin yarısına da olsa çalışırım"
diyen insanlarımızı düşünün. Çocuğunu okula gönderemeyen, eşini doktora götüremeyen,
götürse de ilacını alamayan insanlarımızı düşünün. Her gün milletvekillerine
gelip "kızıma, oğluma, ne olur iş bulun" diye yalvaran, ağlayan
annelerin, babaların yerine kendimizi koyalım. Kendimizi koyalım ki, işsiz
insanlarımızın yüreğindeki acıyı biz de duyalım. Bir tarafta İşsizlik Fonundaki
11 katrilyon lirayı, öbür tarafta 4 500 000 işsiz insanımızı görelim. Ona göre
yasal düzenlemeleri yapalım.
Sayın arkadaşlarım, biz,
Cumhuriyet Halk Partisi olarak, hükümetin, işsizliği önlemeye dönük, yoksulluğu
önlemeye dönük, üretimi artırmaya dönük, çiftçiyi desteklemeye dönük, kısacası
tüm fakirin fukaranın, emeklinin, dulun, yetimin yüzünü güldürmeye dönük
alacağı her türlü karara destek veririz. Yeter ki, hükümet, bu konuda IMF'nin
değil halkımızın sesine kulak versin.
Cumhuriyet Halk Partisi
Grubu ve şahsım adına hepinize saygılar sunarım. (Alkışlar) 
BAŞKAN - Teşekkür ederim
Sayın Kaptan.
Madde üzerindeki
görüşmeler tamamlanmıştır.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
Sayın milletvekilleri, 21
inci maddeyi, 20 nci madde olarak okutuyorum:
MADDE 20. - 1.6.2000
tarihli ve 4572 sayılı Kanuna aşağıdaki geçici madde eklenmiştir.
"GEÇİCİ MADDE 2. -
a) Tarım Satış Kooperatif ve Birliklerinin 1.5.2000 tarihi itibarıyla
Destekleme ve Fiyat İstikrar Fonuna olan borçlarından, Tarım Satış Kooperatif
ve Birliklerinin yeniden yapılandırma sürecinde, Yeniden Yapılandırma Kurulunun
önerileri doğrultusunda tasfiyesi uygun görülenler ile bu borçların tasfiyesine
kadar geçecek süre içinde doğacak faizin terkin edilmesine, Hazine
Müsteşarlığının bağlı olduğu Bakanın teklifi üzerine Maliye Bakanı yetkilidir.
b) Türkiye Cumhuriyeti
Ziraat Bankası Anonim Şirketi tarafından 99/13288 sayılı Bakanlar Kurulu Kararı
uyarınca Tarım Satış Kooperatif ve Birliklerine Destekleme ve Fiyat İstikrar
Fonu koşullarında kullandırılan ve 2001/2312 sayılı Bakanlar Kurulu Kararı
uyarınca Hazine kaynağına dönüşen kredilerden birliklerin yeniden
yapılandırılma sürecinde tasfiyesi uygun görülenlerin "tasfiye tarihi
itibarıyla kaydi bakiyesinin" terkin edilmesine Hazine Müsteşarlığının
bağlı olduğu Bakanın teklifi üzerine Maliye Bakanı yetkilidir.
c) Tarım Satış Kooperatif
ve Birliklerinin 1.5.2000 tarihinden önce mevcut özel bünye faaliyetleri ile
ilgili banka borçları, Birliklerin yeniden yapılandırma sürecinde Yeniden
Yapılandırma Kurulunun önerileri dikkate alınarak Hazine tarafından söz konusu
borçların, hangi miktar ve koşullarda üstlenileceğine ve 28.3.2002 tarihli ve
4749 sayılı Kanun ve ilgili yıl bütçe kanunu hükümleri çerçevesinde
üstlenilecek borçların tasfiye edilmesine ilişkin esas ve usuller Bakanlar
Kurulunca belirlenir."
BAŞKAN- Teşekkür ederim. 
Madde üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
22 nci maddeyi 21 inci
madde olarak ve önce (a) bölümünü okutuyorum:
MADDE 21. - 15.11.2000
tarihli ve 4603 sayılı Kanunun; 
a) Geçici 3 üncü
maddesinin ikinci fıkrası ile üçüncü fıkrasının son cümlesi aşağıdaki şekilde
değiştirilmiştir.
"Türkiye Cumhuriyeti
Ziraat Bankası Anonim Şirketi ve/veya Türkiye Halk Bankası Anonim Şirketi
tarafından devir alınan taahhütler ile aktifler arasındaki menfi fark, devir
alan Bankaya Hazine Müsteşarlığınca nakit ve/veya özel tertip Devlet iç
borçlanma senedi şeklinde avans mahiyetinde ödenir. Ancak Hazinece avans
mahiyetinde yapılan ödemeler ve devir tarihi itibarıyla nazım hesaplarda yer
alan taahhütlerden nakde dönüşenler Bankalar Yeminli Murakıplarınca yapılacak
incelemeler sonucu düzenlenecek nihaî raporlar ve onaylanacak devir bilançoları
esas alınarak kesinleştirilir. Söz konusu inceleme sonucunda nakde dönüşen
taahhütler de dahil edilerek Hazine aleyhine tespit edilen farkın, ilave faiz
yürütülmeksizin ilgili harcama kaleminden bankalara nakden ödenmesine ve/veya
anılan bankaların kâr paylarından Hazineye isabet eden tutarlarını, Hazineden
bu madde kapsamında olan alacaklarına mahsup etmeye Hazine Müsteşarlığının
bağlı olduğu Bakan; mahsup işlemlerini Müsteşarlığın teklifi üzerine, bütçenin
gelir ve gider hesaplarıyla ilişkilendirilmeksizin mahiyetlerine göre ilgili
Devlet hesaplarına kaydettirmeye Maliye Bakanı yetkilidir. Bankalar Yeminli
Murakıplarınca Hazine lehine bir farkın tespit edilmesi halinde ise bankalarca
nakden ödeme yapılır ve /veya daha önce ihraç edilmiş senetler geri alınabilir.
Söz konusu senetlere ilişkin herhangi bir nakden ödeme yapılmış olması halinde,
bu tutar Hazinece senede ilişkin ödemenin yapıldığı tarihe en yakın tarihte
gerçekleştirilen iskontolu Hazine ihalesinde oluşan yıllık bileşik faiz esas
alınarak hesaplanacak faiz tutarıyla birlikte Türkiye Cumhuriyeti Ziraat
Bankası Anonim Şirketi ve/veya Türkiye Halk Bankası Anonim Şirketinden nakden
tahsil edilir."
"Bu devirden dolayı Türkiye Cumhuriyeti
Ziraat Bankası bilançosunda görünen alacaklar özelleştirme süreci başlayana
kadar karşılık ayrılarak giderilir ve karşılıklar ayrıldıkları yıla ait
kurumlar vergisi matrahının tespitinde gider olarak kabul edilir." 
BAŞKAN - Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
(b) bölümünü okutuyorum:
b) Geçici 6 ncı
maddesinden sonra gelmek üzere aşağıdaki geçici madde eklenmiştir.
"GEÇİCİ MADDE 7. -
20.6.2001 tarihli ve 4684 sayılı Kanun ve 2001/2312 sayılı Bakanlar Kurulu
Kararı kapsamında Türkiye Cumhuriyeti Ziraat Bankası Anonim Şirketi ve Türkiye
Halk Bankası Anonim Şirketinin ve Türkiye Cumhuriyeti Ziraat Bankası
aracılığıyla Tarım Kredi Kooperatiflerinin avans olarak tasfiyesi yapılan görev
zararı ve/veya gelir kayıplarının kesin tespitini teminen yapılacak nihaî
inceleme sonuçlarına göre; Hazine aleyhine bir farkın doğması halinde, söz
konusu farkın ilave faiz yürütülmeksizin ilgili harcama kaleminden nakden
ödenmesine veya anılan bankaların önceki yıllara ait kâr paylarından Hazineye
isabet eden tutarlarını, Hazineden olan görev zararı veya gelir kaybı
alacaklarına mahsup etmeye Hazine Müsteşarlığının bağlı olduğu Bakan; mahsup
işlemlerini Müsteşarlığın teklifi üzerine bütçenin gelir ve gider hesaplarıyla
ilişkilendirilmeksizin mahiyetlerine göre ilgili Devlet hesaplarına
kaydettirmeye Maliye Bakanı yetkilidir."
BAŞKAN - Teşekkür ederim.
Bölüm üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
Maddeyi bölümleriyle
birlikte oylarınıza sunuyorum: Kabul edenler... Teşekkür ederim. Kabul
etmeyenler... Kabul edilmiştir.
23 üncü maddeyi 22 nci
madde olarak okutuyorum:

MADDE 22. - 28.3.2002
tarihli ve 4749 sayılı Kanunun 15 inci maddesinin birinci fıkrasındaki
"yer alacak ödemeler" ibaresinden sonra gelmek üzere "ile 12 nci
maddenin üçüncü fıkrasında yer alan para piyasası nakit işlemleri" ibaresi
ile aynı maddenin ikinci fıkrasına (c) bendinden sonra gelmek üzere aşağıdaki
bent eklenmiştir. 
"d) Devlet dış
borçları ile ilgili kredi anlaşmalarında öngörülen bütün ödeme ve işlemler (dış
proje kredileri çerçevesinde yapılacak ödemeler dahil, kredilerin kullanımları
hariç),"
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
24 üncü maddeyi 23 üncü
madde olarak okutuyorum:
MADDE 23. - 8.6.1984
tarihli ve 233 sayılı Kanun Hükmünde Kararnamenin 36 ncı maddesinin (4)
numaralı fıkrası aşağıdaki şekilde değiştirilmiş ve (5) numaralı fıkrasından
sonra gelmek üzere aşağıdaki (6), (7) ve (8) numaralı fıkralar eklenmiştir. 
"4. Yukarıdaki
indirimler yapıldıktan sonra kalan kâr, müesseselerde teşekküle, teşekküllerde
ise Hazineye devredilir."
"6. a) Bu Kanun
Hükmünde Kararnameye tâbi kuruluşlar ile Türkiye Şeker Fabrikaları Anonim
Şirketinin (özelleştirme programına alındığı tarihe kadar) bir önceki yıla
ilişkin kârlarından Hazineye isabet eden tutarları;
1) Bu Kanun Hükmünde
Kararnamede belirtilen kısıtlamalara tâbi olmaksızın, Hazine Müsteşarlığının
bağlı olduğu Bakanın teklifi üzerine genel bütçeye gelir kaydetmeye,
2) Kuruluşların ödenmemiş
sermayelerine veya tahakkuk etmiş görev zararları alacaklarına mahsup edilmek
üzere Hazine Müsteşarlığının bağlı olduğu Bakanın teklifi üzerine bütçeye
gelir, ödenek ve gider kaydetmeye,
b) (a) bendi kapsamına
giren kuruluşların geçen yıldan daha önceki yıllara ait kâr paylarından Hazineye
isabet eden tutarları Hazine Müsteşarlığının bağlı olduğu Bakanın talebi
üzerine bütçenin gelir ve giderleri ile ilişkilendirmeksizin kuruluşların görev
zararı alacakları veya ödenmemiş sermayelerine mahsup etmeye ilişkin işlemleri
yapmaya,
Maliye Bakanı yetkilidir.
7. Kamu ortaklıkları ve
iştiraklerinin yeniden düzenlenmesine ilişkin tedbirleri uygulamak, sermaye
artırımlarına katılmak, kamu iktisadi teşebbüslerinin yatırım ve finansman
programlarının gereklerini yerine getirmek ve bu Kanun Hükmünde Kararname
hükümlerini uygulamak amacıyla;
a) Hazinece her türlü
sermaye artırımlarına katılınması ve sermaye paylarının satın alınmasına,
b) Hazinenin ve kamu
iktisadi teşebbüslerinin sermaye paylarını diğer kamu iktisadi teşebbüslerine,
Özelleştirme İdaresine veya katma bütçeli idarelere devretmeye veya onlar
tarafından devir alınmasını sağlamaya,
c) Kamu iktisadi
teşebbüsleri ve bağlı ortaklıklarının Hazineye veya çeşitli fonlara olan
borçlarını yıllık yatırım ve finansman programlarına uygun olarak Hazineden
olan alacaklarına veya ödenmemiş sermayelerine mahsup etmeye veya teşebbüslerin
borçlarının ödenme zamanı ve şartlarını belirlemeye,
Hazine Müsteşarlığının
bağlı olduğu Bakan; bu işlemlerin gerektirdiği tutarları, anılan Müsteşarlığın
teklifi üzerine bütçede açılacak özel tertiplere gelir ve ödenek kaydetmeye
Maliye Bakanı yetkilidir.
8. Kamu iktisadi
teşebbüsleri ve bağlı ortaklıklarının bir önceki yıl sonu itibarıyla Hazineye
(28.3.2002 tarihli ve 4749 sayılı Kanun kapsamındaki Hazine alacakları hariç)
ve fonlara olan borçları ile geçmiş yıllar bütçe kanunlarının "Kurumların
Hasılatından Pay" başlıklı maddeleri uyarınca doğan ve Maliye Bakanlığı
Merkez Saymanlığına ödenmesi gereken vadesi geçmiş borçlarını, Hazineden ve
fonlardan olan alacaklarına veya ödenmemiş sermayelerine mahsup etmeye Hazine
Müsteşarlığının bağlı olduğu Bakan; bu işlemleri anılan Müsteşarlığın teklifi
üzerine, gelir ve gider hesapları ile ilişkilendirilmeksizin mahiyetlerine göre
ilgili Devlet hesaplarına kaydettirmeye Maliye Bakanı yetkilidir."
BAŞKAN - Teşekkür ederim.
Madde üzerinde söz
talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
25 inci maddeyi 24 üncü
madde olarak okutuyorum:
MADDE 24. - 22.1.2004
tarihli ve 5072 sayılı Kanunun geçici 1 inci maddesinde yer alan "Kanunun
yürürlüğe girdiği tarihten itibaren altı ay içinde" ibaresi
"31.12.2005 tarihine kadar" şeklinde değiştirilmiş ve aynı Kanuna
aşağıdaki geçici madde eklenmiştir.
"GEÇİCİ MADDE 2. -
Bu Kanunun yürürlüğe girdiği tarihten önce kurulan dernek ve vakıfların kamu
kurum ve kuruluşları ile ilgili almış oldukları isimler ile tüzük ve
senetlerindeki kamu görevlilerinin unvanlarını kullanma hakları saklıdır."
BAŞKAN - Teşekkür ederim.
Madde üzerinde,
Cumhuriyet Halk Partisi Grubu ve şahsı adına, Denizli Milletvekili Sayın Mehmet
Neşşar; buyurun.
CHP GRUBU ADINA MEHMET
UĞUR NEŞŞAR (Denizli) - Sayın Başkan, değerli milletvekilleri; görüşülmekte
olan 635 sıra sayılı tasarının 24 üncü maddesi üzerinde Cumhuriyet Halk Partisi
Grubu ve şahsım adına söz almış bulunuyorum; hepinizi saygılarımla
selamlıyorum.
Bu yasada bu değişikliğe
niye gerek oldu, niye gerek görüldü; çünkü, alelacele çıkarılmıştı 5072 sayılı
Yasa. Bu, yasadan önce teklif edilmiş ve oluşturulmuş olan kamu vakıflarını
araştırma komisyonu göreve başlamadan önce, daha önce kurulmasına rağmen
alelacele ocakta bu kanun çıkarıldı ve arkasından birçok aksilik, birçok
sakıncalar olduğu ortaya çıktı. Bu yasayla da şu anda, yasanın geçiş sürecinde
uygulanması gereken bazı işlemlere vakit kazandırmak için eksüre verilmesi için
bu yasa tasarısı hazırlandı. Bunu Cumhuriyet Halk Partisi Grubu olarak
onaylıyoruz; ama, keşke komisyon, raporunu tamamlasaydı, komisyonun
çalışmalarının sonucunda ortaya çıkacak bulgular değerlendirilseydi böyle
ikinci bir uygulamaya gerek olmasaydı diye düşünüyorum.
Öncelikle şunu saptamamız
lazım: 5072 sayılı Yasa, gerçekten, çok büyük bir problemi, çok büyük bir
toplumsal yarayı gidermektedir; bütün eksikliklerine ve uygulanmasındaki
aksaklıklara rağmen bu böyledir. Bunu, genelde, toplum da kabul ediyor. Niye
böyle; çünkü, biliyoruz ki, kamu vakıfları kamunun gücünü kullanıyor. Kamunun
gücünü kullanarak, "bağış" adı altında zorla para topluyor, bir
anlamda vergi topluyor. Süreçte, toplanılan, çok büyük meblağlara ulaşabilen bu
paralar, bütçe denetimi dışında kalıyor. Bu paralar keyfî olarak harcanıyor ve
kişilere hakkaniyet dışında birtakım çıkarlar sağlıyor. Öyle ki, trilyona
yaklaşan emekli ikramiyelerini bu vakıflardan alan insanlar var ve bugün,
herkesin eleştirdiği milletvekili maaşına eşdeğer emekli aylığı alan insanlar
var bu vakıflar aracılığıyla sağlanan olanaklarla. Demek ki, birtakım
aksaklıklar olmuş. 
İncelediğiniz zaman,
özellikle de yasa uygulamaya girdikten sonraki duruma baktığınız zaman, bu
vakıf ve derneklerin, devletin görevlerini âdeta devraldığını görüyorsunuz.
Devletin yapması gereken birtakım işler, bu vakıflar olmazsa, bu dernekler
olmazsa sağlanamıyor. 
Sayın İçişleri Bakanımız
arkada konuşuyor; ama, belki duyarlar. Özellikle İstanbul Emniyet Müdürünü,
biz, geçen hafta komisyon olarak ziyarete gittiğimiz zaman, bu dernekten gelen
paralar olmadığı takdirde, İstanbul'un emniyetini sağlayamayacağından şikâyet
ediyor; yani, İstanbul Emniyeti, bir anlamda, bu derneklere, bu vakıflara
devredilmiş. Yılda 45 trilyon gibi de büyük bir rakam var; onu da ayrıca
konuşmak lazım.
Okullar, bu dernekler,
vakıflar olmazsa işlemiyor, temizlenemiyor; hastaneler hemşire bulamıyorlar;
bu, çok ciddî bir problemi ortaya koyuyor. Yani, devletin, bir anlamda devre
dışında kaldığını, devletin, bir anlamda gücünü kaybettiğini, âciz kaldığını
ortaya koyuyor; ama, bir anlamda da, belki, bunun bilerek yapıldığı fikrini de
akla getiriyor. Niye devlet bu hale gelmiştir? Dediğim gibi, acaba, devlet, bu
hale gelmiş midir, getirilmiş midir; bunun böyle olacağını, bu vakıflara izin
veren insanlar, zaman içerisinde bu vakıfların yaptıkları uygulamaları izleyen
insanlar, yöneticiler, kamu görevlileri fark etmemişler midir, yoksa fark edip
de göz mü yummuşlardır ya da acaba -Sayın Babacan da burada- IMF mi
zorlamıştır?! Hepimizin bildiği örnekler var; kamu kurumlarında insanlar emekli
oluyor, yerine insan gelmiyor. Mesela, bir okulda bir müstahdem emekli oluyor,
o okula yeni bir görevli atanmıyor ya da hastanelerde hemşireler -sağ olsunlar,
açılan çok sayıda üniversite yüzünden doktorlarla ilgili böyle bir sıkıntımız
yok- esas hizmeti görmesi gereken ara kademedeki insanlar emekli oluyorlar,
emekli olanın yerine bile insan konulmuyor; fakat, sunulan hizmet kat be kat
artıyor. Dolayısıyla, acaba, birileri, başta IMF olmak üzere ya da başkaları,
bu personel giderlerini kısmak ya da yeni eleman atamasına engel olmak yoluyla,
bu devleti âciz durumda mı bırakıyorlar? Acaba, burada sıklıkla dile getirilen
"hantal devlet" ifadesi bilerek mi yaratılıyor; acaba, devlet
gerçekten hantal mı yoksa çalıştırılmıyor mu? Kırılan camın değiştirilmesinde
devlet bu kadar âciz mi? Bunları da sorgulamak lazım. 
Dediğim gibi, biz, bu
maddenin geçmesi için olumlu oy vereceğiz; çünkü, hakikaten, yasanın uygulamaya
girmesinden sonra, birçok aksaklık ortaya çıkmış durumda, demin bahsettiğim
kamu kurumlarında görevler aksamış durumda; fakat, süre uzatmak için gündeme
getirilen bu yasa maddesiyle birlikte, bir de bir geçici 2 nci maddenin yasaya
eklenmesi söz konusu; ki, bu, AKP'nin niyetini sorgulama gereğini ortaya
çıkarıyor. Konulan bu maddeyle geri adım atılıyor; bir yandan da bazı
vakıfların eski statüde devam etmelerine izin verilmiş oluyor. Bir kere, bu uygulama,
yasanın ruhuna uygun değil, yasayı delme girişimi. Hepimizin bildiği gibi,
başta, yine, Sayın İçişleri Bakanımız olmak üzere -kendisi dinlemiyorlar; ama,
olsun, ben, yine, tutanaklara geçirtmiş olayım- emniyet vakfının eski statüde
devam etmesini istiyorlar. 
Şimdi, değerli
arkadaşlar, emniyet müdürünün başkanı olduğu bir vakfa insanların gönülden
bağış yapmalarını sorgulamak hakkımız gibi geliyor. Acaba, insanlar, emniyet
vakfına gönüllü bağış yaparlar mı? Yani, İstanbul'da, insanlar, Allah rızası için
elini vicdanına koyup yılda 45 trilyonu hayır için mi veriyorlar acaba?
Açıkçası, ben, bunun böyle olduğuna inanmıyorum ve bunun sorgulanması
gerektiğine inanıyorum. Kaldı ki, İstanbul emniyetinin sağlanması da bu gelire
bağlı olarak bırakılıyor; bunu da sorgulamak lazım; acaba, birileri para
ödemezse, İstanbul'da, trafik araçları... Sayın Celalattin Cerrah, geçen hafta,
bize, 100 tane aracın, bu yasa çıktığından beri tamir beklediğini söyledi.
Yine, Sayın Celalettin Cerrah, eğer, devlet tarafından ekdestek olmasaydı, NATO
toplantısının güvenliğinin sağlanamayacağını söyledi. Yani, biz, İstanbul gibi
bir kentimizin emniyetini, bir dernek, vakıf statüsüne mi teslim etmişiz; bunu
etmeye devam mı edeceğiz; Sayın İçişleri Bakanı bunu mu istiyor? Dolayısıyla, bu
eklenen 2 nci maddeyi ben ciddî şekilde yanlış bulunuyorum. Bu maddeyle,
dediğim gibi, eskiden kurulmuş birtakım vakıfların eski statüde devam etmeleri
sağlanmış oluyor; bu, yine, AK Partinin sıklıkla dile getirdiği bazı
söylemleriyle de ters düşüyor. Hani, üçüncü sektöre önem verecektik; hani,
sivil topluma önem verecektik?! 
Yine, sizlerin çok iyi
bildiğiniz, Allah rızasıyla kurulmuş ve gönüllü bağış esasına dayanması gereken
vakıf müessesesini, niye, ille kamu yöneticilerinin yönetimine bırakıyoruz? Bırakalım,
bu bağışları toplayan, bu işe gönül vermiş, kendini vakfetmiş insanlar, yani,
vakıfları kuranlar yönetmeye devam etsinler. Niye, ille biz kamuyla ilgili
bağlantısını sürdürmek istiyoruz? Acaba, gerçekten, AK Partinin niyeti
özelleştirmek değil de, bir şekilde kamunun denetimini ellerinde tutmak mı? Bu,
ister istemez Diyanet Vakfını da akla getiriyor, acaba şu anda Diyanet Vakfının
kontrolünü mevcut iktidar elinden kaçırmış olmanın sıkıntısı içinde mi böyle
bir değişiklik yapmaya gerek görüyor; bunları takdirlerinize sunuyorum.
Ben, vakıf müessesesinin
gerçek anlamında kullanılması gerektiğine inanıyorum ve bunu kuran insanların
da yönetmeye, sürdürmeye hakları olduğuna inanıyorum ve bu vakıf müessesesinin
gelir kaynaklarının da devlet eliyle sağlanmıyor ve devlet tarafından
yönlendirilmiyor olmasını diliyorum. 
Bizim önerimiz şudur:
Gelin, bu yasayı hakikaten deldirmeyelim, 5072 sayılı Yasa çok önemli bir yasa,
çok büyük miktarda parayı vergi denetimi altına alıyor, buna destek veriyoruz;
ama geçişte ortaya çıkan, feryatlarını hepimizin paylaştığı değişik, çok iyi
niyetle kurulmuş, çok hayırlı işler yapan bazı derneklerin, bazı vakıfların
çalışmasına engel oluyor şu anda; bir anlamda bağış toplanma mekanizmasını da
güçleştiriyor; gelin bunu, bu süreyi uzattığımız zaman derleyelim, toplayalım,
kanunun eksikliklerini giderelim, kurulmuş olan komisyonun raporunu da dikkate
alarak yeniden düzeltelim, yasayı daha uygulanabilir bir hale getirelim.
İstiyorsak, bugün devlet madem bu vakıflara ve derneklere bu kadar muhtaç
durumda, geçiş sürecini biraz daha uzatalım, devletin aslî görevlerine
geçmesini sağlamakta biraz daha zaman kullanalım; fakat devleti restore edelim;
devlet kendi kurumunun yani hastanesinin, okulunun, işlemesini sağlasın;
isterse sizlerin düşündüğü gibi özel sektörden hizmet alarak, isterseniz bizim
düşündüğümüz gibi kamu görevi olarak; ama hangi şekilde yapılacaksa yapılsın
devlet aslî görevini yapsın; İstanbul Emniyeti, İstanbul Emniyet Müdürlüğüne
bağışlanan paralara muhtaç durumdan çıkarılsın. İstanbul'un emniyetini emanet
ettiğimiz insanın eline biraz da para verelim, camı kırıldığı zaman, arabası
arıza yaptığı zaman bunları tamir ettirme olanağı bulsun. Hem vakıf
müessesesine, sahip olması gereken saygınlığı da bu arada kazandırmış oluruz
diye düşünüyorum.
Biz, bu eklenen geçici 2
nci maddenin metinden çıkarılması için önerge vereceğiz, birazdan duyacaksınız.
Gelin, siz de bu önergeye destek olun. 
Eğer bir değişiklik
yapacaksak, bu komisyon raporunu da dikkate alarak, bu altı aylık süreyi
kullanıp, yeniden düzenlenecek kanunun içerisine bu değişiklikleri koyalım;
ama, şu anda, en azından, bunu bekleyen çok insan var... Hani bir laf vardır,
hepiniz çok iyi biliyorsunuz "Anayasayı bir kere deldirmekle bir şey
olmaz" diye. Aynı yolla, vakıflarla ilgili çıkardığımız yasayı bir kere
deldirirsek, bir daha arkasını tutmamız mümkün olmaz. Bu delinmeye olanak
tanıyan bu geçici 2 nci maddeyi -lütfen, komisyon da, sayın bakanlar da dikkate
alsınlar- bu metinden çıkaralım ve yasanın yeniden tanzim edilmesiyle birlikte,
yeni şeklini en doğru şekilde verelim. 
Ben, hepinize iyi
tatiller diliyorum, sevgiler, saygılar sunuyorum. (Alkışlar)
BAŞKAN - Teşekkür ederim
Sayın Neşşar. 
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Sayın Başkan, kısa bir açıklama
yapabilir miyim?
BAŞKAN - Buyurun. 
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Sayın Başkan, değerli arkadaşlarım;
Sayın Neşşar, görüşmekte olduğumuz tasarının 24 üncü maddesinde yapmakta
olduğumuz düzenlemeyle ilgili bir değerlendirme yaptılar. 
Bilindiği gibi, biz, bir
süre önce, kamu kurum ve kuruluşları bünyesindeki vakıf ve derneklerin uymaları
gereken ilkelerle ilgili bir yasal düzenleme yapmıştık; yürürlüğe girdi, şu
anda uygulanıyor. 
Burada yapmak istediğimiz
nedir; bu kanuna göre, vakıflar, tüzüklerini, bu kanunun yürürlüğe girdiği
tarihten itibaren altı ay içerisinde, bu kanundaki ilkelere uygun hale
getirecekler. Bilindiği gibi, vakıfların tüzüklerinin değişikliği yargı
kararıyla oluyor. Dolayısıyla, almış olduğumuz bazı müracaatlardan, yargıdaki
sürecin uzun olması nedeniyle, altı ay içerisinde yetiştirilemeyeceği bize
intikal etti. Biz de, bu süreyi birazcık uzatıyoruz. Bu, vakıf ve derneklerin
uymaları gereken ilkelerden vazgeçildiği anlamına gelmez. Bu vakıf ve
dernekler, yine, kamu hizmeti sunarken, vatandaştan zorla bağış almayacaklar;
bu değişiklikten sonra da bu devam edecektir. 
Bir de şunu yapıyoruz:
Vakıf ve dernekler, kamu kurum ve kuruluşlarının isimlerini taşıyorlar; biz bu
kanunla "bu isimleri de altı ay içerisinde değiştireceksiniz" dedik.
Daha sonra yapmış olduğumuz değerlendirmede, ilkelere uymak koşuluyla, bu
isimleri muhafaza etmelerinin bir mahzurunun olmadığı kanaatine vardık. O
nedenle, kanunun yürürlüğe girdiği tarihe kadar kurulmuş olan vakıflar, bu
isimlerini muhafaza edecekler. Diyelim ki, İstanbul Üniversitesi Vakfı, ismini
değiştirmek zorunda kalmasın, yine İstanbul Üniversitesi Vakfı olarak devam
etsin; ama, buradaki ilkelere uysun.
Bir de, "kamu kurum
ve kuruluşlarının yöneticileri, unvanlarını kullanarak bu vakıflarda görev
alamazlar" demiştik. İlkelerde "burada çalışırlarsa bile maaş
alamayacaklar, yani oradan bir ücret alamayacaklar" diyoruz, onu muhafaza
ediyoruz; ancak, şimdi, unvanlarını kullanarak da görev yapmalarında bir
sakınca görmedik. Yapılan işlem sadece budur. O bakımdan, geriye bir adım söz
konusu değildir. Sayın Neşşar'ın biraz farklı değerlendirdiğini tespit ettim,
bu açıklamayı yapma zaruretinde kaldım.
Çok teşekkür ederim Sayın
Başkan.
BAŞKAN - Teşekkür ederim
Sayın Bakan.
Sayın milletvekilleri,
madde üzerindeki görüşmeler tamamlanmıştır.
1 önerge vardır, okutup
işleme alacağım.
Türkiye Büyük Millet
Meclisi Başkanlığına
Görüşülmekte olan 635
sıra sayılı Bazı Kanun ve Kanun Hükmünde Kararnamelerde Değişiklik Yapılmasına
Dair Tasarının 24 üncü maddesi ile eklenen geçici 2 nci maddesinin tasarı
metninden çıkarılmasını arz ve teklif ederiz.






Mehmet Neşşar


Harun Akın


Sezai Önder







Denizli


Zonguldak


Samsun







Kâzım Türkmen


Osman Kaptan


Mustafa Gazalcı







Ordu


Antalya


Denizli




BAŞKAN - Komisyon?..
PLAN VE BÜTÇE KOMİSYONU
BAŞKANI SAİT AÇBA (Afyon) - Katılamıyoruz.
BAŞKAN - Hükümet?..
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Katılmıyoruz efendim.
BAŞKAN - Sayın Neşşar,
söz mü istiyorsunuz, gerekçeyi mi okutayım?
MEHMET UĞUR NEŞŞAR
(Denizli) - Söz istiyorum Sayın Başkan.
BAŞKAN - Buyurun.
MEHMET UĞUR NEŞŞAR
(Denizli) - Sayın Başkan, değerli milletvekilleri; aslında gerekçeyi okutmakla
yetinecektik; fakat, Sayın Bakanın açıklamasından sonra ben kendisine bir soru
yöneltmek istiyorum.
Tamam, unvanını
kullanacak, itirazım yok -Diyanet ya da emniyet vakıflarını bir yana bırakalım-
ancak, diyelim ki İstanbul Üniversitesi Vakfı, Ankara Üniversitesi Vakfı;
kişi unvanını kullandığı zaman; yani,
İstanbul Üniversitesi veya Ankara Üniversitesi Rektörü, unvanını kullandığı
zaman, bunun yanında rektörün yöneticiliğini de maddenin içerisinde getirmiş
oluyoruz. Benim istediğim ya da düşündüğüm, eğer bir vakıfsa, ille kamunun
atanmış ya da seçilmiş olsun; ama, vakfın kuruluşuyla direkt ilgisi olsa da
olmasa da zaman içerisinde değişecek ve bir şekilde kamuyla, devletle ve
iktidarla bağlantısını sürdürecek insanların dönem dönem bu vakfın başına
gelmesinin sakıncalı olduğu. Yani, şunu öğrenmek istiyorum, diyorum ki:
İstanbul Emniyet Müdürü, bu tasarıyla vakfın başına başkan olma hakkını
sağlayacak mı sağlamayacak mı? Ben diyorum ki, olmaması gerekir. Bu vakfı,
kamunun dışına çıkarıyorsak eğer vakfın yöneticisinin de kamunun resmî atanmış
görevlisi olmaması gerekir. 
Bunu, komisyonun,
bakanların ve Yüce Heyetinizin takdirlerine sunuyorum. 
Teşekkür ederim. (CHP
sıralarından alkışlar. 
BAŞKAN - Teşekkür ederim.

DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Sayın Başkan...
BAŞKAN - Buyurun.
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Çok kısa bir açıklama yapayım, zaman
açısından bir sıkıntıya girmeyelim. 
Bir ismin, diyelim ki, İstanbul Emniyet
Müdürünün bir vakıfta görev yapıp yapmayacağı o vakıf senedinde yer alır zaten;
bu, onu düzenlemiyor; ama, diyelim ki, Celalettin Cerrah Bey, eğer bir vakıfta
yöneticiyse, bu değişiklikle, isminin İstanbul Emniyet Müdürü Celalettin Cerrah
olarak zikredilmesinde bir sakınca görmüyoruz; ama, prensiplere, ilkelere
uyacaklar. O bakımdan, biz, bir sakınca görmedik; bir sorun da meydana
getirmeyeceği kanaatindeyiz. 
BAŞKAN - Teşekkür ederim
Sayın Bakan. 
Sayın milletvekilleri,
önergeyi oylarınıza sunuyorum: Kabul edenler... Teşekkür ederim. Kabul etmeyenler...
Teşekkür ederim. Önerge kabul edilmemiştir. 
24 üncü maddeyi
oylarınıza sunuyorum: Kabul edenler... Teşekkür ederim. Kabul etmeyenler...
Kabul edilmiştir. 
Birleşime 10 dakika ara
veriyorum. 
 
Kapanma Saati : 17.22 



İKİNCİ
OTURUM
Açılma Saati: 17.41
BAŞKAN : Başkanvekili Yılmaz ATEŞ
KÂTİP ÜYELER : Enver YILMAZ (Ordu), Mevlüt AKGÜN (Karaman)
BAŞKAN - Sayın
milletvekilleri, Türkiye Büyük Millet Meclisinin 117 nci Birleşiminin İkinci
Oturumunu açıyorum.
635 sıra sayılı tasarının
müzakeresine kaldığımız yerden devam ediyoruz. 
V.- KANUN
TASARI VE TEKLİFLERİ İLE KOMİSYONLARDAN
GELEN DİĞER
İŞLER (Devam)
4.- Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Plan ve Bütçe Komisyonu Raporu (1/825) (S. Sayısı: 635) (Devam)
BAŞKAN - Komisyon ve
Hükümet yerinde.
26 ncı maddeyi 25 inci
madde olarak okutuyorum:
MADDE 25.- 17.7.1963
tarihli ve 278 sayılı Kanuna aşağıdaki ek madde eklenmiştir.
"EK MADDE 3. - Bu
Kanun ile 2547 sayılı Yükseköğretim Kanununa göre görevlendirileceklerin aslî
görevlerine ait aylık, ücret, ödenek, her türlü zam ve tazminatları ile diğer
mali ve sosyal hakları ödenmeye devam olunur. Bunlara Kurumca ödenecek
ücretler, 2547 sayılı Kanunun 38 inci maddesinin son fıkrasında yer alan sınırlamaya
tabi olmaksızın, 657 sayılı Devlet Memurları Kanununa tabi en yüksek Devlet
memuruna her ne ad altında olursa olsun fiilen yapılan malî ve sosyal hak
niteliğindeki her türlü ödemeler dahil bulunacak toplamının altı aylık net
ortalamasını geçmemek üzere Başbakanca tespit olunur.”
BAŞKAN - Madde üzerinde
söz talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
27 nci maddeyi 26 ncı
madde olarak okutuyorum:
MADDE 26. - 10.8.1993
tarihli ve 491 sayılı Kanun Hükmünde Kararnameye aşağıdaki geçici madde
eklenmiştir.
"GEÇİCİ MADDE 8. -
657 sayılı Devlet Memurları Kanununda belirtilen genel ve özel şartları
taşımaları kaydıyla, denizcilikle ilgili konularda lisans düzeyinde eğitim
veren yüksek öğretim kurumları ile bunlara denkliği kabul edilen yurt dışındaki
yüksek öğretim kurumlarının güverte, gemi makineleri işletme ve gemi inşa
mühendisliği bölümleri mezunu olup, bu maddenin yürürlüğe girdiği tarihten
itibaren iki ay içerisinde Denizcilik Müsteşarlığına başvuranlar arasından
Kurumca yapılacak sınavda başarılı olanlardan başarı sırasına göre (80) kişi,
açıktan atamaya ilişkin sınav ve yerleştirme hükümleri ile 5027 sayılı 2004
Malî Yılı Bütçe Kanununun 32 nci maddesinin (a) bendinde düzenlenen hükme tabi
olmaksızın ve başka bir şart aranmaksızın Gemi Sörvey Kurulu uzmanlığı
kadrolarına atanırlar." 
BAŞKAN - Madde üzerinde
söz talebi?.. Yok.
Oylarınıza sunuyorum:
Kabul edenler.. Teşekkür ederim. Kabul etmeyenler... Kabul edilmiştir.
28 inci maddeyi 27 nci
madde olarak okutuyorum:
MADDE 27. - 28.5.1970
tarihli ve 1264 sayılı Kanunun 3, 4 ve 5 inci maddelerinde yer alan "mal
sandıkları ve" ibareleri madde metinlerinden çıkarılmıştır.
BAŞKAN - Madde üzerinde
söz talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
29 uncu maddeyi 28 inci
madde olarak okutuyorum:
MADDE 28. - 15.5.1957
tarihli ve 6964 sayılı Kanunun;
a) 3 üncü maddesinin (i)
bendi aşağıdaki şekilde değiştirilmiştir.
"i) Bütçe
imkanlarına bağlı olarak, ziraat ile ilgili laboratuvarlar, müzeler, kulüpler,
kitaplıklar, seyyar sinemalar, bitki hastalıklarıyla mücadele, ilaçlama yerleri
kurmak ve ziraî ilaç, veteriner ilaçları, gübre, tohum gibi girdi satış
yerleri, her türlü ziraat ve ziraî sanayî tesisleri, fidanlık ve ağaçlıklar,
damızlık ve örnek ahır ve ağılları, aşım durakları, ziraat işletmeleri, çiftçi
danışmanlığı merkezleri açmak ve işletmek, hayvan hastalıkları teşhis ve tedavi
hizmetlerinde bulunmak, sulama, kurutma, ağaçlandırma, toprak koruma ve
verimliliği muhafaza konularında çalışmak, uygulama, tesis inşası ve benzeri
faaliyetlerde bulunmak, çiftçilerin üretim ve meslekleriyle ilgili her türlü
ihtiyaçlarını karşılamak, bu hizmetleri yerine getirmek için gerekli teknik
personel ve sağlık personeli istihdam etmek."
b) 11 inci maddesinin
üçüncü fıkrası aşağıdaki şekilde değiştirilmiştir. 
"Üst üste iki dönem
yönetim kurulu başkanlığı yapmış olanlar, aradan iki seçim dönemi geçmedikçe
aynı göreve yeniden seçilemezler."
c) 28 inci maddesinin
üçüncü fıkrası aşağıdaki şekilde değiştirilmiştir.
"Üst üste iki dönem
Birlik yönetim kurulu başkanlığı yapmış olanlar, aradan iki seçim dönemi
geçmedikçe aynı göreve yeniden seçilemezler."
d) 32 nci maddesinin
birinci fıkrası aşağıdaki şekilde değiştirilmiştir.
"Birlik gelirlerinin
en az yüzde ellisi odaların kayıtlı üye sayıları, ekonomik durumları ve
projeleri dikkate alınarak Birlik Yönetim Kurulunun belirleyeceği esaslar
çerçevesinde odalara dağıtılır."
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
30 uncu maddeyi 29 uncu
madde olarak okutuyorum:
MADDE 29. - 7.12.1994
tarihli ve 4054 sayılı Kanunun; 
a) 39 uncu maddesine
mülga (b) bendinden sonra gelmek üzere aşağıdaki (c) bendi eklenmiştir. 
"c) Yeni kurulacak
olan anonim ve limited şirket statüsündeki tüm ortaklıkların sermayelerinin ve
sermaye artırımı halinde artan kısmın on binde dördü nispetinde yapılacak ödemeler,"
b) 53 üncü maddesinin
ikinci fıkrasında yer alan "Resmî Gazetede" ibaresi "Kurum
internet sayfasında" şeklinde değiştirilmiştir.
c) 55 inci maddesinin
ikinci fıkrasında yer alan "bir ay" ibaresi "üç ay" olarak
değiştirilmiştir.
BAŞKAN - Teşekkür ederim.
Madde üzerinde söz
talebi?..
Komisyonun bir talebi
var. 
Buyurun Sayın Başkan.
PLAN VE BÜTÇE KOMİSYONU
BAŞKANI SAİT AÇBA (Afyon) - Sayın Başkan, (a) bendinde bir düzeltme yapmamız
gerekiyor: "39 uncu maddesine mülga (b) bendinden sonra gelmek üzere
aşağıdaki (c) bendi eklenmiş ve mevcut (c) bendi (d) bendi olarak teselsül
ettirilmiştir." 
BAŞKAN - Mükerrer
olmaması açısından bu düzeltme yapılıyor.
Düzeltildiği şekliyle
maddeyi oylarınıza sunuyorum: Kabul edenler... Teşekkür ederim... Kabul etmeyenler...
Kabul edilmiştir.
31 inci maddeyi 30 uncu
madde olarak okutuyorum:
MADDE 30. - Ekli (1)
sayılı listede yer alan kadrolar ihdas edilerek 190 sayılı Kanun Hükmünde
Kararnamenin eki (I) sayılı cetvelin Denizcilik Müsteşarlığına ait bölümüne eklenmiştir.

BAŞKAN - Teşekkür ederim.
Maddeyi cetvelleriyle
birlikte oylarınıza sunuyorum: Kabul edenler... Teşekkür ederim. Kabul
etmeyenler... Kabul edilmiştir.
32 nci maddeyi 31 inci
madde olarak okutuyorum:
MADDE 31. - Genel bütçeye
dahil daireler, katma bütçeli idareler, döner sermayeler, fonlar, belediyeler,
il özel idareleri, sosyal güvenlik kurumları, bütçeden yardım alan kuruluşlar,
özel kanunla kurulmuş diğer kamu kurum, kurul, üst kurul ve kuruluşları, kamu
iktisadi teşebbüsleri ve bu maddede sayılanların bağlı ortaklıkları, müessese
ve işletmeleri ile birlikleri (kamu bankaları, mazbut vakıflar, özel kanunla
kurulmuş kamu kurumu niteliğindeki meslek kuruluşları ve bunların üst
kuruluşları ile kefalet ve yardımlaşma sandıkları hariç) kendi bütçeleri veya
tasarrufları altında bulunan bütün kaynaklarını Türkiye Cumhuriyet Merkez
Bankası veya muhabiri olan Türkiye Cumhuriyeti Ziraat Bankası nezdinde kendi
adlarına açtıracakları Türk Lirası cinsinden hesaplarda toplarlar.
Bu kurumlar tahakkuk etmiş
tüm ödemelerini bu hesaplardan yaparlar.
Kamu kaynaklarının bu
madde hükmüne aykırı şekilde değerlendirilmesinden elde edilen nemalar genel
bütçeye gelir kaydedilir.
İlgili kamu kurum ve
kuruluşlarının yetkilileri ile saymanlar, yukarıda bahsi geçen hükümlerin
yerine getirilmesinden şahsen ve müteselsilen sorumludurlar.
Haznedarlıkla ilgili
yukarıdaki fıkraların uygulanmasına ilişkin esas ve usulleri belirlemeye,
kaynaklar, kurumlar ve bankalar itibarıyla istisnalar getirmeye, Hazine
Müsteşarlığının bağlı olduğu Bakan ve Maliye Bakanının müşterek teklifi üzerine
Başbakan yetkilidir.
Diğer kanunların bu
maddeye aykırı hükümleri uygulanmaz."
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
33 üncü maddeyi 32 nci
madde olarak okutuyorum:
MADDE 32. - Avrupa
Birliği ve uluslararası kuruluşların kaynaklarından 10.12.2003 tarihli ve 5018
sayılı Kanuna ekli (I) ve (II) sayılı cetvellerde yer alan idarelere proje
karşılığı aktarılan tutarlar, ilgili idarelerin bütçelerine gelir
kaydedilmeksizin özel hesaplarda izlenir. Proje süresi ile sınırlı olmak
kaydıyla, proje kapsamında ve projeye ilişkin hizmetlerde görev alan memurlar
ile diğer kamu görevlilerine ve hizmetinden yararlanılacak diğer kişilere proje
sözleşmesinde belirlenen ücretler de dahil olmak üzere projeye yönelik
yapılacak her türlü harcamalar proje kaynaklarından gerçekleştirilir.
Harcamalar proje sözleşmesinde yer alan hükümler çerçevesinde yapılır. Bu
maddenin uygulanmasına ve işlemlerin muhasebeleştirilmesine ilişkin esas ve
usuller uluslararası andlaşma hükümleri saklı kalmak kaydıyla Maliye
Bakanlığınca belirlenir.
BAŞKAN - Teşekkür ederim.
Madde üzerinde söz
talebi?.. Yok.
1 adet önerge vardır;
okutup işleme alacağım:
Türkiye Büyük Millet
Meclisi Başkanlığına
Görüşülmekte olan
"Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı"nın 32 nci maddesinde yer alan "proje karşılığı
aktarılan" ibaresinden sonra gelmek üzere "hibe niteliğindeki"
ibaresinin eklenmesini ve "Harcamalar, proje sözleşmesinde yer alan
hükümler çerçevesinde yapılır." ibaresinin "Harcamalar, proje
sözleşmelerinde yer alan hükümler ile
bu sözleşmelere dayanak teşkil eden program kuralları çerçevesinde
yapılır." şeklinde değiştirilmesini arz ve teklif ederiz.






Salih Kapusuz


İrfan Gündüz


Mehmet Emin Tutan







Ankara


İstanbul


Bursa







Zeki Karabayır


Selahattin Dağ










Kars


Mardin







BAŞKAN - Teşekkür ederim.
Komisyon?..
PLAN VE BÜTÇE KOMİSYONU
BAŞKANI SAİT AÇBA (Afyon) - Katılamıyoruz Sayın Başkan.
BAŞKAN - Hükümet?..
MALİYE BAKANI KEMAL
UNAKITAN (İstanbul) - Katılıyoruz Sayın Başkan.
BAŞKAN - Teşekkür ederim.
SALİH KAPUSUZ (Ankara) -
Gerekçe okunsun Sayın Başkan.
BAŞKAN - Gerekçeyi okutuyorum:
Gerekçe:
Maddeye açıklık
getirilmesi ve uygulamada çıkması muhtemel sorunların önlenmesi
amaçlanmaktadır.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Kabul edilen önerge
doğrultusunda maddeyi oylarınıza sunuyorum: Kabul edenler... Teşekkür ederim.
Kabul etmeyenler... Kabul edilmiştir.
34 üncü maddeyi 33 üncü
madde olarak okutuyorum:
MADDE 33 . - a) 18.6.1992
tarihli ve 3816 sayılı Kanunun 9 uncu maddesindeki "en geç onbeş gün
içerisinde, ödeme emri beklenmeksizin" ibaresi madde metninden çıkarılmış
ve anılan maddenin üçüncü fıkrası,
b) 20.3.1997 tarihli ve
570 sayılı Kanun Hükmünde Kararnamenin 13 üncü maddesi,
c) 26.5.1927 tarihli ve
1050 sayılı Kanunun ek 9 uncu maddesi,
d) 24.12.2003 tarihli ve
5027 sayılı Kanunun; 10 uncu maddesi, 15 inci maddesinin (a) ve (b) fıkraları,
26 ncı maddesi, 27 nci maddesinin (a) fıkrası ve (b) fıkrasının (1) numaralı
bendi, 36 ncı maddesinin (b) fıkrası, 42 nci maddesinin son fıkrası, 43 üncü
maddesinin son fıkrası ile 49 uncu maddesinin (i) ve (l) fıkraları, 
e) 15.5.1957 tarihli ve
6964 sayılı Kanunun 19 uncu maddesinin birinci fıkrasının (e) ve (h) bentleri
ile ikinci fıkrası; 31 inci maddesinin birinci fıkrasının (e), (f), (g), (h) ve
(ı) bentleri ile ikinci ve üçüncü fıkraları ve 36 ncı maddesinin birinci
fıkrası,
f) 14.7.1965 tarihli ve
657 sayılı Kanunun 125 inci maddesinin (D) bendinin (g) alt bendi,
g) 24.12.2003 tarihli ve
5027 sayılı Kanunun 17 nci maddesinin (c) ve (d) bendleri,
Yürürlükten
kaldırılmıştır.
BAŞKAN - Teşekkür ederim.

Madde üzerinde,
Cumhuriyet Halk Partisi Grubu adına, İstanbul Milletvekili Sayın Kemal
Kılıçdaroğlu...
ALİ TOPUZ (İstanbul)-
Konuşmayacak Sayın Başkan.
BAŞKAN - Peki, teşekkür
ederim.
Madde üzerinde önergeler
vardır; okutup işleme alacağım.
Türkiye Büyük Millet
Meclisi Başkanlığına
Görüşülmekte olan 635
sıra sayılı tasarının 33 üncü maddesinin (a) fıkrasının tasarı metninden
çıkarılmasını arz ve teklif ederiz.
 Mehmet Akif Hamzaçebi M.
Mesut Özakcan Türkân
Miçooğulları






Trabzon


Aydın


İzmir







Şevket Gürsoy


Ali Oksal


Osman Coşkunoğlu







Adıyaman


Mersin


Uşak







Ali Kemal Deveciler


Ali Kemal Kumkumoğlu


Osman Kaptan







Balıkesir


İstanbul


Antalya







Yakup Kepenek


Hüseyin Ekmekcioğlu










Ankara


Antalya







BAŞKAN - Teşekkür ederim.
Komisyon?..
PLAN VE BÜTÇE KOMİSYONU
BAŞKANI SAİT AÇBA (Afyon) - Katılamıyoruz.
BAŞKAN - Hükümet?..
MALİYE BAKANI KEMAL
UNAKITAN (İstanbul) - Katılmıyoruz Sayın Başkan.
BAŞKAN - Teşekkür ederim.
Gerekçeyi mi okutuyorum?
MUSTAFA ÖZYÜREK (Mersin)
- Gerekçe okunsun.
BAŞKAN - Gerekçeyi
okutuyorum:
Gerekçe:
Anılan hüküm yeşilkartlı
hastaların tedavisinde sorun yaratacak niteliktedir. Bu nedenle, tasarıdan
çıkarılması önerilmektedir.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmemiştir.
Bir önergemiz daha var;
onu da okutuyorum:
Türkiye Büyük Millet
Meclisi Başkanlığına
Görüşülmekte olan 635
sıra sayılı tasarının çerçeve 33 üncü maddesinin (a) bendinin madde metninden
çıkarılmasını arz ve teklif ederiz.






Hüseyin Ekmekcioğlu


Kemal Kılıçdaroğlu


İlyas Sezai Önder







Antalya


İstanbul


Samsun







Mehmet Uğur Neşşar 


Zekeriya Akıncı










Denizli


Ankara







BAŞKAN - Teşekkür ederim.
Komisyon?..
PLAN VE BÜTÇE KOMİSYONU
BAŞKANI SAİT AÇBA (Afyon) - Katılamıyoruz Sayın Başkan.
BAŞKAN - Hükümet?..
MALİYE BAKANI KEMAL
UNAKITAN (İstanbul) - Katılmıyoruz Sayın Başkan. 
BAŞKAN - Teşekkür ederim.

Gerekçeyi mi okutayım,
söz talebi mi?.. 
MUSTAFA ÖZYÜREK (Mersin)
- Gerekçe okunsun. 
BAŞKAN - Gerekçeyi
okutuyorum: 
Gerekçe:
Yeşilkartlı hastaların
sağlık kurumlarında sorunsuz tedavi olmalarını sağlamak için öneri yapılmıştır.

BAŞKAN - Teşekkür ederim.

Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir. 
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir. 
Geçici 1 inci maddeyi
okutuyorum: 
GEÇİCİ MADDE 1. - Genel bütçeye
dahil dairelerle katma bütçeli idarelere bağlı olarak kurulmuş olup, 5018
sayılı Kanuna ekli (I) ve (II) sayılı cetvellerde yer alan idarelere bağlı
döner sermayeli işletmelerin aylık gayrisafi hasılatından tahsil edilen tutarın
% 15'i (ilaç ve tıbbî sarf malzemesi hasılatının % 5'i), en geç takip eden ayın
20'sine kadar genel bütçeye irat kaydedilmek üzere ilgili saymanlıklara
yatırılır. Aylık gayrisafi hasılattan irat kaydedilecek oranı döner sermayeler
itibarıyla %30'a kadar yükseltmeye veya %10'a kadar indirmeye Maliye Bakanı
yetkilidir. 
Söz konusu ödeme için
zorunlu hallerde, Maliye Bakanlığınca ek süre verilebilir. Yıl sonu kârları ile
aylık gayrisafi hasılat üzerinden genel bütçeye aktarılacak miktarlar zamanında
yatırılmadığı takdirde 21.7.1953 tarihli ve 6183 sayılı Kanundaki usullere
göre, aylık %1 zamlı olarak tahsil edilir. Hesaplanan zam, döner sermayelerin
ita amiri ve saymanlarından yarı yarıya alınır. Ancak, Maliye Bakanlığınca
verilmiş ek süreler için zam uygulanmaz.
Genel bütçeye dahil
dairelerle katma bütçeli idarelere bağlı döner sermayeli işletmelerden gerekli
görülenlerin birleştirilmesine, devredilmesine ve tasfiye edilmesine, katma
bütçeli idareler bünyesinde kurulan döner sermaye işletme saymanlıklarını il
düzeyinde kurumlar bazında birleştirmeye ve bu konuda doğacak tereddütleri
gidermeye Maliye Bakanı yetkilidir.
Genel bütçeye dahil
dairelerle katma bütçeli idarelere bağlı döner sermaye işletmelerinden kendi
özel kanunlarında 26.5.1927 tarihli ve 1050 sayılı Kanuna tabi olmayacağı
belirtilenler hakkında da bu madde hükümleri uygulanır.
BAŞKAN - Teşekkür ederim.

Madde üzerinde söz
talebi?.. Yok. 
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir. 
Geçici 2 nci maddeyi okutuyorum:

GEÇİCİ MADDE 2. - A)
İrtifak hakkı verilen özel iskelelerden alınan nispî kira bedellerinin yarısı
bütçenin (B) işaretli cetveline gelir, diğer yarısı da özel gelir kaydedilir.
Özel gelir kaydedilen miktarın yarısı denizcilik ve liman hizmetlerini
geliştirmek üzere Denizcilik Müsteşarlığı bütçesine, yarısı da millî emlak
hizmetlerini geliştirmek amacıyla Maliye Bakanlığı bütçesine özel ödenek
kaydolunur.
Ulaştırma Bakanlığı
Demiryolları, Limanlar ve Hava Meydanları İnşaatı Genel Müdürlüğü tarafından,
konsolide bütçe dışındaki kurum ve kuruluşlar ile özel ve tüzel kişiler adına
yapılacak deniz dibi taramaları, hidrolik merkezde yapılan hidrolik ve
bilgisayar modelleri, Araştırma Dairesince yapılacak her türlü deney ve
araştırma, proje ve şartname onaylanması için alınacak bedellerin yarısı
bütçenin (B) işaretli cetveline gelir, diğer yarısı da özel gelir kaydedilir.
Özel gelir kaydedilen miktarın yarısı, Demiryolları, Limanlar ve Hava
Meydanları İnşaatı Genel Müdürlüğünce gerçekleştirilecek altyapı tesislerinin
onarımları ile ulaştırma hizmetlerini geliştirmek üzere Ulaştırma Bakanlığı
bütçesine, diğer yarısı da millî emlak hizmetlerini geliştirmek amacıyla Maliye
Bakanlığı bütçesine özel ödenek kaydolunur.
Yukarıda belirtilen
hükümlere göre özel gelir ve ödenek kaydedilen miktarların önceki yılda
kullanılmayan kısmı ertesi yıl bütçesine devredilebilir.
Telekomünikasyon hizmeti
veren işletmecilerden lisans ve ruhsat ücretleri üzerinden tahsil edilerek, bir
taraftan bütçenin (B) işaretli cetveline özel gelir, diğer taraftan Ulaştırma
Bakanlığı hizmetlerinde kullanılmak üzere anılan Bakanlık bütçesine özel ödenek
kaydedilen tutarlardan önceki yılda kullanılmayan kısmı ertesi yıl bütçesine
devredilebilir.
B) 7.2.2002 tarihli ve
4745 sayılı Kanunun 7 nci maddesi ile 10.8.1993 tarihli ve 491 sayılı Kanun
Hükmünde Kararnameye eklenen ek 8 inci madde gereğince tahsil edilen ve
saymanlık hesabına yatırılan payın yarısı bütçenin (B) işaretli cetveline gelir
kaydedilir.
C) Devlet Meteoroloji
İşleri Genel Müdürlüğünün, yabancı ülkelere verdiği meteorolojik ürünlerin
bedelleri ile yabancı ülke meteorolojik ürünlerinin diğer yabancı ülkelere veya
yurt içi kişi ve kurumlara, yabancı ülkelerin de anılan Genel Müdürlüğün
meteorolojik ürünlerini diğer ülke ve kişilere satışından yıl içinde elde
edilecek döviz cinsinden tutarlar, Türkiye Cumhuriyet Merkez Bankası nezdinde
açılacak özel hesaba yatırılır. Bu tutarlardan ilgili anlaşmalar gereğince yurt
dışı kuruluşlara ödenmesi gereken miktarlar, bu özel hesaptan Devlet
Meteoroloji İşleri Genel Müdürlüğünün talimatı ile Türkiye Cumhuriyet Merkez
Bankasınca transfer edilir. Geri kalan tutarlar, ilgili Genel Müdürlüğün
talimatı ile Türkiye Cumhuriyet Merkez Bankasınca döviz alış kuru üzerinden
Türk Lirasına çevrilerek Genel Müdürlüğün ödemelerini yapan Merkez Saymanlık
hesabına yatırılır. Saymanlık hesabına yatırılan bu tutarlar, Genel Müdürlüğün
görev alanıyla ilgili her türlü ihtiyacının karşılanmasında kullanılmak üzere,
bir yandan genel bütçenin (B) işaretli cetveline özel gelir, diğer yandan Genel
Müdürlük bütçesinde mevcut veya yeni açılacak tertiplere özel ödenek
kaydedilir. Bu suretle ödenek kaydedilen miktarlardan yılı içinde kullanılmayan
kısmı ertesi yıla devretmeye Maliye Bakanı yetkilidir.
D) Bu madde hükümleri
31.12.2004 tarihine kadar uygulanır.
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
Geçici 3 üncü maddeyi
okutuyorum:
GEÇİCİ MADDE 3. - Elçilik
ve konsolosluklarda yapılacak konsolosluk işlemleri için zorunlu gider olarak
posta ve haberleşme masrafları karşılığı tahsil edilen miktarlardan 31.12.2003
tarihi itibarıyla harcanmayan kısımları Dışişleri Bakanlığının ihtiyaçlarında
kullanılmak üzere genel bütçenin (B) işaretli cetveline özel gelir ve Dışişleri
Bakanlığı bütçesinde açılacak tertiplere özel ödenek kaydetmeye, kaydedilen bu
tutarlardan harcanmayan kısımları bir kereye mahsus olmak üzere ertesi yıl
bütçesine devren özel gelir ve özel ödenek kaydetmeye Maliye Bakanı yetkilidir.
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
Geçici 4 üncü maddeyi
okutuyorum:
GEÇİCİ MADDE 4. - 1.1.2004
tarihinden önce, genel bütçeye dahil dairelerle katma bütçeli idareler
tarafından mevzuatı gereğince alınmış olup çeşitli nedenlerle iade edilemeyen
veya gelir kaydedilemeyen teminatların iade edilme, gelir kaydedilme ve diğer
şekillerde saymanlık kayıtlarından çıkarılması işlemlerini yapmaya ve bu
işlemlerin usul ve esaslarını belirlemeye Maliye Bakanı yetkilidir.
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
Geçici 5 inci maddeyi
okutuyorum:
GEÇİCİ MADDE 5. -
Mülkiyeti Hazineye ait İstanbul İli, Üsküdar İlçesi, Selimiye ve İhsaniye
mahallelerinde bulunan ve Haydarpaşa Limanı olarak kullanılan taşınmazları,
üzerindeki muhdesatı ile birlikte ödenmiş sermayesine ilave edilmek üzere,
Ulaştırma Bakanlığının ilgili kuruluşu olan Türkiye Cumhuriyeti Devlet
Demiryolları İşletmesi Genel Müdürlüğüne bedelsiz olarak devretmeye Maliye
Bakanı yetkilidir.
Bu taşınmaz mallarla
ilgili olarak imar mevzuatındaki kısıtlamalar ile plân ve parselasyon
işlemlerindeki askı, ilân ve itirazlara dair sürelere ilişkin hükümlere tâbi
olmaksızın, her ölçekteki imar plânını yapmaya, yaptırmaya, değiştirmeye,
re'sen onaylamaya ve her türlü ruhsatı vermeye Bayındırlık ve İskân Bakanlığı
yetkilidir. Plân hazırlama ve onaylama işlemleri Bayındırlık ve İskân
Bakanlığının uygun görülen birimince, ruhsat ve plân uygulama işlemleri ise
Bayındırlık ve İskân Bakanlığı il teşkilatınca yerine getirilir. Kesinleşen
plânlar ilgili belediyelere tebliğ edilir. Bu plânların uygulanması zorunludur.
Bu maddenin birinci
fıkrasının uygulanmasına ilişkin usul ve esasları belirlemeye Maliye ve
Ulaştırma bakanlıkları, ikinci fıkrasının uygulanmasına ilişkin usul ve
esasları belirlemeye ise Bayındırlık ve İskân Bakanlığı yetkilidir. 
BAŞKAN - Teşekkür ederim.

Madde üzerinde Cumhuriyet
Halk Partisi Grubu adına, Mersin Milletvekili Sayın Mustafa Özyürek; buyurun. 
CHP GRUBU ADINA MUSTAFA
ÖZYÜREK (Mersin) - Sayın Başkan, saygıdeğer milletvekilleri; görüşmekte
olduğumuz kanun tasarısının geçici 5 inci maddesi üzerinde, Cumhuriyet Halk
Partisi Grubu adına söz almış bulunuyorum; hepinizi saygıyla selamlıyorum.
Değerli arkadaşlarım,
bundan birkaç gün önce, hem Belediye Kanunu Tasarısını görüştük ve kabul ettik
hem Büyükşehir Belediyeleri Kanun Tasarısını görüştük ve kabul ettik, daha önce
de, il özel idaresine ait tasarıyı görüştük ve kabul ettik. Orada, hükümet
üyeleri ve çoğunluk grubuna mahsus milletvekillerimiz, bu yasalarla yerel
yönetimlere büyük yetkiler verildiğini, artık her şeyin Ankara'dan,
bakanlıklardan yürütülmesi, kotarılması devrinin sona erdiğini, halkın seçilmiş
temsilcilerine sonsuz güvenimiz olduğunu ve bunların olabildiği kadar
yetkilendirilmesi gerektiğini hep ifade ettiler. Hatta, zaman zaman, bizim
özellikle bu belediyelerin borçlanmasına filan sınır getirmemiz yönündeki
önerilerimiz nedeniyle de, yerel yönetimlere, halkın seçtiği temsilcilerine
güvenmediğimiz şeklinde suçlamalara muhatap olduk.
Şimdi, önünüzdeki
tasarının geçici 5 inci maddesini dikkatle okursanız, ne deniliyor; bu
Üsküdar'da bulunan Haydarpaşa Limanı, Devlet Demiryolları Genel Müdürlüğüne
devredilecek ve o liman oradan kaldırılacak; herhalde, bir yat limanına filan
dönüştürülecek. Buna bir itirazım yok, olabilir; ama, peki, bir şehrin,
İstanbul'un planlamasını, Üsküdar Belediyesi ve İstanbul Büyükşehir Belediyesi
yapmayacaksa, o bölgenin görünümü, kullanımı, halkın ihtiyaçlarını karşılama
açısından, çok geniş bir alanı planlama, yetkisini belediyelerin elinden alarak,
nasıl, hâlâ, belediyelerle ilgili, yerel yönetimle ilgili iddialı sözler
söyleyebiliriz?! 
Değerli arkadaşlarım,
niçin böyle bir güvensizlik var diye de düşünüyorum. Üsküdar Belediye Başkanı
Adalet ve Kalkınma Partisinden; İstanbul Büyükşehir Belediye Başkanı Adalet ve
Kalkınma Partisinden; halkın seçtiği, partinizden bir belediye başkanına
güvenmeyeceksiniz; ama, Bayındırlık ve İskân Bakanlığının -buradaki ifadesiyle-
herhangi bir biriminin yapacağı plana itibar edeceksiniz.
Değerli arkadaşlarım, bu,
çok yanlıştır; bu, büyük bir güvensizliğin işaretidir. Bununla, sadece burada
karşılaşmıyoruz; toplukonutla ilgili bir alan varsa, onu Toplu Konut İdaresi
planlasın; Özelleştirme İdaresi kapsamındaki bir alan varsa, onu Özelleştirme
İdaresi planlasın... O zaman, gerçekten, bu belediyeleri niçin kurduk; bu
belediyelere niçin bu kadar yetkiler verdik; niçin "yerel yönetimler
demokrasinin beşiğidir" diye, hepimiz burada mangalda kül bırakmamacasına
konuştuk?! Bu, çok yanlış bir düzenlemedir ve gerçekten, o şehrin, o bölgenin
planıyla, genel görünümüyle uyum sağlayacak şekilde belediye tarafından bu
görev yerine getirilmezse, korkarım ki, o bölgeyi bütünüyle bozacak...
Biliyorsunuz, o bölgede, Taşkışla, Selimiye Kışlası gibi tarihî özelliği olan
binalar da var; güzel bir bölge, çok önemli bir bölge, İstanbul'un güzel bir
bölgesi. Hiç yoksa, buraya, bu planlar yapılırken, Üsküdar Belediyesiyle veya
İstanbul Anakent Belediyesiyle bir koordinasyon sağlanacağına dair hüküm
koysaydık, bunu da esirgemişiz. "Planlar yapılır, belediyelere tebliğ
edilir, belediyeler de buna aynen uymak zorundadırlar" diye bir hüküm
getirilmiştir. Bunu, büyük bir yanlış olarak değerlendiriyorum. O şehirlerin
imar planlarına bir darbe indirilmesi korkusunu taşıyorum ve bu yanlıştan mutlaka
dönülmesi gerektiğini düşünüyorum. Belediyelerimize, seçtiğimiz insanlara
güvenmemiz gerektiğini düşünüyorum. Benim beklentim oydu ki, Üsküdar
Belediyesinin ve İstanbul Anakent Belediyesinin hakkını, yetkisini Adalet ve
Kalkınma Partisi Grubu savunsun; ama, görüyorum ki, böyle bir savunma
yapılmadı. Doğruyu savunmak Cumhuriyet Halk Partililerin her zaman görevidir,
bu görevimi yapıyorum; tutanaklara geçer, hiç yoksa, yerel yönetimlerin
hakkının tesliminde, ileride önemli bir adım olur düşüncesiyle bu görüşlerimi
ifade ettim. 
Hepinize saygılar
sunuyorum ve çok yorucu, uzun süren bu yasama çalışması sonrasında tatile
gidebilecek bütün arkadaşlarıma iyi tatiller diliyorum, saygılar sunuyorum.
(Alkışlar) 
BAŞKAN - Teşekkür ederim
Sayın Özyürek.
Komisyon Başkanımızın bir
söz talebi vardır.
Buyurun Sayın Başkan.
PLAN VE BÜTÇE KOMİSYONU
BAŞKANI SAİT AÇBA (Afyon) - Sayın Başkan, teşekkür ediyorum. 35 inci maddeye
geçmeden önce, bir açıklama yapmam gerekiyor. 
Tasarının 2 nci
maddesinin (f) bendiyle 2547 sayılı Kanuna eklenmesi öngörülen ek maddelerin
numaralarının, 618 sıra sayılı tasarının 5 inci maddesiyle 2547 sayılı Kanuna
ek 25 inci madde eklenmesinden dolayı, ek 26 ncı ve ek 27 nci maddeler olarak
değiştirilmesi gerekiyor. 
BAŞKAN - Peki, not
alınmıştır.
Teşekkür ederim.
Geçici 5 inci maddeyi
oylarınıza sunuyorum: Kabul edenler... Teşekkür ederim. Kabul etmeyenler...
Teşekkür ederim. Madde kabul edilmiştir.
Geçici 6 ncı madde
ilavesine ilişkin bir önerge vardır okutup işleme alacağım.
Türkiye Büyük Millet
Meclisi Başkanlığına
635 sıra sayılı kanun
tasarısına aşağıdaki maddenin geçici 6 ncı madde olarak eklenmesini arz ve
teklif ederiz.






Mustafa Ilıcalı


Mustafa Nuri Akbulut


Salih Kapusuz







Erzurum


Erzurum


Erzurum 







Muzaffer Gülyurt


Mustafa Eyiceoğlu


Mehmet Melik Özmen







Erzurum


Mersin


Ağrı










Ahmet Kerim Yıldız













Ağrı







Geçici Madde 6.-
25.3.2004, 28.3.2004 tarihlerinde Erzurum-Ilıca, Aşkale, Çat ve çevresinde,
2.7.2004 tarihinde Ağrı'da meydana gelen depremler ile 4-5-6.3.2004
tarihlerinde Ilıca ve çevresindeki sel afeti sonucunda Bayındırlık ve İskân
Bakanlığı fen heyetleri tarafından belediye sınırları ile mücavir alanlarında
belirlenen ağır hasarlı ve yıkık konut ve işyeri sahibi afetzedeler için
Bayındırlık ve İskân Bakanlığı tarafından konut, her türlü altyapı ve sosyal
donatılar ile toplu işyeri yapılabilir veya yaptırılabilir. Orta hasarlı olduğu
belirlenen konut veya işyeri sahibi afetzedelere ise, Bayındırlık ve İskân
Bakanlığı tarafından, güçlendirme projesi ve onarım işleri için kredi verilebilir.
Bayındırlık ve İskân Bakanlığı bu işler için gerektiğinde Başbakanlık Toplu
Konut İdaresi Başkanlığının görevlendirilmesi için talepte bulunabilir. Söz
konusu kredilerin kullandırılması, geri dönüşü ve yapılacak konut-işyerlerinin
afetzedelere tahsisine ilişkin usul ve esaslar, Bayındırlık ve İskân Bakanlığı
tarafından çıkarılacak yönetmelikle belirlenir.
Yukarıdaki fıkranın
uygulanması için gerekli malî kaynak; Bütçeden aktarılacak ödenekler, 7269
sayılı Kanunun 20.6.2001 tarihli ve 4684 sayılı Kanunla değişik 33 üncü
maddesinde belirlenen esaslar çerçevesinde toplanan nakdî bağış ve yardımlar
ile yurt dışından sağlanan her türlü dış kredi ve hibelerden sağlanır.
Afetzedelere konut ve
işyeri yapımı amacıyla tespit edilen alanlarda arsa ve arazi temininde
15.5.1959 tarihli 7269 sayılı Kanunun 21, ek 9 ve ek 10 uncu maddelerindeki
hükümler uygulanır. Bu şekilde temin ve tahsis edilen arsa ve araziler
görevlendirilmesi halinde Toplu Konut İdaresi Başkanlığına bedelsiz olarak
devredilmiş sayılır. Bu araziler üzerinde imar mevzuatındaki kısıtlamalara
bağlı kalmaksızın harita, her türlü imar ve parselasyon planları Bayındırlık ve
İskân Bakanlığınca yapılır veya yaptırılır ve onanır.
Bu madde uyarınca temin
edilecek arsa ve araziler ile yeniden inşa edilecek veya onarılacak alt ve üst
yapılarla ilgili; harita, imar ve parselasyon planları, ifraz, tevhit, tescil,
ihale, sözleşme, ruhsatname ve sair işlemler, verilecek beyanname, taahhütname
ve sözleşmeler ile tapu ve kadastro müdürlükleri dahil tüm kamu kurum ve
kuruluşlarınca yapılacak işlemler her türlü vergi, resim, harç, fon, pay ve
ücretten muaftır.
Bu madde kapsamında
gerçekleştirilecek işler, 4734 sayılı Kamu İhale Kanununun 21 inci maddesinin
birinci fıkrasının (b) bendi kapsamında sayılır.
BAŞKAN - Teşekkür ederim.
Komisyon?..
PLAN VE BÜTÇE KOMİSYONU
BAŞKANI SAİT AÇBA (Afyon) - Takdire bırakıyoruz Sayın Başkan.
BAŞKAN - Hükümet?..
MALİYE BAKANI KEMAL
UNAKITAN (İstanbul) - Katılıyoruz.
BAŞKAN - Teşekkür ederim.
Gerekçeyi mi okutayım?
SALİH KAPUSUZ (Ankara) -
Gerekçe okunsun Sayın Başkan.
BAŞKAN - Gerekçeyi
okutuyorum:
Gerekçe:
Ülkemizde meydana gelen
doğal afetler sonucu konut veya işyerleri zarar gören vatandaşlarımız için
devletimiz, Anayasamızdaki sosyal devlet ilkesi gereğince bugüne kadar kamu
imkânlarını seferber etmiştir. Bu konuda mevzuatımızda çok sayıda düzenleme
yapılmış ve son olarak 27.12.1999 tarihinde 587 sayılı Zorunlu Deprem
Sigortasına Dair Kanun Hükmünde Kararname yürürlüğe girmiştir. Ancak, bu Kanun
Hükmünde Kararname gereği yapılması gereken sigorta işlemlerinin;
vatandaşlarımızın sisteme uyumu, sigorta bilincinin gelişmesi ve bu sistemin
yaygınlaştırılması için belli bir süre gerektirdiği dikkate alınarak bazı
maddelerinin yürürlük tarihi yayımı tarihinden daha ileri bir tarih olarak
belirlenmiştir. Ancak, aradan geçen üç yılı aşkın sürede, özellikle büyük
şehirler dışında sigorta işlemi yaptırma oranının son derecede düşük düzeyde
kaldığı dikkat çekmektedir. Nitekim, 25.3.2004, 28.3.2004; 5-6-7.3.2004
tarihlerinde Erzurum Ilıca, Aşkale, Çat ve çevresinde; 2.7.2004 tarihinde
Ağrı'da meydana gelen afetler sonucu konutları veya işyerleri hasar gören
vatandaşlarımızın zorunlu deprem sigortasını yaptırma oranları irdelendiğinde
bu geçiş sürecinin yeterli olmadığı görülmektedir. Bu durumda sözü edilen kanun
hükmünde kararnamenin 11 inci maddesi gereğince, bu yerlerde zorunlu deprem
sigortasını yaptırmamış olan vatandaşlara, devletin, doğal afetin yıkıcı
sonuçları karşısında yardım etmesi mümkün olmamaktadır. Diğer yandan sözü
edilen afetler sonrasında sivil toplum kuruluşları ve vatandaşların
afetzedelere yapmak istedikleri yardım ve hibelerin bütün ihtiyacı
karşılayamayacağı, devletçe ek yardım yapılması gerekeceği düşüncesinden
hareketle bu bölgelere münhasır geçici nitelikte bir düzenleme yapılması
ihtiyacı doğmuştur.
Önerge yukarıda belirtilen amaçlarla
hazırlanmıştır. 
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim... Kabul etmeyenler... Kabul
edilmiştir. 
Böylece, önerge, geçici 6
ncı madde olarak tasarıya eklenmiştir. 
35 inci maddeyi 34 üncü
madde olarak okutuyorum:
MADDE 34. - Bu Kanunun;
a) 34 üncü maddesinin (b)
fıkrası 15.12.2004 tarihinde,
b) 1 inci
maddesinin (e) ve (i) fıkraları,
2 nci maddesinin (a), (b), (c), (d) ve (f) bendleri, 3 üncü maddesinin (b)
bendi, 4 üncü maddesinin (a) bendi (bu bendle değiştirilen 237 sayılı Kanunun
10 uncu maddesinin üçüncü fıkrası hariç), 7 nci maddesi, 8 inci maddesi, 9 uncu
maddesi, 12 nci maddesi, 13 üncü maddesi, 16 ncı maddesi, 17 nci maddesi, 18
inci maddesi, 19 uncu maddesi, 20 nci maddesi, 21 inci maddesi, 22
nci maddesinin (a) fıkrasının birinci bendi ile (b) fıkrası, 23 üncü maddesi,
34 üncü maddesinin (a) bendi 1.1.2005 tarihinde,
c) Diğer maddeleri yayımı
tarihinde, 
Yürürlüğe girer.
BAŞKAN - Teşekkür ederim.

Madde üzerinde, şahsı
adına, Samsun Milletvekili Sayın Haluk Koç; buyurun. 
HALUK KOÇ (Samsun) -
Sayın Başkan, değerli arkadaşlarım; hepinizi saygıyla selamlıyorum.
Bu maddede şahsım adına
söz aldım; ama, biraz sonra oylama olacağı için, bir önceki maddede yer alan,
vicdanımın tam rahat etmemesine dönük bazı noktaları, belki o madde
tartışılırken Sayın Özyürek'in ifadelerini, uyanan tereddütü bazı
arkadaşlarımız yakalayamamış olabilir düşüncesiyle, tekrar, bir görev olarak
dile getirmek için söz aldım.
Değerli arkadaşlarım,
eğer, bir tek oylama için gelen arkadaşlarımız varsa, lütfen, 635 sıra sayılı
kanun tasarısını alsınlar ve geçici madde 5'i bir okusunlar. Her iki grup
anlaşarak, bu yasa tasarısında, özelleştirme mağdurlarıyla ilgili, son derece
olumlu, mağduriyetlerini giderici birçok adım attık. Bunlarla ilgili hiçbir
şeyimiz yok, geneliyle ilgili hiçbir şeyimiz yok; ama, burada birtakım
sıkıntılar var. 
Bakın, geçici madde 5'te
"Mülkiyeti Hazineye ait İstanbul İli, Üsküdar İlçesi, Selimiye ve İhsaniye
mahallelerinde bulunan ve Haydarpaşa Limanı olarak kullanılan taşınmazları,
üzerindeki muhdesatı ile birlikte ödenmiş sermayesine ilave edilmek üzere,
Ulaştırma Bakanlığının ilgili kuruluşu olan Türkiye Cumhuriyeti Devlet
Demiryolları İşletmesi Genel Müdürlüğüne bedelsiz olarak devretmeye Maliye
Bakanı yetkilidir. 
Bu taşınmaz mallarla
ilgili olarak imar mevzuatındaki kısıtlamalar ile plan ve parselasyon
işlemlerindeki askı, ilan ve itirazlara dair sürelere ilişkin hükümlere tabi
olmaksızın, her ölçekteki imar planını yapmaya..." Değerli arkadaşlarım,
İstanbul'un en önemli bölgelerinden biri ve orası Üsküdar Belediyesi, İstanbul
Büyükşehir Belediyesi; Sayın Özyürek bunları söyledi. "...yaptırmaya,
değiştirmeye, resen onaylamaya ve her türlü ruhsatı vermeye Bayındırlık ve
İskân Bakanlığı yetkilidir" deniliyor.
Bir hafta içerisinde
kendi kendini tekzip eden bir Meclis durumuna düşüyoruz. Büyükşehir Belediye
Yasası çıktı, her türlü yetki verildi. Burada, İstanbul gibi güzide bir
ilimizde, önemli bir ilçemizde, en önemli sahalardan birinde imar yetkisini
alıp, belediyeleri tamamen devredışı bırakıp, Bayındırlık Bakanlığına
veriyoruz.
Değerli arkadaşlarım, hak
koruyacağız, hukuk koruyacağız diye geldik. Şimdi, bir soru işareti; şu soruyu
lütfen sorun ve altında bu var mı, bu yok mu düşünün, bugünkü tarihle ifade
ediyoruz bunu: Türkiye Cumhuriyeti Devlet Demiryolları İşletmesi özelleştirmeye
açılabilir; bu özelleştirme kapsamında, daha çekici, cazip hale getirmek için,
buradaki yetkiyle, imar planı üzerinde oynamak, itiraz etmeksizin, her türlü
yetkiyi de vererek, ne gibi oyunlar olabilir, ne gibi oyunlar gelebilir?
Diyeceksiniz ki, her şeyin altında başka şey arıyorsunuz. Amacımız o değil,
hepimiz kamu görevi yapıyoruz, bu toplumun iradesinin yansıması olarak
buradayız. O zaman, bu konudaki sıkıntılar, bu konudaki bu maddeyle ilgili
sıkıntılar... 
Benim önerim şu: Sayın
Maliye Bakanı çok katı şekilde Sayın Grup Başkanvekilinin itirazını reddetti
"hayır" dedi. Sayın Maliye Bakanının özelleştirme konusunda son
uygulamalardaki tavrını biliyoruz; yani, bu konuda bir tekriri müzakere
isteyebilir komisyon, bunu talep edebilirsiniz. Bu, komisyona alınsın, on onbeş
dakikada değerlendirilsin, yetkililerle görüşülsün; lütfen, bu konuda, içimizin
rahat olacağı şekilde şu madde çıksın ve bu yasa da hakkını kazansın.
Ben, bu konuda Cumhuriyet
Halk Partisi adına ve şahsım adına son uyarılarımızı yapıyorum.
Saygılarımı sunuyorum.
(CHP sıralarından alkışlar)
BAŞKAN - Teşekkür ederim
Sayın Koç.
Hükümet adına, Maliye
Bakanı Sayın Kemal Unakıtan.
Buyurun Sayın Unakıtan.
MALİYE BAKANI KEMAL
UNAKITAN (İstanbul) - Sayın Başkan, teşekkür ediyorum.
Sayın Başkan, değerli
milletvekilleri; bu geçici 5 inci maddeyle ilgili olarak, Haydarpaşa Limanı
kaldırılıyor. 
Şimdi, İstanbulumuz,
önemli bir şehir, dünya şehri. İşte, son yapılan çok önemli toplantılarda,
İstanbulumuzun değerini, kıymetini bir kere daha anladık. Biz, burada, bu
vizyon şehrinde, hakikaten İstanbul'a yakışır bir projeyi gerçekleştirmek
istiyoruz ve bu projeyle Hükümetimiz ilgileniyor, sadece Büyükşehir Belediyemiz
değil, ilgili belediyeler değil; onlar da ilgileniyorlar; ama, Hükümet olarak,
buna önem veriyoruz biz. Burada, her şeyin altında; yani, bir şey kaçırılıyor,
bir şey yapılıyor, böyle bir hava vermenin âlemi yok.
HALUK KOÇ (Samsun)- Öyle
olmadığını söyledim.
ALİ TOPUZ (İstanbul)- Ne
alakası var Sayın Bakan!..
MALİYE BAKANI KEMAL
UNAKITAN (Devamla)- Biz, Hükümet
olarak, icra hükümetiyiz. Bu memlekete güzel eserler kazandırmak istiyoruz.
İstanbul'u seviyoruz, İstanbul'un aşığıyız; Başbakanımız öyle. Öyle, yani,
oradan kaçırdık, buradan ettik, falan... Bayındırlık Bakanlığı yaptığı zaman,
kötü bir şey mi yapacak? Siz, zannediyor musunuz ki, belediyeyle hiç fikir
alışverişi olmadan bu işler oluyor, hiç kimseyi dinlemeden kendi kafamıza göre
yapıyoruz. 
ALİ TOPUZ (İstanbul)-
Sayın Bakan, sistemi bozuyorsunuz, sistemi.
MALİYE BAKANI KEMAL
UNAKITAN (Devamla)- Yani, hayır, bozmuyoruz. Bozmuyoruz ve daha fazla önem
veriyoruz. 
MUSTAFA ÖZYÜREK (Mersin)-
O zaman bütün belediyeleri kaldıralım.
MALİYE BAKANI KEMAL
UNAKITAN (Devamla)- O bakımdan, değerli arkadaşlar, burada, gayet rahat olalım,
biraz da yapıcı olalım.
HALUK KOÇ (Samsun)- Daha
nasıl yapıcı olalım!..
MALİYE BAKANI KEMAL
UNAKITAN (Devamla)- Yapıcı olalım; çünkü, İstanbulumuz güzel eserlere layık bir
şehrimizdir ve bunları da bir an önce gerçekleştirmemiz lazım. Dolayısıyla,
yani, burada, yanlış bir şey varmış intibaı yaratmak doğru değil, istisnaî bir durumdur
bu da. İstisnaî durumlarda bu yollara da daha önce gidilmiştir, yine de
gidiliyor.
ALİ TOPUZ (İstanbul)-
Bilmediğin bir konuda konuşuyorsun. Hiç bilmediğin bir konuda konuşuyorsun;
olmaz böyle şey!..
MALİYE BAKANI KEMAL
UNAKITAN (Devamla)- Bu bakımdan, aykırı
bir durum da yoktur ve bu projenin de bir an önce gerçekleşmesi için bu madde
getirilmiştir; bilgilerinize arz etmek istiyorum.
Hepinize teşekkür
ediyorum, saygılar sunuyorum. (AK Parti sıralarından alkışlar)
BAŞKAN- Teşekkür ederim
Sayın Unakıtan. 
MUSTAFA ÖZYÜREK (Mersin)-
Sayın Başkan...
BAŞKAN- Sayın Özyürek,
buyurun, bir şey mi söyleyeceksiniz...
MUSTAFA ÖZYÜREK (Mersin)-
Sayın Başkan, Sayın Bakan bir haksız suçlamada bulundu; ona cevap vermek
durumundayım. 
HALUK KOÇ (Samsun)- Yıkıcılıkla
suçladı.
MUSTAFA ÖZYÜREK (Mersin)-
Yıkıcılıkla suçladı yani.
BAŞKAN- Yeni bir
sataşmaya yol açmamak üzere, buyurun Sayın Özyürek.
VI.-
AÇIKLAMALAR VE SATAŞMALARA İLİŞKİN KONUŞMALAR
1.- Mersin
Milletvekili Mustafa Özyürek'in, Maliye Bakanı Kemal Unakıtan'ın, şahsına
sataşması nedeniyle konuşması
MUSTAFA ÖZYÜREK (Mersin)
- Değerli arkadaşlarım, Sayın Bakan, burada çok talihsiz bir açıklama yaptı.
Gece gündüz iyi niyetle bu kanunların çıkmasına katkı veriyoruz; ama, bir haklı
gerekçeyi, bir haklı itirazı duyar duymaz Sayın Bakan kalkıyor bir fırça, bir
suçlama... Böyle bakanlık olmaz, böyle çalışma olmaz; bu bir. 
Değerli arkadaşlarım,
ikincisi, bir kuralın uygulanmasını, Anayasa kurallarının uygulanmasını, daha
üç gün önce burada çıkardığımız bir kanunun gereklerinin yerine getirilmesini
savunmak, yıkıcılık mıdır? O zaman, o kanunları çıkararak bu Meclis yıkıcılık
mı yaptı? İstanbul'u, bütün şehirlerimizi, güvenerek, belediyelere, belediye
başkanlarımıza emanet edeceğiz; ama, Haydarpaşa Limanını onlar yapamaz!..
Nesine güvenmiyorsunuz Sayın Bakan? Sayın Topbaş'a güvenmiyor musunuz? Üsküdar
Belediye Başkanınıza mı güvenmiyorsunuz?
Efendim, güzide
şehrimizmiş, Başbakanımız çok seviyormuş, falan filan... Bunlar hikâye değerli
arkadaşlarım. Devletin bir nizamı vardır, devletin bir düzeni vardır; bizim
burada sağlamaya çalıştığımız, hepinizin oylarıyla... İşte, daha dün kabul
ettik; Kamu Yönetimi Temel Kanunu. Dedik ki: "Yerele ait yetkiler o yerel
yöneticiler tarafından planlansın, uygulansın." Sayın Bakan "biz,
icraatçıyız" diyor "biz, iş yapacağız..." Bakanlığa çekerseniz
iş olacak, belediye yapsın derseniz iş olmayacak!.. Peki, o zaman, o
vatandaşların günahı ne? Hepsi imar planıyla uğraşıyor, hepsi belediyelerden
hizmet bekliyor. O zaman, alalım bütün yetkileri belediyelerden, verelim
bakanlığa, onlar hızlı bir şekilde yapsınlar. Eğer, yerel yönetimleri böylesine
hizmetlerin görülmesinde bir ayakbağı gibi görüyorsanız, o zaman, bu yerel
yönetimleri kaldıralım, verelim bakanlığa, tıkır tıkır yürüsün. 
Değerli arkadaşlarım, bu,
yanlıştır. Bu yanlışı savunmak, ayrıca çok büyük bir yanlışlıktır; ayrıca, bu
doğruyu gündeme getirmiş olan Cumhuriyet Halk Partisi milletvekillerini
yıkıcılıkla suçlamak da Sayın Bakana yakışmamıştır. Biz, her konuda yapıcıyız;
ama, biz, işlerin kurallar içerisinde yapılmasını istiyoruz; ancak, Hükümetimiz
de "ben ne istersem, kural odur" diyor; böyle bir şey olmaz; bu, çok
yanlıştır; bu, Anayasa Mahkemesinden döner. 
Biz, iyi niyetle, bir
katkı yapmak istiyoruz. Geliniz, tekriri müzakere yapalım dedik. Sayın Bakan,
burada "belediyeye tebliğ ederim; biz, onunla istişare edeceğiz"
diyor; böyle şeyler olmaz. Buraya yazmışsınız "planı yaptırırım, tebliğ
ederim; belediye, hiçbir şekilde itiraz etmeden uygular" diyorsunuz. Bu,
belediyeyi dışlayan, âdeta, aşağılayan bir ifadedir, tavırdır; bu, yanlıştır.
Bu yanlıştan dönelmesini diliyorum ve Cumhuriyet Halk Partisinin, iyi niyetle
yaptığı eleştirilerini, katkı getiren sunuşlarını yıkıcılık diye
nitelendirmenin Sayın Bakana yakışmadığını, bu değerlendirmeyi kabul
etmediğimizi buradan ifade etmek istiyorum.
Tekrar saygılar
sunuyorum. (CHP sıralarından alkışlar)
BAŞKAN - Teşekkür ederim
Sayın Özyürek.
MALİYE BAKANI KEMAL
UNAKITAN (İstanbul) - Bir şeyi açıklamak istiyorum yerimden.
BAŞKAN - Buyurun.
MALİYE BAKANI KEMAL
UNAKITAN (İstanbul) - Sayın Başkan, değerli arkadaşlar; ben, bir defa
"yıkıcı" kelimesini asla kullanmadım, kullanmam da. Yapıcı olalım
dedim. Mefhumu muhalifinden gidip de, işte, ben, yıkıcı demişim, bilmem ne
demişim; bu olmaz. Burada, uzun çalışmalar oldu; ben herkesi takdir ediyorum.
Sayın Özyürek, herhalde, onun yorgunluğu içerisinde olsa gerek "böyle
bakanlık olmaz, böyle şeylik..." Nasıl bakanlık olur, bilemiyorum.
Kendisi, olursa, gösterir nasıl bakanlık yapılacağını; onu ben bilemem.
MUSTAFA ÖZYÜREK (Mersin)
- Herkese saygı duyarız. Bakanlar da, milletvekillerine saygı duyar. 
MALİYE BAKANI KEMAL
UNAKITAN (İstanbul) - Fakat, söylemediğim sözleri ben söylemişim gibi söylemek
olmaz, olmuyor; ben, bunu açıklamak istedim. 
MUSTAFA ÖZYÜREK (Mersin)
- Tabiî, bu sonucu doğuruyor. 
MALİYE BAKANI KEMAL
UNAKITAN (İstanbul) - Sonra, ben kimseye de güvenmiyorum... Topbaş mopbaş!..
Bunlar da olmuyor; yakışık almıyor. 
Yalnız, biz,
belediyelerimize de saygılıyız, sizlere de saygılıyız, muhalefete de
saygılıyız, hepsine saygılıyız.
ATİLLA KART (Konya) -
Lütfediyorsunuz!
MALİYE BAKANI KEMAL
UNAKITAN (İstanbul) - Burada bir istisnaî durum söz konusudur. İstisnaî
durumlarda da böyle olacağına kanun zaten müsaade vermiştir. 
ALİ TOPUZ (İstanbul) -
Nedir bu istisnaî durum?
ATİLLA KART (Konya) -
İstisnanın gerekçesi ne?
MALİYE BAKANI KEMAL
UNAKITAN (İstanbul) - Yani, Haydarpaşa gibi önemli bir proje söz konusudur
burada. Bu projeye hepimizin katkısı olacaktır. 
ATİLLA KART (Konya) -
İstisnanın gerekçesini açıkla Sayın Bakan. 
ALİ TOPUZ (İstanbul) -
Despotluktur bu! 
MALİYE BAKANI KEMAL
UNAKITAN (İstanbul) - Ben, bilgi olarak arz ediyorum. 
Teşekkür eder, saygılar
sunarım. 
BAŞKAN - Teşekkür ederim
Sayın Unakıtan. 
V.- KANUN
TASARI VE TEKLİFLERİ İLE KOMİSYONLARDAN
GELEN DİĞER
İŞLER (Devam)
4.- Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Plan ve Bütçe Komisyonu Raporu (1/825) (S. Sayısı: 635) (Devam)
BAŞKAN - Sayın
milletvekilleri, madde üzerinde 1 önerge vardır; okutup, işleme alacağım. 
Türkiye Büyük Millet
Meclisi Başkanlığına
Görüşülmekte olan
"Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısının" 34 üncü maddesinin aşağıdaki şekilde değiştirilmesini
arz ve teklif ederiz. 
 Salih Kapusuz Musa Sıvacıoğlu Mehmet Çiçek
 Ankara Kastamonu Yozgat
 Nur Doğan Topaloğlu Murat
Yılmazer
 Ankara Kırıkkale
"Madde 34.- Bu
Kanunun;
a) 1 inci maddesinin (a)
fıkrası, 16.7.2004 tarihinden geçerli olmak üzere yayımı tarihinde,
b) 33 üncü maddesinin (b)
fıkrası 15/12/2004 tarihinde,
c) 1 inci maddesinin (e),
(g) ve (i) fıkraları, 2 nci maddesinin (a), (b), (c), (d) ve (f) fıkraları, 3
üncü maddesinin (b) fıkrası, 4 üncü maddesinin (a) fıkrası (bu fıkrayla
değiştirilen 237 sayılı Kanunun 10 uncu maddesinin üçüncü fıkrası hariç) 7 nci
maddesi, 8 inci maddesi, 9 uncu maddesi, 12 nci maddesi, 15 inci maddesi, 16
ncı maddesi, 17 nci maddesi, 18 inci maddesi, 19 uncu maddesi, 20 nci maddesi,
21 inci maddesinin (a) fıkrasının birinci bendi ile (b) fıkrası, 22 nci
maddesi, 33 üncü maddesinin (a) fıkrası 1.1.2005 tarihinde, 
d) Diğer maddeleri yayımı
tarihinde,
yürürlüğe girer."
BAŞKAN - Teşekkür ederim.

Komisyon önergeye
katılıyor mu?
PLAN VE BÜTÇE KOMİSYONU
BAŞKANI SAİT AÇBA (Afyon) - Takdire bırakıyoruz.
BAŞKAN - Hükümet?.. 
MALİYE BAKANI KEMAL
UNAKITAN (İstanbul) - Katılıyoruz Sayın Başkan. 
SALİH KAPUSUZ (Ankara) -
Gerekçe okunsun Sayın Başkan. 
BAŞKAN - Gerekçeyi
okutuyorum: 
Gerekçe:
657 sayılı Kanunun 36 ncı
maddesinin "Ortak Hükümler"
bölümünün (A-12/d) fıkrasının Anayasa Mahkemesince iptal edilmiş olduğu
hususu dikkate alınarak anılan fıkra, Tasarının 1 inci maddesinin (a)
fıkrasıyla yeniden düzenlenmiştir. Ancak, Anayasa Mahkemesinin iptal hükmünün
16.7.2004 tarihinde yürürlüğe girecek olması nedeniyle, Tasarının
yasalaşmasının gecikmesi durumunda hukuksal boşluk oluşmaması açsından anılan
fıkranın yürürlük tarihi yeniden düzenlenmektedir. 
Tasarının 1 inci
maddesinin (g) fıkrası ile 657 sayılı Devlet Memurları Kanununun ek 34 üncü
maddesinin üçüncü fıkrası değiştirilerek, ilgili kanunlarına göre öğrenim
yapmak, eğitilmek, bilgilerini artırmak, staj yapmak veya benzeri bir nedenle
geçici süreli görevlendirilmek suretiyle üç ay veya daha fazla süreyle
yurtdışına gönderilen kamu personelinin başarısızlık ve geri çağrılma
hallerinin Maliye ve Millî Eğitim Bakalıklarının görüşü üzerine Devlet Personel
Başkanlığınca hazırlanacak yönetmelikle belirleneceği hükmü öngörülmektedir. 
Söz konusu maddede bahsi
geçen yönetmeliğin hazırlanabilmesi için belirli bir süreye ihtiyaç
bulunduğundan, anılan (g) fıkrası hükmünün 1.1.2005 tarihinde yürürlüğe girmesi
amaçlanmıştır. 
Diğer taraftan, Tasarıdan
bazı madde ve fıkraların çıkarılması nedeniyle yürürlük maddesinin de buna
uygun olarak değiştirilmesi gerekmektedir. 
BAŞKAN -Teşekkür ederim.
Önergeyi oylarınıza
sunuyorum: Kabul edenler...Teşekkür ederim. Kabul etmeyenler... Önerge kabul
edilmiştir.
Kabul edilen önerge
doğrultusunda maddeyi oylarınıza sunuyorum: Kabul edenler...Teşekkür ederim.
Kabul etmeyenler... Madde kabul edilmiştir.
36 ncı maddeyi, 35 inci
madde olarak okutuyorum :
Yürütme
MADDE 35.- Bu Kanun
hükümlerini Bakanlar Kurulu yürütür.
BAŞKAN - Teşekkür ederim.
Şahsı adına, Kars Milletvekili
Sayın Selahattin Beyribey; buyurun. (AK Parti sıralarından alkışlar)
YUSUF SELAHATTİN BEYRİBEY
(Kars) - Sayın Başkanım, değerli milletvekilleri; sabrınızın olmadığını, dün
geceden beri sabırsız olduğunuzu, bir an evvel tatile girmek için sabırsızlıklar
içerisinde olduğunuzu biliyorum; ama, ben, kısaca bu kanunun tümüyle ilgili,
toplamından getirilen şeyleri, özellikle, benim açımdan, hassas olduğum
şeyleri, başlıklar halinde sizlerle paylaşmak istiyorum.
Bu kanunla, özellikle,
Anayasanın 161 inci maddesinde olmaması gereken, bütçe kanunlarında olmaması
gereken bazı hususlar vardı, bunlar, olması gereken şekilde ilgili kanunlara
aktarılıyor. Önemsediğim için altını çizerek bunu ifade etmek istiyorum; bu
getiriliyor.
Ayrıca, yine, bu kanunla,
özelleştirmeyle işsiz kalan binlerce evladımıza da iş sağlama imkânı bulunması
ve onlara iş hakkı verilmesi doğrultusunda, bütçeden çıkarılarak, Özelleştirme
İdaresine kaynak konulmasıyla ilgili hüküm geliyor. 
Yine, Türkiye için önemli
olan birçok yatırımla ilgili Bayındırlık ve İskân Bakanlığının bütçesine
aktarmalar yapılması doğrultusunda kolaylıklar getiriliyor. 
Bir başka husus; Avrupa
Birliği veya diğer uluslararası kuruluşlar tarafından TÜBİTAK veya
yükseköğretim kurumlarına verilen paralar özel bir hesapta toplanarak, bu
paraların, o programda veya projede çalışan görevlilere, memurlara, diğer
hizmetlilere ve o görevle ilgili çalışmalara aktarılması kolaylığı getiriliyor.
Yine, krizden dolayı
-özellikle reel sektörü güçlendirmek için- işverenler tarafından kesilen yüzde
2'lik pay yüzde 1'e indirilmişti. Bu, bütçe kanunları içerisindeydi; büyük
sıkıntılar, problemler yaşanıyordu; bunu da, ilgili kanunlarına taşımaktayız.
Elçiliklerin birkısım
telefon ve posta giderleriyle ilgili işlemlerde harcamadıkları paraların,
kullanılmayan ödeneklerin, Dışişleri Bakanlığına yetki verilerek, kullanılması
kolaylığı getiriliyor.
Yine, özellikle Akdeniz
Memorandumunda ve Karadeniz Memorandumunda personel istihdamıyla ilgili
zorluklar çekmekteydik; bunlarla ilgili kolaylıklar getiriliyor. 
Neticede, bütçemiz,
kendisiyle ilgili olmayan birçok kanunu kendi kanunlarına taşıyor. Bence, bu
-biz, Plan ve Bütçe Komisyonu üyesi de olduğumuz için- Plan ve Bütçe
Komisyonuna ve bütçeye bir rahatlık getirecektir. 
Bu çalışmalarından
dolayı, burada emeği geçen, başta bakanlarımız olmak üzere, Anamuhalefet
Partisi milletvekillerine ve AK Parti Grubumuzun değerli milletvekillerine
teşekkür ediyorum.
Bu yasanın,
memleketimize, milletimize, herkese hayırlı uğurlu olmasını temenni ediyor,
saygılar sunuyorum. (AK Parti sıralarından alkışlar)
BAŞKAN - Teşekkür ederim
Sayın Beyribey.
Madde üzerindeki
görüşmeler tamamlanmıştır.
Oylarınıza sunuyorum:
Kabul edenler... Teşekkür ederim. Kabul etmeyenler... Teşekkür ederim. Madde
kabul edilmiştir.
Sayın milletvekilleri,
tasarının tümü açıkoylamaya tabidir.
Açıkoylamanın şekli
hakkında Genel Kurulun kararını alacağım.
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler... Teşekkür
ederim. Kabul etmeyenler... Kabul edilmiştir.
Sayın milletvekilleri,
oylama için 3 dakika süre vereceğim. Bu süre içerisinde sisteme giremeyen
üyelerin teknik personelden yardım istemelerini, bu yardıma rağmen de sisteme giremeyen üyelerin, oy
pusulalarını, oylama için öngörülen 3 dakikalık süre içerisinde Başkanlığa
ulaştırmalarını ve Genel Kurul Salonunu terk etmemelerini rica ediyorum.
Ayrıca, vekâleten oy
kullanacak sayın bakanlar var ise, hangi bakana vekâleten oy kullandığını,
oyunun rengini ve kendisinin ad ve soyadı ile imzasını da taşıyan oy
pusulasını, yine, oylama için öngörülen 3 dakikalık süre içerisinde Başkanlığa
ulaştırmalarını rica ediyorum.
Oylama işlemini
başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısının açıkoylama sonucunu açıklıyorum:
Kullanılan oy sayısı : 280
Kabul : 247
Ret : 33 (X)
Böylece, tasarı kabul
edilmiş ve kanunlaşmıştır; hayırlı olmasını diliyorum.
Maliye Bakanı Sayın
Unakıtan bir teşekkür konuşması yapacaklardır.
Buyurun Sayın Unakıtan.
(AK Parti sıralarından alkışlar)
MALİYE BAKANI KEMAL
UNAKITAN (İstanbul) - Değerli Başkan, kıymetli milletvekilleri; burada
geceyarılarına kadar çalışmak suretiyle çok önemli kanunları kabul etmiş
bulunuyorsunuz; büyük katılım oldu ve büyük mesai oldu, yorucu bir mesai oldu;
fakat, memleketimiz için çok önemli kararlar alındı, çok önemli maddelere imza
attınız. Bundan dolayı, herkese teşekkür ediyorum, İktidara teşekkür ediyorum,
Anamuhalefet Partisindeki arkadaşlara teşekkür ediyorum, bütün Türkiye Büyük
Millet Meclisine teşekkür ediyorum, saygılar sunuyorum. (AK Parti sıralarından
alkışlar)
BAŞKAN - Teşekkür ederim
Sayın Bakan.
Sayın milletvekilleri,
Pamukbank Türk Anonim Şirketinin Türkiye Halk Bankası Anonim Şirketine Devri ve
Bazı Kanunlarda Değişiklik Yapılmasına İlişkin Kanun Tasarısı ve Plan ve Bütçe
Komisyonu raporunun müzakerelerine başlıyoruz.
5.-
Pamukbank Türk Anonim Şirketinin Türkiye Halk Bankası Anonim Şirketine Devri ve
Bazı Kanunlarda Değişiklik Yapılmasına İlişkin Kanun Tasarısı ve Plan ve Bütçe
Komisyonu Raporu (1/843) (S. Sayısı: 648) (X)
BAŞKAN - Komisyon?..
Yerinde.
Hükümet?.. Yerinde.
Komisyon raporu 648 sıra
sayısıyla bastırılıp dağıtılmıştır. 
Tasarının tümü üzerinde,
Cumhuriyet Halk Partisi Grubu adına, İstanbul Milletvekili Sayın Kemal
Kılıçdaroğlu'nun söz talebi vardır.
Buyurun Sayın
Kılıçdaroğlu. (CHP sıralarından alkışlar)
CHP GRUBU ADINA KEMAL
KILIÇDAROĞLU (İstanbul) - Teşekkür ediyorum Sayın Başkan. 
Değerli milletvekilleri,
önce, Türkiye Büyük Millet Meclisinin çok sağlıklı bir çalışma ortamı
geçirmediğini belirterek sözlerime başlamak istiyorum; çünkü, yasa yapmanın,
bir yönetmelik yapmaktan, bir genelge çıkarmaktan daha farklı olduğunu kabul etmemiz
gerekiyor ve yasa yapma konusunda tüm parlamenterlerin dikkatli ve özenli
davranması gerektiği de açık; ama, maalesef, biz, yeterli özeni göstermeden,
geceyarılarına kadar çalışarak, bazen el kaldırdığımız zaman hangi maddeye el
kaldırdığımızı bilmeyerek, bazen de, acaba, tasarının hangi maddesi
görüşülüyor, hangi maddesi okunuyor diye birbirimize sorarak, Türkiye Büyük
Millet Meclisinde yasa yapıyoruz. Bunun çok sağlıklı bir yöntem olmadığını
belirterek, sözlerime başlamak istiyorum.
Değerli milletvekilleri,
Pamukbankın ve Halk Bankasının birleşmesiyle ilgili bir tasarıyı görüşüyoruz.
Önce, Pamukbankla ilgili kısa bilgi sunayım: Pamukbanka 18 Haziran 2002
tarihinde hükümet el koyuyor. Bankacılık Düzenleme ve Denetleme Kurulu, 18
Haziranda bir karar alıyor ve bu kararın dayandığı temel gerekçe aynen şöyle:
"Bankanın yükümlülüklerinin toplam değeri, varlıklarının toplam değerini
de aştığı için..." Yani, alacağından çok daha fazla borçları olduğu için,
Bankacılık Düzenleme ve Denetleme Kurulu, tasarruf mevduatı sahipleri mağdur
olmasın diye bankaya el koyuyor. 
Bankanın, acaba,
gerçekten zararı nedir; bankanın kamuya getirdiği yük nedir; bu konuda da çok
sağlıklı bilgi elimizde olmamakla beraber, Tasarruf Mevduatı Sigorta Fonunun
yayınladığı bir kitapçık var, 2003 yılı faaliyet raporu; bu faaliyet raporundan
Pamukbankla ilgili bazı bilgileri sizlere sunmak istiyorum: 31.12.2003 tarihi
itibariyle, bu faaliyet raporuna göre, Pamukbankın, 63 923 alacak kaydı
bulunmaktadır. Bunların rakamlarına bakıyoruz, rakamlar 1 katrilyon
212 trilyon 723 milyar lira olarak görünüyor. Yani, Pamukbank bu kadar
alacaklı; ama, bu alacağının ne kadarı gerçek alacak, ne kadarı batık alacak,
onu bilmiyoruz. 
Geçiyoruz öbür tarafa;
yine, 31.12.2003 tarihi itibariyle bilançosuna bakıyoruz; Pamukbank'ın borçları
ne kadar; borçlar konusunda da çok iç açıcı bir tablonun olmadığı görülüyor; 2
625 000 000 dolar Pamukbankın borcu var.
Değerli arkadaşlar, böyle
bir bankayı, 2002 yılından 2004 yılına kadar, yani şu görüştüğümüz tarihe
kadar, Tasarruf Mevduatı Sigorta Fonu, elinde bulunduruyor. Plan ve Bütçe
Komisyonunda "niye birleştiriyorsunuz, bunu niye satmıyorsunuz" diye
Sayın Bakana sorduk. Sayın Bakanın verdiği yanıt enteresan: "Pamukbank bu
haliyle günde 2 trilyon lira zarar ediyor." Peki, günde 2 trilyon lira
zarar eden bir banka 2002 yılından 2004 yılına kadar niçin kamunun elinde
bulunduruluyor, niçin satılmadı, niçin tasfiye edilmedi?! Bu kadar zararı bu
halkın sırtına yıkmak doğru mudur?! Elbette doğru değil; ama, maalesef, bir
tedbirsizlik, bir beceriksizlik örneği. Tabiî, bu hükümet, sık sık bu tür
beceriksizlik örneklerini verir; birisi de budur; bu, şimdi önümüze gelmiş
bulunuyor. 
Biz Pamukbanktan nasıl
kurtulabiliriz?.. Satmaya çalıştık alıcı yok. Nasıl kurtulabiliriz?.. Nasıl
kurtulacağız; Pamukbankı alacağız Halkbankın sırtına yıkacağız, diyeceğiz ki,
efendim, biz Pamukbankı kurtardık!
Değerli arkadaşlar,
sadece bununla kalsa yine iyi. Hatırlarsınız, kamu bankaları ortak yönetim
kurulu oluşturulduğu zaman kamu bankalarındaki 15 000 personelin işine son
verildi. Denildi ki; siz burada fazlasınız; sizi bir havuza gönderiyoruz;
havuzdan, Devlet Personel Dairesi sizi dağıtacak. Çok yetenekli, birikimli pek
çok insan, bunların içinde müfettiş olanlar da var, hepsini gönderdik; büyük
bir kısmı çeşitli kamu kuruluşlarında bir köşeye itildiler ve herhangi bir
işleri de yok bu insanların. Diyeceksiniz ki, olabilir, bu insanları başka
türlü değerlendiremiyorduk; ama, şimdi Pamukbanktan 4 000 kişi alıyorsunuz, 4
000 yeni kişi bu sistemin içine dahil oluyor. Bu da, tabiî, ne ölçüde akılcı,
ne ölçüde mantıklı bir davranış; doğrusunu isterseniz, onu anlamak da mümkün
değil.
Sadece bununla mı
kalıyorsunuz; hayır, bununla da kalmıyorsunuz. Az önce söyledim, birsürü borcu
var, tahsil edilemeyen alacakları var; katrilyonlarca; milyar dolarlarla
ölçülen rakamlar bunlar. Peki, bu zararlı kuruluşu Halkbankın sırtına yıkınca
ne yapacaksınız; bu sefer Halkbank batacak. Halkbankı kurtarmak için ne
yapıyorsunuz; diyorsunuz ki; bütçe kanununda bir değişiklik yapacağız; bütçe
kanununun 25 inci maddesinin (e) bendinde bir değişiklik yapacağız." Nedir
o değişiklik; efendim, bütçe yasasının (e) bendine göre, hükümet, bütçenin
başlangıç ödeneklerinin yüzde 1'ine kadar özel tertip devlet içborçlanma senedi
çıkarabiliyordu; fakat, Pamukbankı dahil edince bu rakam yetmiyor, rakam yetmeyince ne oluyor; hükümet, bu
tasarıyla, buradaki yüzde 1 rakamını yüzde 3'e çıkarıyor. Yani, biz, başlangıç
ödeneklerinin yüzde 1'i kadar devlet içborçlanma senedi çıkaracağız; ama, bu
senetler yetmiyor; bunu, yüzde 200 oranında artırarak yüzde 3'e çıkaracağız.
Böylece, Halkbankı da, bir anlamda, yine, bu vatandaşın sırtına bütün
zararlarıyla beraber yıkarak, acaba, bu bankayı da kurtarabilir miyiz!.. 
Hükümet, başlangıçta, bankalara el koyarken ne söylemişti; "Biz, bu milletin,
yoksul halkın 5 kuruşuna el koyanda hakkını bırakmayacağız." Bunu
söylediniz, ne oldu; hiçbir şey olmadı; şimdi, yüzde 1'lik payı yüzde 3'e çıkararak,
devlet içborçlanma senedinden öbür tarafa, yani, hortumcuların cebine biraz
daha para aktarmış oluyoruz. Peki, onlardan alacağımızı alıyor muyuz; hayır,
alacağımızı alamıyoruz. 
Diyeceksiniz ki;
arkadaşlar, bu kadar yasa çıktı, bu kadar, gerçekten de zor, hukuk sistemini,
hatta, hukuk düzenini, demokrasiyi zorlayan düzenlemeler bile yaptık bu
paraları alabiliriz diye. Tasarruf Mevduatı Sigorta Fonu Başkanımızın yaptığı
açıklama var: Biz, bu paranın ancak yüzde 5'ini alabiliriz, diğerini alamayız.
Peki, diğerini alamayacaksak, niye bu bankaları tasfiye etmiyoruz? Peki, bu
bankaların sahipleri nerede şimdi? Ellerini kollarını sallıyorlar, hükümetin en
yetkili kişileriyle görüşüyorlar, onlarla çay kahve içiyorlar. Peki, hani, bu
hükümet yetkilileri diyordu; biz, onlardan alacağız son kuruşuna kadar? Son kuruşuna
kadar almayı bırakın, bu vatandaşın cebinden 2 katrilyon lirayı daha götürüp o
sistemin içine dahil ediyorsunuz. 
Değerli arkadaşlar, bu
tasarıyla ne getiriliyor; bu tasarıyla enteresan bir düzenleme daha
getiriliyor. Daha önce çıkan bir kanunla deniliyordu ki; üç yıl içinde kamu
bankaları özelleştirilecek. Kanun maddesi bu. Şimdi, bu üç yıldan vazgeçiyoruz,
beş yıl getiriyoruz buraya; niye?! Hani bu hükümet çok başarılıydı, her şeyi
yapıyordu; özelleştirmeleri yapıyordu?! Hatta, Sayın Bakan "şakır
şakır satarım" diyordu. Peki, üç
yıl getirdiniz; yetmedi; şimdi, beş yıl yapıyorsunuz. Satacak mısınız; hayır
efendim, satmazsınız. 
FİKRET BADAZLI (Antalya)
- Sattırmıyorlar.
KEMAL KILIÇDAROĞLU
(Devamla) - Kim sattırmıyor Sayın Milletvekilim?!
FİKRET BADAZLI (Antalya)
- Yargı.
KEMAL KILIÇDAROĞLU
(Devamla) - Hayır efendim, yargı değil; hiçbir kamu bankasının
özelleştirilmesiyle ilgili olarak, bir tek karar dahi alınmış değil. Karar
alınmazsa, bir sefer, o yargıya gitmez; önce, bir karar alın, görelim bakalım.
Siz, sattıramazsınız; neden biliyor
musunuz; bu kamu bankalarından, yarın, yandaşlarınıza kredi açacaksınız. Durun
bakalım daha, daha durun bakalım! Böyle elinizin altında... Bunları niye
özelleştiriyorsunuz ki; siz, bırakın özelleştirmeyi, daha pek çok şeyi
kamulaştıracaksınız. Bakın, zarar eden kuruluşları size peşkeş çektirecekler,
zarar eden kuruluşları alacaksınız. Türkiye'de bunun bir örneği yok mu; var.
Bakın, Asil Çelik örneğini vereyim size; bakın Asil Çelik'e, Türkiye'de ne
olmuştur, zararlıyken ne olmuştur, kârlıyken ne olmuştur?! İmar Bankasında
yaptığınız uygulamayı Pamukbankta niye yapmıyorsunuz; ona yüreğiniz yetmez de
onun için, onun sahipleri sizin siyasal rakibiniz değil de onun için; zaten,
sorun orada. Ahlakî olmak, etik kuralları herkes için olabildiğince eşit
uygulamak demektir; A'ya göre farklı B'ye göre farklı yaparsanız olmaz; o
zaman, eleştirilirsiniz. 
Arkadaşlar, başka ne
yapıyorsunuz; bu tasarıyla, kamunun sırtına yeni yükler getiriyorsunuz. Biz, bu
eleştiriyi yaparken, Sayın Bakanımız Plan ve Bütçe Komisyonunda şunu söyledi:
"Efendim, Pamukbank zaten kamunun bir bankasıdır, kamunun bankası olduğu
için, kamu bankasını kurtarmak ya da halkın sırtına yüklemek gibi bir şey söz
konusu değil." Hatta, Sayın Bakan, daha da ileri giderek şunu söyledi:
"Biz, bununla, Halk Bankasının altyapısını güçlendiriyoruz." Nasıl
güçlendirmekse, anlamıyoruz. Öbür taraftan katrilyonlarca lira zararı
getireceksiniz, kârlı olan -kârlı olduğunu Sayın Bakan söylüyor- Halk Bankasına
dahil edeceksiniz ve Halk Bankası daha güçlü olacak! Yani, hukuk sistemi,
ekonomi sistemi nedir ne değildir; böyle bir teoriyle yeni karşılaştığımı da
ifade etmek isterim.
Değerli arkadaşlar -fazla
uzun konuşmayacağım, sözlerime son vereceğim- bir şey daha söyleyeyim. İki
banka birleşiyor; iki banka birleşirse, bunun için kanun çıkarmaya gerek var
mı?! Hiç, bu soruyu kendinize sordunuz mu?! Niye kanun çıkıyor? Düşünün, özel
sektörde 2 tane şirket birleşiyor; hiç, siz, kanun çıktığını gördünüz mü?!
Burada da, iki banka birleşiyor. Bankalar Kanunu burada, 18 inci maddeye bakın.
İki bankanın birleşmesi için, iki bankanın genel kurulları toplanırlar;
birleşme kararı alınır; BDDK'dan izin isterler; Bankacılık Düzenleme ve
Denetleme Kurulu izin verir; birleşirler. Bununla ilgili bir de yönetmelik
çıkmış; yönetmeliği de söyleyeyim: Bankaların Birleşme ve Devirleri Hakkında
Yönetmelik 27 Haziran 2001 tarihli Resmî Gazetede çıkmış. Kamu bankalarının,
hiçbir bankanın özel kanunla birleşeceğini öngören bir düzenleme yok. Niye, peki
biz bu kanunu getiriyoruz?! 
HALİL AYDOĞAN (Afyon) -
Halk Bankası tabi değil.
KEMAL KILIÇDAROĞLU
(Devamla) - Hayır efendim, o da buraya tabi. 
Ben, bunu, Sayın Bakana,
Plan ve Bütçe Komisyonunda sordum; önce yanıt vermedi; ısrar ettim, Sayın Bakan
dedi ki: "Daha iyi ya, biz buraya getiriyoruz, tartışalım." Yasal
gerek var mı diye sorduğumda, Sayın Bakanın yanıtı aynen şu oldu: Hiçbir yanıt
yok. Peki, niye getiriyoruz biz buraya?! Bürokratlar, altına imza atmaktan
korktukları için, 550 kişilik Parlamento grubu buna alet ediliyor arkadaşlar.
İki bankanın birleşmesine, iki bankanın genel kurulu karar verecek, BDDK yetki
verecek. İki bankanın genel kurulu toplanamıyor, toplanmaya cesaret edemiyor;
BDDK izin vermeye cesaret edemiyor; ama, 550 kişilik milletvekili grubundan
geçirirsiniz, Parlamentodan kanun olarak çıkar; kimse de bir şey sormaz...
Peki, Parlamentoyu buna alet etmenin ahlakî bir yönü var mı değerli
arkadaşlar?! Bu kadar ağır bir yükümlülük altına Parlamentoyu sokmaya, acaba,
bir siyasal parti cesaret edebilir mi?! Bizim ülkemizde ediyor ve bu siyasal
parti nasıl cesaret ediyor biliyor musunuz arkadaşlar; yolsuzluklarla mücadele
ettiğini söyleyerek cesaret ediyor; yani, sağ gösterip sol vurarak... Siz, bu
milletin sırtına 2 katrilyon liralık yükü yıkacaksınız; sonra, geleceksiniz,
normal hukuk sistemi içerisinde gelişmesi gereken, olması gereken bir olayı,
burada, Parlamentonun iradesini, bir anlamda, alıp, bunun arkasına
yığacaksınız, ki, yurttaş size bir soru sormasın, vatandaş bir soru sormasın. Tıpkı,
az önce kabul ettiğimiz yasa gibi. Az önce ne dedik; İstanbul Haydarpaşa'daki
bütün hepsi Devlet Demiryollarına devredilecek, sonra, bütün imar planlarını
Bayındırlık ve İskân Bakanlığı yapacak. Büyükşehir belediyesi? Yok canım, ne
anlar büyükşehir belediyesi bundan. Üsküdar Belediyesi? Ne anlar Üsküdar
Belediyesi. Peki, İstanbul halkı? Yok canım, İstanbul halkı böyle bir şeyden
anlamaz; ama nedir; efendim, Sayın Başbakan İstanbul'u çok seviyor. Hiçbir
şeyin anlamadığı, belediyelerin yetki sahibi olmadığı, belediyelerin söz sahibi
olmadıkları, yapmadığımız bir konuda "efendim, biz İstanbul'u çok
seviyoruz..."
Ben biliyorum, Adalet ve
Kalkınma Partisi milletvekilleri ve Sayın Bakanımız Halk Bankasını çok seviyor,
hele hele Pamukbankı çok daha fazla seviyor, onun için getiriyor buraya bu
yasayı, 2 katrilyonluk yükü Türkiye Cumhuriyeti Halkının sırtına yüklüyor; ne
adına, yolsuzluklarla mücadele adına.
Hepinize saygılar
sunuyorum, iyi tatiller diliyorum arkadaşlar. (CHP sıralarından alkışlar)
BAŞKAN - Teşekkür ederim
Sayın Kılıçdaroğlu.
Tasarının tümü üzerindeki
görüşmeler tamamlanmıştır.
Maddelerine geçilmesini
oylarınıza sunuyorum: Kabul edenler... Teşekkür ederim. Kabul etmeyenler...
Kabul edilmiştir.
1 inci maddeyi
okutuyorum:
PAMUKBANK TÜRK ANONİM ŞİRKETİNİN TÜRKİYE HALK BANKASI ANONİM
ŞİRKETİNE DEVRİ VE BAZI KANUNLARDA DEĞİŞİKLİK YAPILMASINA İLİŞKİN KANUN
TASARISI
Amaç 
MADDE 1.- Bu Kanunun
amacı; hisseleri, yönetimi ve denetimi Tasarruf Mevduatı Sigorta Fonuna intikal
etmiş olan Pamukbankın Halkbanka devredilmesi ile buna ilişkin usul ve
esasların düzenlenmesidir.
BAŞKAN - Teşekkür ederim.
Madde üzerinde söz
talebi?.. Yok.
HALUK KOÇ (Samsun) -
Sayın Başkan, karar yetersayısının aranılmasını talep ediyorum.
BAŞKAN - 1 inci maddeyi
oylarınıza sunacağım ve karar yetersayısı arayacağım.
Kabul edenler... Teşekkür
ederim. Kabul etmeyenler... Teşekkür ederim.
Karar yetersayısı yoktur.
Birleşime, saat 20.00'de
toplanmak üzere, ara veriyorum.
Kapanma Saati: 19.03
ÜÇÜNCÜ OTURUM
Açılma Saati: 20.08
BAŞKAN : Başkanvekili
Yılmaz ATEŞ
KÂTİP ÜYELER : Enver
YILMAZ (Ordu), Mevlüt AKGÜN (Karaman)
BAŞKAN - Sayın
milletvekilleri, Türkiye Büyük Millet Meclisinin 117 nci Birleşiminin Üçüncü
Oturumunu açıyorum.
648 sıra sayılı tasarı
üzerindeki müzakerelere devam ediyoruz.
V. - KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
5.-
Pamukbank Türk Anonim Şirketinin Türkiye Halk Bankası Anonim Şirketine Devri ve
Bazı Kanunlarda Değişiklik Yapılmasına İlişkin Kanun Tasarısı ve Plan ve Bütçe
Komisyonu Raporu (1/843) (S. Sayısı: 648) (Devam)
BAŞKAN - Komisyon ve
Hükümet yerinde.
1 inci maddenin
oylamasında karar yetersayısı bulunamamıştı.
Şimdi, 1 inci maddeyi
yeniden oylarınıza sunacağım ve karar yetersayısını arayacağım.
1 inci maddeyi oylarınıza
sunuyorum: Kabul edenler... Teşekkür ederim. Kabul etmeyenler... Karar
yetersayısı bulunamamıştır.
Birleşime, 10 dakika ara
veriyorum.
  
Kapanma Saati : 20.10



DÖRDÜNCÜ OTURUM
Açılma Saati: 20.23
BAŞKAN : Başkanvekili Yılmaz ATEŞ

KÂTİP ÜYELER : Enver YILMAZ (Ordu), Mevlüt AKGÜN (Karaman)
BAŞKAN - Sayın
milletvekilleri, Türkiye Büyük Millet Meclisinin 117 nci Birleşiminin Dördüncü
Oturumunu açıyorum.
648 sıra sayılı tasarının
müzakerelerine devam ediyoruz.
V. - KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
5.-
Pamukbank Türk Anonim Şirketinin Türkiye Halk Bankası Anonim Şirketine Devri ve
Bazı Kanunlarda Değişiklik Yapılmasına İlişkin Kanun Tasarısı ve Plan ve Bütçe
Komisyonu Raporu (1/843) (S. Sayısı: 648) (Devam)
BAŞKAN - Komisyon ve
Hükümet yerinde.
1 inci maddenin
oylamasında karar yetersayısı bulunamamıştı.
Şimdi, 1 inci maddeyi
yeniden oylarınıza sunacağım ve karar yetersayısını arayacağım; ancak, herhangi
bir şeye yol açmamak için elektronik cihazla oylama yapacağız.
Oylama için 3 dakika süre
vereceğim.
Oylama işlemini
başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, karar yetersayısı vardır; 1 inci madde kabul edilmiştir.
2 nci maddeyi okutuyorum:
Tanımlar 
MADDE 2. - Bu Kanunun
uygulanmasında; 
Halkbank: Türkiye Halk
Bankası Anonim Şirketini, 
Pamukbank: Pamukbank Türk
Anonim Şirketini, 
Hazine: Hazine
Müsteşarlığını, 
TMSF: Tasarruf Mevduatı
Sigorta Fonunu, 
ÖTDİBS: Özel Tertip
Devlet İç Borçlanma Senetlerini, 
İfade eder. 
BAŞKAN - Teşekkür ederim.
Madde üzerinde, Adalet ve
Kalkınma Partisi Grubu adına, Afyon Milletvekili Sayın Halil Aydoğan; buyurun.
(AK Parti sıralarından alkışlar)
AK PARTİ GRUBU ADINA
HALİL AYDOĞAN (Afyon) - Sayın Başkan, değerli milletvekilleri; 648 sıra sayılı
Pamukbank Türk Anonim Şirketinin Türkiye Halk Bankası Anonim Şirketine Devri ve
Bazı Kanunlarda Değişiklik Yapılmasına İlişkin Kanun Tasarısının 2 nci maddesi
hakkında Adalet ve Kalkınma Partisi Grubunun ve şahsımın görüşlerini sizlerle
paylaşmak üzere söz almış bulunuyorum; Yüce Meclisi AK Parti Grubumuz ve şahsım
adına saygıyla selamlıyorum.
Tasarı iki ana bölümden
oluşmaktadır. Birinci bölüm, tasarının önemli kısmını oluşturan Pamukbankın
Halk Bankasına devir sürecinin genel, yasal çerçevesiyle ilgilidir. İkinci
bölüm ise, daha önce özelleştirme süreçleri başlatılan, fakat, belirlenen
sürede hedeflenen noktaya ulaşılamayan Türkiye Cumhuriyeti Ziraat Bankası ve
Türkiye Halk Bankasının yeniden yapılandırma süreçlerinde karşılaşılan sorunlar
ile olası diğer sorunların çözümü için gerekli görülen hukukî altyapıya yönelik
ek düzenlemeleri içermektedir. 
Bilindiği üzere, 2001
yılında ekonomide yaşanan olumsuz gelişmeler Türk bankacılık sektörünü de
etkilemiş ve sektör yeniden yapılandırma sürecine girmiştir. Bu süreçte, özel
bankacılık sisteminin daha sağlıklı bir yapıya kavuşturulması, kamu sermayeli
ticarî bankaların yeniden yapılandırılarak malî sistemde istikrarsızlık unsuru
olmaktan çıkarılması, TMSF'ye devredilen bankaların sorunlarının çözülmesi,
sektörde gözetim ve denetimin Avrupa Birliği standartlarına getirilmesiyle
etkinliğin artırılması temel unsurlar olmuştur. Ziraat ve Halk Bankalarının
yeniden yapılandırılması, öncelikle bu bankaların finansal ve operasyonel
yapılarının iyileştirilmesi, nihaî olarak da özelleştirilmeleri hedefi
doğrultusunda yürütülmüştür. Bu kapsamda, Emlak Bankası, Ziraat Bankasına
devredilmiştir. 
Bankacılık sektöründe
yeniden yapılandırma sürecinin önemli bir diğer bileşeni de, Tasarruf Mevduatı
Sigorta Fonu tarafından devralınan bankaların çözüme kavuşturulması olmuştur.
Bu kapsamda, TMSF tarafından devralınan bankaların 12'si birleştirilmiş, 5'i
satılmış, 1'i de tasfiye sürecine girmiştir. Sonuç olarak, TMSF'nin bünyesinde
Bayındırbank ve Pamukbank kalmıştır. Bayındırbank, TMSF'nin varlık yönetimi
işlevini etkin bir biçimde yürütmesine katkı sağlayacak şekilde
yapılandırılmıştır. Halk Bankasının başvurusu üzerine, Bankacılık Düzenleme ve
Denetleme Kurulunun ve TMSF Yönetim Kurulunun kararları uyarınca, Halk
Bankasının Pamukbankta inceleme yapması uygun bulunmuştur. Daha sonra, TMSF ile
Halk Bankası yönetimi, ilke olarak, Pamukbank-Halk Bankası entegrasyonu
konusunda mutabakata varmıştır. Entegrasyonla ilgili teknik ve stratejik
çerçeve, danışmanlık hizmeti yardımıyla oluşturulmuştur. Sonuçta, Pamukbankın
ülkemiz açısından en düşük maliyetli seçenek olan Halk Bankasıyla
birleştirilmesi sonucunda önemli kazanımlar elde edileceği görülmüştür. 
Halk Bankası ve
Pamukbank, değişik yapı ve format içinde olsa da, esas itibariyle, kamunun
sahip olduğu ya da elde ettiği aktif portföyünün finans sektöründe yer alan
önemli bir parçasıdır. Halk Bankası, tarihsel bir süreç olarak devlet bankası
şeklinde kurulmuş ve faaliyette bulunuyor olmasına rağmen, uygulanmakta olan
ekonomik program çerçevesinde 4603 sayılı Kanunla özel hukuk hükümlerine tabi kılınmış ve özelleştirme sürecine
sokulmuştur. Pamukbank ise, ulusal bir holdingin kuruluşu ve özel sermayeli
Türk bankası olarak faaliyetine devam ederken, Bankalar Kanununun ilgili
hükümleri çerçevesinde, mevcut yapısıyla faaliyete devamının mudiler ve banka
sektörü açısından ürettiği veya üreteceği riskler gözönünde bulundurularak
TMSF'ye aktarılmıştır. 
Geleneksel olarak Türk
banka sektöründe fonksiyonel uzmanlaşma evrensel standartlarda gelişmediğinden,
her ticarî banka, hemen hemen her bankacılık konusuyla ilgilenir hale
gelmiştir. Yasa tasarısında yer alan bankalar da ana hatlarıyla böyle bir
özellik taşımaktadır. Bununla beraber, söz konusu iki bankanın diğer
faaliyetleri yanında, sektör açısından öne çıkan nispeten uzmanlaştıkları
alanlar da bulunmaktadır. Halk Bankası, kurumsal bankacılık çerçevesinde
KOBİ'lere ağırlık verirken, Pamukbank ise bireysel bankacılık alanında ön
sıralarda yer alan bir konuma gelmiştir. Dolayısıyla, her iki bankanın kuruluş
amacı ve nispeten uzmanlaştığı fonksiyonel alan dikkate alındığında, vizyon,
misyon, amaç, hedef, politika ve strateji açısından farklılık ve
benzerliklerinin iyi analiz edilmesi özel önem taşımaktadır. 
Devir ve birleşme
sürecinin başarı şansının genel çerçeve olarak, imkân, kabiliyet ve
yetkinliklerini bu çerçevede şekillendirmiş iki bankanın, olumlu sinerjik ortam
sağlayacak bir yapıda ele alınmasına imkân verecek uygulama sürecinin detayının
iyi belirlenmesi son derece önemlidir. Her iki banka, esas itibariyle devletin
aktif portföyünde yer alıyorsa da, finansal tabloları, kurumsal ve organizasyon
yapıları ve bireysel yetkinlikleri gibi alanlarda oldukça geniş yelpaze içinde
ele alınması gereken bir dizi avantaj ve dezavantajlara sahip bulunmaktadır.
Dolayısıyla, yasa tasarısının 3 üncü maddesinde devir sürecinin detayının
protokollerle belirleneceği hükmü, son derece yerinde ve önemlidir.
Protokollerin içeriği, ortaya koyacağı usul ve yöntemler, kamunun bu işlem
sonucunda etkinlik, verimlilik ve alternatif maliyetler açısından hangi konuma
geleceğini şekillendireceğinden, özel bir önem taşımaktadır. 
Sayın Başkan, değerli
milletvekilleri; sizlere fazla rakam sunmadan, her iki bankanın temel finansal
göstergelerini arz etmek istiyorum. 2003 yılı Türkiye Bankalar Birliğinin
verileri dikkate alındığında şöyle bir tablo ortaya çıkmaktadır: Halk
Bankasının toplam aktifleri 19,4 katrilyon TL olup, bunun 14,8 katrilyonu TL,
4,6 katrilyonu yabancı para cinsindendir. Aktif portföy içinde dikkati çeken
iki kalem bulunmaktadır. Aktif toplamının yaklaşık yüzde 63'ü vadeye kadar elde
tutulacak menkul değerlerden, yüzde 13'ü ise kredilerden oluşmaktadır. Pasif
tarafında ise, mevduat yüzde 71'e tekabül ederken, özkaynaklar yüzde 13'lük bir
paya sahiptir. 10,3 katrilyon TL mevduata karşılık, 3,5 katrilyon TL karşılığı
yabancı para mevduatı bulunmaktadır. Bilançodışı yükümlülükler ise 22,8
katrilyon Türk Lirasıdır. Faiz gelirleri 4,8 katrilyon TL iken, faiz giderleri
3,5 katrilyon Türk Lirasıdır. Halk Bankası, kamu bankaları içinde, sırasıyla,
toplam aktifler, toplam krediler ve toplam mevduat açısından, yüzde olarak,
23,3; 19,8 ve 22,9'luk bir paya sahiptir. Aynı göstergeler açısından sektör
payları ise, sırasıyla, 7,8; 3,6 ve 8,6'dır. 
Benzer olarak,
Pamukbankın 2003 görünümü ise şöyledir: Aktif toplamı 4,9 katrilyon TL olup,
bunun 4,4 katrilyonu TL, 550 trilyonu da yabancı para cinsindendir. Satılmaya
hazır menkul değerlerin aktiflere oranı yüzde 67 iken, kredilerin oranı ise
yüzde 18'dir. 4,6 katrilyonluk mevduatın TL ve yabancı para dağılımı aşağı
yukarı yarı yarıyadır. Mevduatın pasifler içindeki payı yüzde 92 civarındadır.
Para piyasalarının payı yüzde 32'dir. Özkaynakların pasiflere oranı ise eksi
yüzde 34 civarındadır. Bilançodışı yükümlülükler ise 7,6 katrilyondur. 830
trilyon TL faiz gelirine karşılık, 1,3 katrilyon TL faiz gideri bulunmaktadır.
Pamukbankın özel sermayeli ticaret bankaları içindeki payı dikkate alındığında,
sırasıyla, toplam aktifler, toplam krediler ve toplam mevduatı, yüzde 3,5;
yüzde 1,9; yüzde 5'tir. Aynı göstergeler açısından sektör payları ise,
sırasıyla, yüzde 2, yüzde 1,2 ve yüzde 2,8'dir. 
Yukarıdaki veriler
dikkate alındığında, her iki bankanın malî ve operasyonel performansını
güçlendirici düzenlemelerden sonra özelleştirilmesinin daha yararlı olacağı
kabul edilebilir. Devir işlemi, her iki bankanın yararına olabilecek ve
gelecekte özelleştirme olasılığını artıracak altyapı imkânı sunmaktadır.
Özellikle ilgili bankaların teknolojik altyapıları, personel profili, ürün ve
hizmetlerin alternatif dağıtım kanalları sağlıklı şekilde kurgulandığında ve
uygulamaya konulduğunda güçlü bir sinerji üretecektir. Daha önce ifade edildiği
gibi, her iki bankanın fonksiyonel uzmanlık alanları dikkate alınarak, devir
sonrasında hedef pazar, hedef müşteri kitlesi, cazip ürün ve hizmet profili,
süreç ve operasyonel etkinliklerin iyileştirilmesi üzerinde özellikle
durulmalıdır.
(Mikrofon otomatik cihaz
tarafından kapatıldı)
BAŞKAN - Sayın Aydoğan,
sözlerinizi tamamlar mısınız...
Buyurun.
HALİL AYDOĞAN (Devamla) -
Şahsım adına da konuşacaktım Sayın Başkan.
BAŞKAN - Buyurun, siz
devam edin.
HALİL AYDOĞAN (Devamla) -
Kanun tasarısının ruhundan da anlaşılacağı gibi, devir sürecinin ve
özelleştirme sürecinin eylem planı ve takvimi, tasarıda belirtilen
protokollerde açık şekilde yer aldığında, hedeflere zamanında ve istenen
şekilde ulaşılacaktır. Böyle bir sonuç, sektörün etkinlik ve verimliliğini
artırmakla kalmayacak, diğer birleşme, devir ve satın almalar için de örnek
uygulama özelliği taşıyacaktır. 
Yasa tasarısıyla, devre
ilişkin tüm operasyonel işlemler tamamlanıncaya kadar, Halk Bankasının talep
etmesi halinde, BDDK ve Türkiye Cumhuriyet Merkez Bankasından eksüre ve
muafiyetler sağlanmaktadır. 
Bugün görüşeceğimiz
tasarıyla, Pamukbankın Halk Bankasına devredilmesi sonucu, Pamukbankın
değerinin sistem içinde kalması, Halk Bankasının malî ve idarî yapısının
güçlendirilerek özelleştirilmesi için bir adım daha atılması, kaybedilen zaman
ve kaynakların sisteme kazandırılarak her iki banka için sinerji yaratılması
amaçlanmaktadır. Devir sonrası oluşacak yeni malî büyüklükler Halk Bankasını
özelleştirmede cazip bir konuma taşıyacak, Pamukbankın özel sektör tecrübeleri
ise, bankanın piyasa odaklı çalışmalarına katkı sağlayarak, pazar payı ve
verimlilik göstergelerini olumlu etkileyecektir. 
Yasa tasarısının ikinci
kısmı bazı kanunlarda değişiklik yapılmasına ilişkin yeni düzenlemeler
getirmektedir. Halk Bankası ve Ziraat Bankasında, Emlak Bankasının da bunlara
devrinden sonra başlatılan özelleştirme süreci değişik nedenlerle
tamamlanamamıştır. Şüphesiz, dış çevre koşullarındaki gelişmelerin etkisi
kadar, iç çevre koşullarında da kurgulanan eylemlerin gerçekleştirilememesi
bunda etkili olmuştur. Özelleştirme işlevinin başarısı, büyük ölçüde mevcut
durum analizinin kalitesi yanında muhtemel geleceğin planlanma etkinliğiyle
yakından ilgilidir. Yasa tasarısı, özelleştirme amacının devam ettiğini
vurgulayarak, her iki bankanın mevcut durumunu ve muhtemel geleceğini yeniden
şekillendirme konusunda bazı önemli açılımlar sağlamakta ve yeni bir takvim
belirlemektedir. 
Yasa tasarısı, söz konusu
hedefe ulaşmada, operasyonel ve finansal yeniden yapılandırmanın devam eden
uygulama süreçlerinde karşılaşılan eksikleri gidermeye yönelik önemli
düzenlemeler getirmektedir. Bu yasa tasarısıyla, ekonomik programda öngörülen
söz konusu bankaların özelleştirme sürecinde yeni bir sayfa açılmakta, yeni
yaklaşım tarzı geliştirilmektedir. Burada da ana amacı, devletin sahip olduğu
imkân ve kaynaklarla piyasa ekonomisinin etkinliğini artırmak ve Türk
bankacılık ve finans sektörünün yapısını güçlendirmek olarak ifade etmek
mümkündür. 
Bu yasa tasarısıyla
uygulamacılara yeni ve güçlü bir altyapının sağlanması hedeflenmektedir.
Başarıyı, büyük ölçüde, uygulamacıların yaklaşım tarzı ve uygulama süreçlerinin
detayını şekillendirme biçimi oluşturacaktır. Bu yeni ve güçlü yapı, özetle,
kamu kuruluşu olmalarından dolayı çeşitli kuruluşların bütçesine banka faaliyet
gelirlerinden katkı sağlama yükümlülüğünün kaldırılması, personel, sosyal ve
malî haklarının belli limitlerle sınırlandırılması ve bu konuda genel kurullara
yetki verilmesi, yeniden yapılandırma sürecinin devam etmesi nedeniyle
özelleştirmeye hazırlık süresinin uzatılması, tapu alım-satım, harç muafiyeti
konusunda açıklık getirilmesi, diğer kamu kurumlarına nakledilen personele
ilişkin ortaya çıkan hukukî ihtilaflar nedeniyle nakil süresinin uzatılmasıdır.

Böylece, bankacılık
sektörünün yeniden yapılandırılmasında bir aşama daha kaydedilmiş ve kamu
bankalarının özelleştirilmesine katkı sağlanmış olacaktır. 
Yasa tasarısının, Türk
banka ve finans sektörü için yararlı olmasını diler, Yüce Meclise saygılarımı
sunarım. (AK Parti sıralarından alkışlar)
BAŞKAN - Teşekkür ederim
Sayın Aydoğan.
Sayın milletvekilleri,
maddeyi oylarınıza sunuyorum: Kabul edenler... Teşekkür ederim. Kabul
etmeyenler... Teşekkür ederim. Madde kabul edilmiştir.
3 üncü maddeyi
okutuyorum:
Devir işlemine ilişkin
hükümler 
MADDE 3. - Pamukbankın
bilançosundaki tüm aktifleri ve pasifleri ile bilanço dışı yükümlülükleri;
Pamukbank, TMSF ve Halkbank arasında düzenlenecek bir protokol ile başka bir
işleme gerek kalmaksızın Halkbanka devredilir. 
Devir işlemlerinde, 4389
sayılı Bankalar Kanununun 18 inci maddesinin (1) numaralı fıkrası hükümleri
uygulanır. Bu Kanunun yayımı tarihinden itibaren en geç on beş gün içerisinde,
devir işlemleri için Bankacılık Düzenleme ve Denetleme Kurumuna müracaat
edilir. 
Pamukbankın
bilançosundaki özkaynak açığından kaynaklanan menfi fark, devir tarihine kadar
Hazine tarafından TMSF'ye ikrazen ÖTDİBS verilmek suretiyle, TMSF tarafından
ödenir. 
TMSF ve Halkbank, devir
işleminin kesinleşmesini müteakip kesin özkaynak açığı üzerinden
mahsuplaşırlar. 
TMSF'nin, Bankalar
Kanununda düzenlenen yetki ve hakları saklıdır.
BAŞKAN - Madde üzerinde,
şahsı adına, Samsun Milletvekili Sayın Ahmet Yeni; buyurun.
AHMET YENİ (Samsun) -
Sayın Başkan, sayın milletvekilleri; Pamukbank Türk Anonim Şirketinin Türkiye
Halk Bankası Anonim Şirketine Devri ve Bazı Kanunlarda Değişiklik Yapılmasına
İlişkin Kanun Tasarısı hakkında, şahsım adına söz almış bulunmaktayım.
Sözlerime başlarken, hepinizi saygıyla selamlıyorum.
Türk bankacılık
sektörünün amiral gemilerinden biri konumundaki Halk Bankası ile yine özel
sektör bankacılığında birçok ilke imza atmış; fakat, birtakım yasal
zorunluluklar neticesinde el konularak TMSF'ye devredilmiş olan Pamukbankın
birleştirilmek suretiyle, bu iki bankadan daha güçlü, daha etkin, altyapısını,
enformasyon sistemini etkinleştirmiş yeni bir Halk Bankası oluşturma düşüncesi,
gerçekten isabetli bir karardır ve bunun altyapısını teşkil edecek olan bu
tasarıyı yürekten desteklediğimi ifade etmek istiyorum.
Devir sonrasında,
Halkbankın, aktif büyüklük açısından sektörde ilk sıraları paylaşan bankalar
arasına girecek olması da, tasarının bir diğer olumlu getirisidir. KİT
Komisyonu üyesi olarak, bankacılıkla ilgili yaptığımız altkomisyon
toplantılarımızda da müşahede ettiğimiz üzere, mevcut bankalar, esas iştigal
alanlarında faaliyet gösterir ve işinin ehli yöneticiler tarafından idare
edilirlerse, hedeflenenin de üzerinde kârlara ulaşabilmeleri mümkün olmaktadır.
Benzer mahiyette, Emlakbank-Ziraat Bankası birleşmesi, sonuçları itibariyle,
kayda değer verileri karşımıza çıkarmaktadır. Misal olarak, Ziraat Bankası ile
Emlakbank birleştirildikten sonra, sektörde daha da güçlenmiş, 2003 yılı
döneminde, banka, kârlılığını önemli ölçüde yükselterek, 1,1 katrilyon TL kâra
ulaşmıştır. 
Az önceki örnek, kamuya
ait iki bankanın evliliğiyle ilgili bir örnekti. Sebepleri farklılık arz etse
de, sonuç itibariyle, hedeflenen rakamlara ulaşabilmiştir; Türk bankacılık
sektöründe de, ilk sıradaki konumunu daha da güçlendirmiştir. Ancak, buradaki
konumumuz, bir zaruret sonucu elkonulan bir özel sektör bankasının bir devlet
bankasına ilhak edilmesidir. Tasarıyla ilgili genel gerekçede vazedilen, iki
bankanın birleştirilmesi suretiyle, gerek malî gerekse idarî yapılarının
kuvvetlendirilmesi, bankacılık sektörü içerisindeki bir bölümün daha sağlıklı
bir yapıya kavuşturulmasıdır. Evet, burada, Pamukbankın Halkbanka ilhakını
doğuran sebepler farklıdır; fakat, ümit ediyorum ki, sonucu arzuladığımız
şekilde gerçekleşecektir. 
Sayın Başkan, sayın
milletvekilleri; malumunuzdur ki, batırılan ve devletin elkoymak mecburiyetinde
kaldığı bankalar sebebiyle, halkımız 50 milyar doların üzerinde bir borç
yükünün altına sokulmuştur. Bankalar Yeminli Murakıplarının onca denetimine
rağmen, birtakım gayrikanunî yollara tevessül edilmesi sonucu, 20'nin üzerinde
banka batırılmış, içleri boşaltılmış ve halktan toplanan mevduattan yasalar
gereği kaynaklanan borç da, devletin, dolayısıyla 70 000 000 insanımızın
sırtına yıkılmıştır. 
TMSF'nin BDDK'dan
ayrılması ve el konulan bankalara borcu olan şirketlerden ve banka
sahiplerinden alacağını tahsil etme sürecini hızlandırmış olması, bizleri
memnun etmektedir. 
Bankacılık sektöründe
daha güçlü bankaların oluşumuna vesile olacak birleşmeleri makul karşılıyorum.
Elbette ki, Avrupa Birliğine uyum sürecinde de, finans sektörümüzdeki böylesi
pozitif gelişmeler, ülkemize artı puan kazandırmaktadır; fakat,
Pamukbank-Halkbank birleşmesinin muhtemel olumsuz yönlerine de değinecek
olursam, içi boşaltıldıktan, borçlandırıldıktan sonra, bu borç yüküyle bir
devlet bankasına yamanmasına da, hangi banka olursa olsun, karşıyım. 
Dünyada, bankacılık
sektöründe eşi benzeri görülmemiş bir ölçekte ve maharette organize yolsuzluk
olayı olarak dünya bankacılık literatürüne giren ve belki de, bankacılık
eğitimi veren okullarda ders olarak okutulacak İmar Bankası olayına dikkatinizi
çekmek istiyorum. Bunca denetime rağmen bankanın soyulması ve soygunun
anlaşılamaması, akla, başka bankalarda da soygun olup olmadığını getiriyor. 
Bankaların batırılmasına
çanak tutanları şiddetle kınarken, batırılmış bankaların devlet bankalarına bir
maliyet bedeliyle ilhak edilmesine de karşı olduğumu belirtmek istiyorum.
Önemli olan, şimdi yapmaya çalıştığımız gibi, sektörde, yasaların verdiği hak
ve yetkiyle tam bir denetim sağlamak ve banka batırmanın yolunu kapatmış
olmaktır. 
Üzerinde söz aldığım
konu, belki bir zaruret neticesinde gelişmiştir; fakat, dilerim son olur ve
banka evlilikleri, karşılıklı mutabakatla, sektörde ciddî bir portföy
oluşturmak ve piyasada daha etkin rekabet edebilmek gayesiyle olur; çünkü,
oyunun kuralı bunu gerektirmektedir. 
Bu duygu ve düşüncelerle
sözlerime son verirken, bir kez daha, kanunun hayırlara vesile olmasını
diliyor, Yüce Meclisi saygıyla selamlıyorum. (Alkışlar)
BAŞKAN - Teşekkür ederim
Sayın Yeni.
Şahsı adına, Sayın Haluk
Koç; buyurun. (CHP sıralarından alkışlar)
HALUK KOÇ (Samsun) -
Sayın Başkan, değerli arkadaşlarım; hepinizi saygıyla selamlıyorum. Geçen yasa
tasarısında olduğu gibi bu yasa tasarısında da bazı sakıncaları, düzeltilmesi
gerektiğini düşündüğümüz bazı noktaları huzurlarınıza getirme görevini yerine
getirmeye çalışıyoruz.
3 üncü maddede,
izlediğiniz gibi, Pamukbankın Halkbanka devri söz konusu; böylece,
Pamukbanktaki 4 000 personelin de Halkbanka bir meta gibi, bu bankanın
varlığıyla beraber devredilmesi söz konusu. 
Değerli arkadaşlarım,
biliyorsunuz, bankalardaki yeniden yapılandırma işlemi başladıktan sonra, bu
çalışmalar sırasında 15 000'e yakın personel, evet, değerli arkadaşlarım, 15
000'e yakın personel istihdam fazlası personel olarak nitelendirilmiş ve diğer
kamu kurum ve kuruluşlarına nakledilmiştir. Bir yandan, yapılan uygulamalarla
-devletteki devamlılığı düşünecek olursak- bu bankalarda istihdam fazlası
personel olduğu iddia edilecek ve bu personel haksız ve hukuka aykırı
işlemlerle diğer kamu kurum ve kuruluşlarına nakledilecek, diğer taraftan da,
kamu bankalarında personele ihtiyaç olduğu gerekçesiyle Pamukbanktan 4 000'e
yakın personel Halkbanka devredilecek!.. Şimdi, ya önce yapılan doğru ya şimdi
yapılan doğru; ama, iki doğru bir arada olmuyor burada, bir tanesi yanlış, ya
yapılan uygulama yanlış ya daha önceki yanlıştı. Peki, o zaman Halkbanktan,
kendi isteği dışında istihdam fazlası olarak gösterilen, başka kamu kurum ve
kuruluşlarına sevk edilen o personelin günahı neydi değerli arkadaşlarım?..
Yani, Sayın Kılıçdaroğlu'nun -çok az arkadaşımız vardı salonda- konuşmasını
birçok arkadaşımızın dinlemesini isterdim. Yani, bir yandan, o kadar çok,
uygulamada, standart farklılıkları getiriyoruz ki, hiçbir uyumu, maalesef,
gösteremiyoruz. Bu personel konusunda gösteremediğimiz gibi, bankaların,
belirli noktada, mesela İmar Bankası ile Pamukbank olayında olduğu gibi,
akıbetleri konusunda da farklı yaklaşımlar sergiliyoruz. Bunun hiçbir
açıklaması yok; bunun, gerçekten, vicdanen de uygulama bakımından da hiçbir
açıklaması yok. İkisinin arasındaki fark nedir; yani, bir tanesi bir siyasî
muarız, rakip ya da -ne bileyim- bir başka gerekçeyle; bir diğeri, şu anda
elinde bulundurduğu güçlerle daha farklı yaklaşılması gereken statüde; o
rütbede mi alınıyor tarafınızdan?.. Bakın, Haydarpaşa'yla ilgili çelişkileri
dile getirdik, bu çelişkiyi de dile getiriyoruz. Eğer buralarda bir yanlış
uygulama varsa, lütfen, özeleştiri yapın. Tamam, bu yasalar buraya geliyor,
gidiyor; ama, ardında bir hukuk depremi bırakarak gidiyor. Yani, jeolojik
depremler, devletin gücüyle, insanlarımızın gücüyle tamir edilebiliyor; ama,
hukuk depremleri, demokrasilerde, yaşandığı dönemde ilgili kesimlere verdiği
zararla kalıcı oluyor değerli arkadaşlarım.
Şimdi, her şeyden önce, 3
üncü maddedeki bu uygulama, istihdam fazlası olarak, daha önce, Halkbanktan
başka kamu kurum ve kuruluşlarına gönderilen personele karşı yapılmış bir
haksızlıktır. Bu kanunu çıkaracaksınız; çıkarın; ama, hiç olmazsa, bu
haksızlığı kabul edin. Bakın, şöyle bir gerekçe de sunulabilir: Madem, Halk
Bankasında şu anda personele ihtiyaç var, daha önceki yapılanma sırasında,
burada istihdam fazlası olarak gösterdiğimiz personeli başka kamu kurum ve
kuruluşlarına gönderdik, şu anda da Halkbankta tekrar bir personel açığı çıktı;
o zaman, hak, hukuk, vicdan neyi gerektiriyor; gönderilen o personelin, eski
çalışma yerlerine, eski haklarıyla geri dönmesini gerektiriyor. 
Bu konularda yanlış bir
ifadem varsa, sözcüleriniz buraya çıkıp veya Sayın Bakan -dinleme lütfunda
bulunurlarsa Sayın Bakan; gerçi, her gelişinde aynı davranış içerisinde- buraya
çıkıp, bu sorduğum sorulara açıklama getirirlerse, Halk Bankası ve Pamukbankta
durumunu bekleyen personelin, kamu personelinin, bilhassa Halk Bankasından
uzaklaştırılanların, hiç olmazsa, vicdanlarına seslenmiş olurlar. 
Saygılar sunuyorum. (CHP
sıralarından alkışlar)
ATİLLA KART (Konya) -
Sayın Bakan susmayı tercih ediyor!
BAŞKAN - Teşekkür ederim.

Sayın milletvekilleri,
madde üzerindeki görüşmeler tamamlanmıştır. 
Maddeyi oylarınıza
sunuyorum: Kabul edenler... Teşekkür ederim.
Kabul etmeyenler... Teşekkür ederim. Madde kabul edilmiştir.
4 üncü maddeyi
okutuyorum: 
Muafiyetler 
MADDE 4. - Devir ile
ilgili yapılacak işlemler ve bu işlemlere ilişkin olarak düzenlenecek kâğıtlar,
her türlü vergi, resim ve harçtan istisnadır. Ticaret siciline tescil ve
Sermaye Piyasası Kurulu kayıt işlemlerinden ücret alınmaz. Devir ile ilgili
yapılacak işlemler hakkında 4077 sayılı Tüketicinin Korunması Hakkında Kanunun
29 uncu maddesi, 3572 sayılı İşyeri Açma ve Çalışma Ruhsatlarına Dair Kanun
Hükmünde Kararnamenin Değiştirilerek Kabulüne Dair Kanunun 3 üncü maddesi, 4857
sayılı İş Kanununun 3 üncü maddesinin süreye ilişkin hükümleri ve 2464 sayılı
Belediye Gelirleri Kanununun 81 inci maddesi ile 4054 sayılı Rekabetin
Korunması Hakkında Kanunun 7, 10 ve 11 inci madde hükümleri uygulanmaz. 
BAŞKAN - Teşekkür ederim
Sayın Koç. 
Madde üzerinde söz
talebi?.. Yok. 
Maddeyi oylarınıza
sunuyorum: Kabul edenler... Teşekkür ederim.
Kabul etmeyenler... Teşekkür ederim. Madde kabul edilmiştir.
5 inci maddeyi
okutuyorum: 
Personele ilişkin
hükümler 
MADDE 5.- 4603 sayılı
Türkiye Cumhuriyeti Ziraat Bankası, Türkiye Halk Bankası Anonim Şirketi ve
Türkiye Emlak Bankası Anonim Şirketi Hakkında Kanuna tâbi bankalarda çalışanlar
ile Pamukbanktan Halkbanka devrolunacak personelden; tabi oldukları sosyal
güvenlik kuruluşlarına bakılmaksızın, emeklilik hakkını kazanmış olanlara, bu
Kanunun yayımı tarihinden itibaren üç ay içinde talep etmeleri halinde emekli
ikramiyeleri veya İş Kanunu hükümlerine göre hesaplanacak kıdem tazminatları %
20 fazlasıyla ödenir. Bu süreyi üç ay daha uzatmaya Bakanlar Kurulu yetkilidir.
Bu kapsamda emekli olan personel bu bankalar ile kamu kurum ve kuruluşlarında
yeniden istihdam edilemez. 
Bu Kanunun 3 üncü maddesi
gereğince devir işleminin tamamlanması ile birlikte; Halkbankın, 4603 sayılı
Kanun ile belirlenen, çağdaş bankacılığın ve uluslararası rekabetin gereklerine
göre çalışmasını ve özelleştirmeye hazırlanmasını sağlayacak şekilde yeniden
yapılandırılması amacı gözetilerek oluşturulacak plan çerçevesinde, hedeflenen
şube sayısı ve norm kadro ile ekonomik, teknolojik nedenler ve organizasyon
değişikliği sonucu doğabilecek benzeri nedenlerle personelin mevcut iş
sözleşmelerini feshetmeye Halkbank Yönetim Kurulu yetkilidir. 
Halkbank Yönetim Kurulu,
bu yetkilerini 6762 sayılı Türk Ticaret Kanunu hükümlerine istinaden diğer
organlarına devredebilir. 
İkinci fıkra kapsamında
yapılacak fesih işlemleri hakkında İş Kanununun 29 uncu maddesinde yer alan bildirimlere
ilişkin hüküm uygulanmaz. 
BAŞKAN - Teşekkür ederim.

Madde üzerinde, şahsı
adına, Samsun Milletvekili Sayın Haluk Koç; buyurun. (CHP sıralarından
alkışlar)
HALUK KOÇ (Samsun) -
Sayın Başkan, değerli milletvekilleri; belki konuşmalarımla sizi sıkıyorum;
ama, bu konuda da, bu kanunun etkisinde kalacak birçok insanımız var. Onlar,
sorunlarının, alelacele, tartışılmadan, Türkiye Büyük Millet Meclisinde gündeme
getirilmeden, bu kürsüde tartışılmadan geçmesinden rahatsız olacaklar. Onun
için, bu konularda üzerimize düşen görevi hepimiz yapmalıyız diye düşünüyorum;
yani, iki saat geç gidilsin, üç saat geç gidilsin, gerekirse yarın da
çalışılsın; ama, sizin sözcülerinizin de inanın bana, çıkıp bu konuda -bilhassa
Sayın Bakanın; demin, Sayın Bakanım pek aldırış etmediler; ama- bu insanlara
dönük, bu yasadan etkilenecek olan bu kitleye dönük, kendi görüşlerini -bu
yasanın hızlı okunması dışında- ifade etmeleri de, belki, o insanlar tarafından
beklenen bir husustur. 
Değerli arkadaşlarım, 5
inci maddede "personele ilişkin hükümler" başlığı altında yer alan
düzenlemeyle, emekliliğe hak kazanmış personele emekli ikramiyesi veya kıdem
tazminatının yüzde 20 zamlı ödenmesi söz konusu. Şimdi, her iki bankada da;
Pamukbankta da, Halk Bankasında da istihdam edilen personel, İş Kanununa göre,
İş Kanununa tabi olarak istihdam edilen personeldir. Oysaki, emekli
ikramiyesinin zamlı ödenmesi uygulaması, biliyorsunuz, 657 sayılı Yasaya tabi
personeli özendirme amacıyla uygulanmaktadır. Bu, 4603 sayılı Yasayla uygulanmıştır.
Halen Halkbankta emekliliğe hak kazanmış personel, emekli ikramiyesini zamlı
almayı reddetmiş ve özel hukuk hükümlerine tabi olarak çalışmayı tercih
etmiştir. Diğer taraftan, Pamukbankta emekliliğe halk kazanmış personele de,
kıdem tazminatının burada zamlı ödenmesinin hiçbir haklı gerekçesi yoktur; 4603
sayılı Yasa kapsamına da kanımca girmiyorlar. Zira, Pamukbank, halen, şu anda,
deminki konuşmamda da vurguladım -bir kere daha merak eden arkadaşımız olursa
tutanaklara başvurabilir- Sayın Kılıçdaroğlu'nun anlamlı, ders çıkarılması
gereken konuşmasında da vurguladığı gibi, TMSF bünyesine alınan bankalardandır
ve burada birçok banka çalışanının iş akitleri feshedilmiştir. 
Öte yandan, özel sektörde
emekliliğe hak kazanmış personel, kendi bilgi, becerisine göre ihtiyaç duyulan
alanda istisnaî olarak çalıştırılmakta ve süresi dolduğunda emekli
edilmektedir. Bu nedenle, her iki banka çalışanına da zamlı ikramiye
ödenmesinin haklı bir gerekçesi yoktur. Böyle bir uygulama, aynı durumda
olanlar açısından da eşitsizlik yaratacaktır. Diğer taraftan, üzerinde o kadar
ciddî, o kadar dikkatli, o kadar özenli durduğumuz kamu kaynakları israf
edilmesi yolunda da bir yol açmaya neden olacaktır. 
Değerli arkadaşlarım, bu
konularla ilgili üç geçici madde teklifimiz olacak. Lütfen, Haydarpaşa
olayındaki gibi... Bakın, zaman var; içinde doğrular varsa, lütfen, komisyon ve
ilgili bakan bunları değerlendirsin. Bunlardan faydalanılacak olanlar varsa,
burada tasfiyeye tabi tutulacak personele, hiç olmazsa, haklı olabileceğini sizin
de teslim edebileceğiniz bazı istekler varsa, bunları, bu değişiklik
önergeleriyle tartışalım, kabul edelim; ezbere, değerlendirmeden, haklı
olabileceğini gördüğünüz halde bir tek yargıyla reddetmeyin.
Çok teşekkür ediyorum;
saygılar sunuyorum. (CHP sıralarından alkışlar)
BAŞKAN - Teşekkür ederim
Sayın Koç.
Madde üzerinde 1 adet
önerge vardır; okutup, işleme alacağım.
Türkiye Büyük Millet
Meclisi Başkanlığına
Görüşülmekte olan
"Pamukbank Türk Anonim Şirketinin Türkiye Halk Bankası Anonim Şirketine
Devri ve Bazı Kanunlarda Değişiklik Yapılmasına İlişkin Kanun Tasarısının 5
inci maddesinin 1 inci fıkrasının son cümlesinin aşağıdaki şekilde
değiştirilmesini arz ve teklif ederiz. 
 Salih Kapusuz Adem Baştürk Ahmet Yeni
 Ankara Kayseri Samsun
 Mehmet Sekmen Yekta
Haydaroğlu
 İstanbul Van
"... Bu kapsamda
emekli olan personel, bu bankalarda yeniden istihdam edilemez."
BAŞKAN- Teşekkür ederim.
Komisyon?..
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş)- Takdire bırakıyoruz.
BAŞKAN- Hükümet?..
DEVLET BAKANI ALİ BABACAN
(Ankara)- Katılıyoruz.
BAŞKAN- Teşekkür ederim.
Gerekçeyi okutuyorum: 
Gerekçe: 
Bu Kanun kapsamında
teşvik uygulaması sonrasında emekli olacak personelin bu bankalarda yeniden
istihdamının sınırlanması, diğer kamu kurum ve kuruluşlarının sınırlama kapsamı
dışına çıkarılması amaçlanmıştır. 
BAŞKAN- Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmiştir.
Kabul edilen önerge
doğrultusunda maddeyi oylarınıza sunuyorum: Kabul edenler... Teşekkür ederim.
Kabul etmeyenler... Teşekkür ederim. Madde kabul edilmiştir. 
6 ncı maddeyi okutuyorum:
MADDE 6. - 24.12.2003
tarihli ve 5027 sayılı 2004 Mali Yılı Bütçe Kanununun 25 inci maddesinin (e)
fıkrasında yer alan "% 1'ine" ibaresi "% 3'üne" olarak
değiştirilmiştir. 
BAŞKAN- Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
7 nci maddeyi okutuyorum:

MADDE 7. - 15.11.2000
tarihli ve 4603 sayılı Türkiye Cumhuriyeti Ziraat Bankası, Türkiye Halk Bankası
Anonim Şirketi ve Türkiye Emlak Bankası Anonim Şirketi Hakkında Kanunun; 
a) 1 inci maddesinin (5)
numaralı fıkrasına "bankalar hakkında uygulanmaz" ibaresinden önce
gelmek üzere "2946 sayılı Kamu Konutları Kanunu ve 195 sayılı Basın İlan
Kurumu Teşkiline Dair Kanun" ibareleri eklenmiştir. 
b) 2 nci maddesinin (2)
numaralı fıkrasında yer alan "üç yıl" ibaresi "beş yıl"
olarak değiştirilmiş, (3) numaralı fıkrasında yer alan "ile ücret ve sair
malî hakları" ibaresi madde metninden çıkarılmış ve maddeye aşağıdaki (4)
numaralı fıkra eklenmiştir. 
4. Bu Kanun kapsamındaki
bankaların yönetim, denetim ve tasfiye kurulu üyeleri dahil özel hukuk
hükümlerine tâbi tüm personelinin malî ve sosyal hakları; personelin eğitim
durumu, unvanı, hizmet yılı, yapılan görevin önemi, sorumluluğu, güçlüğü ve iş
riski, ilgili bankanın kâr/zarar durumu ve özel sektör bankalarında çalışan
emsali personelin ücret seviyesi gibi kriterler dikkate alınarak, bankaların
genel kurullarınca tespit olunur. Kapsama dahil personel için belirlenecek her
türlü maaş, aylık, ücret, ek ücret, prim, zam, tazminat, ikramiye, fazla mesai,
kâr payı ve her ne ad altında olursa olsun yapılan diğer mali ödemeler ile
sosyal hak kapsamında yapılan bütün aynî ve nakdî ödemelerin tümünün toplamının
altı aylık net ortalaması, 657 sayılı Devlet Memurları Kanununa tabi en yüksek
Devlet memuruna her ne ad altında olursa olsun fiilen yapılan malî ve sosyal hak
niteliğindeki her türlü ödemeler dahil bulunacak toplamının altı aylık net
ortalamasının üç katını geçemez. 
c) 3 üncü maddesine
aşağıdaki (5) numaralı fıkra eklenmiştir. 
5. Bankalarda 4857 sayılı
İş Kanununa tâbi olarak çalışanlarla bankalar arasında çıkacak ihtilaflarda iş
mahkemeleri görevlidir. 
d) Geçici 3 üncü
maddesinin birinci fıkrasının birinci cümlesine "kanuni takibe intikal
etmiş alacaklar" ibaresinden sonra gelmek üzere ",memur maaşına ve
TÜFE'ye endeksli yuva kredileri" ibaresi eklenmiştir. 
e) Geçici 6 ncı maddesine
aşağıdaki fıkra eklenmiştir. 
399 sayılı Kanun Hükmünde
Kararname hükümlerine tâbi olmakla birlikte halen bankalarda çalışmakta olup
başka kurumlara nakli sağlanamayan personel, bu Kanunun geçici 1 inci
maddesinin (3) numaralı fıkrası uyarınca işlem tesis edilmek üzere Devlet
Personel Başkanlığına bildirilir. 
BAŞKAN - Teşekkür ederim.
Madde üzerinde,
Cumhuriyet Halk Partisi Grubu ve şahsı adına Samsun Milletvekili Sayın Haluk
Koç; buyurun. (CHP sıralarından alkışlar) 
CHP GRUBU ADINA HALUK KOÇ
(Samsun) - Evet, konuştuklarımız etkili oluyor herhalde. 
Öncelikle, Genel Kurulu
saygıyla selamlamak istiyorum.
Sayın Başkan, değerli
arkadaşlarım; Sayın Kapusuz'un telaşına bakacak olursak bu 7 nci maddeyle
ilgili tereddütlerimizi de önceden duydu ve birtakım düzenlemelere gidiyorlar.
Demek ki muhalefetin etkisi oluyor değerli arkadaşlar. (AK Parti sıralarından
alkışlar) Demek ki muhalefetin etkisi oluyor.
SALİH KAPUSUZ (Ankara) -
Hoca, maşallah yani!..
HALUK KOÇ (Samsun) - Ama,
henüz önerge gelmediği için, ben, bu konudaki tereddütlerimizi de sizinle
paylaşmak istiyorum.
Değerli arkadaşlarım,
burada, yapılan düzenlemelerle, kamu bankalarındaki özelleştirme süresi,
biliyorsunuz, üç yıldan beş yıla çıkarılmaktadır. Gerçi, bu, Bakanlar Kurulu
kararıyla, yedibuçuk yıla kadar oynayabilmektedir. Bu düzenlemeyle, bankaların
üç yıl içerisinde özelleştirileceği gerekçesiyle diğer kamu kurum ve
kuruluşlarına nakledilen personele haksızlık yapılmaktadır. Yani, şunu
söyleyeceğim: Bu yaşanan süreç içerisinde, kamu bankasında çalışan ve bu
mağduriyete uğrayan tanıdığınız hiçbir kimse olmadı mı çevrenizde, onların
ıstırabına tanık olmadınız mı; mutlaka olmuşsunuzdur. Onlar, haksızlığa
uğradılar, çaresizlik içerisinde kaldılar ve bu uygulandı. Onun için, şimdi
bir düzenleme getirirken, yaşanmış bir
haksızlık varken, tekrardan bir haksızlık yaratmamak için özen göstermek
zorundayız. Görevimiz, eğer yapılan haksızlık varsa, bırakın yeni haksızlık
yapmayı, geçmişteki haksızlığı da tedavi edecek birtakım önlemleri birlikte
almaktır. 
Değerli arkadaşlarım,
kamu bankalarının yeniden yapılandırılması ve özelleştirmeye hazırlanması
amacıyla, biliyorsunuz, o karanlık günlerde, yoğun günlerde, Türkiye'nin
sıkıntılı günlerinde, 25 Kasım 2000 tarihinde yürürlüğe giren 4603 sayılı
Yasayla, demin de vurguladığım gibi, kamu bankalarının üç yıl içerisinde
özelleştirilecekleri hükmü öngörülmüştür. Yine, bu yasayla, bu sürenin Bakanlar
Kurulu kararıyla dörtbuçuk yıla uzatılabileceği -ki, Bakanlar Kurulu kararıyla,
bu, yedibuçuk yıla kadar uzatılmakta idi- öngörülmüştür. 
Şimdi, 4603 sayılı Yasada
öngörülen üç yıllık sürenin dolmasına karşın, Bakanlar Kurulu kararıyla süre
uzatımına gidilmemiş ve yeni bir yasal düzenlemeye gerek duyulmuştur. Bu durum,
kamu bankalarının uzun bir süre daha özelleştirilemeyeceğinin bir göstergesi
olarak da alınabilir. Oysa, 2001 yılında, Kamu Bankaları Ortak Yönetim Kurulu
olarak göreve gelen yönetim, 30 Haziran 2002 tarihi itibariyle, kamu
bankalarında yeniden yapılandırılmanın tamamlandığını ve özelleştirme aşamasına
gelindiğini iddia ederek görevden ayrılmıştı; ancak, söz konusu sürecin
başarısızlıkla sonuçlandığı da, bugün geldiğimiz tarih itibariyle, çok açık bir
tespittir. Aradan geçen iki yıla rağmen, hâlâ yeniden yapılanmadan söz
ediliyorsa, burada yanlış giden bir şeylerin bulunduğunu da, beraberinde, aynı
anda düşünmemiz gerekir. 
Şimdi, kamu
bankalarında özelleştirme gerekçesiyle 3 üncü maddede yaptığım
konuşmada, 15 000'e yakın kamu personelinin, haksız bir şekilde çalıştıkları
yerlerden koparıldıklarını belirtmiştim. 
Bugüne kadar hiçbir
kurumun özelleştirilmesi sürecinde uygulanmayan kamu payı yüzde 50'nin altına
düşmeden personel naklî uygulaması kamu bankalarında uygulanmış ve personel,
sanki bankalar derhal özelleştiriliyormuşçasına, diğer kamu kurum ve
kuruluşlarına birtakım sosyal hak kayıplarıyla, özlük hak kayıplarıyla apar
topar gönderilmiştir. 
SONER AKSOY (Kütahya) -
Doğru...
HALUK KOÇ (Devamla) -
Doğru; tespitleriniz için teşekkür ediyorum. 
Şimdi, kamu bankalarında
diğer kamu kurum ve kuruluşlarına gönderilecek personelin belirlenmesinde, kamu
yararı gözetilmediği gibi, hiçbir objektif ölçüt de uygulanmamış, yasayla
yönetim kuruluna verilen yetkiler, hukuka aykırı olarak alt organlar tarafından
kullanılmıştır. 
Değerli arkadaşlar, bu
kesim -az değil bu sayı- haklı feryadını, hiçbir şekilde siyasete
duyuramamıştır geçtiğimiz dönemlerde. Onun için, bu Parlamentonun bir görevi
daha var, demin de vurguladım, arada da yineliyorum: Tamir edeceksek, yeni
haksızlıklar, yeni hukuk boşlukları yaratmadan tamir edelim.
Bu durum, tabiî, daha
sonra, burada hak kaybına uğrayan personelin başvurduğu yargı organlarınca da
tespit edilmiş ve kendilerine teslim edilmiştir. Halen özelleştirme sürecindeki
Telekomda, iki statüde de, yani, hem İş Kanununa tabi statü hem 399 sayılı
Kanun Hükmünde Kararnameye bağlı statüde istihdam söz konusudur şu anda. Bu
nedenle, özelleştirme süreci ertelenen kamu bankalarında da, hukuka ve kamu
yararına aykırı olarak diğer kamu kurum ve kuruluşlarına nakledilen personele,
yargı kararlarının da gereği olarak, bankalarına dönüş olanağının sağlanması ve
bu bankalardaki kamu payı -altını çiziyorum değerli arkadaşlarım- yüzde 50'nin
altına düşünceye kadar istihdam olanağı sağlanması, bu şekilde istihdam
edilecek personelin belirlenmesinde tabiî ki, kamu yararının gözetilmesi,
önemli kriterler; başarı, liyakat, performans, kıdem, deneyim, bunlar da
eklenmek suretiyle, nesnellik ilkeleri de gözönüne alınarak, mutlaka çalışma
olanaklarına döndürülmeleri gerekmektedir. 
Değerli arkadaşlarım,
kamu bankalarının sermayesinin halen yüzde 100'e yakınının kamuya ait ve bu
kurumların halen kamu kurumu niteliğinde olmasına karşın -statüleri bu, henüz
bunlar kamu kurumu- yasayla kamu bankası yöneticilerine -önemli bir konunun
daha altını çiziyorum Sayın Kapusuz, belki bunda da bir tashihe
gidebilirsiniz-Başbakanlık Müsteşarının 3 katı kadar maaş ödenmesi
öngörülmektedir. Hükümet bir yandan kamu kaynaklarının kıtlığını ve
uygulanmakta olan ekonomik programı gerekçe göstererek memur maaşlarında yüzde
6'lık bir artış öngörmekte ve halen ortalama 7 milyar dolayındaki maaş alan
kamu bankası yöneticilerinin maaşlarında yüzde 50'ye kadar çıkabilecek maaş
artışına olanak sağlamaktadır. 
Bizler, milletvekili
olarak göreve başladığımız andan itibaren, kendimize dönük bir maddî tasarrufta
bulunduk mu değerli arkadaşlar?
Sayın Kapusuz,
düzeltilmesi gereken bir konu daha çıktı, grubunuzdan tasdik alıyorum çünkü.. 
Bakın, önemli bir konu;
önemli bir konu arkadaşlar. Onun için, karar yetersayısı da istememek
gerekiyor, az olunca daha iyi dinleniyor Sayın Kapusuz.
SALİH KAPUSUZ (Ankara)-
Bak şimdi buna yüzde yüz katılıyorum.
HALUK KOÇ (Devamla) -
Değerli arkadaşlarım, vaktinizi fazla almayacağım; ama, belirtmemiz gereken bir
nokta daha var. Bu düzenlemeyle esas olarak kamu bankalarından hukuka aykırı
olarak istihdam fazlası personel nitelemesiyle, hep vurguladığım, diğer kamu
kuruluşlarına nakledilen ve hukuka aykırı olarak tesis edildiği yargı
kararlarıyla da ortaya konulan ve iptal edilen işlemler nedeniyle bankalarda
yeniden 399 sayılı Kanun Hükmünde Kararnameye bağlı olarak çalışmaya başlayan
personelin istihdamını önlemek ve bu durumdaki personelin yeniden istihdam
fazlası personel nitelemesiyle diğer kamu kurum ve kuruluşlarına nakledilmesi.
Yani, aynı filmin bir kere daha sahneye konulmasına, bir kere daha izleyenlere,
seyircilere izlettirilmesine olanak tanımamak gerekiyor.
Değerli arkadaşlarım,
hukuka aykırı tüm bu düzenlemeler ve önermeler yerine... Bakın, hukuka
aykırılığı yargı kararlarıyla ortaya konulan iş fazlası, istihdam fazlası
personel olarak nitelendirilen bu personelin, kamu bankalarının... Mademki,
TMSF bünyesindeki Pamukbanktan buralara personel transferi söz konusu, o zaman,
bu personelin geri dönmesinin olanağının sağlanması. Özetliyorum...
Kamu bankalarındaki kamu
payı yüzde 50'nin altına düşünceye kadar 4603 sayılı Yasanın 2 nci maddesinin
üçüncü fıkrasının uygulanmasına devam edilmesi. İstihdam fazlası personelin
belirlenmesinde kamu yararı ve nesnellik ilkelerinin gözetilmesi ve kamu
payının yüzde 50'nin altına düşmesi durumunda, son Telekom Yasasında olduğu
gibi, diğer kamu kurum ve kuruluşlarına ancak o zaman nakledilmesi. 
Emekliliğe hak
kazananlara ikramiye veya kıdem tazminatlarının yüzde 20 zamlı ödenmesine
ilişkin düzenlemenin tasarıdan çıkarılması. Yani, doğruları söylediğiniz zaman,
bazılarını rahatsız edecek doğruları da söylemek zorundasınız; bunu da ifade
ediyoruz. 
Bakın, üçüncü defadır
söylüyorum, Sayın Kılıçdaroğlu'nun o anlamlı konuşmasındaki en önemli nokta,
Pamukbankın Halkbanka devri yerine, İmarbank gibi ayrıca işlem görmesi. 
Kullandığınız sloganlar,
getirdiğiniz önlemler, Yolsuzlukları Araştırma Komisyonunun sonuçları, tüm
söylemler, Pamukbanka da, diğerleri gibi, TMSF'de kol kanat gererek, bir başka
kamu bankasına yamanma dışında, aynı işlemleri yapmayı gerektiriyor. 
Değerli arkadaşlarım,
evet, siyasî güç sizde, iktidar sizsiniz; elinizi kolunuzu tutan da yok.
İktidar, muktedir olmak, güç kullanmak; bu, şu anda sizde. O zaman, cesur olun,
yapın bunu. Yapın bunu, o zaman, seçimlerde ve diğer söylemlerinizde
kullandığınız sloganlar karşılığını bulacaktır. 
Saygılarımı sunuyorum. 
Teşekkür ediyorum.
(Alkışlar) 
BAŞKAN - Teşekkür ederim
Sayın Koç. 
Madde üzerinde 3 adet
önerge vardır; önergeleri, önce, geliş sıralarına göre okutacağım, sonra,
aykırılık derecelerine göre işleme alacağım.
İlk önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 648
sıra sayılı yasa tasarının 7 nci maddesinin dördüncü fıkrasının sonundaki
"... altı aylık net ortalamasının üç katını geçemez" ibaresinin
"... altı aylık net ortalamasını geçemez" şeklinde değiştirilmesini
arz ve teklif ederiz.






Musa Uzunkaya


Mehmet Kurt


Musa Sıvacıoğlu







Samsun


Samsun


Kastamonu







Hasan Ali Çelik


İbrahim Çakmak










Sakarya


Tokat







BAŞKAN - Teşekkür ederim.
İkinci önergeyi
okutuyorum: 
Türkiye Büyük Millet
Meclisi Başkanlığına
648 sıra sayılı kanun
tasarısının 7 nci maddesinin (e) bendinin tasarıdan çıkarılarak aşağıdaki
hükmün eklenmesini arz ederiz. 






Haluk Koç


Hüseyin Ekmekcioğlu


Fahrettin Üstün







Samsun


Antalya


Muğla







R. Kerim Özkan


Yaşar Tüzün










Burdur


Bilecik







"Bankalardaki kamu
hissesi yüzde ellinin altına düşünceye kadar 399 sayılı KHK'ye tabi personelin
çalıştırılmasına devam olunur. Kamu hisseleri yüzde ellinin altına düştükten
sonra, banka yönetim kurullarınca sözleşmeli statüye geçirilmesi uygun
görülmeyenler 4046 sayılı Yasanın 22 nci maddesine göre diğer kamu kurum ve
kuruluşlarına gönderilmek üzere Devlet Personel Başkanlığına bildirilir."
BAŞKAN - Üçüncü önergeyi
okutuyorum: 
Türkiye Büyük Millet
Meclisi Başkanlığına
Görüşülmekte olan
Pamukbank Türk Anonim Şirketinin Türkiye Halk Bankası Anonim Şirketine Devri ve
Bazı Kanunlarda Değişiklik Yapılmasına İlişkin Kanun Tasarısının 7 nci
maddesinin aşağıdaki şekilde değiştirilmesini arz ve teklif ederiz.






Salih Kapusuz


Ahmet Yeni


Cemal Uysal







Ankara


Samsun


Ordu







Ali Temür


Mustafa Tuna










Giresun


Ankara







"Madde 7.- 15.11.2000 tarihli ve 4603
sayılı Türkiye Cumhuriyeti Ziraat Bankası, Türkiye Halk Bankası Anonim Şirketi
ve Türkiye Emlak Bankası Anonim Şirketi Hakkında Kanunun; 
a) 1 inci maddesinin (5)
numaralı fıkrasına "bankalar hakkında uygulanmaz." ibaresinden önce
gelmek üzere "2946 sayılı Kamu Konutları Kanunu, 195 sayılı Basın İlan
Kurumu Teşkiline Dair Kanun ve 631 sayılı Memurlar ve Diğer Kamu Görevlilerinin
Malî ve Sosyal Haklarında Düzenlemeler ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Hükmünde Kararname"
ibareleri eklenmiştir.
b) 2 nci maddesinin (2)
numaralı fıkrasında yer alan "üç yıl" ibaresi "beş yıl"
olarak değiştirilmiştir.
c) 3 üncü maddesine
aşağıdaki (5) numaralı fıkra eklenmiştir. 
5. Bankalarda 4857 sayılı
İş Kanununa tabi olarak çalışanlarla bankalar arasında çıkacak ihtilaflarda İş
Mahkemeleri görevlidir.
d) Geçici 3 üncü
maddesinin 1 inci fıkrasının 1 inci
cümlesine "Kanunî takibe intikal etmiş alacaklar" ibaresinden sonra
gelmek üzere ",memur maaşına ve TÜFE'ye endeksli yuva kredileri"
ibaresi eklenmiştir.
e) Geçici 6 ncı maddesine
aşağıdaki fıkra eklenmiştir.
399 sayılı Kanun Hükmünde
Kararname hükümlerine tabi olmakla birlikte halen bankalarda çalışmakta olup
başka kurumlara nakli sağlanamayan personel, bu Kanunun Geçici 1 inci
maddesinin (3) numaralı fıkrası uyarınca işlem tesis edilmek üzere Devlet
Personel Başkanlığına bildirilir. 
BAŞKAN - Teşekkür ederim.
Komisyon?..
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Takdire bırakıyoruz.
BAŞKAN - Hükümet?..
DEVLET BAKANI ALİ BABACAN
(Ankara) - Biz katılıyoruz. 
BAŞKAN - Gerekçeyi
okutuyorum: 
Gerekçe: 
Bilindiği üzere
25.11.2000 tarihinde yürürlüğe giren 4603 sayılı Kanun ile bu kanuna tabi
bankalar özel hukuk hükümlerine tabi kılınmışlardır. Aynı kanunla bu bankalarda
31.12.2002 tarihinden sonra 399 sayılı Kanun Hükmünde Kararnameye tabi personel
çalıştırılamayacağı hükme bağlanmış olup, halihazırda ücretleri de genel
kurullarında ve yönetim kurullarınca belirlenen banka personeli, İş Kanununa
tabi olarak istihdam edilmektedir. Ancak, 631 sayılı KHK'nin 13 Temmuz 2001
tarihinde yürürlüğe girmesiyle birlikte, söz konusu personelin malî ve sosyal
haklarının belirlenmesinde anılan KHK'ye tabi olup olmayacağı hususunda
uygulamada sorunlar yaşanmıştır. Bu değişiklik teklifiyle, söz konusu
tereddütlerin ortadan kaldırılması amaçlanmaktadır. Bu çerçevede 7 nci madde
yeniden düzenlenmiştir. 
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Sayın milletvekilleri,
diğer iki önergeyi oylayamıyoruz; çünkü, bu önerge komple maddeyi değiştirdiği
için, önergelerin yerini bulamadık.
Kabul edilen önerge
doğrultusunda maddeyi oylarınıza sunuyorum: Kabul edenler... Teşekkür ederim.
Kabul etmeyenler... Kabul edilmiştir.

8 inci maddeyi
okutuyorum:
MADDE 8. - 4603 sayılı
Kanuna aşağıdaki geçici madde eklenmiştir. 
GEÇİCİ MADDE 7. - Bu
Kanuna tâbi bankalar tarafından, gerek 4743 sayılı Mali Sektöre Olan Borçların
Yeniden Yapılandırılması ve Bazı Kanunlarda Değişiklik Yapılması Hakkında Kanun
ve gerekse bankacılık usul ve mevzuatı çerçevesinde, kredi alacaklarının
yeniden yapılandırılması veya itfa plânına bağlanması halinde, ayrıca
sorumlular hakkında tazminat davası açılabileceği gibi açılmış olan tazminat
davalarına da devam edilir. Sorumlular hakkında açılmış veya açılacak davalarda
bankalar lehine verilen ilâmların icrasına ilişkin zamanaşımı süreleri, yeniden
yapılandırılmanın veya itfa plânının borçlular tarafından ihlâl edildiği
tarihte başlar. 
BAŞKAN - Teşekkür ederim.
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Sayın Başkan, madde üzerinde bir tashih
talebimiz var.
BAŞKAN - Buyurun.
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Sayın Başkan, bir önceki yasada, 4603 sayılı
Yasada, geçici 7 nci madde eklendiği için, bu geçici 7 nci maddenin, geçici 8
inci madde olarak düzeltilmesini teklif ediyoruz.
BAŞKAN - Peki, teşekkür
ederim.
Maddeyi düzelttik.
Sayın milletvekilleri,
maddeyi düzeltilmiş şekliyle oylarınıza sunuyorum: Kabul edenler... Teşekkür
ederim. Kabul etmeyenler... Kabul edilmiştir.
9 uncu maddeyi
okutuyorum:
MADDE 9. - 30.1.2002
tarihli ve 4743 sayılı Malî Sektöre Olan Borçların Yeniden Yapılandırılması ve
Bazı Kanunlarda Değişiklik Yapılması Hakkında Kanunun 1 inci maddesinin ikinci
fıkrası aşağıdaki şekilde değiştirilmiştir. 
Yukarıdaki fıkrada
belirtilen, kredileri kısmen veya tamamen iştirake çevirme işlemi, 4603 sayılı
Türkiye Cumhuriyeti Ziraat Bankası, Türkiye Halk Bankası Anonim Şirketi ve
Türkiye Emlak Bankası Anonim Şirketi Hakkında Kanuna tâbi bankalarla, yönetimi
ve denetimi Tasarruf Mevduatı Sigorta Fonuna devredilen bankalar tarafından
yapılamaz.
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
10 uncu maddeyi
okutuyorum:
MADDE 10. - 7269 sayılı
Umumi Hayata Müessir Afetler Dolayısiyle Alınacak Tedbirlerle Yapılacak
Yardımlara Dair Kanunun 33 üncü maddesinin birinci fıkrasının (a) bendi, 3624
sayılı Küçük ve Orta Ölçekli Sanayi Geliştirme ve Destekleme İdaresi Başkanlığı
Kurulması Hakkında Kanunun 14 üncü maddesinin (c) bendi, 580 sayılı Millî
Prodüktivite Merkezi Kuruluş Kanununun 13 üncü maddesinin (c) bendi ve 132
sayılı Türk Standartları Enstitüsü Kuruluş Kanununun 11 inci maddesinin (b)
bendinin sonuna "(4603 sayılı Kanuna tabi bankalar hariç)" ibaresi
eklenmiştir. 
BAŞKAN - Teşekkür ederim.
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Sayın Başkan, bir düzeltme talebimiz var.
BAŞKAN - Buyurun.
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Sayın Başkan, yedinci satırdaki "14 üncü
maddesinin (c) bendi" ifadesinin, "14 üncü maddesinin birinci
fıkrasının (c) bendi" olarak; dokuzuncu satırdaki "13 üncü maddesinin
(c) bendi" ifadesinin, "13 üncü maddesinin birinci fıkrasının (c)
bendi" olarak; onbirinci satırdaki "11 inci maddesinin (b)
bendinin" ifadesinin de "11 inci maddesinin birinci fıkrasının (b)
bendi" olarak değiştirilmesi talebimiz var.
BAŞKAN - Teşekkür ederim.
Maddeyi bu şekilde
düzeltiyoruz.
Oylarınıza sunuyorum:
Kabul edenler... Teşekkür ederim. Kabul etmeyenler... Madde kabul edilmiştir.
11 inci maddeyi
okutuyorum:
MADDE 11. - 4603 sayılı
Kanuna tabi bankalarca yeniden yapılandırma sürecinde açılmış veya açılacak
dava ve takipler sonuçlandırılıncaya kadar, 492 sayılı Harçlar Kanununun 2, 23
ve 29 uncu maddeleri ile 2548 sayılı Ceza Evleriyle Mahkeme Binaları İnşası
Karşılığı Olarak Alınacak Harçlar ve Mahkûmlara Ödettirilecek Yiyecek Bedelleri
Hakkında Kanunun 1 inci maddesi hükümleri uygulanmaz, ihtiyatî tedbir ve
ihtiyatî haciz taleplerinde teminat şartı aranmaz. Bankaların mahkeme ilâmını
alması ve tebliğe çıkartması işlemlerinde karşı tarafa yükletilmiş olan harcın
ödenmiş olması şartı da aranmaz. 
Söz konusu bankalar cebri
icra yoluyla aldığı mallara ilişkin olarak Katma Değer Vergisinden ve tapu
harçlarından muaftır. Bu muafiyetler bankalara borçlarını anlaşma yoluyla
ödeyen kredi borçluları ile üçüncü şahıslar için de bu fıkra kapsamında
geçerlidir.
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
Sayın milletvekilleri,
tasarıya üç geçici madde eklenmesine dair 3 adet önerge vardır.
Birinci önergeyi okutuyorum
ve işlemini yapıyorum:
Türkiye Büyük Millet
Meclisi Başkanlığına
648 sıra sayılı kanun
tasarısına aşağıdaki "geçici maddenin geçici madde 1" olarak
eklenmesini arz ve teklif ederiz.






Haluk Koç


Fahrettin Üstün


Hüseyin Ekmekcioğlu







 Samsun


 Muğla


Antalya







Yüksel Çorbacıoğlu


 Mehmet Işık







 


 Artvin


 Giresun







"Geçici Madde 1.-
4063 sayılı Yasa uyarınca diğer kamu kurum ve kuruluşlarına gönderilen
personelden isteyenler, 399 sayılı KHK hükümlerine tabi olarak bankada çalışabilirler."
BAŞKAN - Teşekkür ederim.
Komisyon önergeye
katılıyor mu?
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Katılmıyoruz Sayın Başkan.
BAŞKAN - Hükümet önergeye
katılıyor mu?
DEVLET BAKANI ALİ BABACAN
(Ankara) - Hayır, katılmıyoruz.
BAŞKAN - Sayın Koç,
gerekçeyi mi okutayım?
HALUK KOÇ (Samsun) -
Konuştuk, anlattık, bir daha konuşmanın anlamı yok gerekçe okunsun.
BAŞKAN - Yani, söz de
verebilirim, siz takdir ederseniz.
HALUK KOÇ (Samsun) -
Anlamı yok.
BAŞKAN - Peki, teşekkür ederim.
Gerekçeyi okutuyorum:
Gerekçe: 
7 nci maddenin (f)
bendindeki düzenleme uyarınca bankalar aleyhinde dava açarak kazanan personel
hakkındaki mahkeme kararlarının uygulanması sağlanmış, ayrıca bankada çalışmak
isteyen personele de bir hak verilmiştir.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir.
Sayın milletvekilleri,
geçici 2 nci madde ilave edilmesine ilişkin önergeyi okutacağım; kabul edilirse,
onu geçici 1 inci madde olarak işleme alacağız.
Önergeyi okutuyorum:
Türkiye Büyük Millet
Meclisi Başkanlığına
648 sıra sayılı kanun
tasarısına aşağıdaki geçici maddenin "geçici madde 2" olarak
eklenmesini arz ve teklif ederiz.






Haluk Koç


Fahrettin Üstün


Hüseyin Ekmekcioğlu







 Samsun


 Muğla


Antalya







Algan Hacaloğlu


Sezai Önder


Atilla Kart




 


İstanbul


Samsun


Konya










Enver Öktem







 





 İzmir






"Geçici Madde 2.-
4603 sayılı Yasa uyarınca diğer kamu kurum ve kuruluşlarına gönderilenlerden
bankaya dönmek istemeyenlere bankalardaki kamu hisseleri yüzde ellinin altına
düşünceye kadar, 4046 sayılı Yasanın 22 nci maddesindeki malî sınırlamalar
uygulanmaz."
BAŞKAN - Teşekkür ederim.
Komisyon önergeye
katılıyor mu?
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Katılmıyoruz Sayın Başkan.
BAŞKAN - Hükümet önergeye
katılıyor mu?
DEVLET BAKANI ALİ BABACAN
(Ankara) - Hayır, katılmıyoruz.
BAŞKAN - Teşekkür ederim.
HALUK KOÇ (Samsun) -
Gerekçe okunsun.
BAŞKAN - Gerekçeyi okutuyorum:
Gerekçe:
Kamu bankaları
özelleştirilene kadar bankalarına dönmek istemeyen personelin uğrayacakları
kayıplar telafi edilmiştir.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir.
3 üncü geçici maddeye
ilişkin önergeyi okutuyorum; kabul edilirse, 1 inci geçici madde olacaktır.
Türkiye Büyük Millet
Meclisi Başkanlığına
648 sıra sayılı kanun
tasarısına aşağıdaki geçici maddenin "geçici madde 3" olarak
eklenmesini arz ve teklif ederiz.






Haluk Koç


Fahrettin Üstün


R. Kerim Özkan







Samsun


Muğla


Burdur







Yüksel Çorbacıoğlu


Mehmet Yıldırım


Mustafa Gazalcı







Artvin


Kastamonu


Denizli




"Geçici Madde 3. -
4603 sayılı Yasa uyarınca diğer kamu kurum ve kuruluşlarına gönderilen
personelden halen sözleşmeli çalışanların sahip olduğu nitelikleri taşıyanlar,
banka yönetim kurulunun da uygun bulması şartıyla, istekleri halinde sözleşmeli
olarak bankada çalışabilirler."
BAŞKAN - Teşekkür ederim.
Komisyon?..
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Katılmıyoruz Sayın Başkan.
BAŞKAN - Hükümet?..
DEVLET BAKANI ALİ BABACAN
(Ankara) - Hayır, katılmıyoruz.
BAŞKAN - Teşekkür ederim.
ALİ TOPUZ (İstanbul) -
Gerekçe okunsun.
BAŞKAN - Gerekçeyi okutuyorum:
Gerekçe:
Bankaya dönüp işçi
statüsünde çalışmak isteyenlere bir hak verilmiş, ancak banka yönetim kuruluna,
gerekli koşulları taşımayanların isteklerini kabul etmeme yetkisi de
korunmuştur. 
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir.
Sayın milletvekilleri, 12
nci maddeyi okutuyorum:
MADDE 12. - Bu Kanun
yayımı tarihinde yürürlüğe girer. 
BAŞKAN - Madde üzerinde
söz talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Madde kabul
edilmiştir.
13 üncü maddeyi
okutuyorum:
MADDE 13. - Bu Kanun
hükümlerini Bakanlar Kurulu yürütür.
BAŞKAN - Madde üzerinde
söz talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. 13 üncü madde kabul edilmiştir.
Sayın milletvekilleri,
tasarının tümü açıkoylamaya tabidir.
Açıkoylamanın şekli
hakkında Genel Kurulun kararını alacağım.
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler... Teşekkür
ederim. Kabul etmeyenler... Kabul edilmiştir.
Sayın milletvekilleri,
oylama için 3 dakika süre vereceğim. Bu süre içerisinde sisteme giremeyen
üyelerin teknik personelden yardım istemelerini, bu yardıma rağmen de sisteme
giremeyen üyelerin, oy pusulalarını, oylama için öngörülen 3 dakikalık süre
içerisinde Başkanlığa ulaştırmalarını rica ediyorum.
Ayrıca, vekâleten oy
kullanacak sayın bakanlar var ise, hangi bakana vekâleten oy kullandığını,
oyunun rengini ve kendisinin ad ve soyadı ile imzasını da taşıyan oy
pusulasını, yine, oylama için öngörülen 3 dakikalık süre içerisinde Başkanlığa
ulaştırmalarını rica ediyorum.
Oylama işlemini
başlatıyorum.
(Elektronik cihazla oylama
yapıldı)
BAŞKAN - Sayın
milletvekilleri, Pamukbank Türk Anonim Şirketinin Türkiye Halk Bankası Anonim
Şirketine Devri ve Bazı Kanunlarda Değişiklik Yapılmasına İlişkin Kanun
Tasarısının açıkoylama sonucunu açıklıyorum:
Kullanılan oy sayısı : 246
Kabul : 216
Ret 
: 30 (X)
Böylece, tasarı kabul
edilmiş ve kanunlaşmıştır; hayırlı olmasını diliyorum.(AK Parti sıralarından
alkışlar)
Devlet Bakanı Sayın Ali
Babacan teşekkür konuşması yapacaklardır.
Buyurun Sayın Bakan.
DEVLET BAKANI ALİ BABACAN
(Ankara) - Sayın Başkan, değerli milletvekilleri; Yüce Heyetinizin kabul etmiş
olduğu Halk Bankası ve Pamukbankın birleşmesine ilişkin bu kanunun
uygulanmasıyla bankacılık sektörünün yeniden yapılandırılmasında önemli bir
adım daha atılmış olacaktır.
Sizlerin de yakından
takip ettiği gibi, özel bankacılık sisteminin daha sağlıklı bir yapıya
kavuşturulması, kamu bankalarının operasyonel ve finansal açıdan yeniden
yapılandırılması, Tasarruf Mevduatı Sigorta Fonuna devredilen bankaların
sorunlarının çözülmesi ve sektörde gözetim ve denetimin Avrupa Birliği
standartlarına yükseltilmesi bu sürecin temel ayaklarını teşkil etmiştir.
Pamukbanka ilişkin
çeşitli alternatifler üzerinde durulmuştur ve her bir alternatif üzerinde de
yoğun çalışmalar yapılmıştır. Bankanın tasfiye edilmesi, satılması, bir iştirak
halinde kalması ya da birleştirme alternatifleri detaylı bir şekilde
incelenmiştir ve bunun sonunda, birleşmenin en uygun seçim olduğu konusunda
görüş birliğine varılmıştır. 
BAŞKAN - Sayın Bakan, bir
saniye...
Sayın milletvekilleri,
salonda büyük bir uğultu var, Sayın Bakanı dinleyemiyorum. Onun için, kendi
aramızda konuşmayı sona erdirelim.
Buyurun Sayın Bakan.
ALİ RIZA BODUR (İzmir) -
Vicdan kanaması var, uğultu ondan!
DEVLET BAKANI ALİ BABACAN
(Devamla) - Biz, devir sonrasında, Halkbankın, sektörde, aktif büyüklüğü
bakımından en büyük bankalar arasında yer alacağını görüyoruz. Halkbank,
müşterileri, kapsamlı ürün yelpazesi, geliştirilmiş hizmetler ve ülke çapında
daha güçlü bir dağıtım ağından faydalanacaktır; rasyonel şube dağılımı
gerçekleştirilmesi yoluyla operasyonel maliyetlerde de iyileşme olacaktır.
Halkbankın teknolojik altyapısı güçlü hale gelecektir ve halihazırdaki personel
durumu rasyonelleştirilecektir. Halkbank, devir sonrası, edindiği kazanımlar
sayesinde, sektördeki rekabetçi yapısını da güçlendirecek ve özelleştirme
potansiyeline yükselecektir. 
Burada,
değerlendirdiğimiz alternatifler üzerinde çok kısaca durmak istiyorum.
Pamukbank, uzunca bir süre satışa sunulmuştur; fakat, Tasarruf Mevduatı Sigorta
Fonu, teklifleri uygun görmemiştir ve bankanın satışa sunulmasından, 31.12.2003
tarihi itibariyle, Tasarruf Mevduatı Sigorta Fonu tarafından vazgeçilmiş ve
birleşmenin incelenmesi önerilmiştir. 
Eğer Pamukbank tasfiye
edilseydi, kapatılsaydı, nasıl bir bilanço ortaya çıkacaktı; bunu da irdelemede
fayda görüyorum. Öncelikle, yaş ortalaması 31 olan yaklaşık 4 000 yetişmiş
bankacıyı, maalesef, bir bakıma işsiz bırakmış olacaktık. 
ALİ RIZA BODUR (İzmir) -
Çok üzülüyorsunuz, neredeyse ağlayacaksınız!
DEVLET BAKANI ALİ BABACAN
(Devamla) - Ayrıca, 6,2 katrilyonluk nakit bir ödeme mecburiyeti ortaya
çıkacaktı. 
Sayın Koç'un da
konuşmasında değindiği ihtiyaç fazlası personel konusu var. Bakın, bu konu, 25
Kasım 2000 tarihinde çıkarılan bir yasayla, bizim Hükümetimiz döneminden önce
yapılan bir uygulamadır. Üzerinden vakit geçtiği için sanırım karıştırılıyor;
bizim dönemimizden önce yapılan bir uygulamadır. Dolayısıyla, bundan sonra, bu
bankalarımızı en rasyonel şekilde nasıl çalıştıracağız; biz buna bakacağız.
Halkbank ve Pamukbankın birleşmiş haliyle, sektörümüzün güçlü bankalarından,
genç bankalarından birisi olacağına inanıyoruz. 
Bu yasanın, ülkemize,
Türkiye bankacılık sektörüne hayırlı, uğurlu olmasını diliyorum. 
Teşekkür ediyorum. (AK
Parti sıralarından alkışlar) 
BAŞKAN - Teşekkür ederim
Sayın Babacan. 
Sayın milletvekilleri,
Elektrik Piyasası Kanunu, Doğal Gaz Piyasası Kanunu ve Petrol Piyasası
Kanununda Değişiklik Yapılması Hakkında Kanun Tasarısının müzakeresine
başlayacağız.
6.- Elektrik
Piyasası Kanunu, Doğal Gaz Piyasası Kanunu ve Petrol Piyasası Kanununda
Değişiklik Yapılması Hakkında Kanun Tasarısı ile Sanayi, Ticaret, Enerji, Tabiî
Kaynaklar, Bilgi ve Teknoloji Komisyonu Raporu (1/834) (S. Sayısı: 647)
BAŞKAN - Komisyon?.. Yok.

Komisyon bulunamadığından
görüşmeler ertelenmiştir. 
Yenilenebilir Enerji
Kaynaklarının Elektrik Enerjisi Üretimi Amaçlı Kullanımına İlişkin Kanun
Tasarısının müzakeresine başlayacağız.
7.-
Yenilenebilir Enerji Kaynaklarının Elektrik Enerjisi Üretimi Amaçlı Kullanımına
İlişkin Kanun Tasarısı ile Sanayi, Ticaret, Enerji, Tabiî Kaynaklar, Bilgi ve
Teknoloji Komisyonu Raporu (1/846) (S. Sayısı: 646) 
BAŞKAN - Komisyon?.. Yok.

Komisyon bulunamadığından
görüşmeler ertelenmiştir. 
Dernekler Kanunu Tasarısı
ve İçişleri Komisyonu Raporunun müzakeresine başlıyoruz. 
8.-
Dernekler Kanunu Tasarısı ve İçişleri Komisyonu Raporu (1/854) (S. Sayısı:
651)(X)
BAŞKAN - Komisyon?.. Burada. 
Hükümet?.. Burada. 
Komisyon raporu 651 sıra
sayısıyla bastırılıp dağıtılmıştır. 
Tasarının tümü üzerinde,
Cumhuriyet Halk Partisi Grubu adına, Kırklareli Milletvekili Sayın Mehmet
Kesimoğlu; buyurun. (CHP sıralarından alkışlar)
CHP GRUBU ADINA MEHMET S.
KESİMOĞLU (Kırklareli) - Sayın Başkan, sayın milletvekilleri; Dernekler Kanunu
Tasarısının geneli üzerinde görüşlerimi açıklamak üzere, Cumhuriyet Halk
Partisi Grubu ve şahsım adına söz almış bulunuyorum; Yüce Heyetinizi saygıyla
selamlıyorum. 
Sayın milletvekilleri,
tasarıyla ilgili bilgilerimi sizlere arz etmeden önce, tasarının komisyona ve
Genel Kurula indirilmesiyle ilgili görüşlerimi dikkatinize sunmak istiyorum. 
Görüştüğümüz yasa
tasarısı, 12 Temmuzda Bakanlar Kurulu tarafından Meclise gönderilmiş, 13
Temmuzda da komisyon gündemine alınmıştır. 
Tasarı, milletvekillerine,
İçişleri Komisyonu tarafından öğleden sonra saat 15.30'da dağıtılmış, komisyon
da, saat 17.00'de olağanüstü toplantıya çağrılmıştır. Aynı saatlerde de,
bildiğiniz gibi, Genel Kurulda, bir eski başbakan ve eski bakanlarla ilgili
soruşturma komisyonu raporları görüşülmekteydi ve birçok milletvekili arkadaşım
da Genel Kuruldaydı. Bu nedenle, komisyon toplantısına, bırakın tasarıyı
incelemeyi, okumadan geldik, katılmak zorunda kaldık. 
Meclis gündemi konusunda
alınan Meclis Danışma Kurulu önerisiyle ilgili karara elbette ki saygı
duyuyoruz; ancak, milletvekillerinin, 40 maddelik bir tasarı hakkında, birbuçuk
saatte, henüz okumadan bir inceleme yapmadan görüş belirtmesinin mümkün
olmadığını takdirlerinize sunmak istiyorum. Bu şartlar altında da, sağlıklı bir
yasama faaliyetinin yürütüldüğünü söyleyemeyiz. 
BAŞKAN - Sayın Kesimoğlu,
bir saniye.
Sayın milletvekilleri,
salonda yüksek bir uğultu var, sayın konuşmacıyı izleyemiyorum; lütfen,
uğultuyu bir keselim. 
Buyurun. 
MEHMET S. KESİMOĞLU
(Devamla) - Sayın milletvekilleri, bu durumla ilk kez karşılaşmıyoruz. AKP
İktidarının plansızlığı, programsızlığı nedeniyle, ne yazık ki bir tasarı daha,
üzerinde yeterince düşünülmeden, incelenmeden yasalaştırılmaya çalışılıyor. 
Bu konuyla ilgili Avrupa
Birliğine karşı taahhütlerimiz olduğu, komisyon toplantısında ve tasarının
genel gerekçesinde belirtilmiştir. 
Cumhuriyet Halk Partisi
Grubu olarak, Avrupa Birliğine uyum çalışmaları konusunda, hükümetin şu ana
kadar getirdiği uyum paketlerinin hepsine destek verdik ve destek vermeye de
devam edeceğiz; ancak, bu kanunları, Avrupa Birliği kriterlerini karşılamak
amacıyla, ondan daha da çok vatandaşlarımızı memnun etmek için yapıyoruz; yani,
Dernekler Kanununu, Avrupa Birliğini
memnun etmek için değil, vatandaşlarımızın yürürlükte olan kanundan duyduğu
sıkıntıları çözmek için yapmalıyız. 
Ne yazık ki, değerli
milletvekilleri, bu tasarı da alelacele hazırlanmış, yıldırım hızıyla Meclise
sevk olunmuş, komisyonda görüşülmüş ve nihayet, Genel Kurula gönderilmiştir. 80
757 derneğin, bu yasa tasarısı hakkında hiçbir fikri ya da görüşü yok. Oysa,
Dernekler Yasasının, karşılaştırmalı hukuk, evrensel normlar ve temel hak ve
özgürlükler yönleriyle ele alınarak, toplumsal mutabakatla çıkarılması
gerekmektedir. 
Hükümet tarafından söz
verilmesine rağmen, bu tasarının, derneklere danışılmadan Meclis gündemine
alınmasına derneklerin büyük tepki gösterdiği haberleri, bugün, basında -elimde
bir örneğini gördüğünüz gibi- sıkça yer almıştır. Konuyla ilgili derneklerin düzenlediği toplantıda, İçişleri
Bakanlığı Dernekler Daire Başkanlığından katılan üst düzey yetkililer,
tasarının hazırlanma sürecinde derneklerin görüşüne başvurulacağı sözünü
vermişlerdir; ancak, bu söz tutulmamıştır. Derneklerin, yeni yasa tasarısının
içeriği, ne gibi değişiklikler getirdiği konusunda en ufak bir fikirleri bile
yok. Kendilerine danışılmadan tasarının gündeme alınmasına, doğal olarak da
tepki göstermektedirler. Derneklerin yürütme ve işleyişlerini belirleyen bir
tasarıda söz verildiği halde derneklere danışılmaması, büyük bir nezaketsizlik
ve samimiyetsizliktir. 
Avrupa Birliği, eminim,
bizden bu yasaları, yasak savmak için çıkarmamızı beklemiyor. Sivil toplumu
düzenleyen bir yasada sivil toplum örgütlerinden görüş alınmamasını, acaba,
Avrupa Birliği yetkililerine nasıl açıklayacaksınız?! Kamu Yönetimi Temel
Kanunu Tasarısının 5 inci maddesinde, yasa tasarılarının hazırlanmasında meslek
kuruluşlarının ve sivil toplum örgütlerinin görüşlerinin alınması mevcuttu;
ancak, bu kuruluşları ilgilendiren bir tasarıda, onlardan görüş almaya ihtiyaç
duymadık mı diyeceksiniz?! Yasayı hazırlarken uygulamadığınız katılımcılığı,
yasayı uygularken nasıl gerçekleştireceksiniz?!
Sayın milletvekilleri,
Cumhuriyet Halk Partisi olarak, Meclisin sağlıklı bir yasama faaliyeti içerisinde
bulunmasının şartlarının oluşturulması için sık sık uyarıda bulunuyoruz.
Üzerinde yeterince tartışılmadan, araştırılmadan, ilgili sivil toplum
örgütlerinden görüş alınmadan yasalaşan tasarıların birçok sakıncası vardır. Bu
tür yasalar Sayın Cumhurbaşkanı tarafından bir kez daha görüşülmek üzere
Meclise gönderildiği ya da Anayasa Mahkemesi tarafından iptal edildiğinde,
Meclis, ülkenin önemli sorunlarını çözmek için harcayacağı zamanını, tekrar,
aynı tasarıları ele almakla geçiriyor; hem emeğimiz hem de zamanımız boşa
harcanıyor. Üstelik, halkımızın devlete, hükümete ve Meclisimize olan güveni
zedeleniyor. Bu acelecilik, plansızlık ve programsızlık, yasaların sıklıkla
değişmesine yol açıyor. Şu anda üzerinde görüşlerimizi açıklamaya çalıştığımız
tasarı, 1983 yılından bu yana yürürlükte olan Dernekler Kanunu, 36 kez
değiştirilmiş. Bir kanunun yirmibir yılda 36 kez değişmesi, hem bu kanun
çerçevesinde faaliyet gösteren derneklerde hem yasayı uygulayan kamu
görevlilerinde hem de yasa çerçevesinde hüküm veren yargı görevlilerinde
şaşkınlığa, tutarsızlığa ve güvensizliğe yol açıyor.
Sayın milletvekilleri,
diliyorum ki, yasalaştığı takdirde, bu tasarıyı çok kısa bir süre içerisinde
yeniden değiştirmek zorunda kalmayız. Umuyorum ki, AKP İktidarı, Avrupa
Birliğine olan taahhütlerine uyma konusundaki duyarlılığını Türk Halkına
verdiği taahhütlerinde de gösterir; dokunulmazlıkların kaldırılması örneğinde
olduğu gibi. Yine, umuyorum ki, bu yasa tasarısını yasalaştırmadaki acele ve
tezcanlılığını, halkımızın, çözülmesi için dört gözle beklediği sorunlara karşı
da gösterir; çalışanlar aleyhine bozulan gelir dağılımının düzeltilmesi, reel
olarak gerileyen ücretlerin artırılması, tarım ürünlerine düşük fiyat
verilmemesi, sürekli artan yoksulluk ve işsizliğin engellenmesi gibi. Bu
duyarlılığı da göstermesini İktidar Partisinden istiyoruz ve bekliyoruz.
Sayın Başkan, sayın
milletvekilleri; dernekler, bireyi üretici ve güçlü kılan, özgüven kazanmasını
sağlayan okullardır. Çağdaş ve demokratik toplumlarda, bireyler, örgütlenerek,
kendi iradeleriyle yaşadıkları ülkenin nasıl şekillenmesini istedikleri
konusundaki eğilimlerini ve görüşlerini belirtirler. Modern toplumların çoğulcu
nitelik kazanması, dernekler ve vakıflar sayesinde gerçekleşir. Birer sivil
toplum kuruluşu olan dernekler aracılığıyla, vatandaşlar, etkin bir şekilde
siyasal sisteme katkıda bulunurlar. Dernekler, vatandaşların hükümet ve diğer
siyasî kurumlar tarafından manipüle edilen ve yönlendirilen, kısıtlı, siyasal
etkiden uzak, izole edilmiş ve pasif insanlar olmasını engellerler. Dernekler,
vatandaşların ilgili oldukları konulardaki görüşlerini açıklamaları için önemli
özgürlük alanı oluştururlar; yasama ve yürütme erkinin faaliyetlerini sürekli
izlerler ve denetim altında tutarlar, vatandaşların demokratik sisteme olan
katılımlarını artırırlar, hükümetin kamu kurum ve kuruluşlarının çalışmaları
konusunda halkı bilgilendirirler, hükümet politikalarına karşı alternatif
üretirler; parti gruplarının programlarında olmayan konuları gündeme getirerek
halkın öncelik ve tercihlerinin dikkate alınmasını sağlarlar. Bu
özellikleriyle, bağımsız, özgür ve özerk bireyin oluşmasına katkıda bulunurlar.

Dernekler, ülkemizde,
demokrasi kültürü ve felsefenin yaygınlaşması ve yerleşmesi için önemli
işlevler üstlenmişlerdir. 12 Eylül sonrasında dernekler, terör örgütleriyle
birlikte baskı altına alınmıştır. Örgütlenme özgürlüğüne ve dernek kurma
hakkına bir güvenlik sorunu olarak yaklaşılması nedeniyle, devlet ile sivil
toplum kuruluşları arasında güven bunalımı doğmuştur. Derneklerin kurulması
katı kurallar altına alınmış, faaliyetlerine kuşkuyla yaklaşılmıştır. Son
yıllarda, Anayasamızda ve Dernekler Yasasında yapılan değişikliklerle,
demokratikleşme yolunda önemli adımlar atılmıştır; ancak, tüm bu değişikliklere
rağmen, Avrupa Birliği ülkelerindeki standartlara ulaşılamamıştır. Avrupa
Birliği ülkelerindeki uygulamalar ve yasal çerçeve dikkate alınarak hazırlanan
bu yasa tasarısı, birçok konuda önemli ve olumlu yenilikler getirmektedir. 
Yürürlükte olan Dernekler
Kanununa göre, belli suçlardan mahkûm olan kişilerin ve 18 yaşından küçük
olanların dernek kurmaları yasaktır. Oysa, Avrupa ülkelerinde tüm gerçek ve
tüzelkişiler dernek kurabilmektedir. Hüküm giymiş kişilere dernek kurma yasağı
Avrupa ülkelerinde bulunmamaktadır. Ayrıca, sabıkalı kişilerin dernek
kurmasının yasaklanması, Avrupa İnsan Hakları Konvansiyonuna aykırıdır.
Görüştüğümüz tasarıyla, bu konuda demokratik ve gerekli bir adım atılmıştır. 
Sayın milletvekilleri,
çocukların dernek kurmalarının yasaklanması, yine Avrupa İnsan Hakları
Konvansiyonuyla bağdaşmamaktadır. Konvansiyon, dernek kurma hakkının herkes
için geçerli olduğunu belirtmektedir. Ayrıca, bu yasak, çocukların dernek kurma
hakkına sahip olduğunu açıkça belirten Çocuk Hakları Konvansiyonuna da
aykırıdır. Görüştüğümüz yasa tasarısıyla, 15 yaşından küçük çocuklara dernek
kurma ve üye olma hakkı tanınmıştır. İçişleri Komisyonunda verilen bir
önergeyle bu yaş 12'ye indirilmiş; ancak, bu yaştaki çocukların fiil ehliyetine
sahip olmadığı gerekçesiyle yönetim ve denetim kurullarında üye olmamaları
öngörülmüştür. Ancak, konuşmamın başında ifade etmeye çalıştığım aceleden
olacak ki, 2001 yılında kabul edilen 4721 sayılı Türk Medenî Kanununun 64 üncü
ve 68 inci maddelerine aykırı bir durum oluşmuştur. Türk Medenî Kanununun 64
üncü maddesine göre, ancak fiil ehliyetine sahip kişiler derneklere üye olma
hakkına sahiptir. Değiştirilen madde gerekçesinde öne sürüldüğü gibi, 12-15
yaşındaki çocuklar fiil ehliyetine sahip değillerse, Türk Medenî Kanununun 64
üncü maddesi gereğince derneğe üye olamazlar. Aynı kanunun 68 inci maddesi ise,
dernek üyelerinin eşit haklara sahip olduğunu ve üyenin, derneğin yönetimine
katılma hakkı olduğunu hükme bağlamaktadır. Dolayısıyla, tasarının komisyonda
değiştirilen 3 üncü maddesiyle, 12-15 yaş arasındaki çocukların derneğin
yönetimine katılmaları engellenemez. 
Bu konu, kanun üzerinde
yeteri kadar inceleme ve düşünme zamanı olmaması nedeniyle, komisyon
görüşmeleri sırasında -iyi niyetle düşünecek olursak- dikkatten kaçmıştır.
Hükümet temsilcisi de gerekli uyarıyı yapmamıştır. Eğer hükümet ve komisyon bu
konuda bir düzenleme yapmak istiyorsa, tasarının değiştirilen ve yürürlükten
kaldırılan hükümlerini düzenleyen 38 inci maddesinde, Türk Medenî Kanununun 64
ve 68 inci maddelerine göre gerekli değişikliklerin yapılmasını sağlamalıdır.
Tasarı bu şekilde çıkarıldığı takdirde, Türk Medenî Kanununun 64 ve 68 inci
maddelerine aykırı olacaktır. Cumhuriyet Halk Partisi Grubu olarak, hükümeti bu
konuda uyarmayı görev kabul ediyoruz. 
Tasarıda getirilen bir
başka olumlu nokta, mevcut yasada öğrencilerin dernek kurmalarına getirilen
kısıtlamaların ortadan kaldırılmasıdır. Bu tasarıyla öğrenciler, Türkiye'de
diğer bireyler aynı haklara ve özgürlüklere sahip olmuş ve öğrenci
derneklerinin ayrıcalık yaratan hükümleri yürürlükten kaldırılmıştır. Ayrıca,
dernekler üzerindeki denetim azaltılmış, genel kurul toplantılarında hükümet
komiseri bulundurma zorunluluğundan vazgeçilmiştir. Derneklerin tüzük ve genel
kurul toplantılarını ilan etme zorunluluğu ortadan kaldırılmıştır.
Sayın milletvekilleri,
derneklerle ilgili Avrupa Birliği standartlarına uygun düzenlemeler yaparken,
ülkemizin bazı gerçeklerini gözardı etmemeliyiz. Sivil toplum hayatımız, bazı
konularda Avrupa ülkelerinden önemli farklılıklar göstermektedir. Türkiye'de
faaliyetini gösteren 80 757 derneğin çok azı, karar alma süreçlerine katkıda
bulunmaktadır. Meclise görüş bildiren, komisyon toplantılarına görüş bildirmek
üzere katılan dernek sayısı yok denilecek kadar azdır. 
Eğitim, sağlık ve benzeri
konularda yüzlerce dernek olmasına rağmen, yalnızca birkaç derneğin ismi
kamuoyunda yer almaktadır. 80 757 dernek bulunmasına rağmen, halkımızın çok azı
derneklere üyedir. Bu konuda ilgili devlet kuruluşları tarafından yapılmış bir
çalışma var mı bilmiyorum; ama, çeşitli bilimsel araştırmalarda, ülkemizde
sivil toplum kuruluşlarına üyeliğin yüzde 6 ile yüzde 8 arasında değiştiği
ifade edilmektedir. Bu oran, birçok Avrupa ülkesinde yüzde 60 civarındadır. 
Ülkemizdeki dernekler,
genelde birkaç kişinin kontrolü altındadır. Dernekler kendi üyelerine
danışmadan, yani, katılımı sağlamadan karar almaktadır. Derneklerin birkısmı,
faaliyetlerini hem kendi üyelerinden hem de
kamuoyundan saklamaktadır.
Ülkemizde, Avrupa
ülkelerinde benzeri görülmedik bir şekilde, dernekler, hemşerilik, etnik köken
ve dinî inançlar konusunda yapılanmaktadır. Ülkemizdeki derneklerin pek çoğunu,
yaşatma, koruma ve güzelleştirme dernekleri oluşturmaktadır. Milan'da Roma'yı
yaşatma ve güzelleştirme derneği var mı bilmiyorum, Manchester'de Londra'yı
yaşatma ve güzelleştirme dernekleri var mı bilmiyorum; ama, hiç sanmıyorum ki
olsun. Çünkü, Avrupa ülkelerinde dernekler, cemaat bağlarının çözüldüğü, kendi
özel çıkarları doğrultusunda ya da ilgi duyduğu alanlarda etkinlik gösteren
bireylerden oluşur. Cemaatler, modern toplumda var olmakta, kendini
ispatlamakta zorluk çeken insanların kaçış yerleridir. Bu cemaatler, özgür
düşünen, bağımsız ve demokrasi kültürünü özümsemiş bireylerin yetişmesine uygun
ortamlar değildir. 
Görüştüğümüz yasa
tasarısıyla, dinî ve etnik cemaat niteliği taşıyan derneklerin, laik,
demokratik, sosyal hukuk devletine aykırı faaliyet göstermeleri kolaylaşmıştır.
Unutulmamalıdır ki, 20 derneğin ve 88 vakfın, Türkiye Cumhuriyetinin temel
özelliklerini ortadan kaldırmaya yönelik çalışmalarının olduğu, dinî bir
cemaatle ilişkilerinin olduğu iddiaları basında sıkça yer almıştır.
Sayın milletvekilleri, bu
yasa tasarısıyla, Türkiye'deki derneklerin yurtdışında kurulmuş derneklere
katılmaları için izin alma zorunluluğu kaldırılmıştır; yurtdışındaki
derneklerde, Dışişleri Bakanlığının görüşü ve İçişleri Bakanlığının onayıyla
faaliyet gösterilmesine izin verilmesi öngörülmüştür. Görüş ve onay
süreçlerinde mütekabiliyet, yani karşılıklılık ilkesinin gözetilmesinin önemli
ve gerekli olduğunu düşünüyoruz.
Bazı Avrupa ülkelerinde
siyasî konularda faaliyet göstermesi yasak olan sivil toplum kuruluşları,
ülkemizde bazı hassas konularda siyasî faaliyetlerde bulunmaktadır. Kısa bir
süre önce öldürülen değerli bilim adamı Necip Hablemitoğlu, araştırmalarında,
bu tür kuruluşların Türkiye'nin etnik, dinsel ve mezhepsel farklılıklarını
derinleştirerek ulus devleti zaafa uğratmaya çalıştıklarına dair önemli
iddialar gündeme getirmişti. Bu vesileyle, bir kez daha, hükümetin bu cinayeti
bir an önce aydınlatmasını ve faillerini adalete teslim etmesini beklediğimizi
ifade etmek istiyorum.
Cumhuriyet Halk Partisi
olarak, hak ve özgürlüklerin genişletilmesinin, sivil toplumun
güçlendirilmesinin her zaman yanındayız; ancak, bu tasarıyla getirilen özgürlük
alanının, bölücü ve şeriatçı yapılanmaların Türkiye Cumhuriyetinin temel
niteliklerine karşı faaliyet yürütmeleri için kullanılmasının da karşısındayız.

(Mikrofon otomatik cihaz
tarafından kapatıldı)
BAŞKAN -Sözlerinizi
tamamlar mısınız.
Buyurun.
MEHMET S. KESİMOĞLU
(Devamla) - Teşekkür ediyorum Sayın Başkan.
Etnik ve dinî temelli
dernekler, vatandaşların, ulusun, ortak değerlerine olan bağlılığını kendi
etnik ve dinî değerlerine doğru yönlendirebilirler. Bu tür dernekler,
demokratik ulusal kültürü reddederek kendi alt kültürlerini oluşturabilirler. 
Sonuç olarak, bu yasa
tasarısıyla çerçevesini genişletmek istediğimiz demokrasi, sivil toplum
örgütlerinin fazla ayrışması sonucunda tehlikeye girebilir; yakın geçmişimizde
bunun acı örneklerini birlikte yaşadık. Derneklerin özgürlük alanını genişleten
bu tasarıyı görüşürken, geçmişimizdeki bu deneyimleri gözardı etmemeli ve
ülkemizde faaliyet gösteren şeriatçı ve bölücü örgütleri görmezden
gelmemeliyiz.
Sayın Başkan, sayın
milletvekilleri; tasarının "Yardım ve işbirliği" başlıklı 10 uncu
maddesi, yürürlükte olan yasada olmayan yeni bir düzenleme getirmektedir.
Artık, dernekler, kamu kurum ve kuruluşlarıyla görev alanlarına giren konularda
ortak proje yürütebileceklerdir. Bu projelerde kamu kurum ve kuruluşları, proje
maliyetlerinin en az yüzde 50'si oranında aynî ya da nakdî katkı
sağlayabileceklerdir. Bu tür bir hüküm, Kamu İhale Kanununun by-pass edilmesi
anlamına gelecektir. Oldukça yüksek meblağlı projeler, ihaleye çıkmadan,
sorgusuz sualsiz, iktidar yandaşı derneklere peşkeş çekilebilecektir. 
Kamu kurumları
milyonlarca dolarlık bilişim projeleri yürütmektedirler. Herhangi bir kamu
kuruluşu, ihaleye çıkmadan, yürüttüğü projeyi hükümetin yandaşı olan bir
derneğe rahatça verebilecektir. Proje bedelinin yarısının sorgusuz sualsiz bir
derneğe bir kamu kuruluşu tarafından verilmesi, daha bu senenin başında AKP
iktidarı tarafından yasalaştırılan 5072 sayılı Dernek ve Vakıfların Kamu Kurum
ve Kuruluşlarıyla İlişkilerine Dair
Kanunu da by-pass etmektedir. Ocak ayında kabul edilen bu kanunun 2 nci
maddesi, bu kanun kapsamındaki derneklere, kamu kurum ve kuruluşlarının
bütçelerinden ödenek, yardım veya herhangi bir kaynak aktarılmasını
yasaklamaktadır. Her ne kadar, görüştüğümüz maddede, bu kanun hükümlerinin saklı
olduğu belirtilse de, düzenleme, suiistimallere ve usulsüzlüklere son derece
açıktır.
Sayın milletvekilleri,
kamu vakıfları ve dernekleriyle ilgili araştırma komisyonuna gelen bilgilerden
biliyorum, Dernekler Dairesi, son derece kısıtlı imkânlarla görev yapmaktadır.
Türkiye'deki dernek denetçilerinin sayısı 12'dir ve önemli bir kısmı Ankara'da
oturmaktadır. Bu kadar kişinin, kendilerine iletilen ihbarlara yanıt vermeleri
mümkün değildir. Bu dairenin ve taşra teşkilatının güçlendirilmesi için
İçişleri Bakanlığının harekete geçmesinin yararlı olacağı düşüncesindeyim.
BAŞKAN - Sayın Kesimoğlu,
sözlerinizi toparlayabilir misiniz.
MEHMET S. KESİMOĞLU
(Devamla) - Bitiriyorum Sayın Başkanım.
Bu görüşlerimizin,
hükümet, komisyon ve Genel Kurul tarafından dikkate alınacağı ümidiyle,
hepinize tekrar teşekkür ediyor, saygılarımı sunuyorum. (CHP sıralarından
alkışlar)
BAŞKAN - Teşekkür ederim
Sayın Kesimoğlu.
Şahsı adına, Afyon
Milletvekili Sayın Reyhan Balandı; buyurun. (AK Parti sıralarından alkışlar)
REYHAN BALANDI (Afyon) -
Sayın Başkan, değerli milletvekilleri; 1983 yılında yürürlüğe giren 2908 sayılı
Dernekler Kanununda, dernek kurma, derneklere üye olma ve derneklerin
faaliyetlerine önemli ölçüde yasak ve kısıtlamalar getirilmesi, derneklere
ilişkin iş ve işlemlerin yürütülmesinin güvenlik birimlerine bırakılması,
devlet ile sivil toplum örgütleri arasında sağlıklı bir diyalog ve işbirliği
ortamının oluşturulmasına engel olmuştur. Hazırladığımız tasarıyla, sadece
Avrupa Birliği uyum yasalarının gereği olarak değil, Türk Halkının bu
özgürlüklere layık olduğu ve Türk Halkına güvenmemiz gerektiği düşüncesiyle,
fevkalade özgürlükçü bir anlayış getiriyoruz. 
Bu tasarının komisyona
gelmeden önceki hazırlık safhasında, yüzlerce derneği bünyesinde toplayan
onlarca derneğin temsilcilerinin görüşlerine başvurulmuş ve o doğrultuda
çalışma yapılmıştır. Sivil toplum örgütlerinin faaliyet alanlarını ve
özgürlüklerini genişlettiğimiz bu tasarı, bir reform niteliğindedir. Dernekler
mevzuatında yapılan en önemli değişikliklerden biri, derneklere ilişkin iş ve
işlemleri yürütme görevinin, Emniyet Genel Müdürlüğü ve taşra güvenlik
birimlerinden alınarak, İçişleri Bakanlığı bünyesinde sivil bir birim olarak
dernekler dairesi başkanlığı ile bu daireye bağlı, il ve ilçelerdeki dernekler
birimlerinin kurulmasıdır. 
Bu tasarıyla,
uluslararası Çocuk Haklarına Dair Sözleşme gereğince, çocukların dernek
kurabilmesine imkân tanınmasına ilişkin 3 üncü maddede, artık çocuklarımız da,
toplumsal, ruhsal, ahlakî, bedensel ve zihinsel yetenekleri ile spor, eğitim ve
öğretim haklarını, sosyal ve kültürel varlıklarını, aile yapısını ve özel
yaşantılarını geliştirmek amacıyla çocuk dernekleri kurabilecekler. Hatta,
yaptığımız düzenlemeyle, pek çok Avrupa ülkesinin de önüne geçerek, 12 yaşını
bitiren küçüklerin de çocuk derneklerine üye olabilmelerini sağlıyoruz. Bu
sayede, çocuklarımızın bilinçli bir şekilde yönetime ve demokrasiye katkı ve
katılımları küçük yaşlarda kazandırılacak, bu da Türk toplumunun kısa sürede
çok mesafe almasına olumlu katkı sağlayacaktır. 
Bunun yanında,
yükseköğretim kurumlarına kayıtlı öğrencilerin kurduğu öğrenci dernekleriyle
ilgili sınırlandırmaların kaldırılması, yabancı derneklerin Türkiye'de
temsilcilik açabilmesine veya dernek kurucusu olabilmesine imkân tanınması,
derneklerin işlemlerinin basitleştirilmesi ve devletle ilişkilerinde
bürokrasinin azaltılması, örneğin, dernek üyelerinin ve yönetim kurulu
üyelerinin adlî sicil kayıtlarının istenilmemesi, bildiri yayınlanmasındaki
sınırlandırmaların kaldırılması, derneklerin genel kurul toplantılarında
hükümet komiseri zorunluluğunun kaldırılması, derneklerin taşınmaz mal
edinmesindeki sınırların kaldırılması, engelli dernekleri tarafından kurulacak
federasyon ve bu tür federasyonların kuracakları konfederasyonlar konusundaki
sınırlandırmaların kaldırılması gibi, önemli değişiklikler gerçekleşecektir.
Derneklerin en çok
mustarip olduğu konu olan usul ve şekil hatalarından dolayı doğrudan uygulanan
cezaî müeyyideler yerine, öncelikle derneklerin yazılı olarak uyarılmasını ve
otuz gün içerisinde hata ve eksikliklerini giderme imkânı verilmesini
öngörüyoruz. Bu sayede, önceki uygulamalardan mustarip olan pek çok sivil
toplum örgütü, büyük ölçüde rahatlayacaktır. 
Demokratik ve siyasal
sistemlerin kurumlaştırılmasında sivil toplum örgütlerine verilen önemin
artırılması, en önemli etkendir. Bu düşünceden hareketle, çağdaş bir yönetim
için, kamu kurum ve kuruluşları ile sivil toplum örgütleri arasında ilişkiyi
geliştirecek, çok yönlü ve sürekli kılacak bu yasa tasarısı, 22 nci Dönem
Parlamentosunun, iktidar ve muhalefetiyle, sivil toplum örgütlerine ve onların
özgürce gelişmesine ne denli önem verdiğinin bir göstergesi olacaktır. 
Bu duygularla, İçişleri
Komisyonumuzun Değerli Başkanı ve üyelerine, tüm milletvekili arkadaşlarıma ve
emeği geçenlere, katkılarından dolayı teşekkür ediyor, hepinizi saygıyla
selamlıyor, iyi tatiller diliyorum. (Alkışlar)
BAŞKAN - Teşekkür ederim
Sayın Balandı.
Şahsı adına, Antalya
Milletvekili Sayın Mevlüt Çavuşoğlu; buyurun. (AK Parti sıralarından alkışlar)
MEVLÜT ÇAVUŞOĞLU
(Antalya) - Sayın Başkan, değerli milletvekilleri; Dernekler Kanunu Tasarısı
hakkında şahsım adına söz almış bulunuyorum; hepinizi saygıyla selamlıyorum.
Çağdaş toplumlarda, sivil
toplum örgütleri, demokrasinin vazgeçilmez temel taşlarından biridir ve
toplumların sosyal, ekonomik ve kültürel kalkınmalarında önemli roller
üstlenmektedir. Avrupa Birliğiyle uyum sürecinde, demokratikleşme alanında
önemli adımlar attık; ama, ülkemizde, maalesef, sivil toplum örgütleri,
yeterince gelişip, toplumsal kalkınmamıza yeterince katkı sağlayamamıştır. Bu
durum, demokrasinin bir ayağının sakat kalmasına ve toplumun kalkınmasına sivil
toplum kuruluşlarının yeteri kadar katkı sağlayamamasına neden olmuştur. 
Görüşmekte olduğumuz yeni
Dernekler Kanunu Tasarısı, başta dernekler olmak üzere, sivil toplum
kuruluşlarının gelişiminin önündeki yasal engelleri önemli ölçüde kaldırmakta,
sivil toplum örgütlenmesinin toplumun bütün kesimlerine yayılmasına imkân
sağlamakta ve dernek kurma özgürlüğü genişletilmekte, sivil toplum
kuruluşlarının malî destek sağlamaları kolaylaştırılmakta, sivil toplum ve
insan hakları alanındaki mevzuatı taraf olduğumuz uluslararası sözleşmelerle
uyumlu hale getirmektedir. 
Değerli milletvekilleri,
halen yürüklükte olan 2908 sayılı Dernekler Kanunu, birçok benzer yasada olduğu
gibi, 1970'li yıllarda toplumsal hayatta karşılaşılan çıkmaz ve karmaşalarla ve
onların sonucu olarak bunlara bir tepki olarak hazırlanmıştır. Kanun, genel
anlamda sivil toplum örgütlenmesini devletin varlığı için bir tehdit faktörü
olarak görmüş, dernek kurma, derneklere üye olma ve derneklerin faaliyetlerine
önemli ölçüde yasak ve kısıtlamalar getirmiştir. Bu durum, ülkemizde devlet ile
sivil toplum kuruluşları arasında derin bir güven bunalımına neden olmuştur.
Kanundaki bu yaklaşım uygulamaya da yansımış ve oluşan güven bunalımı daha da
derinleşmiştir. Kanunda birçok kez değişiklik yapılmasına rağmen, içerdiği
yasaklayıcı yaklaşım ve sivil toplum kuruluşlarına duyulan güvensizlik hissi
varlığını devam ettirmiştir. Örneğin, dördüncü, altıncı ve yedinci uyum
paketlerinde sivil toplumlarla ilgili, derneklerle ilgili bazı yenilemeler,
iyileştirmeler yapılmıştır; ama, bu yeterli olmamıştır. 
Değerli milletvekilleri,
değişen ulusal ve uluslararası sosyoekonomik şartlar dahilinde ülkemizdeki
sivil toplum kuruluşlarının ve kaçınılmaz olarak demokrasinin gelişmesi ve
tabana yayılması mevcut mevzuat ve sivil toplum anlayışıyla mümkün
gözükmemektedir. 
Değişim etkilerini birçok
alanda göstermekte, ülkeleri ve toplumları değişmeye zorlamaktadır. Öncelikle,
gelişen teknoloji sayesinde bilginin tabana yayılması inanılmaz derecede
hızlanmış ve dünya global bir köy haline gelmiştir. Globalleşme sürecinde
ortaya çıkan fırsatları ve tehditleri önceden görmek ve önlemleri almak
bakımından devletin yasama, yürütme ve yargı organlarının yanında, sivil
toplumun da güçlenmesi ve bu süreçteki yerini alması hayatî önemi haizdir. 
İkinci önemli değişim
süreci de, ülkemizin içinde bulunduğu demokratikleşme sürecidir. Bu süreç, Yüce
Atatürk'ün bize gösterdiği muasır medeniyetler seviyesine ulaşma hedefinin son
halkasını oluşturmaktadır. 
Sağlıklı bir demokrasi,
bütün toplum kesimlerinin yeteri ölçüde temsili ve bu yolla toplumda
çoksesliliğin sağlanmasıyla mümkün olacaktır. Bu bağlamda, siyasî partiler,
sendikalar, dernekler, vakıflar ve diğer gönüllü kuruluşların yeteri ölçüde
güçlenerek kurumsallaşmaları, sivil toplum-devlet otoritesi dengesinin
kurulmasını ve bu yolla demokrasinin güvence altına alınmasını sağlayacaktır.
Sivil toplum kuruluşları,
çoğulcu ve katılımcı demokrasinin ve sağlıklı toplumsal yapının vazgeçilmez
unsurları olarak, toplumsal sorunların kalıcı, dengeli ve sorunsuz bir biçimde
çözümlenmesinde ve kamu sektörünün yetersiz kaldığı alanlarda topluma hizmet götürmede
önemli role sahiplerdir ve bu rollerini yeterince yerine getirebilmeleri için,
sivil toplum kuruluşları için yasal ve kurumsal yapının geliştirilmesi
zorunluluk arz etmektedir.
Üçüncü ve en önemli
değişim ise, ülkemizin Avrupa Birliğine üyelik sürecinde siyasî, ekonomik ve
hukukî alanlarda yapması gereken reformlardan kaynaklanmaktadır. Sanayileşmiş
toplumların ve Avrupa kimliğinin yansıması ve ayrılmaz bir parçası haline gelen
sivil toplum, sosyal Avrupa'nın inşaında ve Avrupa'nın bütünleşmesinde de
önemli bir yere sahiptir. AB'nin tarihsel gelişimi izlenirse, topluluk
politikalarında ve etkinliklerinde sivil toplumun, insan haklarının ve
demokratik değerlerin giderek daha fazla önem kazandığı görülmektedir. Artık,
her şeyi devletten beklemeyen Avrupa toplumları, temsil ettikleri farklı
çıkarlar, ilgi alanları ve hedefleri için yerel, bölgesel ve ulusal düzeyde
örgütlenmekte ve bu örgütlenme Avrupa çapında hızla yayılmaktadır. Böylelikle,
kitlelerin taleplerini daha güçlü bir şekilde dile getirmektedirler.
Adaylık statüsü 1999
Aralık ayında Helsinki'de Avrupa Birliği Konseyince kabul edilen ve AB'yle uyum
hazırlıkları için kolları sıvayan Türkiye'nin penceresinden sivil toplum ve
AB'yle ilişkileri ele alındığında, Türkiye'de de sivil toplumun çeşitli
konularda sesini yükselttiği ve rolünün giderek arttığı izlenmektedir. Sivil
toplum, AB'yi oluşturan yasal belgeler, politikalar, yasal çerçeveler, kurumsal
yapının tamamı olan müktesebatın da çok önemli bir unsurudur. Müktesebat,
özellikle de sosyal politika ve istihdam başlığı, topluluk hükümlerinin
uygulanması için gerekli yapılar arasında sosyal ortaklarla sivil toplumu
oluşturan ve sosyal güvenlik, kadın ve erkeklere eşit fırsatlar, yoksullukla
mücadele ve ırkçılıkla savaş gibi konularda etkin bir biçimde çalışan sivil
toplum kuruluşlarına ve aktörlerine de yer vermektedir. Bu bakımdan, Helsinki
sonrası dönemde bir aday ülke olarak Türkiye'de örgütlü sivil toplumun AB'ye
uyum sürecinde aktif katılımının sağlanması daha çok önem arz etmektedir. 
Bu konu katılım
ortaklığında da vurgulanarak, Türkiye'nin kısa vadeli önceliklerinden biri
olarak, toplanma ve dernek kurmaya ilişkin yasal ve anayasal garantilerin
güçlendirilmesi ve sivil toplumun gelişimini teşvik etmesi önerilmiştir. AB'de
olduğu gibi Türkiye'de de sivil toplum, yönetimde yeni açılımların,
işbirliklerinin, sorumluluk paylaşımının, şeffaflığın, toplumda ise uzlaşmanın
ana itici gücü olmaya adaydır. 
Değerli milletvekilleri,
bu tasarının kabul edilmesiyle, halkımız, dernek kurma ve derneklerle ilgili
diğer işlemlerde daha az bürokrasiyle karşılaşacak, derneklerle ilgili daha az
masrafta bulunacak, devletle olan güven bunalımını aşacak, hatta devletin
desteğini hissedecektir; yine bu tasarıyla, yurtdışından daha fazla yardım
alabilecek, daha geniş kapsamlı dayanışma platformları oluşturabilecek, daha
geniş alanda faaliyette bulunabilecek, uluslararası ilişkilerde bulunmak
suretiyle AB'ye üyelik sürecinde katkıda bulunacaklardır. 
Yeri gelmişken, AB
sürecinde bugüne kadar katkıları bulunan bütün sivil toplum örgütlerine
huzurlarınızda bir kere daha teşekkür etmek istiyorum. 
Değerli milletvekilleri,
yine bu tasarıyla, derneklerimiz daha da güçlenecek ve devletin belli
alanlardaki yükümlülükleri sivil toplum tarafından paylaşılacak, toplum ile devletin
barışması projesi ana dinamosunu oluşturacak ve AB yolunda sadece devlet
kurumlarının değil, aynı zamanda sivil toplum kuruluşlarının katkıları da somut
hale gelecektir. 
Yine bu tasarıyla, daha
geniş halk kitleleri örgütlenme özgürlüğünü kullanabilecek; devlet ile
dernekler, toplumsal hayatın aktörleri olacak ve ortak projeler yürütebilecek;
çocuklarımız, küçük yaşlardan itibaren çocuk dernekleri kurmak suretiyle, daha
demokratik bir kültürle yetişecek, kısaca örgütlü toplum ile devlet, ortak kalkınma
hedefinde sinerji oluşturacaklardır.
Değerli milletvekilleri,
katılımcı demokrasiye inanan AK Parti Grubu ve şahsım olarak bu yasayı
desteklediğimizi söylerken, bu duygularla hepinize saygılar sunuyorum. Sizlere,
seçim bölgelerinizdeki çalışmalarınızda başarılar diliyorum. 
Tatilini Antalya'da
geçirmek isteyen arkadaşlarımızı orada görmekten büyük mutluluk duyacağımızı
söylüyorum. 
Çok teşekkür ediyorum.
(Alkışlar)
BAŞKAN - Teşekkür ederim
Sayın Çavuşoğlu.
Sayın milletvekilleri,
tasarının tümü üzerindeki görüşmeler tamamlanmıştır. 
Maddelerine geçilmesini
oylarınıza sunuyorum: Kabul edenler... Teşekkür ederim. Kabul etmeyenler...
Kabul edilmiştir.
1 inci maddeyi
okutuyorum:
DERNEKLER KANUNU TASARISI
BİRİNCİ BÖLÜM
Amaç, Kapsam ve Tanımlar 
Amaç ve kapsam
MADDE 1. - Bu Kanunun
amacı; dernekler, dernek şube veya temsilcilikleri, federasyonlar,
konfederasyonlar ve yabancı dernekler ile merkezleri yurt dışında bulunan
dernek ve vakıf dışındaki kâr amacı gütmeyen kuruluşların Türkiye'deki şube
veya temsilciliklerinin yasak ve izne tâbi faaliyetlerini, yükümlülüklerini,
denetimlerini ve uygulanacak cezalar ile derneklere ilişkin diğer hususları
düzenlemektir.
BAŞKAN - Teşekkür ederim.
Madde üzerinde Cumhuriyet
Halk Partisi Grubu adına, Denizli Milletvekili Sayın Mustafa Gazalcı; buyurun.
CHP GRUBU ADINA MUSTAFA
GAZALCI (Denizli) - Sayın Başkan, değerli milletvekilleri; 651 sıra sayılı
Dernekler Yasası Tasarısı üzerinde Cumhuriyet Halk Partisi Grubu adına ve
kişisel olarak söz aldım; tümünüzü saygıyla selamlarım.
Değerli arkadaşlar,
yasama yılının son günü, önemli bir yasa tasarısını görüşüyoruz. Dernekler,
demokrasinin temelidir, örgütlenmenin temelidir. İnsanlar, amaçlarını, bir
araya gelerek dernek kurarak benimsetirler, kamuoyu oluştururular. Türkiye'de
80 000'in üzerinde dernek olmasına karşın, Türk toplumu, ne acı ki, 
örgütlü bir toplum
değildir; yeterince derneklerde, sendikalarda, siyasî partilerde
katılımcılığını gösteremez. Çağdaş, ileri ülkelerde, örneğin İskandinav
ülkelerinde bir kişi 7-8 derneğe üye olmuşken, bizim ülkemizde belirli sayıda
insan bu örgütlenme hakkından yararlanır. O yüzden de, İsveç'in nüfusunu 7-8
kat fazla kabul ederler, insanların katılımcılığı açısından.
Görüştüğümüz bu Dernekler
Kanunu Tasarısı, gerçekten birçok olumlu iyileştirmeler yapıyor Dernekler
Yasasında. Bunlar güzel, olumlu adımlar; ancak, bu tasarı içerisinde de kimi
düzeltilmesi gereken yanlar var; çünkü, bu yasalar, Avrupa Birliği uyum
yasalarına uygun olarak, biraz da görüşme tarihi almak için yapılan iyileştirmeler.
Elbette, buna Türk halkı layıktır, olması da gerekir. Örneğin, Uluslararası
Çocuk Hakları Sözleşmesini Türkiye olarak çoktan imzaladığımız ve sözleşmede
çocukların dernek kuracağı açıkça belirtildiği halde, ancak bu tasarı
yasalaşırsa çocuklarımıza dernek kurma hakkını tanıyoruz, o da belirli
alanlarda yine. 
Ayrıca, bürokratik
engeller azalıyor, dernek üyelerinin kısıtlılığı azaltılıyor ve etkinlik
alanları biraz daha artırılıyor. Bunlar işin olumlu yönleri. Peki, bu tasarıda
olumsuz olarak ne var; özellikle 13 üncü maddeyi bir kez okumanızı diliyorum.
Belki de dernekçiliğimizde ilk kez, olmaması gereken bir ibare konulmuş; dernek
yöneticilerinin, deneticilerinin ücret alabileceği vurgulanmış; oysa,
dernekçilik gönüllülük işidir, parayla yapılmaz. Dernek bir şirket değildir.
Son derece sakıncalıdır dernek yöneticilerinin, deneticilerinin para alması;
ama, dernekler, tabiî, kimi işlerini yapabilmek için birtakım elemanları
barındırırlar ve onları ücretle tutarlar; ama, dernek yöneticilerinin,
deneticilerinin, başkan ve üyelerinin para alması son derece sakıncalıdır.
Önergelerimiz var; bunların düzeltilmesini diliyoruz. 
Bir de, değerli
arkadaşlar "ateş doludur, tutma yanarsın" gibi, burada, dernek kurmak
özgürdür, etkinlikler yapabilirsiniz; ancak, şunlar, şunlar, şunlar olduğu
takdirde şu kadar para cezası, şu kadar hapis cezası denilmektedir cezalar
kısmında. Bir hakkı bir elinizle veriyorsunuz, öteki elinizle, cezalarla
caydırıyorsunuz. Elbette, yaptırımı olacak.
Değerli arkadaşlar,
bakın, milyarlara varan cezaların ödenmesi çok güçtür. Bir yıl, iki yıl
dernekçilik yapıldı diye hapis yatmak çok güçtür. Şimdi, ben, dernekçilik
yaparak buraya geldim, özellikle eğitim derneklerinde çalıştım. Eğitimciler
Derneğinin son yaşadığı bir olayı size anlatmak istiyorum, Sayın Bakanım da
dinlesin. Biz, bir dergi çıkarıyoruz "abece" adında; eğitim dergisi,
meslek dergisi. Yönetim değişikliği sırasında 
isim bildirilmediği için,
başkan değişikliğinde isim bildirilmediği için dernek sahibi olarak dernek başkanına
ve yazı işleri müdürüne 3 milyar liranın üstünde ayrı ayrı ceza geldi. 
Değerli arkadaşlar,
burada, öyle, milyara varan cezalar var. Bu işler hatayla yapılmış olabilir,
bilmeden işlenmiş olabilir; büyük bir kasıt yoksa, insanlara en az 500 000 000
- 1 000 000 000 lira ceza verilmesi doğru değildir. Hele, hapis; o, daha da
kötü bir şeydir. Yatanlar bilir, insanların özgürlüğünü almak, hele dernekçilik
yaptı diye almak çok yanlıştır. Çünkü, geçmişte, bu hakları önce kullandırdık,
sonra o hakkı kullananları cezalandırdık. 
Ben, burada, zaman zaman
dile getirdim; TÖBDER (Tüm Öğretmenler Birleşme ve Dayanışma Derneği) 200 000
üyeli büyük bir dernekti; onun yöneticileri askerî mahkeme tarafından
cezalandırıldı ve mallarına Hazine el koydu; 1981, yani, 12 Eylül faşizminin
henüz etkisinin geçmediği zamanda dernek yöneticilerinin bir kısmı alındı,
cezalandırıldı, arkadaşlarımız, öğretmenler yattı. Dernek genel başkanı içinde
olmak üzere, birtakım yöneticiler, aradan altı yıl geçtikten sonra aklandılar,
derneğin başkanı aklandı; ama, malları geri verilmedi. Ben, aylardır, hatta
Parlamentoya girdim gireli, bu malların Hazineden kurtarılması için
uğraşıyorum; Maliye Bakanına gidiyorum, İçişleri Bakanımıza gidiyorum, Salih
Kapusuz'a gidiyorum, Adalet Komisyonu Başkanına gidiyorum; arkadaş, bakın,
partilerin verildi, sendikaların verildi, ben yalnız öğretmenlerinkini de
istemiyorum, bütün derneklerinkini verin ve bunlar şu şekilde oldu, hukuk
bunları akladı diyorum. "Dur bakalım" diyorlar zamanı gelir diyorlar.
Şimdi, Dernekler Yasası Tasarısı görüşülüyor. Sayın Bakandan bir kere daha
kamuoyunun önünde şunu diliyorum: Bu Dernekler Yasası Tasarısına önergeyle bir
ek madde konularak, 200 000 üyeli öğretmen derneğinin trilyona varan
malvarlığının -liste halinde burada- verilmesini istiyoruz. Özellikle AKP'li
arkadaşların, özgürlük konusunda, bir tüzelkişiliğin cezalandırılması konusunda
oy kullanmayacaklarına inanıyor ve bize destek vermesini diliyorum.
Değerli arkadaşlar,
bakın, burada, birçok örnek verilebilir. 24 Kasım, öğretmenlere, gününüzü
kutlayın diye verilmiş bir gündür. 1990'da, Ankara Valisi, bize -ben de
derneğin başkanıyım- "2911 sayılı Yasanın 17 nci maddesine göre, siz,
gününüzü kutlayamazsınız, 24 Kasımı kutlayamazsınız" dedi. Ben de, o yasayı
açtım baktım; orada "cumhuriyetin ana niteliklerini yok etme amacı güden
toplantılar yapılamaz, valilik tarafından yasaklanır" deniliyor. 
Değerli arkadaşlar, bir
hakkı vermek önemli değil, o hakkı yaşatmak ve kullanılır kılmak çok önemli.
Şimdi, burada sağladığımız iyileştirmeleri, siz, insanlara yaşatıyorsanız,
gerçekten...
(Mikrofon otomatik cihaz
tarafından kapatıldı)
BAŞKAN - Sözlerinizi
tamamlar mısınız.
Buyurun Sayın Gazalcı.
MUSTAFA GAZALCI (Devamla)
- Tamamlıyorum.
Değerli arkadaşlar,
özgürlükleri yaşanır duruma getirdiğiniz zaman, ben bu özgürlüğü kullandığımda,
ileride benim başıma bir şey gelmez izlenimi verdiğiniz zaman gerçek bir
özgürlük olur. 24 Kasımda öğretmenlerin gününü kutlatmayan vali, gerçekten, o
özgürlükleri kendi kafasında sınırlıyor demektir. 
Bağışlayın beni, kimseyi
üzmek için söylemiyorum. En son yaşadığımız Eğitim-Senin kapatılma davası...
Türkiye'nin en büyük öğretmen sendikasının tüzüğü İçişleri Bakanlığına ve
Çalışma ve Sosyal Güvenlik Bakanlığına gidiyor. Tüzük onaylanıyor, kabul
ediliyor. Sonra, Ankara Valiliği kapatma davası açıyor. Değerli arkadaşlar, bir
elinizle verip öbür elinizle almayın; sol gösterip sağ vurmayın. Şimdi, bu
haklar güzel. Ben, bunun, halkımızın kullanması, insanımızın kullanması için
gerekli olduğa inanıyorum. 
Bakın, o koca sendikanın,
öğretmenler sendikasının, Millî Eğitim Bakanlığıyla yaptığı anlaşma var; kurum
idare kurul kararları deniliyor buna. Millî Eğitim Bakanlığı ilgilileri ile
sendika temsilcileri oturuyorlar, eğitimin sorunları hakkında, öğretmenlerin
hakları konusunda şunlar şunlar iyileştirilsin diye karar alıyorlar ve bu
kararları imza altına alıyorlar; ama, Millî Eğitim Bakanı bunu bir türlü
uygulamıyor ve "ben bu kararları uygulamaya zorunlu değilim" diyor. 
Şimdi, sendika, dernekten
bir adım daha öndedir. Siyasî partiler de, demokrasinin vazgeçilmez öğeleridir.
Derneklerde, insanlar, katılımcılığı öğrenir, kamuoyu oluşturur, çevresini
etkiler. Şimdi, buradaki olumlu adımları cezalarla gölgelemeyelim, özellikle,
hapis cezalarını ortadan kaldıralım. Bakın, Türk Ceza Yasası uzun süre
komisyonda incelenerek bir şekle getirildi; olumlu, güzel. Şimdi, Dernekler
Yasasında iyileştirme yapıyoruz; ama, Sayın Bakanım, o cezaları okuduktan
sonra, hiç kimse, dernekçilik yapmaya cesaret edemez. 
Ben, bu konuşmayı
yapmadan önce, telefonla, birkaç kez, Çağdaş Yaşamı Destekleme Derneği Genel
Başkanı Sayın Türkan Saylan'la görüştüm, onun da önerilerini aldım, kimilerini
önerge haline getirdim. ADD Genel Başkanı Sayın Ertuğrul Kazancı'yla görüştüm.
Sayın Kazancı diyor ki: "Bizim, 500'ün üzerinde şubemiz var; genel
kurulumuz için bir gazete duyurusu yapıyoruz; bunu yeterli kabul etmiyor
yöneticiler 'her bir kişiye iadeli taahhütlü mektup göndereceksiniz'
diyor." 
Değerli arkadaşlar,
şimdi, Atatürkçü Düşünce Derneğinin bir Çankaya şubesinin 1 000'in üzerinde
üyesi var; her birine 1 000 liraya iadeli taahhütlü mektup gönderdiğiniz zaman,
o derneğin parası gidecek. Siz, bu hakkı kullandırmıyorsunuz,
kolaylaştırmıyorsunuz. 
Sonuç olarak, diyoruz ki,
bu adımları biz olumlu buluyoruz; ama, yarım demokrasi yapmayalım; çeyrek
porsiyon, yarım porsiyon yapmayalım, tam yapalım, tam! Salt Avrupa Birliğini
düşünerek, Kopenhag ölçütlerini düşünerek değil "Türk Halkı da buna
ergindir, bizim insanımız da bunu kullanmayı hak etmektedir" diyerek,
bunları verelim, cezaları hafifletelim. 
Önerge geldiği zaman yine
görüşlerimi sıralayacağım. Özellikle, AKP'li arkadaşlara bir kere daha
söylüyorum. Çocuk dernekleri konusunda "bir kere yazılı uyarı yapılsın;
ondan sonra ceza verilecek" diye
bir hak tanınmış; güzel. Biz, bir önerge verdik "bütün dernekler için bu
böyle olsun" dedik; yani, bu adam bunu kasıtlı yapmadı, cezayı vermeden
önce bir kere uyarın, ondan sonra siz cezayı verin. 
Sayın Kapusuz gitti,
hükümetle görüştü...
SALİH KAPUSUZ (Ankara)
- Burada, burada... 
MUSTAFA GAZALCI (Devamla)
- Evet, özellikle, o ceza maddesinin kabul edilmesini kendisinden diliyoruz;
yani, bir kere yöneticilerin yazıyla uyarılmasını, olmuyorsa ondan sonra ceza
verilmesini... Yoksa, bu tasarının iyi taraflarını biliyoruz; örneğin, kolluk
kuvvetleri bundan sonra derneklere rap giremiyor. Efendim, yargıç kararı
olmadan, mülkî amirin yazılı kararı olmadan arama yapamıyor; bunlar, güzel bir
şey; sivilleşiyor; işte, ayrı birim kuruluyor, daha da sivilleştiriliyor.
Bunlar güzel; ama, cezalar ağır; hele hele o para olayı dernekçilikte olmaz. 
Belki, içinizde
dernekçilik yapanlar vardır. Burada, TÜSİAD'ı konuşmuyoruz; biz, Çağdaş Yaşamı
Destekleme Derneği gibi, Atatürkçü Düşünce Derneği gibi, Eğitimciler Derneği
gibi Türkiye'deki 80 000 derneği konuşuyoruz. Böyle para yarışına girecek
olursa, o, şirket olur.
Beni dinlediğiniz için
çok teşekkür ediyorum.
Sağ olun. (CHP
sıralarından alkışlar)
BAŞKAN - Teşekkür ederim
Sayın Gazalcı.
Madde üzerindeki görüşmeler
tamamlanmıştır. 
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
2 nci maddeyi okutuyorum:
Tanımlar
MADDE 2. - Bu Kanunun
uygulanmasında; 
a) Dernek: Kazanç
paylaşma dışında, kanunlarla yasaklanmamış belirli ve ortak bir amacı
gerçekleştirmek üzere, en az yedi gerçek veya tüzel kişinin, bilgi ve
çalışmalarını sürekli olarak birleştirmek suretiyle oluşturdukları tüzel
kişiliğe sahip kişi topluluklarını,
b) Derneğin yerleşim
yeri: Derneğin yönetim faaliyetlerinin yürütüldüğü yeri,
c) Dernek merkezi:
Derneğin yerleşim yerinin bulunduğu il veya ilçeyi,
d) Mülkî idare amiri:
Dernek merkezinin bulunduğu yerin vali veya kaymakamını, 
e) Dernekler birimi:
İllerde il dernekler müdürlüğünü, ilçelerde dernekler büro şefliğini,
f) Platform: Derneklerin
kendi aralarında veya vakıf, sendika ve benzeri sivil toplum kuruluşlarıyla
ortak bir amacı gerçekleştirmek üzere girişim, hareket ve benzeri adlarla
oluşturdukları tüzel kişiliği bulunmayan geçici nitelikteki birliktelikleri,
g) Üst kuruluş:
Derneklerin oluşturduğu tüzel kişiliği bulunan federasyonları ve
federasyonların oluşturduğu konfederasyonları, 
h) Şube: Dernek
faaliyetlerinin yürütülebilmesi için bir derneğe bağlı olarak açılan, tüzel
kişiliği olmayan ve bünyesinde organları bulunan alt birimi,
i) Temsilcilik: Dernek
faaliyetlerinin yürütülebilmesi için bir derneğe bağlı olarak açılan, tüzel
kişiliği ve bünyesinde organları bulunmayan alt birimi,
İfade eder. 
BAŞKAN - Teşekkür ederim.
Madde üzerinde söz
talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
3 üncü maddeyi
okutuyorum:
İKİNCİ BÖLÜM
Genel Hükümler
Dernek kurma hakkı 
MADDE 3. - Fiil
ehliyetine sahip gerçek veya tüzel kişiler, önceden izin almaksızın dernek
kurma hakkına sahiptir. 
Ancak, Türk Silâhlı
Kuvvetleri ve kolluk kuvvetleri mensupları ile kamu kurum ve kuruluşlarının
memur statüsündeki görevlileri hakkında özel kanunlarında getirilen
kısıtlamalar saklıdır. 
Onbeş yaşını bitiren
ayırt etme gücüne sahip küçükler; toplumsal, ruhsal, ahlakî, bedensel ve
zihinsel yetenekleri ile spor, eğitim ve öğretim haklarını, sosyal ve kültürel
varlıklarını, aile yapısını ve özel yaşantılarını korumak ve geliştirmek amacıyla
yasal temsilcilerinin yazılı izni ile çocuk dernekleri kurabilir veya kurulmuş
çocuk derneklerine üye olabilirler.
Oniki yaşını bitiren
küçükler çocuk derneklerine üye olabilirler ancak yönetim ve denetim
kurullarında görev alamazlar.
Çocuk derneklerine
onsekiz yaşından büyükler kurucu veya üye olamazlar.
BAŞKAN - Teşekkür ederim.

Madde üzerinde söz
talebi?.. Yok.
1 önerge var; okutup,
işleme alacağım:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 3 üncü maddesinin dördüncü fıkrasına
"Oniki yaşını bitiren küçükler" ibaresinden sonra gelmek üzere
"yasal temsilcilerinin izni ile" ibaresinin eklenmesini arz ve teklif
ederiz.






Salih Kapusuz


Eyüp Fatsa


Recep Yıldırım







 Ankara


Ordu


Sakarya







Sedat Kızılcıklı


Mevlüt Çavuşoğlu


Öner Gülyeşil







 Bursa


Antalya


Siirt




BAŞKAN - Teşekkür ederim.
Komisyon?.. 
İÇİŞLERİ KOMİSYONU
BAŞKANI TEVFİK ZİYAEDDİN AKBULUT (Tekirdağ) - Takdire bırakıyoruz Sayın
Başkanım.
BAŞKAN - Hükümet?.. 
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim.
BAŞKAN - Gerekçeyi
okutuyorum: 
Gerekçe: 
Fiil ehliyetine sahip
olmayan küçüklerin, çocuk derneklerine üye olabilmesi için yasal
temsilcilerinin izni zorunlu kılınmaktadır. Teklifle, küçüklere çocuk
derneklerine üye olma imkânı getirilirken, henüz ayırt etme gücüne sahip
olmayan küçüklerin maruz kalabileceği istismarların önlenmesi amaçlanmaktadır.
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Kabul edilmiştir.
Kabul edilen önerge
doğrultusunda maddeyi oylarınıza sunuyorum: Kabul edenler... Teşekkür ederim.
Kabul etmeyenler... Kabul edilmiştir.
4 üncü maddeyi
okutuyorum: 
Dernek tüzüğü
MADDE 4. - Her derneğin
bir tüzüğü bulunur. Bu tüzükte aşağıda gösterilen hususların belirtilmesi
zorunludur:
a) Derneğin adı ve
merkezi.
b) Derneğin amacı ve bu
amacı gerçekleştirmek için dernekçe sürdürülecek çalışma konuları ve çalışma
biçimleri ile faaliyet alanı.
c) Derneğe üye olma ve
üyelikten çıkmanın şart ve şekilleri.
d) Genel kurulun toplanma
şekli ve zamanı.
e) Genel kurulun
görevleri, yetkileri, oy kullanma ve karar alma usul ve şekilleri.
f) Yönetim ve denetim
kurullarının görev ve yetkileri, ne suretle seçileceği, asıl ve yedek üye
sayısı.
g) Derneğin şubesinin
bulunup bulunmayacağı, bulunacak ise şubelerin nasıl kurulacağı, görev ve
yetkileri ile dernek genel kurulunda nasıl temsil edileceği.
h) Üyelerin ödeyecekleri
giriş ve yıllık aidat miktarının belirlenme şekli.
ı) Derneğin borçlanma
usulleri.
j) Derneğin iç denetim
şekilleri.
k) Tüzüğün ne şekilde
değiştirileceği.
l) Derneğin feshi halinde
mal varlığının tasfiye şekli.
BAŞKAN - Teşekkür ederim.

Madde üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
5 inci maddeyi
okutuyorum: 
Uluslararası faaliyet
MADDE 5. - Dernekler,
tüzüklerinde gösterilen amaçları gerçekleştirmek üzere uluslararası faaliyette
veya işbirliğinde bulunabilir, yurt dışında temsilcilik veya şube açabilir,
yurt dışında dernek veya üst kuruluş kurabilir veya yurt dışında kurulmuş
dernek veya kuruluşlara katılabilirler.
Yabancı dernekler,
Dışişleri Bakanlığının görüşü alınmak suretiyle İçişleri Bakanlığının izniyle
Türkiye'de faaliyette veya işbirliğinde bulunabilir, temsilcilik veya şube
açabilir, dernek veya üst kuruluş kurabilir veya kurulmuş dernek veya üst
kuruluşlara katılabilirler. 
BAŞKAN - Teşekkür ederim.

Madde üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
6 ncı maddeyi okutuyorum:
Tüzel kişilerin oy
kullanması
MADDE 6. - Tüzel kişinin
üye olması halinde, tüzel kişinin yönetim kurulu başkanı veya temsille
görevlendireceği kişi oy kullanır. Bu kişinin başkanlık veya temsil görevi sona
erdiğinde, tüzel kişi adına oy kullanacak kimse yeniden belirlenir.
BAŞKAN - Teşekkür ederim.

Madde üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
7 nci maddeyi okutuyorum:
Şube genel kurulları
MADDE 7. - Şube genel
kurulları olağan toplantılarını merkez genel kurulu toplantısından en az iki ay
önce bitirmek zorundadırlar.
BAŞKAN - Teşekkür ederim.

Madde üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
8 inci maddeyi
okutuyorum: 
Federasyon ve
konfederasyonlar
MADDE 8. -
Federasyonların üye sayısının beşten ve konfederasyonların üye sayısının üçten
aşağı düştüğü ve bu durum üç ay içinde giderilmediği takdirde haklarında
kendiliğinden sona erme hükümleri uygulanır.
Federasyon ve
konfederasyonlar her ne ad altında olursa olsun, merkezleri dışında faaliyet
gösterecek örgüt kuramazlar ve temsilcilik açamazlar.
BAŞKAN - Teşekkür ederim.

Madde üzerinde söz
talebi?.. Yok. 
Madde üzerinde 2 adet
önerge vardır; önce geliş sıralarına göre okutacağım, sonra aykırılık
sıralarına göre işleme alacağım.
Birinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan
Dernekler Kanunu Tasarısının 8 inci maddesinin ikinci fıkrasının aşağıdaki
şekilde değiştirilmesini arz ve teklif ederiz.






Salih Kapusuz


Reyhan Balandı


Ömer Özyılmaz







Ankara


Afyon


Erzurum







Ahmet Ertürk


Zülfü Demirbağ










Aydın


Elazığ







"Federasyon ve
konfederasyonlar temsilcilik hariç, merkezler dışında faaliyet gösterecek örgüt kuramazlar."
BAŞKAN - Teşekkür ederim.
İkinci önergeyi
okutuyorum:
Türkiye Büyük Millet
Meclisi Bakanlığına
Görüşülmekte olan
Dernekler Kanunu Tasarısının 8 inci maddesinin ikinci fıkrasının aşağıdaki
şekilde değiştirilmesini arz ve teklif ederiz.
"Federasyonlar ve
konfederasyonlar temsilcilik dışında her ne ad altında olursa olsun başka bir
örgüt kuramazlar."






Mehmet Yıldırım


Mehmet Kesimoğlu


Yüksel Çorbacıoğlu







Kastamonu


Kırklareli


Artvin







Tuncay Ercenk


Mehmet Işık


Bülent Baratalı







Antalya


Giresun


İzmir




BAŞKAN - Teşekkür ederim.
Sayın milletvekilleri, 2
önerge de aynı mahiyette; ikisini birleştirerek işleme alacağım.
Sayın milletvekilleri,
önergeler içerik olarak aynı da, her ikisi arasında kelime farklılıkları var.
İÇİŞLERİ KOMİSYONU
BAŞKANI TEVFİK ZİYAEDDİN AKBULUT (Tekirdağ) - Sayın Başkan, anlam aynı efendim.
BAŞKAN - Anlam aynı;
birisini esas alalım.
SALİH KAPUSUZ (Ankara) -
Muhalefetin önergesini kabul edelim efendim.
BAŞKAN - Peki; teşekkür
ediyorum.
O zaman, tutanaklara
geçmesi için, diğer önergedeki imzaları da, bu önergeye alarak işleme
koyacağım. Sayın Mehmet Yıldırım ve arkadaşlarının önergesini, Sayın Salih
Kapusuz, Sayın Reyhan Balandı, Sayın Ömer Özyılmaz, Sayın Ahmet Ertürk, ve
Sayın Zülfü Demirbağ'ın imzalarını alarak işleme koyuyorum.
Komisyon?...
İÇİŞLERİ KOMİSYONU
BAŞKANI TEVFİK ZİYAEDDİN AKBULUT (Tekirdağ) - Olumlu görüşle takdire
bırakıyoruz Sayın Başkan.
BAŞKAN - Teşekkür ederim.
Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim.
BAŞKAN - Teşekkür ederim.
SALİH KAPUSUZ (Ankara) -
Gerekçeyi okuyalım efendim.
BAŞKAN - Gerekçeyi
okutuyorum:
Gerekçe: 
Bu değişiklik ile,
federasyonlar ve konfederasyonların da çağımızın gelişen şartlarına ve AB
müktesebatına uygun olarak, yurtiçi veya yurtdışında temsilcilik açmalarına
imkân tanınarak, merkezleri dışında yapacakları faaliyetlerinin
gerçekleştirilmesine kolaylık getirilmiştir.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Kabul edilen önerge
doğrultusunda maddeyi oylarınıza sunuyorum: Kabul edenler... Teşekkür ederim.
Kabul etmeyenler... Kabul edilmiştir.
9 uncu maddeyi
okutuyorum:
İç denetim
MADDE 9. - Derneklerde iç
denetim esastır. Genel kurul, yönetim kurulu veya denetim kurulu tarafından iç
denetim yapılabileceği gibi, bağımsız denetim kuruluşlarına da denetim
yaptırılabilir. Genel kurul, yönetim kurulu veya bağımsız denetim
kuruluşlarınca denetim yapılmış olması, denetim kurulunun yükümlülüğünü ortadan
kaldırmaz.
Denetim kurulu; derneğin,
tüzüğünde gösterilen amaç ve amacın gerçekleştirilmesi için sürdürüleceği
belirtilen çalışma konuları doğrultusunda faaliyet gösterip göstermediğini,
defter, hesap ve kayıtların mevzuata ve dernek tüzüğüne uygun olarak tutulup
tutulmadığını, dernek tüzüğünde tespit edilen esas ve usullere göre ve bir yılı
geçmeyen aralıklarla denetler ve denetim sonuçlarını bir rapor halinde yönetim
kuruluna ve toplandığında genel kurula sunar. 
Denetim kurulu üyelerinin
istemi üzerine, her türlü bilgi, belge ve kayıtların, dernek yetkilileri
tarafından gösterilmesi veya verilmesi, yönetim yerleri, müesseseler ve
eklentilerine girme isteğinin yerine getirilmesi zorunludur.
BAŞKAN - Teşekkür ederim.
Madde üzerinde söz
talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
10 uncu maddeyi
okutuyorum:
Yardım ve işbirliği 
MADDE 10. - Dernekler,
tüzüklerinde gösterilen amaçları gerçekleştirmek üzere, benzer amaçlı
derneklerden, siyasi partilerden, işçi ve işveren sendikalarından ve meslekî
kuruluşlardan maddî yardım alabilir ve adı geçen kurumlara maddi yardımda
bulunabilirler.
5072 sayılı Dernek ve
Vakıfların Kamu Kurum ve Kuruluşları ile İlişkilerine Dair Kanun hükümleri
saklı kalmak üzere, dernekler kamu kurum ve kuruluşları ile görev alanlarına
giren konularda ortak projeler yürütebilirler. Bu projelerde kamu kurum ve kuruluşları,
proje maliyetlerinin en fazla yüzde ellisi oranında aynî veya nakdî katkı
sağlayabilirler. 
BAŞKAN - Teşekkür ederim.
Madde üzerinde, şahsı
adına, Denizli Milletvekili Sayın Ümmet Kandoğan; buyurun.
ÜMMET KANDOĞAN (Denizli)
- Sayın Başkan, değerli milletvekilleri; Yüce Heyetinizi saygıyla selamlıyorum.
Getirilen Dernekler
Kanunu Tasarısıyla ilgili görüşlerimi ifade etmek için huzurlarınızdayım.
Öncelikle, bu getirilen kanun tasarısını, günün şartlarına ve ihtiyaçlarına
cevap verebilecek, özellikle Avrupa Birliğine uyum sağlama noktasında ülkemizin
önünü açacak, dernek kurmayı kolaylaştıracak ve son derece demokratik hakların
ortaya konulduğu, hazırlandığı bir kanun tasarısı olarak görüyorum ve bu kanun
tasarısıyla, bundan sonra, Türkiye'deki dernek faaliyetlerinin çok daha rahat,
çok daha iyi, çok daha güzel bir şekilde devam edeceğine de yürekten
inanıyorum. Ancak, bu getirilen kanun tasarısının 10 uncu maddesinde, bugüne
kadar hiç uygulanmamış olan ve ilk defa Türkiye'nin gündemine gelen derneklerin
siyasî partilere maddî yardımda bulunması ve siyasî partilerden de derneklere
maddî yardım yapılması hususu üzerinde endişelerim var, tereddütlerim var.
Özellikle, derneklerin, siyasî partilerle maddî ilişkiler içerisine girmesi,
onların siyasî partilerle iç içe olması, toplumda, kamuoyunda ve dernek
faaliyetlerinin yürütülmesinde ciddî sıkıntılar ve problemler yaratabilir.
Özellikle, iktidar partisine yakın olma, iktidar partisinin imkânlarından
faydalanabilme uğruna faaliyetlerini tamamen siyasî alanlara kaydırabilir,
özellikle, seçim dönemlerinde, maddî yardım ve katkı aldıkları siyasî
partilerin seçimde en fazla başarıyı elde edebilme noktasında çok ciddî gayret
ve faaliyetler içerisine girebilir. Bu Dernekler Kanunu Tasarısı getirilirken,
böyle bir ihtiyacın nereden ortaya çıktığını anlayabilmiş ve kavrayabilmiş
değilim. En fazla himayeye muhtaç dernekler ortaya çıkacak, dernekler arasında
ciddî rekabetler olacak. Hangi dernek iktidara daha yakınım şeklindeki
çalışmalarıyla, dernek faaliyetlerindeki amacından sapıp, siyasî partilerle içi
içe, omuz omuza olma yolunda çalışmalar serdedecek. Bugün, bir parti iktidarda
olabilir; ama, yarın bir başka parti iktidardadır. Onun için, ne olur, gelin,
bu madde görüşülürken, derneklerin siyasî partilerle, böyle, iç içe geçmesini
sağlayacak olan bu maddenin buradan geçmemesi için gayret sarf edelim. 
Yine, bu maddenin
devamında -yine, burası da, üzerinde çok ciddî şekilde düşünülmesi gereken bir
konudur- kamu kurum ve kuruluşları, derneklerin hazırlamış olduğu projelerin
maliyetlerinin yüzde 50'si oranında nakdî katkıda, maddî katkıda
bulunabilecekler. Bu da, yine, çok tartışma yaratabilecektir. Kamu kurum ve
kuruluşlarıyla iyi ilişkiler içerisinde olan, destek alan dernekler ile kamu
kurum ve kuruluşlarından faydalanamayan dernekler şeklinde birçok farklı dernek
yapısı ortaya çıkacak; bu da, o dernek içerisinde çalışmaya gayret eden dernek
mensuplarını olumsuz etkileyecek; kamuoyunda, kamu kurum ve kuruluşlarına daha
fazla yakın olan, daha fazla himayeye mazhar olan dernekler ortaya çıkacak. O
bakımdan, bu maddede, kamu kurum ve kuruluşlarının, maddî bakımdan derneklere
katkı sağlama noktasında getirilen bu hükme, gelin, hep beraber karşı çıkalım.
11 inci maddede konuşmak
istemiyorum; ama, dernek gelirlerinin toplanmasında kullanılacak alındı
belgeleri, daha önce, Maliye Bakanlığı tarafından bastırılıp derneklere
veriliyordu; ama, şimdi, bu, tamamen derneklere bırakılmış. Bu da, belki,
önümüzdeki günlerde, kötü uygulamalara sebebiyet verecek olan bir uygulama olarak
karşımıza çıkabilir. 11 inci madde üzerinde de ciddî bir şekilde tartışma
gerektiği inancındayım. 
Ben, bu kanun
tasarısının, ülkemize ve dernek faaliyeti içerisinde çalışmaya gayret edecek
olan vatandaşlarımıza hayırlı olmasını temenni ediyor, hepinizi saygı ve
sevgiyle selamlıyorum. 
BAŞKAN - Teşekkür ederim
Sayın Kandoğan. 
İÇİŞLERİ BAKANI
ABDÜLKADİR AKSU (İstanbul) - Bir açıklama yapabilir miyim Sayın Başkan.
BAŞKAN - Buyurun Sayın
Bakan.
İÇİŞLERİ BAKANI
ABDÜLKADİR AKSU (İstanbul) - Sayın Başkan, değerli arkadaşlarım; biraz önce
konuşan değerli arkadaşımız, 10 uncu maddeyle ilgili bir eleştiri getirdiler;
ancak, şunu ifade edeyim ki, tasarıdaki hüküm, şu anda mevcut, yürürlükteki
Kanundan olduğu gibi alınmıştır. Müsaade ederseniz onu okuyayım; 1997 yılında
yapılan değişiklik aynen şöyle: 
"Derneklere
yapılacak yardımın şartları 
Madde 61.- Dernekler,
tüzüklerinde gösterilen amaçları, çalışma konuları veya çalışma biçimleri
arasında açıkça belirlemek kaydıyla siyasî partilerden, işçi ve işveren
sendikalarından ve meslekî kuruluşlardan maddî yardım kabul edebilirler ve adı
geçen kurumlara maddî yardımda bulunabilirler." Bu hüküm, olduğu gibi
tasarıya geçirilmiştir. 
Arz ediyorum efendim.
BAŞKAN - Teşekkür
ediyorum Sayın Bakan. 
ÜMMET KANDOĞAN (Denizli)
- İkinci fıkrası Sayın Bakan?..
İÇİŞLERİ BAKANI
ABDÜLKADİR AKSU (İstanbul) - O yeni ilave edilmiş; siz, birinci fıkrasını
söylüyorsunuz. 
ÜMMET KANDOĞAN (Denizli)
- Kamu kurum ve kuruluşlarıyla ilgili bölümü söylüyorum. 
BAŞKAN - Sayın milletvekilleri,
10 uncu maddeyi oylarınıza sunuyorum: Kabul edenler... Teşekkür ederim. Kabul
etmeyenler... Kabul edilmiştir.
11 inci maddeyi
okutuyorum:
Gelir ve giderlerde usul
ile dernek defterleri
MADDE 11. - Dernek
gelirleri alındı belgesi ile toplanır ve giderler harcama belgesi ile yapılır.
Dernek gelirlerinin bankalar aracılığı ile toplanması halinde banka tarafından
düzenlenen dekont veya hesap özeti gibi belgeler alındı belgesi yerine geçer.
Alındı belgeleri ve harcama belgelerinin saklama süresi beş yıldır.
Dernek gelirlerinin
toplanmasında kullanılacak alındı belgeleri yönetim kurulu kararı ile
bastırılır. Alındı belgelerinin şekli, bastırılması, onaylanması ve
kullanılması ile dernek gelirlerinin toplanmasında kullanılacak yetki belgesine
ilişkin hususlar yönetmelikte düzenlenir.
Dernek gelirlerini
toplayacak kişiler yönetim kurulu kararıyla belirlenir ve bunlar adına yetki
belgesi düzenlenir. 
Dernekler tarafından
tutulacak defter ve kayıtlar ile ilgili usul ve esaslar yönetmelikte
düzenlenir. Bu defterlerin dernekler biriminden onaylı olması zorunludur. 
BAŞKAN - Teşekkür ederim.
Madde üzerinde söz
talebi?.. Yok.
Madde üzerinde 2 adet
önerge vardır; önergeleri, önce geliş sıralarına göre okutacağım, sonra
aykırılık derecelerine göre işleme alacağım.
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 11 inci maddesinin son cümlesinin
aşağıdaki biçimde değiştirilmesini dileriz.
"Bu defterlerin
dernekler biriminden ya da noterden onaylı olması zorunludur."
Saygılarımızla.






Salih Kapusuz 


Ali Rıza Bodur 


Halil Ünlütepe







Ankara 


İzmir 


Afyon







Mustafa Gazalcı 


Yüksel Çorbacıoğlu 


Bülent Baratalı







Denizli 


Artvin 


İzmir 










Sinan Yerlikaya













Tunceli







BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 11 inci maddesinin aşağıdaki şekilde
değiştirilmesini arz ve teklif ederiz.






Mehmet S. Kesimoğlu


Yüksel Çorbacıoğlu


Muharrem Kılıç







Kırklareli 


Artvin 


Malatya







Ali Kemal Kumkumoğlu 


Osman Kaptan 










İstanbul 


Antalya







"Gelir ve giderlerde
usul ile dernek defterleri
Madde 11.- Dernek
gelirleri alındı belgesi ile toplanır ve giderler harcama belgesi ile yapılır.
Bu belgelerin saklama süresi özel kanunlarda gösterilen daha uzun süreye
ilişkin hükümler saklı kalmak üzere beş yıldır. Dernek gelirlerinin alınmasında
kullanılacak alındı belgesi Maliye Bakanlığınca bastırılır. Bu alındı
belgelerinin biçimi, bastırılması, derneklere verilmesi, kullananların
denetlenmesi ve alınacak ücret İçişleri ve Maliye Bakanlıklarınca düzenlenecek
yönetmelikle belirlenir.
Alındı belgesinde ödeme
ve bağışta bulunanın açık kimliği ve imzası bulunur. 
Maliye Bakanlığı yazılı
istemden itibaren otuz gün içinde alındı belgesini sağlayamazsa ilgili dernek
özel olarak bastıracağı alındı belgelerini mahallin en büyük mülkî amirliğine
onaylatarak bağış ve aidat kabul edebilir.
Mahallin en büyük mülkî
amirliği bu alındı belgelerini liste halinde bir tutanağa bağlı olarak onaylar.
Maliye Bakanlığınca resmî
alındı belgesi sağlandıktan sonra özel alındı belgeleri kullanılamaz. Bağış ve
aidat toplayacak kişi veya kişileri dernek yönetim kurulu bir kararla belirtir
ve bu karar o yerin en büyük mülkî amirliğine tescil ettirilir.

Dernekler adına gazete,
dergi ve öteki basılı eserler vererek bunlar karşılığında para veya başkaca
yardım toplamak yasaktır.
Dernekler tarafından
tutulacak defter ve kayıtlar ile ilgili usul ve esaslar yönetmelikle
düzenlenir. Bu defterlerin dernekler biriminden onaylı olması zorunludur."
BAŞKAN - Teşekkür ederim.
Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Katılmıyoruz efendim.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılmıyoruz efendim.
BAŞKAN - Gerekçeyi mi
okutayım Sayın Kesimoğlu?
MEHMET S. KESİMOĞLU
(Kırklareli) - Evet efendim.
BAŞKAN - Gerekçeyi
okutuyorum:
Gerekçe:
Dernekler alındı
belgelerini genelde bağış toplamak için kullanmaktadırlar. Maliye Bakanlığı
ibaresinin alındı belgesi üzerinde olmas,ı bağış yapan açısından bir
teminattır. Alındı belgesinin Maliye Bakanlığı tarafından düzenlenmesi halinde,
aynı zamanda olası usulsüzlük ve suiistimallerin önüne geçilecek ve malî
disiplin sağlanmış olacaktır.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir.
Diğer önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 11 inci maddesinin son cümlesinin
aşağıdaki biçimde değiştirilmesini dileriz.
"Bu defterlerin
dernekler biriminden ya da noterden onaylı olması zorunludur"

Mustafa Gazalcı (Denizli) ve arkadaşları
BAŞKAN - Teşekkür ederim.
Komisyon önergeye
katılıyor mu?
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Takdire bırakıyoruz efendim.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim.
BAŞKAN - Gerekçeyi
okutuyorum.
Gerekçe:
Derneklere getirilen
defterlerin dernekler birimine onaylatılması yükümlülüğünün, bu onay
mekanizmasına noterlerin de dahil edilmesiyle, tasarının genel gerekçesinde
belirtilen "derneklerin işlemlerinin basitleştirilmesi ve devletle
ilişkilerinde bürokrasinin azalması" ilkesi ile uyum sağlanmaktadır.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Sayın milletvekilleri,
kabul edilen önerge doğrultusunda maddeyi oylarınıza sunuyorum: Kabul
edenler... Teşekkür ederim. Kabul etmeyenler... Kabul edilmiştir.
12 nci maddeyi
okutuyorum:
Sandık kurma 
MADDE 12. - Dernekler,
tüzüklerinde yazılı olmak ve sağlanan kârı üyelerine paylaştırmamak, gelir,
faiz veya başka adlarla üyelerine aktarmamak şartıyla üyelerinin yiyecek,
giyecek gibi zarurî ihtiyaç maddelerini ve diğer mal ve hizmetlerle kısa vadeli
kredi ihtiyaçlarını karşılamak amacıyla sandık kurabilirler.
Bu sandıkların kuruluş ve
çalışma esasları yönetmelikte düzenlenir. 
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
13 üncü maddeyi
okutuyorum:
Dernek görevlileri ve
ücretleri
MADDE 13. - Dernek
hizmetleri ücretli veya gönüllüler aracılığıyla yürütür.
Dernek yönetim ve denetim
kurulu başkan ve üyelerine ücret verilebilir. Verilecek ücret ile her türlü
ödenek, yolluk ve tazminatlar genel kurul tarafından tespit olunur. Yönetim ve
denetim kurulu üyeleri dışındaki üyelere ücret, huzur hakkı veya başka bir ad
altında herhangi bir karşılık ödenemez. 
Dernek hizmetleri için
görevlendirilecek üyelere verilecek gündelik ve yolluk miktarları genel kurul
tarafından tespit olunur.

BAŞKAN - Madde üzerinde
söz talebi?.. Yok. 
3 adet önerge vardır;
önce geliş sıralarına göre okutup, sonra aykırılık derecelerine göre işleme
alacağım. 
Birinci önergeyi
okutuyorum: 
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 13 üncü maddesine "Dernek
hizmetlerini ücretli veya gönüllüler aracılığıyla yürütür" cümlesinden
önce gelmek üzere "Üye sayısının 100 kişiden çok olması şartıyla"
ibaresinin eklenmesini arz ve teklif ederim. 
  Lokman
Ayva
  İstanbul
BAŞKAN - İkinci önergeyi
okutuyorum: 
Türkiye Büyük Millet
Meclisi Başkanlığına
651 sıra sayılı Dernekler
Kanunu Tasarısının 13 üncü maddesinin ikinci fıkrasının birinci cümlesinin
aşağıdaki şekilde değiştirilmesini arz ederiz. 






Salih Kapusuz


Eyüp Fatsa 


Ünal Kacır







Ankara


Ordu


İstanbul







Hüseyin Tanrıverdi


Öner Gülyeşil


Mevlüt Çavuşoğlu







Manisa


Siirt


Antalya




"Dernek yönetim ve
denetim kurullarının kamu görevlisi olmayan başkan ve üyelerine ücret
verilebilir."
BAŞKAN - Üçüncü önergeyi
okutup, işleme alacağım. 
Türkiye Büyük Millet
Meclisi Başkanlığına
Görüşülmekte olan 651
sıra sayılı "Dernekler Kanunu Tasarısının 13 üncü maddesinin ilk
fıkrasının aşağıdaki biçimde değiştirilmesini dileriz. 
"Dernek hizmetleri
gönüllüler veya yönetim kurulu kararı ile göreve başlatılan ücretliler
aracılığıyla yürütülür. "






Mustafa Gazalcı


Salih Kapusuz


Ali Rıza Bodur







Denizli


Ankara


İzmir







Halil Ünlütepe


Yüksel Çorbacıoğlu










Afyon 


Artvin










Bülent Baratalı


Sinan Yerlikaya










İzmir


Tunceli






BAŞKAN - Komisyon?.. 
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Takdire bırakıyoruz efendim.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim. 
BAŞKAN - Gerekçeyi
okutuyorum: 
Gerekçe:
Görüşülmekte olan 651
sıra sayılı kanun tasarısının "Tanımlar" başlıklı 2 nci maddesinin
(a) bendinde "dernek" ifadesinin "kazanç paylaşma dışında,
kanunlarla yasaklanmamış belirli ve ortak bir amacı gerçekleştirmek üzere, en
az yedi gerçek veya tüzelkişinin, bilgi ve çalışmalarını sürekli olarak
birleştirmek suretiyle oluşturdukları tüzelkişiliğe sahip kişi
topluluklarını" ifade ettiği belirtilmiştir. Oysa 13 üncü maddede dernek
yönetim ve denetim kurulu başkan ve üyeliklerine ücret verilebilmesine olanak tanınmıştır.
Bu derneklerin kazanç sağlamanın dışında ortak amaçlarla kurulması ilkesi ile
bağdaşmamaktadır. Aksi halde, derneklerin, şirketlerden bir farkı kalmaz. 
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler... Kabul
edilmiştir. 
Diğer önergeyi
okutuyorum: 
Türkiye Büyük Millet
Meclisi Başkanlığına
651 sıra sayılı Dernekler
Kanunu Tasarısının 13 üncü maddesinin ikinci fıkrasının birinci cümlesinin
aşağıdaki şekilde değiştirilmesini arz ederiz. 
  Salih Kapusuz
(Ankara) ve arkadaşları
"Dernek yönetim ve
denetim kurullarının kamu görevlisi olmayan başkan ve üyelerine ücret
verilebilir." 
BAŞKAN - Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Uygun görüşle takdire bırakıyoruz
efendim. 
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim. 
BAŞKAN - Teşekkür ederim.

Gerekçeyi okutuyorum: 
Gerekçe: 
5072 Sayılı Dernek ve
Vakıfların Kamu Kurum ve Kuruluşları ile İlişkilerine Dair Kanunun 2/e maddesi
ile uyum sağlanması amaçlanmıştır. 
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Kabul edilmiştir. 
Diğer önergeyi
okutuyorum: 
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 13 üncü maddesine "Dernek
hizmetlerini ücretli veya gönüllüler aracılığıyla yürütür" cümlesinden
önce gelmek üzere "Üye sayısının 100 kişiden çok olması şartıyla" ibaresinin
eklenmesini arz ve teklif ederim. 
  Lokman
Ayva 
  İstanbul
BAŞKAN - Komisyon?.. 
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Uygun görüşle takdire bırakıyoruz
efendim. 
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul)- Katılıyoruz efendim. 
BAŞKAN - Gerekçeyi
okutuyorum: 
Gerekçe: 
Üye sayısı sınırlaması
olmaması halinde, bu maddenin istismar edilmesi önlenemez. Şöyle ki, yakın
akrabalar hatta bir çekirdek ailenin bir araya gelerek kurabileceği dernekler başkan
ve yönetim kurulu üyelerine maaş hakkı doğurur. Halihazırda bu gibi küçük
oluşumların çeşitli adlar altında kayıtdışı olarak faaliyetlerde bulundukları
gözlenmektedir. Bütün derneklerin başkan ve yöneticilerinin maaş alabilme
olanağı oluştuğunda bu haksız kazanca bir de yasal zemin oluşturmuş oluruz.
Ayrıca, böyle bir düzenleme dernekçiliğin esasını oluşturan bağış yapma,
gönüllü çalışma ortamını zedeleyecektir. Bu nedenle, yukarıdaki düzenlemenin
yapılmasını arz ederim. 
BAŞKAN - Sayın
milletvekilleri, Komisyonun takdire bıraktığı, Hükümetin katıldığı Sayın Lokman
Ayva'nın önergesini şöyle düzeltiyorum: "Görüşülmekte olan 651 sıra sayılı
Dernekler Kanunu Tasarısının 13 üncü maddesinin birinci fıkrasındaki 'Dernek'
ibaresinden önce gelmek üzere 'Üye sayısının 100 kişiden çok olması şartıyla'
ibaresinin eklenmesini arz ve teklif ederim." 
Bu haliyle önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Kabul edilmiştir. 
Sayın milletvekilleri,
maddeyi, kabul edilen 3 önerge doğrultusunda oylarınıza sunuyorum: Kabul
edenler... Teşekkür ederim. Kabul etmeyenler... Kabul edilmiştir. 
14 üncü maddeyi
okutuyorum: 
Gençlik ve spor kulüpleri

MADDE 14. - Derneklerden
başvurmaları halinde; spor faaliyetine yönelik olanlar spor kulübü, boş
zamanları değerlendirme faaliyetine yönelik olanlar gençlik kulübü ve her iki
faaliyeti birlikte amaçlayanlar gençlik ve spor kulübü adını alır. Bu kulüpler,
Gençlik ve Spor Genel Müdürlüğünce tutulacak kütüğe kayıt ve tescil edilir.
Kulüplerin organları, bu
organların görev ve yetkileri, kulüplerin Gençlik ve Spor Genel Müdürlüğünce de
denetlenmesi ve bunlara yapılacak yardımların şekil ve şartları, üst kuruluş
oluşturmada uyulacak esas ve usuller, gençlik ve spor faaliyetlerini yürüteceklerin
nitelikleri ve bunlara uygulanacak disiplin işlemleri, kulüplerin kayıt ve
tesciline ilişkin esaslar İçişleri Bakanlığının uygun görüşü üzerine Gençlik ve
Spor Genel Müdürlüğünün bağlı olduğu Bakanlıkça yürürlüğe konulacak
yönetmelikte düzenlenir.
BAŞKAN - Teşekkür ederim.

Madde üzerinde söz
talebi?.. Yok. 
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir. 
Sayın milletvekilleri,
birleşime 10 dakika ara veriyorum. 

Kapanma Saati : 23.10



BEŞİNCİ OTURUM
Açılma
Saati: 23.27
BAŞKAN :
Başkanvekili Yılmaz ATEŞ
KÂTİP
ÜYELER : Enver YILMAZ (Ordu), Mevlüt AKGÜN (Karaman)
BAŞKAN - Sayın milletvekilleri, Türkiye
Büyük Millet Meclisinin 117 nci Birleşiminin Beşinci Oturumunu açıyorum.
651 sıra sayılı tasarı üzerindeki
müzakerelere devam ediyoruz.
VI. KANUN
TASARI VE TEKLİFLERİ İLE KOMİSYONLARDAN
GELEN DİĞER
İŞLER (Devam)
8.- Dernekler Kanunu Tasarısı ve İçişleri
Komisyonu Raporu (1/854) (S. Sayısı: 651) (Devam)
BAŞKAN - Komisyon?.. Yerinde.
Hükümet?.. Yerinde.
15 inci maddeyi okutuyorum:
Tasfiye
MADDE 15. - Genel kurul kararı ile
feshedilen veya kendiliğinden sona erdiği tespit edilen derneğin para, mal ve
haklarının tasfiyesi, tüzüğünde gösterilen esaslara göre yapılır. Tüzükte
tasfiyenin ne şekilde yapılacağının genel kurul kararına bırakıldığı hallerde,
genel kurul tarafından bir karar alınmamış veya genel kurul toplanamamışsa,
yahut dernek mahkeme kararı ile feshedilmişse, derneğin bütün para, mal ve
hakları, mahkeme kararıyla derneğin amacına en yakın ve kapatıldığı tarihte en
fazla üyeye sahip derneğe devredilir.
Kendiliğinden sona erdiği tespit edilen
veya feshine karar verilen derneklerin tasfiye
ve devir işlemleri tamamlandıktan sonra dernekler kütüğündeki kayıtları
silinir.
Feshedilmesi için hakkında soruşturma veya
dava açılmış olan bir dernek, fesih ve buna bağlı olarak dernek mallarının
devrine dair bir karar aldığı takdirde, soruşturma ve dava sonuçlanıncaya kadar
devir işlemi yapılmaz.
Tasfiye işlemleri sonucu derneklerin defter
ve belgelerinin saklanma usulü, süresi ve tasfiyeye ilişkin gerekli belgeler
yönetmelikte düzenlenir.
BAŞKAN - Teşekkür ederim.
Madde üzerinde söz talebi?.. Yok.
Oylarınıza sunuyorum: Kabul edenler...
Teşekkür ederim. Kabul etmeyenler... Kabul edilmiştir.
16 ncı maddeyi okutuyorum:
Basımevlerinin sorumluluğu
MADDE 16. - Basımevleri, dernek
gelirlerinin toplanmasında kullanılacak alındı belgelerini bastıktan sonra, bu
belgelerin seri ve sıra numaralarını onbeş gün içinde mülkî idare amirliğine
bildirmek zorundadır.
BAŞKAN - BAŞKAN - Teşekkür ederim.
Madde üzerinde söz talebi?.. Yok.
Oylarınıza sunuyorum: Kabul edenler...
Teşekkür ederim. Kabul etmeyenler... Kabul edilmiştir.
17 nci maddeyi okutuyorum:
Hata ve noksanlıkların giderilmesi
MADDE 17. - Derneklerin iş ve
işlemlerinde, bu Kanun ve 4721 sayılı Türk Medenî Kanunu ile bunlara
dayanılarak çıkarılan yönetmeliklerin hükümlerine aykırılık tespit edilmesi
halinde, konusu suç teşkil etmeyen hata ve noksanlıkların mülkî idare amirinin
yazılı istemi üzerine, ilgili dernek tarafından otuz gün içerisinde giderilmesi
zorunludur.
BAŞKAN - Teşekkür ederim.
Madde üzerinde söz talebi?.. Yok.
Oylarınıza sunuyorum: Kabul edenler...
Teşekkür ederim. Kabul etmeyenler... Kabul edilmiştir.
18 inci maddeyi okutuyorum:
Yargılama usulü
MADDE 18. - Bu Kanunla ilgili olarak hukuk
mahkemelerinde bakılacak davalarda basit yargılama usulü uygulanır.
Bu Kanun hükümlerine aykırı davranan
failler hakkındaki soruşturma ve kovuşturma, yer ve zaman kaydı aranmaksızın 3005
sayılı Meşhud Suçların Muhakeme Usulü Kanunu hükümlerine göre yapılır.
BAŞKAN - Teşekkür ederim.
Madde üzerinde söz talebi?.. Yok.
Oylarınıza sunuyorum: Kabul edenler...
Teşekkür ederim. Kabul etmeyenler... Kabul edilmiştir.
19 uncu maddeyi okutuyorum:
ÜÇÜNCÜ BÖLÜM
Denetim ve Bildirimler
Beyanname verme yükümlülüğü ve denetim
MADDE 19. - Dernekler, yıl sonu itibarıyla
faaliyetlerini, gelir ve gider işlemlerinin sonuçlarını düzenleyecekleri
beyanname ile her yıl nisan ayı sonuna kadar mülkî idare amirliğine vermekle
yükümlüdürler. Beyannamenin düzenlenmesine ilişkin esas ve usuller yönetmelikte
düzenlenir. 
Gerekli görülen hallerde, derneklerin
tüzüklerinde gösterilen amaçlar doğrultusunda faaliyet gösterip
göstermedikleri, defterlerini ve kayıtlarını mevzuata uygun olarak tutup
tutmadıkları İçişleri Bakanı veya mülkî idare amiri tarafından
denetletilebilir. Bu denetimlerde kolluk kuvveti mensupları görevlendirilemez.
Denetim sırasında görevli memurlar
tarafından istenecek her türlü bilgi, belge ve kayıtların, dernek yetkilileri
tarafından gösterilmesi veya verilmesi, yönetim yerleri, müesseseler ve
eklentilerine girme isteğinin yerine getirilmesi zorunludur.
Denetim sırasında, suç teşkil eden
fiillerin tespit edilmesi hâlinde, mülkî idare amiri durumu derhal Cumhuriyet
Savcılığına bildirir.
BAŞKAN - Teşekkür ederim.
Söz isteği?.. Yok.
Madde üzerinde 2 adet önerge vardır; önce
geliş sıralarına göre okutacağım, sonra aykırılıklarına göre işleme alacağım.
İlk önergeyi okutuyorum:
Türkiye Büyük Millet Meclisi Başkanlığına
Görüşülmekte olan 651 sıra sayılı
Dernekler Kanunu Tasarısının 19 uncu maddesinin son fıkrasında yer alan
"Cumhuriyet savcılığına" ifadesinden sonra "ve derneğe"
ibaresinin eklenmesini dileriz.






Mustafa Gazalcı


Halil Ünlütepe


Ali Rıza Bodur







Denizli


Afyon


İzmir







Salih Kapusuz


Yüksel Çorbacıoğlu


Bülent Baratalı 







Ankara


Artvin


İzmir










Sinan Yerlikaya













Tunceli






BAŞKAN - Teşekkür ederim. 
Okutacağım ikinci önerge aykırı önerge
olup, okutup, işleme alacağım:
Türkiye Büyük Millet Meclisi Başkanlığına
Görüşülmekte olan 651 sıra sayılı
Dernekler Kanunu Tasarısının 19 uncu maddesinin ikinci fıkrasından sonra
aşağıdaki ifadenin eklenmesini dileriz.
"İçişleri Bakanlığı ve mülkî idare
amirlerinin yapacağı denetimler mesai saatleri içerisinde yapılır. Bu
denetimler en az 24 saat önce derneklere bildirilir."






Salih Kapusuz


Ali Topuz


Hüseyin Ekmekcioğlu







Ankara


İstanbul


Antalya







Enver Öktem


Ali Rıza Gülçiçek


Algan Hacaloğlu







İzmir


İstanbul


İstanbul







Mustafa Gazalcı


Sinan Yerlikaya










Denizli


Tunceli







BAŞKAN - Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Uygun görüşle takdire bırakıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim.
BAŞKAN - Teşekkür ederim.
Gerekçeyi okutuyorum:
Gerekçe:
Derneklerin denetimine
ilişkin usul ve esasların belirlendiği 19 uncu maddeye, derneklere denetim
öncesinde bilgi verilmesi hakkında hüküm eklenerek, tasarının genel
gerekçesinde belirtilen örgütlenme özgürlüğü çerçevesinde dernekler ile sivil
toplum kuruluşları arasında var olduğu belirtilen güven bunalımının giderilmesi
amacına uygunluk sağlanmıştır.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul edilmiştir.
Diğer önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 19 uncu maddesinin son fıkrasında yer
alan "Cumhuriyet savcılığına" ifadesinden sonra "ve
derneğe" ibaresinin eklenmesini dileriz.
Mustafa
Gazalcı (Denizli) ve arkadaşları
BAŞKAN - Teşekkür ederim.
Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Uygun görüşle takdire bırakıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim.
BAŞKAN - Teşekkür ederim.
Gerekçeyi okutuyorum:
Gerekçe:
Derneklerin denetimi
sırasında, suç teşkil eden fiillerin tespit edilmesi halinde, mülkî idare
amirinin cumhuriyet savcılığına verdiği bilginin derneğe de verilmesi
sağlanarak, denetim fonksiyonu demokratikleştirilmiştir.
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Kabul edilmiştir.
19 uncu maddeyi, kabul
edilen 2 önerge doğrultusunda oylarınıza sunuyorum: Kabul edenler... Teşekkür
ederim. Kabul etmeyenler... Kabul edilmiştir.
20 nci maddeyi
okutuyorum:
Kolluk kuvvetlerinin
yetkisi
MADDE 20. - Kamu
düzeninin korunması veya suç işlenmesinin önlenmesi nedenlerinden birine bağlı
olarak usulüne göre verilmiş hâkim kararı olmadıkça, yine bu nedenlere bağlı
olarak gecikmesinde sakınca bulunan durumlarda mülkî idare amirinin yazılı emri
bulunmadıkça kolluk kuvvetleri, dernek ve eklentilerine giremez, arama yapamaz
ve buradaki eşyaya el koyamaz. Mülkî idare amirinin kararı yirmidört saat
içinde görevli hâkimin onayına sunulur. Hâkim, kararını el koymadan itibaren
kırksekiz saat içinde açıklar; aksi halde, el koyma kendiliğinden kalkar.
BAŞKAN - Teşekkür ederim.
Söz isteği?.. Yok. 
Madde üzerinde 1 adet
önerge vardır; okutup, işleme alacağım:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 20 nci maddesinin sonuna aşağıdaki
belirtilen cümlenin eklenmesini dileriz.
"Hâkim kararı, mülkî
idare amiri tarafından dernek yöneticilerine yazıyla duyurulur."






Mustafa Gazalcı


Halil Ünlütepe


Ali Rıza Bodur







Denizli


Afyon


İzmir







Salih Kapusuz


Yüksel Çorbacıoğlu


Sinan Yerlikaya







Ankara


Artvin


Tunceli










Bülent Baratalı













İzmir







BAŞKAN - Teşekkür ederim.
Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Uygun görüşle takdire bırakıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim.
BAŞKAN - Teşekkür ederim.
Gerekçeyi okutuyorum:
Gerekçe:
Mülkî idare amirinin
yazılı emriyle kolluk kuvvetleri tarafından dernek ve eklentilerine girilmesi
ve buradaki eşyalara el konulması durumunda, bunun nedenleri konusunda
derneklere bilgi edinme hakkı verilmektedir.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Kabul edilen önerge
doğrultusunda maddeyi oylarınıza sunuyorum: Kabul edenler... Teşekkür ederim.
Kabul etmeyenler... Kabul edilmiştir.
21 inci maddeyi
okutuyorum:
Yurt dışından yardım
alınması
MADDE 21. - Dernekler
mülkî idare amirliğine önceden bildirimde bulunmak şartıyla yurt dışındaki
kişi, kurum ve kuruluşlardan aynî ve nakdî yardım alabilirler. Bildirimin şekli
ve içeriği yönetmelikte düzenlenir. Nakdî yardımların bankalar aracılığıyla
alınması zorunludur. 
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
22 nci maddeyi
okutuyorum:
Taşınmaz mal edinme
MADDE 22. - Dernekler
genel kurullarının yetki vermesi üzerine yönetim kurulu kararıyla taşınmaz mal
satın alabilir veya taşınmaz mallarını satabilirler. Dernekler edindikleri
taşınmazları, tapuya tescilinden itibaren bir ay içinde mülkî idare amirliğine
bildirmekle yükümlüdürler. 
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
23 üncü maddeyi
okutuyorum:
Genel kurul toplantısı ve
organlara seçilenlerin idareye bildirilmesi
MADDE 23. - Dernekler,
genel kurulu izleyen onbeş gün içinde, yönetim kurulu ve denetim kurulu ile
derneğin diğer organlarına seçilen asıl ve yedek üyeleri mülkî idare amirliğine
bildirmekle yükümlüdür. Dernek organlarında ve yerleşim yerinde meydana gelen
değişiklikler de aynı usule tabidir. Genel kurul sonuç bildiriminin şekli,
içeriği ve gerekli belgeler yönetmelikte düzenlenir. 
BAŞKAN - Teşekkür ederim.
Söz talebi?.. Yok. 
Madde üzerinde 1 önerge
vardır; okutup, işleme alacağım.
Türkiye Büyük Millet
Meclisi Başkanlığına
Görüşülmekte olan
Dernekler Kanunu Tasarısının 23 üncü maddesinde yer alan "onbeş"
ibaresinin "otuz" olarak değiştirilmesini arz ve teklif ederiz.






Salih Kapusuz


Ali Topuz


Hüseyin Ekmekcioğlu







Ankara


İstanbul


Antalya







Enver Öktem


Ünal Kacır


Ali Rıza Gülçiçek







İzmir


İstanbul


İstanbul




BAŞKAN - Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Uygun görüşle takdire bırakıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim.
SALİH KAPUSUZ (Ankara) -
Gerekçe okunsun.
BAŞKAN - Gerekçeyi
okutuyorum:
Gerekçe: 
Özellikle köylerde
bulunan derneklerin maddede geçen bildirimi yapabilmesi için sürenin uzatılması
amaçlanmıştır.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Kabul edilen önerge
doğrultusunda maddeyi oylarınıza sunuyorum: Kabul edenler... Teşekkür ederim.
Kabul etmeyenler... Kabul edilmiştir.
24 üncü maddeyi okutuyorum:
Temsilcilik 
MADDE 24. - Dernekler,
gerekli gördükleri yerlerde dernek faaliyetlerini yürütmek amacıyla temsilcilik açabilirler.
Temsilcilikler, şube veya dernek genel kurullarında temsil edilmezler. Şubeler
temsilcilik açamazlar. Temsilciliğin adresi, yönetim kurulu kararıyla temsilci
olarak görevlendirilen kişi veya kişiler tarafından o yerin mülkî idare
amirliğine yazılı olarak bildirilir. 
BAŞKAN - Teşekkür ederim.

Madde üzerinde söz
talebi?.. Yok. 
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir. 
25 inci maddeyi
okutuyorum: 
Plâtform oluşturma
MADDE 25. - Dernekler,
amaçları ile ilgisi bulunan ve kanunlarla yasaklanmayan alanlarda, kendi
aralarında veya vakıf, sendika ve benzeri sivil toplum kuruluşlarıyla ortak bir
amacı gerçekleştirmek üzere ve yetkili organlarının kararı ile platformlar
oluşturabilirler. 
Plâtformlar, kanunların
dernekler için yasakladığı amaç ve faaliyet konuları doğrultusunda kurulamazlar
ve faaliyet gösteremezler. Bu yasağa aykırı hareket edenler hakkında, bu Kanun
ve ilgili kanunların cezaî hükümleri uygulanır. 
BAŞKAN - Teşekkür ederim.

Madde üzerinde söz
talebi?.. Yok. 
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir. 
26 ncı maddeyi
okutuyorum: 
DÖRDÜNCÜ BÖLÜM
İzne Tâbi Faaliyetler
Derneklerin izinle
kurabileceği tesisler
MADDE 26. - Derneklerin,
tüzüklerinde gösterilen amaçları gerçekleştirmek üzere, eğitim ve öğretim
faaliyetleri için yurt, pansiyon; üyeleri için lokal açmaları ve lokallerinde
alkollü içki kullanılması ile bu tesislerin işletilmesi mülkî idare amirinden
izin almalarına bağlıdır. Bu tesislerin açılması, işletilmesi ve kapatılmasına
ilişkin esas ve usuller yönetmelikte düzenlenir.
BAŞKAN - Teşekkür ederim.

Söz talebi?.. Yok.
Sayın milletvekilleri,
şimdi 1 önerge geldi; gruplara fotokopisini veremedik; ama, okutup, işleme
alacağım:  
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 26 ncı maddesinde yer alan
"Derneklerin, tüzüklerinde gösterilen amaçları gerçekleştirmek üzere"
ifadesinden sonra "sağlık tesisleri" ibaresinin eklenmesini dileriz. 






Mustafa Gazalcı


Mehmet Yıldırım


Halil Ünlütepe







Denizli


Kastamonu


Afyon







Hüseyin Ekmekcioğlu


Naci Aslan










Antalya


Ağrı







BAŞKAN - Teşekkür ederim.

Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Katılmıyoruz. 
BAŞKAN - Hükümet?.. 
İÇİŞLERİ BAKANI
ABDÜLKADİR AKSU (İstanbul) - Katılmıyoruz efendim. 
BAŞKAN - Gerekçeyi mi
okutayım, söz mü istiyorsunuz? 
MEHMET YILDIRIM
(Kastamonu) - Gerekçe okunsun. 
BAŞKAN - Gerekçeyi
okutuyorum: 
Gerekçe:
Kapsam dışında tutulan
sağlık tesisleri kapsam içine alınmıştır. 
BAŞKAN - Teşekkür ederim.

Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir. 
26 ncı maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
27 nci maddeyi okutuyorum:
Kamu yararına çalışan
dernekler 
MADDE 27. - Kamu yararına
çalışan dernekler, ilgili bakanlıkların ve Maliye Bakanlığının görüşü üzerine,
İçişleri Bakanlığının teklifi ve Bakanlar Kurulu kararıyla tespit edilir. Bir
derneğin kamu yararına çalışan derneklerden sayılabilmesi için, en az bir
yıldan beri faaliyette bulunması ve derneğin amacı ve bu amacı gerçekleştirmek
üzere giriştiği faaliyetlerin ülke çapında yararlı sonuçlar verecek nitelikte
ve ölçüde olması şarttır. 
Kamu yararına çalışan
dernek statüsünün kazanılması, kaybedilmesi ve gerekli belgeler ile diğer esas
ve usuller yönetmelikte düzenlenir.
Kamu yararına çalışan
dernekler en az iki yılda bir denetlenir. Yapılan denetimler sonucunda
düzenlenen raporlar üzerine, kamu yararına çalışan derneklerin organlarında
görev alan üyeler veya ilgili personel, ağır hapis veya ağır para cezası
verilmesini gerektiren suçların işlendiğinin tespit edilmesi halinde, geçici
bir tedbir olarak İçişleri Bakanınca görevden uzaklaştırılabilir. Görevden
uzaklaştırılanların yerlerine, kesin hükme kadar, öncelikle dernek üyelerinden
olmak üzere görevlendirme yapılır.
Kamu yararına
çalıştıklarına karar verilen derneklerin, denetimler sonunda bu niteliklerini
kaybettikleri tespit edilirse, birinci fıkrada öngörülen usulle haklarında
alınan kamu yararına çalışan derneklerden sayılma kararı kaldırılır.
Türkiye Kızılay Derneği
ve Türk Hava Kurumunun tüzüklerini onaylamaya Bakanlar Kurulu yetkilidir.
Kamu yararına çalışan
derneklerin mallarına karşı suç işleyenler Devlet malına karşı suç işlemiş gibi
cezalandırılır. 
BAŞKAN - Teşekkür ederim.
Madde üzerinde söz
isteyen?.. Yok.
Madde üzerinde 1 adet
önerge vardır; okutup, işleme alacağım:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 27 nci maddesinin birinci fıkrasında
yer alan "ülke çapında" ifadesinin "topluma" ibaresiyle
değiştirilmesini dileriz. 
Saygılarımızla.






Salih Kapusuz 


Yüksel Çorbacıoğlu 


Bülent Baratalı







Ankara 


Artvin 


İzmir







Mustafa Gazalcı 


Mehmet Yıldırım 


Nezir Büyükcengiz







Denizli 


Kastamonu 


Konya










Ali Rıza Bodur













İzmir 







BAŞKAN - Teşekkür ederim.
Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Uygun görüşle takdire bırakıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim.
BAŞKAN - Gerekçeyi
okutuyorum:
Gerekçe: 
Kamu yararına çalışan
derneklerin niteliklerinin belirtildiği 27 nci maddede yer alan "ülke
çapında" ifadesi "topluma" ibaresiyle değiştirilerek, ülke için
çok önemli olan nükleer santral, turizm, sağlık vb. önemli konularda bulunduğu
yerden kamu yararını gözeten faaliyetlerde bulunan derneklerin de kapsanması
amaçlanmıştır.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Kabul edilen önerge
doğrultusunda maddeyi oylarınıza sunuyorum: Kabul edenler... Teşekkür ederim.
Kabul etmeyenler... Kabul edilmiştir.
28 inci maddeyi
okutuyorum:
Dernek adları 
MADDE 28. - Dernek adlarında;
Türk, Türkiye, Milli, Cumhuriyet, Atatürk, Mustafa Kemal kelimeleri ile
bunların baş ve sonlarına getirilen eklerle oluşturulan kelimeler mülkî idare
amirinin izni ile kullanılabilir.
BAŞKAN - Teşekkür ederim.
Madde üzerinde söz
talebi?.. Yok.

Madde üzerinde 2 adet
önerge vardır; önce geliş sıralarına göre okutacağım, sonra aykırılıklarına
göre işleme alacağım.
İlk önergeyi okutuyorum:
Türkiye Büyük Millet
Meclisi Başkanlığına
Görüşülmekte olan
Dernekler Kanunu Tasarısının 28 inci maddesinde yer alan "mülkî idare
amirinin" ibaresinin "İçişleri Bakanlığının" olarak
değiştirilmesini arz ve teklif ederiz.






Salih Kapusuz


Şükrü Önder


Ömer Özyılmaz







Ankara


Yalova


Erzurum







Fahri Keskin


Muharrem Tozçöken










Eskişehir


Eskişehir







BAŞKAN - İkinci önerge en
aykırı önerge olup; okutup, işleme alacağım.
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 28 inci maddesinin
"kelimeler"den sonra gelen "mülkî idare amirinin"
ibaresinin metinden çıkarılarak yerine "Bakanlar Kurulunun" ibaresinin konulmasını arz ve teklif ederiz.






Yüksel Çorbacıoğlu


Mehmet Işık


Mehmet S. Kesimoğlu







Artvin


Giresun


Kırklareli







Mehmet Yıldırım


Mustafa Gazalcı 


Tuncay Ercenk







Kastamonu


Denizli


Antalya










Bülent Baratalı













İzmir






BAŞKAN - Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Katılmıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılmıyoruz efendim.
MEHMET S. KESİMOĞLU
(Kırklareli) - Gerekçe okunsun Sayın Başkan.
BAŞKAN - Gerekçeyi
okutuyorum.
Gerekçe:
Maddeyle düzenlenen
dernek adları Türk Halkı açısından çok önem arz eden adlar olup, bu iznin
bugüne kadar olduğu gibi yine Bakanlar Kurulu tarafından verilmesi yerinde
olacaktır. 
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir.
Diğer önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan
Dernekler Kanunu Tasarısının 28 inci maddesinde yer alan "mülkî idare
amirinin" ibaresinin "İçişleri Bakanlığının" olarak
değiştirilmesini arz ve teklif ederiz.
 Salih Kapusuz (Ankara) ve arkadaşları
BAŞKAN - Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Uygun görüşle takdire bırakıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim.
BAŞKAN - Teşekkür ederim.
Gerekçeyi okutuyorum:
Gerekçe:
Tasarıyla, madde metninde
yer alan kelimelerin kullanılması mülkî idare amirinin iznine bırakılması ve
tek bir merkezden idare edilmemesi nedeniyle, farklı illerde aynı isimle birçok
dernek kurulmasına yol açacaktır. Yürürlükteki Dernekler Kanununda Bakanlar
Kurulu izniyle kullanılması mümkün olan söz konusu kelimelerin toplumumuzda
taşıdığı değere atfen, İçişleri Bakanlığı izniyle kullanılmasının daha uygun
olacağı değerlendirilmektedir.
BAŞKAN - Teşekkür ederim.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
Kabul edilen önerge doğrultusunda
maddeyi oylarınıza sunuyorum: Kabul edenler... Teşekkür ederim. Kabul
etmeyenler... Kabul edilmiştir.
29 uncu maddeyi
okutuyorum:
BEŞİNCİ BÖLÜM
Yasaklar
Bazı ad ve işaretleri
kullanma yasağı 
MADDE 29. - Derneklerin,
mevcut veya mahkeme kararıyla kapatılmış veya feshedilmiş bir siyasî partinin,
bir sendikanın veya üst kuruluşun, bir derneğin veya üst kuruluşun adını,
amblemini, rumuzunu, rozetini ve benzeri işaretleri ya da başka bir ülkeye ve
daha önce kurulmuş Türk devletlerine ait bayrak, amblem ve flamaları
kullanmaları yasaktır.
BAŞKAN - Madde üzerinde
söz talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
30 uncu maddeyi
okutuyorum:
Kurulması yasak olan
dernekler ve yasak faaliyetler 
MADDE 30. - Dernekler;
a) Tüzüklerinde
gösterilen amaç ve bu amacı gerçekleştirmek üzere sürdürüleceği belirtilen
çalışma konuları dışında faaliyette bulunamazlar.
b) Anayasa ve kanunlarla
açıkça yasaklanan amaçları veya konusu suç teşkil eden fiilleri gerçekleştirmek
amacıyla kurulamaz.
c) Askerliğe, millî
savunma ve genel kolluk hizmetlerine hazırlayıcı öğretim ve eğitim
faaliyetlerinde bulunamaz, bu amaçları gerçekleştirmek üzere kamp veya eğitim
yerleri açamazlar. Üyeleri için özel kıyafet veya üniforma kullanamazlar.
BAŞKAN - Madde üzerinde
söz talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
31 inci maddeyi
okutuyorum:
Kayıt ve yazışma dili
MADDE 31.- Dernekler,
defterlerinde ve kayıtlarında ve Türkiye Cumhuriyetinin resmi kurumlarıyla
yazışmalarında Türkçe kullanırlar.
BAŞKAN - Madde üzerinde
söz talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
32 nci maddeyi okutuyorum:
ALTINCI BÖLÜM
Ceza Hükümleri
Ceza hükümleri
MADDE 32. - Bu Kanuna
aykırı davranışlara uygulanacak cezalar aşağıda belirtilmiştir:
a) Dernek kurma hakkına
sahip olmadıkları halde dernek kuranlar veya derneklere üye olmaları kanunlarla
yasaklandığı halde dernek üyesi olanlar ile derneklere üye olması kanunlarla
yasaklanmış kişileri bilerek dernek üyeliğine kabul eden veya kaydını silmeyen
veya dernek üyesi iken derneklere üye olma hakkını kaybeden kişileri dernek
üyeliğinden silmeyen dernek yöneticileri beşyüzmilyon lira idarî para cezası
ile cezalandırılır.
b) Genel Kurul
toplantılarını kanun ve tüzük hükümlerine aykırı olarak veya dernek merkezinin
bulunduğu veya tüzüğünde belirtilen yer dışında yapan dernek yöneticileri
beşyüzmilyon liraya kadar ağır para cezası ile cezalandırılır. Mahkemece, kanun
ve tüzük hükümlerine aykırı olarak yapılan genel kurul toplantılarının iptaline
de karar verilebilir.
c) Yurt dışı yardımı
bankalar aracılığıyla almayan dernek yöneticilerine, bu şekilde alınan paranın
yüzde beşi oranında idarî para cezası verilir.
d) Derneğe ait tutulması
gereken defter veya kayıtları tutmayan dernek yöneticileri birmilyar liraya
kadar ağır para cezası ile cezalandırılır.
e) Genel kurul ve diğer
dernek organlarında yapılan seçimler ve oylamalar ile oyların sayım ve dökümüne
hile karıştıranlar ve defter veya kayıtları tahrif veya yok edenler veya
gizleyenler, fiilleri daha ağır bir cezayı gerektirmediği takdirde altı aydan
iki yıla kadar hapis ve beşyüzmilyon liraya kadar ağır para cezası ile
cezalandırılır.
f) Her ne suretle olursa
olsun kendisine tevdi olunan derneğe ait para veya para hükmündeki evrak, senet
veya sair malları kendisinin veya başkasının menfaatine olarak sarf veya
istihlâk veya rehneden veya satan, gizleyen, imha, inkâr, tahrif veya tağyir
eden yönetim kurulu başkanı ve üyeleri veya denetçiler ile derneğin diğer
personeli fiilleri daha ağır bir cezayı gerektirmediği takdirde, altı aydan iki
yıla kadar hapis ve beşyüzmilyon liraya kadar ağır para cezası ile cezalandırılır.
g) Yetkili mercilerin
izni olmaksızın yabancı derneklerin Türkiye'de temsilciliklerini veya
şubelerini açanlar, faaliyetlerini yürütenler, bu derneklerle işbirliğinde
bulunanlar veya bu dernekleri üye kabul edenler beşyüzmilyon liraya kadar para
cezası ile cezalandırılır ve izinsiz açılan şube veya temsilciliğin de
kapatılmasına karar verilir.
h) 16 ncı maddede
belirtilen bildirim yükümlülüğünü yerine getirmeyen basımevi yöneticileri
beşyüzmilyon lira idarî para cezası ile cezalandırılır.
ı) 17 nci maddede yer
alan zorunluluğa uymayanlar yüzmilyon lira idarî para cezası ile
cezalandırılır.
j) 19 uncu maddede
belirtilen beyannameyi bilerek gerçeğe aykırı olarak verenler üç aya kadar
hapis ve üçmilyar liraya kadar ağır para cezası ile cezalandırılır.
k) 9 ve 19 uncu
maddelerin üçüncü fıkralarındaki zorunluluğa uymayanlar üçmilyar liraya kadar
ağır para cezası ile cezalandırılır ve bu zorunluluğa uymamanın her tekrarında
bir önceki ağır para cezası toplamının iki katı oranında ağır para cezası uygulanır.
l) 21, 22 ve 24 üncü
maddelerde belirtilen bildirim yükümlülüklerini, 19 uncu maddede belirtilen
beyanname verme yükümlülüğünü yerine getirmeyen yönetim kurulu başkanı veya
başkan belirlenmemişse dernek yöneticileri beşyüzmilyon lira idarî para cezası
ile cezalandırılır. 
m) 26 ncı maddede
belirtilen tesisleri izinsiz açan dernek yöneticileri, beşyüzmilyon liraya
kadar ağır para cezası ile cezalandırılır ve tesisin kapatılmasına da karar
verilebilir.
n) 29 uncu maddede
belirtilen yasaklara, yazılı olarak uyarılmalarına rağmen, aykırı hareket eden
dernek yöneticileri, fiilleri daha ağır bir cezayı gerektirmediği takdirde
beşyüzmilyon liraya kadar ağır para cezası ile cezalandırılır ve derneğin
feshine de karar verilir.
o) 30 uncu maddenin (a)
bendinde belirtilen yasağa aykırı hareket eden dernek yöneticileri beşyüzmilyon
liradan birmilyar liraya kadar ağır para cezası ile cezalandırılır, tekerrürü halinde ağır para cezası yarı
nispetinde artırılarak hükmolunur. Aynı maddenin (c) bendine aykırı faaliyette
bulunan dernek yöneticileri, fiilleri daha ağır bir cezayı gerektirmediği
takdirde, bir yıldan az olmamak üzere hapis cezası ile cezalandırılır ve
tesisin kapatılmasına da karar verilir.
p) 30 uncu maddenin (b)
bendinde belirtilen kurulması yasak dernekleri kuranlar ile bu bende aykırı
harekette bulunan dernek yöneticileri fiilleri daha ağır bir cezayı
gerektirmediği takdirde bir yıldan üç yıla kadar hapis ve beşyüzmilyon liraya
kadar ağır para cezası ile cezalandırılır ve derneğin feshine de karar verilir.
r) 31 inci maddede
öngörülen zorunluluğa uymayanlar birmilyar lira idarî para cezası ile
cezalandırılır. 
BAŞKAN - Teşekkür ederim.
Madde üzerinde söz
talebi?.. Yok.
4 adet önerge vardır;
önergeleri, önce geliş sıralarına göre okutacağım, sonra aykırılık derecelerine
göre işleme alacağım.
Birinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 32 nci maddesinin (j) bendinde yer
alan "üç aya kadar hapis ve" ibaresinin madde metninden çıkarılmasını
dileriz.
Saygılarımızla.






Mustafa Gazalcı


Mehmet Yıldırım


Halil Ünlütepe







Denizli


Kastamonu


Afyon







Hüseyin Ekmekcioğlu


Naci Aslan










Antalya


Ağrı







BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 32 nci maddesinin (f) bendinde yer
alan "altı aydan iki yıla kadar hapis ve" ibaresinin madde metninden
çıkarılmasını dileriz.
Saygılarımızla.






Mustafa Gazalcı


Mehmet Yıldırım


Halil Ünlütepe







Denizli


Kastamonu


Afyon







Naci Aslan


Hüseyin Ekmekcioğlu










Ağrı


Antalya







BAŞKAN - Teşekkür ederim.
Üçüncü önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 32 nci maddesinin (e) bendinde yer
alan "altı aydan iki yıla kadar hapis ve" ibaresinin madde metninden
çıkarılmasını dileriz.
Saygılarımızla.






Mustafa Gazalcı


Mehmet Yıldırım


Halil Ünlütepe







Denizli


Kastamonu


Afyon







Hüseyin Ekmekcioğlu


Naci Aslan 










Antalya


Ağrı







BAŞKAN - Teşekkür ederim.
Dördüncü önergeyi okutup,
işleme alacağım.
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının
32 nci maddesinin (d) bendindeki "birmilyar liraya kadar ağır para
cezası" ibaresinin "beşyüzmilyon lira idarî para cezası" olarak
değiştirilmesini, (k) ve (l) bentlerinin aşağıdaki şekilde değiştirilmesini arz
ve teklif ederiz.






Salih Kapusuz


Eyüp Fatsa


Mevlüt Çavuşoğlu







Ankara


Ordu


Antalya







Recep Yıldırım


Öner Gülyeşil










Sakarya


Siirt







"k) 9 ve 19 uncu
maddelerin üçüncü fıkralarındaki zorunluluğa uymayanlar beşyüzmilyon lira idarî
para cezası ile cezalandırılır.
l) 21, 22, 23 ve 24 üncü
maddelerde belirtilen bildirim yükümlülüğünü, 19 uncu maddede belirtilen
beyanname verme yükümlülüğünü yerine getirmeyen dernek yöneticileri
beşyüzmilyon lira idarî para cezası ile cezalandırılır."
BAŞKAN - Teşekkür ederim.
Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Uygun görüşle takdire bırakıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim.
BAŞKAN - Teşekkür ederim.
SALİH KAPUSUZ (Ankara) -
Gerekçe okunsun efendim.
BAŞKAN - Gerekçeyi
okutuyorum:
Gerekçe: 
Kanundaki benzer fiillere
uygulanan cezalar arasında paralellik sağlanmakta, gereksiz ibareler
kaldırılmakta, 23 üncü maddede öngörülen yükümlülüğü yerine getirmeyenler için
de ceza öngörülmektedir.
BAŞKAN - Teşekkür ederim.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
İkinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 32 nci maddesinin (e) bendinde yer
alan "altı aydan iki yıla kadar hapis ve" ibaresinin madde metninden
çıkarılmasını arz ederiz.
Saygılarımızla.
Mustafa
Gazalcı (Denizli) ve arkadaşları
BAŞKAN - Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Katılmıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılmıyoruz efendim.
BAŞKAN - Teşekkür ederim.
Gerekçe mi, söz mü?..
MUSTAFA GAZALCI (Denizli)
- Söz istiyorum Sayın Başkan.
BAŞKAN - Buyurun Sayın
Gazalcı.
MUSTAFA GAZALCI (Denizli)
- Sayın Başkan, değerli milletvekili arkadaşlarım; tabiî, zaman ilerledi,
yorulduk, tam son gün; ama, şu anda görüşmekte olduğumuz cezalar; yani, iyi bir
yasa yaparken, özgürlük tanırken, sonra da, bu hakkı kullanırken hata yaparsan;
kasıtla değil... Bakın, bir bildirimi vereceksiniz, o bildirimde eğer
vermezseniz ya da başka bir şey olursa, adamı hapse atıyorsunuz. Kim
dernekçilik yapacak böyle?.. Bazı şeyleri okumak istiyorum izninizle; bir daha
öteki önergelerde söz almamak için. "Derneğe ait tutulması gereken defter
veya kayıtları tutmayan dernek yöneticileri bir milyar liraya kadar ağır para
cezası ile cezalandırılır. Genel kurul ve diğer dernek organlarında yapılan
seçimler ve oylamalar ile oyların sayım ve dökümüne hile karıştıranlar ve
defter veya kayıtları tahrif veya yok edenler veya gizleyenler, fiilleri daha
ağır bir cezayı gerektirmediği takdirde altı aydan iki yıla kadar hapis
cezası..." deniliyor. Şimdi, tabiî, bunlar savunulacak şeyler değil. Zaten
para cezası var. Bir ceza eğiticiyse, tekrar kazandırıyorsa önemli. 
32 nci maddenin (j)
fıkrasında deniliyor ki "19 uncu maddede belirtilen beyannameyi bilerek
-yani, bir bildirimde bulunuluyor nisan ayında, mülkî idare amirine- gerçeğe
aykırı olarak verenler -yani, derneğin faaliyetleri şunlar şunlar diye mülkî
idare amirine bildiriyorsunuz- üç aya kadar hapis ve üç milyar liraya kadar
ağır para cezasıyla cezalandırılır." İki yıla kadar olan başka cezalar da
var.
Değerli arkadaşlar,
bakın, ileriye dönük bir yasa yapacaksak eğer, burada iyileştirmeler var,
hepimiz de katıldık başlangıçtaki olumlu maddelere; ama, para cezaları neyse
de, hapis cezalarının gerçekten ağır olduğu kanısındayım. Bundan sonraki
önergelerde gerekçeler okutulacak, bir daha söz almayacağım; önergelerimize
katılmanızı diliyorum; yani, hapis cezası verilmesin değerli arkadaşlar.
Teşekkür ederim. (CHP
sıralarından alkışlar)
BAŞKAN - Teşekkür ederim
Sayın Gazalcı.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir.
Üçüncü önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 32 nci maddesinin (f) bendinde yer
alan "altı aydan iki yıla kadar hapis ve" ibaresinin madde metninden
çıkarılmasını dileriz.
Saygılarımızla.
Mustafa
Gazalcı (Denizli) ve arkadaşları
BAŞKAN - Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Katılmıyoruz efendim.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılmıyoruz efendim.
BAŞKAN - Teşekkür ederim.
MUSTAFA GAZALCI (Denizli)
- Gerekçe okunsun.
BAŞKAN - Gerekçeyi
okutuyorum:
Gerekçe:
Genel gerekçede
belirtilen, Avrupa Birliğine uyum ve daha demokratik dernekler yasası
hedeflerine uyumluluk sağlamak için hapis cezası madde metninden çıkarılmıştır.
BAŞKAN - Oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir.
Dördüncü önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 32 nci maddesinin (j) bendinde yer
alan "üç aya kadar hapis ve" ibaresinin madde metninden çıkarılmasını
dileriz.
Saygılarımızla.
Mustafa
Gazalcı (Denizli) ve arkadaşları
BAŞKAN - Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Katılmıyoruz efendim.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılmıyoruz efendim.
BAŞKAN - Teşekkür ederim.

MUSTAFA GAZALCI (Denizli)
- Gerekçe okunsun Sayın Başkan.
BAŞKAN - Gerekçeyi
okutuyorum:
Gerekçe: 
Genel gerekçede belirtilen,
Avrupa Birliğine uyum ve daha demokratik dernekler yasası hedeflerine uyumluluk
sağlamak için hapis cezası madde metninden çıkarılmıştır. 
BAŞKAN - Teşekkür ederim.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
SALİH KAPUSUZ (Ankara) -
Ne oldu; kabul mü edildi!
BAŞKAN - Baktım, elini
kaldıran yok Sayın Kapusuz, elinizi zorla kaldıracak halim yok! 
BAŞKAN - Maddeyi, kabul
edilen 2 önerge doğrultusunda oylarınıza sunuyorum: Kabul edenler... Teşekkür ederim.
Kabul etmeyenler... Teşekkür ederim. Madde kabul edilmiştir. 
33 üncü maddeyi
okutuyorum:
Cezaların uygulanması
MADDE 33. - Bu Kanunda
belirtilen cezalar çocuk dernekleri hakkında, yazılı olarak uyarılmasına rağmen
tekrar edilmesi halinde uygulanır.
Bu Kanunda yazılı olan
idarî para cezaları mülkî idare amiri tarafından verilir. Verilen idarî para
cezalarına dair kararlar ilgililere 7201 sayılı Tebligat Kanunu hükümlerine
göre tebliğ edilir. 
Bu cezalara karşı tebliğ
tarihinden itibaren otuz gün içinde yetkili idare mahkemesine itiraz
edilebilir. İtiraz, idarece verilen cezanın yerine getirilmesini durdurmaz.
İtiraz üzerine verilen karar kesindir. İtiraz, zaruret görülmeyen hâllerde
evrak üzerinde inceleme yapılarak en kısa sürede sonuçlandırılır. 
Bu Kanuna göre verilen
idarî para cezaları 6183 sayılı Âmme
Alacaklarının Tahsil Usulü Hakkında Kanun hükümlerine göre tahsil olunur.
BAŞKAN - Teşekkür ederim.
Madde üzerinde söz
talebi?.. Yok.
2 adet önerge vardır;
önce geliş sıralarına göre okutacağım, sonra aykırılıklarına göre işleme
alacağım. 
Birinci önergeyi
okutuyorum:
Türkiye Büyük Millet
Meclisi Başkanlığına 
Görüşülmekte olan 651
sıra sayılı Dernekler Kanunu Tasarısının 33 üncü maddesine aşağıdaki ikinci
fıkranın eklenmesini arz ve teklif ederiz. 






Salih Kapusuz


Eyüp Fatsa


Recep Yıldırım







Ankara


Ordu


Sakarya







Mustafa Baş


Sedat Kızılcıklı


Öner Gülyeşil







İstanbul


Bursa


Siirt










Mevlüt Çavuşoğlu













Antalya







"Bu kanunun 32 nci
maddesinde geçen 'dernek yöneticileri' ibareleri dernek yönetim kurulu
başkanlığını ifade eder." 
BAŞKAN - Teşekkür ederim.
Okutacağım ikinci önerge
aykırı önerge olup, okutup işleme alacağım:
TBMM Başkanlığına
Görüşülmekte olan 651
sıra sayılı Dernekler Kanunu Tasarısının 33 üncü maddesinin birinci satırındaki
"çocuk dernekleri" ibaresinin "dernekler" olarak
değiştirilmesini öneririz.
Saygılarımızla.






Mustafa Gazalcı 


Ali Topuz 


Kemal Kılıçdaroğlu







Denizli


İstanbul


İstanbul







Hüseyin Ekmekcioğlu


Yüksel Çorbacıoğlu










Antalya


Artvin







BAŞKAN - Teşekkür ederim.
Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Katılmıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul)- Katılmıyoruz efendim.
BAŞKAN - Gerekçe mi, söz
mü?..
MUSTAFA GAZALCI (Denizli)
- Gerekçeyi okuyun; ama, cezalar hakkında bir kere yazılı uyarı yapılmasına
ilişkin bir önerge; lütfen, kabul edin arkadaşlar.
BAŞKAN - Sayın Gazalcı,
isterseniz kürsüden söyleyin.
MUSTAFA GAZALCI (Denizli)
- Gerekçe okunsun efendim.
BAŞKAN - Peki, teşekkür
ederim.
Gerekçeyi okutuyorum:
Gerekçe: 
Cezaların dernek kurmada
ve yönetmede caydırıcı olmaması için hiç olmazsa bir kez uyarılması gerekir.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir.
Diğer önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının 33 üncü maddesine aşağıdaki ikinci
fıkranın eklenmesini arz ve teklif ederiz.
Salih
Kapusuz (Ankara) ve arkadaşları
"Bu Kanunun 32 nci
maddesinde geçen 'dernek yöneticileri' ibareleri dernek yönetim kurulu
başkanını ifade eder."
BAŞKAN - Teşekkür ederim.
Komisyon önergeye
katılıyor mu?
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Uygun görüşle takdire bırakıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim.
BAŞKAN - Gerekçeyi
okutuyorum:
Gerekçe:
Ceza uygulamasında
karışıklıkların önlenmesi amaçlanmaktadır.
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Önerge kabul edilmiştir.
Kabul edilen önerge
doğrultusunda maddeyi oylarınıza sunuyorum: Kabul edenler... Teşekkür ederim.
Kabul etmeyenler... Kabul edilmiştir.
34 üncü maddeyi
okutuyorum:
YEDİNCİ BÖLÜM
Diğer Hükümler

Cemiyetler ve Dernekler
kanunlarına yapılan atıflar
MADDE 34. - Diğer
kanunlarda, 3512 sayılı Cemiyetler Kanunu, 1630 sayılı Dernekler Kanunu veya
2908 sayılı Dernekler Kanunu ile bunların ek ve değişikliklerine veya belli
maddelerine yapılan atıflar, bu Kanuna veya bu Kanunun aynı konuları düzenleyen
madde veya maddelerine yapılmış sayılır. Bu Kanunda hüküm bulunmayan hallerde
aynı konuları düzenleyen 4721 sayılı Türk Medeni Kanununun ilgili hükümlerine atıf
yapılmış sayılır.
BAŞKAN - Teşekkür ederim.
Madde üzerinde söz
talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
35 inci maddeyi
okutuyorum:
Kanunun meslekî
kuruluşlara uygulanacak hükümleri
MADDE 35. - Bu Kanunun
19, 20, 23, 26, 28, 29, 30 ve 31 inci maddeleri özel kanunlarında hüküm
bulunmamak kaydıyla kamu kurumu niteliğindeki meslek kuruluşları ile işçi ve
işveren sendikaları ve üst kuruluşları için de ceza hükümleriyle birlikte
uygulanır.
BAŞKAN - Teşekkür ederim.
Madde üzerinde söz
talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
36 ncı maddeyi
okutuyorum:
Uygulanacak hükümler
MADDE 36. - Bu Kanun
hükümleri; yabancı dernekler ile merkezleri yurt dışında bulunan dernek ve
vakıf dışındaki kâr amacı gütmeyen kuruluşların Türkiye'deki şube veya
temsilcilikleri hakkında da ceza hükümleri ile birlikte uygulanır. Bu Kanunda
hüküm bulunmayan hallerde 4721 sayılı Türk Medeni Kanununun hükümleri
uygulanır.
BAŞKAN - Teşekkür ederim.
Madde üzerinde söz
talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
37 nci maddeyi
okutuyorum:
Yönetmelik 
MADDE 37. - Bu Kanunun
ilgili maddelerinde düzenlenmesi öngörülen yönetmelikler İçişleri Bakanlığınca,
kulüp adını alan derneklerle ilgili yönetmelik ise Gençlik ve Spor Genel
Müdürlüğünün bağlı olduğu Bakanlıkça en geç altı ay içinde Resmi Gazetede
yayımlanarak yürürlüğe konulur. Bu yönetmelikler çıkarılıncaya kadar mevcut
yönetmeliklerin bu Kanuna aykırı olmayan hükümlerinin uygulanmasına devam
olunur.
BAŞKAN- Teşekkür ederim.
Madde üzerinde söz
talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
38 inci maddeyi
okutuyorum: 
Değiştirilen ve
yürürlükten kaldırılan hükümler
MADDE 38. - A) 22.11.2001
tarihli ve 4721 sayılı Türk Medeni Kanununun 62 nci maddesi ve 74 üncü
maddesinin ikinci fıkrası aşağıdaki şekilde değiştirilmiştir.
"Madde 62. -
Dernekler, 60 ıncı maddenin son fıkrası gereğince yapılan yazılı bildirimi
izleyen altı ay içinde ilk genel kurul toplantılarını yapmak ve zorunlu
organlarını oluşturmakla yükümlüdürler."
"Olağan genel kurul
toplantılarının en geç üç yılda bir yapılması zorunludur."
B) 4721 sayılı Kanunun 58
inci maddesinin ikinci fıkrasında yer alan "yerleşim yeri,
kurucuları,", 64 üncü maddesinin ikinci fıkrasında yer alan "tüzükte
başkaca bir düzenleme yoksa,", 77 nci maddesinin birinci fıkrasında yer
alan "yerel bir gazete ile ilân edilir ve aynı zamanda", 92 nci
maddesinde yer alan "uluslararası alanda işbirliği yapılmasında yarar
görülen hallerde ve karşılıklı olmak koşuluyla" ve 93 üncü maddesinde yer
alan "karşılıklı olmak koşuluyla" ibareleri madde metinlerinden
çıkarılmıştır. 
C) 4721 sayılı Kanunun 61
inci maddesi ile 79 uncu maddesinin üçüncü fıkrası yürürlükten kaldırılmıştır.
D) 14.2.1985 tarihli ve
3152 sayılı İçişleri Bakanlığı Teşkilât ve Görevleri Hakkında Kanunun 13/A
maddesinin (h) bendi aşağıdaki şekilde değiştirilmiştir.
"h) 2860 sayılı Yardım Toplama Kanununa
göre düzenlenecek yardım toplama faaliyetleriyle ilgili işlemleri
yürütmek." 
E) 8.6.1984 tarihli ve
227 sayılı Vakıflar Genel Müdürlüğünün Teşkilat ve Görevleri Hakkında Kanun
Hükmünde Kararnamenin ek 3 üncü maddesine aşağıdaki fıkra eklenmiştir.
"Vakıfların dış
ülkelerdeki gerçek veya tüzel kişilerden veya diğer kuruluşlardan yardım
alması, derneklere uygulanan hükümlere tâbidir."
F) 23.6.1983 tarihli ve
2860 sayılı Yardım Toplama Kanununun 5 inci maddesinin birinci fıkrasında yer
alan "gezi ve eğlenceler düzenlemek", 24 üncü maddesinin birinci fıkrasındaki "belirli yerlere
kutu koymak" ibarelerinden sonra gelmek üzere "veya bilgileri otomatik
ya da elektronik olarak işleme tabi tutmuş sistemler kullanmak" ibaresi
eklenmiştir.
G) 2860 sayılı Kanunun 7
nci maddesi aşağıdaki şekilde değiştirilmiştir.
"Madde 7. - Yardım
toplama faaliyeti bir ilin birden fazla ilçesini kapsıyorsa o ilin valisinden,
bir ilçenin sınırları içinde ise o ilçenin kaymakamından izin alınır. Yardım
toplama faaliyeti birden fazla ili kapsıyorsa yardım toplama faaliyetine
girişecek gerçek veya tüzel kişilerin yerleşim yerinin bulunduğu ilin
valisinden izin alınır ve izni veren valilik tarafından ilgili valiliklere ve
İçişleri Bakanlığına bilgi verilir.
Yardım toplama faaliyetleriyle ilgili işlemler dernekler birimlerince
yürütülür."
H) 6.10.1983 tarihli ve
2908 sayılı Dernekler Kanunu yürürlükten kaldırılmıştır.
BAŞKAN - Teşekkür ederim.
Madde üzerinde söz
talebi?.. Yok.
2 adet önerge vardır;
önce geliş sıralarına göre okutacağım, sonra aykırılıklarına göre işleme
alacağım.
Birinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan "Dernekler
Kanunu Tasarısının 38 inci maddesinin (B) bendinde yer alan "yerel bir
gazete ile ilan edilir ve aynı zamanda" ibaresinden sonra gelmek üzere
"ve bir yazıyla" ibaresinin eklenmesini arz ve teklif ederiz.






Salih Kapusuz


Ömer Özyılmaz


Şükrü Önder







Ankara


Erzurum


Yalova







Muharrem Tozçöken


Fahri Keskin










Eskişehir


Eskişehir







BAŞKAN - Teşekkür ederim.
İkinci önerge en aykırı
önerge olduğu için okutup işleme alacağım: 
Türkiye Büyük Millet
Meclisi Başkanlığına
Görüşülmekte olan
Dernekler Kanunu Tasarısının 38 inci maddesinin (D) bendine aşağıdaki
fıkraların eklenmesini arz ve teklif ederiz.
 Salih Kapusuz Şükrü Önder  Ömer Özyılmaz
 Ankara Yalova
 Erzurum
 Muharrem Tozçöken Fahri
Keskin
 Eskişehir Eskişehir
"Derneklerin
kaydedileceği dernekler kütüğünün şekli, düzenleme ve kayıt esasları
yönetmelikle düzenlenir." 
"Büyükşehir
belediyesi sınırları içinde kalan ilçe kaymakamlıklarında ayrıca ilçe dernekler
büro şeflikleri oluşturulmaz." 
BAŞKAN - Teşekkür ederim.
Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Uygun görüşle takdire bırakıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) -
Katılıyoruz efendim.
BAŞKAN - Gerekçeyi
okutuyorum:
Gerekçe: 
Tasarıda ve Türk Medenî
Kanununda derneklerin kaydedileceği dernekler kütüğünden bahsedilmesine rağmen,
bu kütüğün oluşturulabilme şekli, esas ve usulleri belirtilmemiştir. Bu
önergeyle, uygulamada çıkabilecek sıkıntıların giderilmesi, birlikteliğin
sağlanması ve sağlıklı bir kayıt sisteminin oluşturulmasının sağlanması
amaçlanmaktadır.
İl düzeyinde standart ve
kaliteli hizmet sunabilmek için, derneklerle ilgili iş ve işlemlerin valilik
bünyesindeki il müdürlüğü tarafından yürütülmesi uygulamada birlik ve dernekler
için kolaylık sağlayacaktır. Bu aynı zamanda personel ve kaynak tasarrufu
sağlayacaktır.
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Kabul edilmiştir.
İkinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan
Dernekler Kanunu Tasarısının 38 inci maddesinin (B) bendinde yer alan
"yerel bir gazete ile ilan edilir ve aynı zamanda" ibaresinden sonra
gelmek üzere "ve bir yazıyla" ibaresinin eklenmesini arz ve teklif
ederiz.
Salih
Kapusuz (Ankara) ve arkadaşları
BAŞKAN - Teşekkür ederim.
Komisyon önergeye
katılıyor mu?
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Uygun görüşle takdire bırakıyoruz.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul) - Katılıyoruz efendim.
BAŞKAN - Teşekkür ederim.
Gerekçeyi okutuyorum:
Gerekçe:
4721 sayılı Türk Medenî
Kanununun konuyu düzenleyen maddesinin ikinci fıkrasında, toplantıya çağrı
usulünün yönetmelikle düzenlenmesi öngörüldüğünden ve madde metninde yer alan
"bir yazıyla" ifadesi, uygulamada, posta veya bizzat tebligat
yöntemiyle yapılması şeklinde anlaşıldığından, özellikle büyük dernekler için
malî külfet ve uygulamada fiilî imkânsızlık yaratmasının önlenmesi
amaçlanmaktadır.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Kabul edilen 2 önerge
doğrultusunda maddeyi oylarınıza sunuyorum: Kabul edenler... Teşekkür ederim.
Kabul etmeyenler... Kabul edilmiştir.
Sayın milletvekilleri, 3
geçici madde eklenmesine dair 3 adet önerge vardır.
Geçici 1 inci madde
önergesini okutup, işleme alacağım.
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının sonuna aşağıdaki geçici maddenin
eklenmesini rica ederiz. 

Saygılarımızla. 






Mustafa Gazalcı


Yüksel Çorbacıoğlu


Mehmet Yıldırım







Denizli


Artvin


Kastamonu







Enver Öktem


Bülent Baratalı


Mehmet S. Kesimoğlu







İzmir


İzmir


Kırklareli




"Geçici Madde 1.-
Her ne suretle olursa olsun, 12 Eylül 1980 tarihinden sonra, çalışmadan
alıkonarak kapatılmasına karar verilen ya da münfesih sayılan dernekler son
tüzük hükümlerine göre yeniden açılır. 
Bu şekilde açılan
dernekler geçici 2 nci madde hükmü uyarınca tüzelkişilik kazandıktan sonra
faaliyete geçerler. 
BAŞKAN - Teşekkür ederim.

Sayın Gazalcı, buradaki
ifadeniz "rica ederiz" şeklinde "arz ederiz" şekline
çevirebilir miyim?"
MUSTAFA GAZALCI (Denizli)
- Çevirebilirsiniz Sayın Başkan. 
BAŞKAN - Peki, teşekkür
ederim. 
Komisyon önergeye
katılıyor mu?
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Katılmıyoruz. 
BAŞKAN - Hükümet?...
İÇİŞLERİ BAKANI
ABDÜLKADİR AKSU (İstanbul) - Katılmıyoruz efendim. 
MUSTAFA GAZALCI (Denizli)
- Gerekçe okunsun Sayın Başkan. 
BAŞKAN - Gerekçeyi
okutuyorum:
Gerekçe: 12 Eylül 1980
tarihinden sonra siyasî partilerin, sendikaların taşınır taşınmaz malları geri
verilmiştir. 
Aynı durumda olan
derneklerin mallarının da sahiplerine geri verilmesi bir haksızlığı
düzeltecektir. 
BAŞKAN - Teşekkür ederim.

Önergeyi oylarınıza sunuyorum:
Kabul edenler... Teşekkür ederim. Kabul etmeyenler... Teşekkür ederim. Kabul
edilmemiştir. 
Geçici 2 nci madde
önergesini okutuyorum; kabul edilirse, geçici 1 inci madde olarak işleme
alacağım. 
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının sonuna aşağıdaki geçici maddenin
eklenmesini arz ederiz. 
Saygılarımızla. 






Mustafa Gazalcı


Yüksel Çorbacıoğlu


Mehmet Yıldırım







Denizli


Artvin


Kastamonu







Enver Öktem


Bülent Baratalı


Mehmet S. Kesimoğlu







İzmir


İzmir


Kırklareli




"Geçici Madde 2.-
Çalışmadan alıkonularak kapatılmasına karar verilen ya da münfesih sayılan
derneklerin tüzükleri son yönetim kurulu tarafından bu Kanunun yürürlüğe
girdiği tarihten itibaren 3 ay içinde hazırlanarak tüzelkişilik kazanma
işlemleri tamamlanır ve en geç 6 içinde genel kurul toplantıya çağrılır. 
Bu süre içinde yönetim
kurulunun teşkil edilmemesi halinde son yönetim kurulu üyelerinin birinin
başvurması üzerine Sanayi ve Ticaret Bakanlığının isteğiyle mahkemece atanacak
kayyım tarafından yukarıdaki işlemler tamamlanır.
Kayyımın ücreti ileride
dernekten alınmak üzere Bakanlıkça karşılanır."
BAŞKAN - Teşekkür ederim.

Komisyon önergeye
katılıyor mu?
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Katılmıyoruz.
BAŞKAN - Teşekkür ederim.
Hükümet?.. 
İÇİŞLERİ BAKANI
ABDÜLKADİR AKSU (İstanbul) - Katılmıyoruz efendim. 
BAŞKAN - Teşekkür ederim.

MUSTAFA GAZALCI (Denizli)
- Gerekçe okunsun Sayın Başkan. 
BAŞKAN - Gerekçeyi
okutuyorum:
Gerekçe :
12 Eylül 1980 tarihinden
sonra siyasî partilerin, sendikaların taşınır taşınmaz malları geri
verilmiştir. 
Aynı durumda olan
derneklerin mallarının da sahiplerine geri verilmesi bir haksızlığı
düzeltecektir.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler...Önerge kabul
edilmemiştir. 
Geçici 3 üncü madde
önergesini okutacağım, kabul edilirse, geçici 1 inci madde olarak işlem
görecektir. 
Türkiye Büyük Millet
Meclisi Başkanlığına
Görüşülmekte olan 651
sıra sayılı Dernekler Kanunu Tasarısının sonuna aşağıdaki geçici maddenin
eklenmesini arz ederiz. 






Mustafa Gazalcı


Yüksel Çorbacıoğlu


Mehmet Yıldırım







Denizli


Artvin


Kastamonu 







Enver Öktem


Bülent Baratalı


Mehmet S.Kesimoğlu







İzmir


İzmir


Kırklareli




"Geçici Madde 3.-
Tüzelkişilik kazanan derneklerin
hazineye devredilen taşınmaz malları, iade tarihindeki durumlarına göre, bu
Kanunun yayımı tarihinden itibaren en geç üç ay içinde hazinece ya da hazine
tarafından tahsis edilen kurumlarca geri verilir."
BAŞKAN - Komisyon?..
İÇİŞLERİ KOMİSYONU
BAŞKANVEKİLİ ALİ SEZAL (Kahramanmaraş) - Katılmıyoruz efendim.
BAŞKAN - Hükümet?..
İÇİŞLERİ BAKANI
ABDÜLKADİR AKSU (İstanbul)- Katılmıyoruz efendim. 
BAŞKAN - Gerekçeyi
okutuyorum :
Gerekçe :
12 Eylül 1980 tarihinden
sonra siyasî partilerin, sendikaların taşınır taşınmaz malları geri
verilmiştir. 
Aynı durumda olan
derneklerin mallarının da sahiplerine geri verilmesi bir haksızlığı
düzeltecektir.
BAŞKAN - Teşekkür ederim.

Oylarınıza sunuyorum: Kabul
edenler...Teşekkür ederim. Kabul etmeyenler... Kabul edilmemiştir.
39 uncu maddeyi
okutuyorum:
Yürürlük
MADDE 39.- Bu Kanun
yayımı tarihinde yürürlüğe girer.
BAŞKAN - Madde üzerinde
söz talebi?..Yok.
Oylarınıza sunuyorum:
Kabul edenler...Teşekkür ederim. Kabul etmeyenler... Kabul edilmiştir.
40 ıncı maddeyi
okutuyorum :
Yürütme
MADDE 40.- Bu Kanun
hükümlerini Bakanlar Kurulu yürütür.
BAŞKAN - Teşekkür ederim.

Söz talebi?..Yok.
Oylarınıza sunuyorum:
Kabul edenler...Teşekkür ederim. Kabul etmeyenler... 40 ıncı madde kabul
edilmiştir. 
Sayın milletvekilleri,
tasarının tümünü oylarınıza sunuyorum :Kabul edenler...Teşekkür ederim. Kabul
etmeyenler... Kabul edilmiştir.
Böylece, tasarı kabul
edilmiş ve kanunlaşmıştır; hayırlı olmasını diliyorum. 

Sayın Bakan bir teşekkür
konuşması yapacaklardır.
Buyurun Sayın Bakanım.
(AK Parti sıralarından "Bravo" sesleri, alkışlar)
İÇİŞLERİ BAKANI
ABDÜLKADİR AKSU (İstanbul) - Sayın Başkan, değerli arkadaşlarım; tabiî, bu,
önemli bir kanundur. Takdim konuşması yapmamıştım, o bakımdan müsaade
ederseniz, arkadaşlarıma sadece teşekkür edeceğim, kısa bir konuşma yapacağım.
Yeni Dernekler Kanununun
kabul edilmesi vesilesiyle huzurlarınızdayım; en derin saygılarımla hepinizi
selamlıyorum.
Sizlerin etkili
katkılarıyla gerçekleşen Dernekler Kanunumuz, sivil toplum örgütlerinin önünü
açacak, sivil toplum kanalıyla devlet-vatandaş birlikteliğini oluşturarak,
çağdaş dünyayla bütünleşmiş güçlü bir sivil toplum oluşumuna katkı sağlayacak,
dernek kurma, üyelik ve dernek faaliyetlerine serbestlik getirecek, derneklere
uygulanan yaptırımların ve bürokrasinin azaltılmasını sağlayacak özgürlükçü bir
yasa olarak tarihe kayıt düşecektir.
Değerli arkadaşlar,
Türkiye'nin hedefi, daima, muasır medeniyetler seviyesine ulaşmak olmuştur. Bu
hedeflere ulaşmada ciddî, çağdaş, atılımcı ve dinamik bir yapının varlığı
kaçınılmazdır. Sivil toplum, gelişmiş demokrasilerin olmazsa olmaz
önkoşullarındandır. Gelişmiş Batı ülkelerinde, insanlar, üye oldukları
derneklerin sayısı ve itibarıyla kendilerini tanımlamaya çalışırlar; çünkü,
onlar bilirler ki, sivil toplum örgütleri yabancılaşmanın önündeki en büyük
engel, sosyalleşmenin en etkili aracıdır. İşte bu nedenle, sivil toplum
örgütleri güçlü olan ülkelerde demokratik rejim de güçlüdür. Demokrasi ve sivil
toplum, âdeta, birbirlerinin tamamlayıcısıdır. 
Biz, Türkiye olarak,
demokrasiyi hem bir siyasal sistem hem de bir hayat tarzı olarak benimsedik.
Bunun doğal sonucu olarak, sivil toplumun yönetime katılmasını sağlayıcı
tedbirleri almaya devam ediyoruz; bu cümleden olarak, Dernekler Kanunumuzu da
değiştiriyoruz. 
Kamu hizmeti sunan
kurumların sivil toplum örgütleriyle işbirliğini geliştirmesini ve
güçlendirmesini arzu ediyoruz. Nitekim, bu kuruluşların daha etkin faaliyette
bulunabilmeleri için yasal ve kurumsal alanlarda bir dizi tedbir alınmıştır,
bundan sonra da ihtiyaç duyuldukça bu tedbirler geliştirilecektir.
Sayın Başkan, değerli
milletvekilleri; bugün kabul edilen yasa, demokrasi, insan hakları, özgürlükler
ve ekonomik refah yolunda çok önemli bir kilometre taşıdır. Bütün
vatandaşlarımız için çok büyük önemi olan bu değerlerin sağlanmasında, kamu
sektörü, özel girişimciler ve sivil toplum örgütlerinin el ve gönül birliği
içerisinde çalışması şarttır.
Bu kanunun önemi,
devletin sivil topluma bakışını kökten değiştirmesinde yatmaktadır. Artık,
sivil toplumun önü açılmıştır. Şimdi, Türkiye Cumhuriyeti Devleti, üçüncü
sektörle el ele millî meselelerine sahip çıkmanın şansını yakalayacaktır. Bundan böyle, devlet, dernekleri, takip
edilmesi gereken değil, teşvik edilmesi, geliştirilmesi ve güvenilmesi gereken
üniteler olarak görmektedir. Bu değişim, tam bir zihniyet reformudur, toplumla
kucaklaşma projesinin yeni bir etabıdır. 
Değerli arkadaşlarım, bu
yasanın görüşülmesi sırasında katkıda bulunan siz çok değerli arkadaşlarıma ve
emeği geçen herkese şükranlarımı arz ediyorum. 
Kabul edilen yasanın
herkese hayırlı olmasını diliyor, bu vesileyle, Yüce Heyetinizi, tekrar, en
derin saygılarımla selamlıyorum. (Alkışlar)
BAŞKAN - Teşekkür ederim
Sayın Bakan.
Sayın milletvekilleri,
Memurlar ve Diğer Kamu Görevlilerinin Yargılanması Hakkında Kanunda Değişiklik
Yapılması Hakkında 9.6.2004 Tarih ve 5186 Sayılı Kanun ile Anayasanın 89 uncu
ve 104 üncü maddeleri gereğince Cumhurbaşkanınca bir daha görüşülmek üzere geri
gönderme tezkeresi ve Adalet Komisyonu raporunun müzakeresine başlıyoruz.
9.-
Memurlar ve Diğer Kamu Görevlilerinin Yargılanması Hakkında Kanunda Değişiklik
Yapılması Hakkında 9.6.2004 Tarih ve 5186 Sayılı Kanun ile Anayasanın 89 uncu
ve 104 üncü Maddeleri Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Adalet Komisyonu Raporu (1/833) (S.Sayısı: 652)(X)(XX)
BAŞKAN - Komisyon?..
Yerinde.
Hükümet?.. Yerinde.
Komisyon raporu 652 sıra
sayısıyla bastırılıp dağıtılmıştır. 
Sayın milletvekilleri,
Memurlar ve Diğer Kamu Görevlilerinin Yargılanması Hakkında Kanunda Değişiklik
Yapılması Hakkında 9.6.2004 Tarih ve 5186 Sayılı Kanunun 2, 6 ve 7 nci
maddeleri Cumhurbaşkanınca uygun bulunmayarak, bir daha görüşülmek üzere, bu
hususta gösterilen gerekçeyle birlikte Başkanlığımıza geri gönderilmiştir. 
Anayasanın 89 uncu
maddesinin ikinci fıkrasında "Cumhurbaşkanınca kısmen uygun bulunmama
durumunda, Türkiye Büyük Millet Meclisi sadece uygun bulunmayan maddeleri
görüşebilir" denilmekte, İçtüzüğün 81 inci maddesinin son fıkrasında ise
"Cumhurbaşkanınca yayımlanması kısmen uygun bulunmayan ve bir daha
görüşülmek üzere Türkiye Büyük Millet Meclisine geri gönderilen kanunların
sadece uygun bulunmayan maddelerinin görüşülmesine kanunun görüşmelerine
başlamadan önce Genel Kurulca görüşmesiz karar verilebilir. Bu durumda, sadece
uygun bulunmayan maddelerle ilgili görüşme açılır. Kanunun tümünün oylaması her
halde yapılır" hükümleri yer almaktadır. 
Bu hükümlere göre, geri
gönderilen kanunun tümünün veya sadece Cumhurbaşkanınca uygun bulunmayan
maddelerinin görüşülmesi Genel Kurulun kararına bağlıdır. 
Bu nedenlerle, söz konusu
kanunun, sadece Cumhurbaşkanınca uygun bulunmayan 2, 6 ve 7 nci maddelerinin
görüşülmesini Genel Kurulun onayına sunuyorum: Kabul edenler... Teşekkür
ederim. Kabul etmeyenler... Kabul edilmiştir. 
2 nci maddeyi okutuyorum:

MADDE 2. - 4483 sayılı Kanunun 4 üncü maddesinin üçüncü
ve dördüncü fıkraları aşağıdaki şekilde değiştirilmiştir.
Bu Kanuna göre memurlar
ve diğer kamu görevlileri hakkında yapılacak ihbar ve şikâyetlerin soyut ve
genel nitelikte olmaması, ihbar veya şikâyetlerde kişi veya olay belirtilmesi,
iddiaların ciddî bulgu ve belgelere dayanması, ihbar veya şikâyet dilekçesinde
dilekçe sahibinin doğru ad, soyad ve imzası ile iş veya ikametgâh adresinin
bulunması zorunludur.
Üçüncü fıkradaki şartları
taşımayan ihbar ve şikâyetler Cumhuriyet başsavcıları ve izin vermeye yetkili
merciler tarafından işleme konulmaz ve durum, ihbar veya şikâyette bulunana
bildirilir. Ancak iddiaların, sıhhati şüpheye mahal vermeyecek belgelerle
ortaya konulmuş olması halinde ad, soyad ve imza ile iş veya ikametgâh
adresinin doğruluğu şartı aranmaz. Başsavcılar ve yetkili merciler ihbarcı veya
şikâyetçinin kimlik bilgilerini gizli tutmak zorundadır.
BAŞKAN - Teşekkür ederim.
Madde üzerinde Cumhuriyet
Halk Partisi Grubu ve şahsı adına Artvin Milletvekili Sayın Yüksek Çorbacıoğlu;
buyurun. (Alkışlar)
CHP GRUBU ADINA YÜKSEK
ÇORBACIOĞLU (Artvin) - Sayın Başkan, sayın milletvekilleri; hepinizi saygıyla
selamlıyorum. Son çalışma günümüz, oldukça yorulduk, kısa konuşma olması
yönünde talepler var; ama, zaten ben, yasanın tümü üzerinde konuşmayı
düşünüyordum; ancak, burada madde üzerindeki sürem 10 dakika ile sınırlı olduğu
için fazla da konuşamayacağım.
Değerli arkadaşlar,
şimdi, öncelikle, şu anda, görüşmekte olduğumuz 5186 sayılı Yasa ve bununla
ilgili Cumhurbaşkanının geri gönderme gerekçeleri ve komisyonun kararı sizlere,
milletvekillerine açıklandı.
Şimdi, bu Yasanın, geneli
üzerinde, özellikle, 5186 sayılı Yasa olarak yasalaşması sırasında geçen süreci
sizlerle paylaşmak istiyorum. Adalet Komisyonu olarak, usulüne uymayan bir
yöntemle, toplantı günümüzün dışında, toplantı saatimizin dışında bir saatte
toplandık; 7 Haziranda toplandık ve 9 Haziranda da bunu yasalaştırdık. 
Bazı maddeleriyle ilgili
ortak önergelerimiz oldu; ama, sonuç olarak, Sayın Cumhurbaşkanının geri
gönderme gerekçelerine bakarsanız, Cumhuriyet Halk Partisinin gerekçeleriyle
kısmen de olsa örtüştüğünü görürsünüz. Tabiî, biz, Cumhuriyet Halk Partisi
olarak konunun hem hukukî hem siyasî boyutunu dile getiriyoruz.
Cumhurbaşkanlığı makamı, doğal olarak, sadece, hukuk boyutuyla bunun
değerlendirmesini yapar ve geri gönderme gerekçesini de hukuk boyutuyla sizlere
sunuyor.
Değerli arkadaşlar,
şimdi, Cumhuriyet Halk Partisi bu Yasaya hangi gözle baktı, kural olarak;
tamamı üzerinde değerlendirmek istiyorum. Bir kere, devlet memurları ve diğer
memurların, görevlilerin yargılanmasıyla ilgili, yargının önünü tıkıyoruz;
birinci kural bu.
Şikâyet ve ihbarları
zorlaştırıyoruz; hatta, şikâyet ve ihbarların sorumluluğunu kolaylaştırıyoruz;
yani, en küçük bir hatanın cezalandırılmasının önünü açıyoruz.
Soruşturma, yargılama ve
itiraz makamlarının üst düzeyden alt düzeylere çekilmesine yol açıyoruz ve bir
de, yine geçici maddeyle, ne yazık ki, yasayı geri yürütmeye çalışıyoruz.
Şimdi, değerli
arkadaşlar, bu kadar hızlı bir şekilde getirilmeye çalışılan bu yasanın ne
kadar önemli olduğunu anlamaya çalışalım. Bu yasanın maddelerini biliyorsunuz;
daha önce, haziran ayında değerlendirdik. Hangi toplumsal ihtiyaç karşılanıyor
bu yasayla veya yaklaşık dörtbuçuk yıldır yürürlükte olan 4483 sayılı Yasayla
-biliyorsunuz, onun üzerinde değişiklik yapıyor bu yasa- ilgili hangi yargısal,
idarî veya yönetsel sorun çıktı? Yani, bu ihtiyacı gidermek için bir yasa
yapılması gerekiyor muydu?
Ne yazık ki, toplumsal
bir ihtiyaç yok; ama, bunu üzülerek söylemek istiyorum, üzülerek söylüyorum,
ortada, toplumsal olmayan; ama, kişisel olan bir ihtiyacın giderilmesi var.
Cumhurbaşkanının iade
gerekçesinde 2 nci maddeyle ilgili ihbar ve şikâyet hakkının bu şekilde
sınırlanması, bizim temel yasalarımızla, Ceza Usul Yasasıyla bağdaşmıyor. Yani,
kişilere yükümlülük yükleyemezsiniz, ispat yükümlülüğünü veremezsiniz; yani,
düşünün ki, bir rüşvet söz konusu, düşünün ki, bir banka aracılığıyla herhangi
bir suça konu rüşvet alındı, verildi. Bir vatandaş, hiçbir bankaya gidip de
sözlü veya yazılı başvuru yaparak, o para alışverişinin veya kaydının yazılı
veya sözlü cevabını alamaz. Yasalar buna müsait değil, Bankalar Yasası buna
müsait değil.
Peki, o zaman, niye bu
yükümlülüğü ona yüklüyoruz? Bu konuda yetkili merciler var, soruşturma
mercileri var. Onlar her türlü konuyu araştırmaya yetkilidirler. O nedenle,
şikâyet edene böyle bir yükümlülüğü vermek, şikâyetinin somut olduğunu ispat
etme, hatta, delillerini de ortaya koyma yükümlülüğünü vermek, Ceza Usul
Yasasının temel kurallarıyla da bağdaşmıyor.
Yine, geri gönderilen 6
ncı maddede, daha önce yasada garaz, kin ve soyut hakaret koşulu aranırken daha
somut bir koşul aranıyor; şikâyetçinin üçüncü bir kişiyi mağdur etme amacı
aranıyor. Bu varsa, bu kişi hakkında her an soruşturmayı, resen, cumhuriyet
savcısı yapabilir.
Değerli arkadaşlar, yine,
ceza yasamızda bu konuyla ilgili maddeler var; iftira vardır, suç tasnii
vardır, resmî mercileri iğfal vardır. Yani, bunun koşulları varsa, zaten,
cumhuriyet savcısı gereğini yapacaktır; ancak, çok somut gerekçeleri bir tarafa
bırakıp soyut bir gerekçeyle cumhuriyet savcısının harekete geçmesinin yolunu,
önünü açarsanız, o zaman şikâyetçilerin de şikâyette bulunma cesaretlerini
kırmış olursunuz.
Yine, 7 nci madde var ki,
bu gerçekten çok üzücü bir maddedir. 7 nci madde, 4483 sayılı Yasanın geçici 1
inci maddesinin peşine 2 nci madde olarak düzenleniyor, geçici 1 inci maddenin
tam tersi; yani, 4483 sayılı Yasanın geçici 1 inci maddesi, o güne kadar olan
işlemlerin eski yasayla, 657 sayılı Yasayla yürütülmesini öngörüyordu; bu
geçici madde ise, yasa yürürlüğe girdiği anda, artık eski yasa değil, yeni
yasanın kuralına göre yargılamanın, soruşturmanın yapılmasını öngörüyor. Tabiî,
burada, demin sözlerimin arasında söylediğim gibi, kişisel bir amaç mı var, onu
daha sonra açıklayacağım.
Şimdi, temel gerekçe
olarak "memurlar arasında yargılama açısından eşitliği sağlıyor"
diyorsunuz.
Değerli arkadaşlar,
şimdi, açın bu yasanın ilgili maddelerini... Ben, size kısaca okuyayım: 4 ve 5
inci maddede, soruşturma ve yargılamanın ne şekilde yapılacağını düzenliyoruz;
bir değişiklik yapıyoruz. Hani, diyorsunuz ya, eşitlik sağlıyoruz. Herkes
yetkili ve görevli mahkemede yargılansın diyorsunuz; ama, arkadaşlar, bazı
Bakanlar Kurulu kararıyla atanan görevliler ve cımbızla çekiyorsunuz,
büyükşehir belediye başkanlarını oradan çıkarıyorsunuz. Valiyi de orada
bırakıyorsunuz, Meclis Genel Sekreterini, Cumhurbaşkanlığı Genel Sekreterini,
müsteşarları da oraya bırakıyorsunuz, durduğu yerde kalıyor; ama, bir tek
büyükşehir belediye başkanını çıkarıyorsunuz. Buraya, benim, doğal olarak,
kafam takılıyor; Cumhuriyet Halk Partisinin kafası buraya takılıyor. Neden,
sadece, büyükşehir belediye başkanlarını, bu düzenlemeyle, sonuçta, Yargıtay
Cumhuriyet Başsavcılığının soruşturmasından ve Yargıtayın kovuşturmasından,
yargılamasından çıkarıyorsunuz? 
MUSTAFA BAŞ (İstanbul) -
Kafanı takma böyle şeylere...
YÜKSEL ÇORBACIOĞLU
(Devamla) - Zaten, bütün problem bu; yani, buraya kafamızın takılmasının
sebebi, Sayın Kapusuz, sizin gerekçelerinizle örtüşmemesinden dolayıdır. Ben,
hemen duyarım söylediğinizi.
SALİH KAPUSUZ (Ankara) -
Mustafa Bey söyledi.
YÜKSEL ÇORBACIOĞLU
(Devamla) - Özür diliyorum; Mustafa Bey mi?.. Tamam, peki.
MUSTAFA BAŞ (İstanbul) -
Kafanı takma, hayatını yaşa...
YÜKSEL ÇORBACIOĞLU
(Devamla) - Eğer, eşitliği sağlayacaksak, o zaman, büyükşehir belediye
başkanları gibi, diğer kamu görevlilerini de, aslî, doğal yargıç ilkesine göre,
diğer mahkemelerde yargılayalım. Şimdi, gerekçeniz ile sonuçlarınız birbiriyle
örtüşmüyor. 
Değerli arkadaşlar, tabiî
ki, kamudaki birtakım yolsuzlukları -özellikle onu söylemek istiyorum- ortaya
çıkarmak için, bu konuyu gören, duyan kişinin bunu şikâyet etmesi lazım.
Şikâyetinde yükümlülük getiriyorsunuz; peşine, sorumluluğunu da artırıyorsunuz.
Yani, burada, yolsuzluk yapanı koruyan, yolsuzluğu ortaya çıkaranı ise korkutan
bir anlayışı görüyoruz. Yani, ne oldu, hangi problem oldu, kimin hakkında
haksız ithamlarda bulunuldu; yani, bir bakalım, inceleyelim, böyle bir ihtiyaç
var mı; böyle bir sıkıntı yokken, neden böyle bir düzenleme yapıyoruz? Bu
düzenlemeyi gören devlet memuru, şikâyetinden vazgeçecektir; gördüğü şeyi ispat
edemediği için, yarın öbür gün başının belaya girme tehlikesi karşısında,
gördüklerini, duyduklarını söylemeyecektir. Bunun kime faydası var arkadaşlar?!
Yani, yetimin hakkını koruyalım diye görev yapmaya çalışıyoruz; ama, birisi
yetimin hakkına el uzatacak, o konuda bir şey söylersen risk var, sen de
susacaksın... Biz de, bunun önünü açıyoruz. Yani, yolsuzlukla bu şekilde
mücadele etmek mümkün değil. 
Değerli arkadaşlar, yine,
Sayın Cumhurbaşkanımızın geri gönderdiği maddelerden biri de 7 nci madde.
Gerçi, orada, Sayın Cumhurbaşkanı, tamamen hukuksal bir gerekçeden hareket
ediyor; biz, bunu, biraz daha siyasî açıdan değerlendiriyoruz. Neden; çünkü, bu
maddenin siyasî bir madde olduğu kanaatindeyiz. Yani, bu daha önce konuşuldu.
Şu anda, özellikle bazı büyükşehir belediye başkanlarımızın, İktidar Partisinin
üyesi olan bazı büyükşehir belediye başkanlarımızın Yargıtay 4. Ceza Dairesinde
dosyaları olduğu, yargılandığı ve Yargıtay Cumhuriyet Başsavcılığında da
hazırlık dosyaları olduğunu biliyoruz. Şimdi, bu dosyaların buradan alınıp,
yetkili, görevli ağır ceza mahkemelerine veya asliye ceza mahkemelerine
gönderilmesinin, hem de bu yasa yürürlüğe girdiği anda gönderilmesinin
mantığını anlayamıyoruz. Hiç olmazsa, mevcut olanlar bu koşullarıyla devam
etsin, mevcut yargılama devam etsin. Yargıtayın iş yükü mü fazla, bize bir
şikâyet mi geldi, "efendim, şu yükü bizim sırtımızdan alın" mı
dediler; ne oldu, ne sıkıntı oldu; yani, bu maddeyi niye düzenliyoruz, ben, bir
türlü bunu anlayamıyorum. Çıkıp deyin ki, şu gerekçeyle bunu düzenliyoruz.
Okuyorum, ben bir gerekçe anlayamadım, çıkaramadım; bilen varsa, gelsin
açıklasın, ben de kabul edeyim, demek ki biz anlayamamışız diyeyim; onu da
kabul ederim. Nedir gerekçe arkadaşlar? Bunu, sizlerin sağduyusuna sunuyorum.
Yargıtay böyle bir şikâyette bulunmamış; "benim bir sıkıntım yok"
diyor. Efendim, bu konularla ilgili, yetkili, görevli olan Danıştay 2. Dairesi
de böyle bir şikâyette bulunmamış; onun da elinden dosyaları almaya
çalışacaksınız. Yani, burada, ihtiyaç olmayan bir düzenleme, toplumsal ihtiyaç
olmayan bir düzenlemeyi yapmanın bir gerekçesi vardır; demek ki, bu yapılan iş
toplumsal değil, kişiseldir. Bence, bu vebalin altına İktidar Partisinin
girmemesi lazım değerli arkadaşlar. 
Tabiî ki, iktidar ve
muhalefet, her konuda aynı düşünmeyecektir. Bu yıl, bazı yasalarda tartıştık,
karşı çıktık, bazı yasalara destek verdik, doğaldır; çünkü, düşüncelerimiz
farklı; ama, toplum ihtiyacı doğrultusunda, doğru olan konularda ortak hareket
ettik. Hatta, bugün yaptığımız görüşmelerde, bir önceki yasada -ben biliyorum,
işte, en nihayet, izleyenler de biliyor- Cumhuriyet Halk Partili
arkadaşlarımızın verdiği önergelerin bir kısmı, yine, İktidar Partisi
tarafından kabul edildi. Bunların hepsini anlıyorum, memnun da oluyorum; ama,
bu yasayla ağzımızın tadı kaçacak arkadaşlar. Artık, son noktaya geldik. Hani,
yemek yerken, acı yersin, tuzlu yersin, yağlı yersin; ama, üstüne bir tatlı
yeyince ağzının tadı düzelir... Bu yasa, bizim ağzımızın tadını bozacak. Bence,
Meclisin, böyle bir yasayı çıkarmasıyla -Meclisi, yani, bizi birileri manipüle
edebilirler, etkileyebilirler- birileri kendilerine çıkar sağlamış olacaklar.
Bunun ne topluma faydası var ne İktidar Partisine faydası var ne Meclisin
ilkelerine, kurallarına faydası var. O nedenle, bu fırsatı vermeyin diyorum. 
Daha fazla konuşarak
sizlerin de vaktini almak istemiyorum. Umarım, Cumhurbaşkanımızın haklı olarak
geri gönderdiği maddeler buradan geçmez; ama, bakıyorum, böyle geçirecek gibi
bakıyorsunuz. Ondan sonra Anayasa Mahkemesi var...
AHMET YENİ (Samsun) -
Geçer, geçer...
YÜKSEL ÇORBACIOĞLU
(Devamla) - Yani, geçer tabiî, buradan geçer; ama, yasal süreç bitmeyecek;
çünkü, bu ülkede anayasal kurumlar var. Meclis anayasal kurum olduğu gibi,
Cumhurbaşkanlığı da anayasal bir kurumdur, Anayasa Mahkemesi de bir anayasal
kurumdur; onların da hak ve yetkileri var. Umarım, toplum aleyhine olan bu yasa
çıkmaz.
Bu duygu ve düşüncelerle,
beni dinlediğiniz için, hepinize teşekkür ediyorum; saygılar, sevgiler
sunuyorum. (Alkışlar)
BAŞKAN - Teşekkür ederim
Sayın Çorbacıoğlu.
Şahısları adına ikinci
söz, Denizli Milletvekili Sayın Ümmet Kandoğan'ın; buyurun.
ÜMMET KANDOĞAN (Denizli)
- Sayın Başkan, değerli milletvekilleri; sizleri saygıyla selamlıyorum. 
Bugün çok yoğun bir mesai
yaptık. Şu ana kadar getirilen kanun tasarılarının hepsi, bir an önce
çıkarılması gereken, Avrupa Birliği uyum yasaları çerçevesinde ele alınan ve
iktidar ve muhalefetin elbirliğiyle çıkarılmış olan kanunlar. Ancak, Meclisin
son gününde, hiç acelesi olmayan ve Türkiye'nin hiç ihtiyacı olmayan, uygulama
durumunda olanlardan herhangi bir talep gelmeyen bir kanunun
Cumhurbaşkanlığından geri döndükten sonra, 48 saat geçmeden, Meclisin son günü
Genel Kurula getirilmesinin haklı ve mantıklı bir izahını yapmak lazım. 
Şimdi, bu kanun teklifi
Meclise ilk getirildiğinde iddia şu idi: Kamu görevlileri arasında
yargılanmaları yönünden çok büyük farklılıklar var ve bu farklılıklar da
Anayasadaki eşitlik ilkesine aykırıdır, o nedenle biz bu kanun teklifini Meclis
gündemine getirdik ve bu kanun teklifiyle, artık, bundan sonra, bütün kamu
görevlileri aynı mercilerde yargılanacaklar, haklarındaki soruşturma aynı
mercilerde olacak. İddia bu idi. Ben de, bu iddia üzerine Mecliste şöyle bir
konuşma yapmıştım; tutanaktan okuyorum: "Göreceksiniz, getirilen bu
teklifin, getirilmiş halinden çok daha farklı bir şekilde Meclisin gündeminden
kanunlaşarak geçeceğine inanıyorum." "Getiriliş biçiminden çok farklı
bir şekilde" ve aynen benim dediğim gibi oldu. O eşitlik ilkesinden
vazgeçildi, getirilen kanun teklifinin birçok maddesi, burada -benim de
ısrarla, üzerine basa basa vurguladığım bölümler- çıkarıldı ve sadece -benim de
burada ısrarla vurguladığım- bir bölüm, bu kanun teklifinin içerisinde kaldı ve
öyle kanunlaştı. 
Şimdi, bu kanun teklifi
geldiğinde, kamuoyunda, basında, bu kanun teklifinin, sadece Ankara ve Adana
Büyükşehir Belediye Başkanlarına mahsus, özel bir kanun teklifi olarak Meclis
gündemine getirildiği iddia edildi, bu kürsüden de söylenildi; ancak, hiçbir
milletvekili gelip de, burada "hayır, bu kanun teklifi bu iki büyükşehir
belediye başkanı için değil, Türkiye'nin gerçek ihtiyacı nedeniyle
getirilmiştir" şeklinde bir ifadede, beyanda bulunmadı. Hatta, öyle ki,
Cumhurbaşkanından döndükten sonra Adalet Komisyonunda görüşülürken, Cumhuriyet
Halk Partili milletvekilleri muhalefet şerhi koydular ve muhalefet şerhinde de,
çok açık ve net bir şekilde, getirilen bu kanun teklifinin Ankara ve Adana
Büyükşehir Belediye Başkanlarıyla ilgili özel olarak getirildiği derc edildi.
Buna rağmen, yine hiçbir milletvekili veya bu kanun teklifinin altında imzası
olan dört sayın milletvekili gelip, bu konuyla ilgili "hayır, biz, bu
kanun teklifini bu maksatla vermedik" diye herhangi bir beyanda
bulunmadılar. 
Şimdi, durum böyleyken,
bu kanun, Meclisin son günü ve Komisyonda görüşülmesinin üzerinden 48 saat
geçmeden, alelacele Meclis gündemine getiriliyorsa, bütün milletvekillerinin,
bu noktada, çok ciddî bir şekilde ellerini vicdanlarına koyup, Meclisin son
gününde böyle bir kanunu kabul etmeme yolunda irade beyanlarını çok açık ve net
bir şekilde ortaya koymaları gerekiyor. 
Şimdi, ben, bu kanun
teklifiyle ilgili, burada görüşülürken, bunun dışında da birçok şey söyledim. O
söylediğim şeyler üzerine, birçok milletvekili arkadaşım "bunun
Cumhurbaşkanlığından geri döneceğini nereden biliyorsun" dedi; dün akşam
söylenildiği gibi. Dün akşam da aynı şeyleri söylediler. Ben, şunu söylemiştim:
"Azıcık bir hukuk bilgisi ve nosyonu olan herkes bunun Cumhurbaşkanından
dönebileceği konusunda hemfikir olur." 
Beyanlarımı tutanaklardan
okuyorum...
(Mikrofon otomatik cihaz
tarafından kapatıldı) 
BAŞKAN - Sayın Kandoğan,
sözlerinizi tamamlar mısınız. 
Buyurun. 
ÜMMET KANDOĞAN (Devamla)
- "Bu kanun teklifiyle şikâyet müessesesinin de önünü kesiyorsunuz. Şimdi,
bu kanun teklifiyle öyle husus getiriyorsunuz ki, artık memurlarla ilgili bir
kişi bir şikâyette bulunacağı zaman, elinde çok ciddî bilgi ve belgeler olacak
ve ben öyle inanıyorum ki, bu bilgi ve belgeler gerek görevlendirilen
soruşturma memuru tarafından veya gerekse yargılama sırasında ortaya çıkacak
olan bilgi ve belgeler olabilir." Bunu söylemiştim. 
Sayın Cumhurbaşkanı da
geri gönderme gerekçesinde, çok açık ve net bir şekilde, benim bu söylediklerimle
hemen hemen tıpatıp örtüşen ifadelerle
aynı şeyleri söylüyor. Yine, bu konuyla ilgili olarak, bundan sonra,
artık şikâyetlerin önünü kesiyorsunuz diyorum. Sayın Cumhurbaşkanı da bozma
gerekçesinde, aynı, tıpatıp benzeyen cümlelerle, bu kanunu, tekrar görüşülmek
üzere Meclise geri gönderiyor. 
HİKMEZ ÖZDEMİR (Çankırı)
- Senin konuşmandan alıntı yapmıştır. 
ÜMMET KANDOĞAN (Devamla)
- Kimin konuşmasından alıntı yaptığını bilemiyorum; ama, dün akşam da aynı
şeyler söylenildi, Sayın Başbakan Yardımcısı da aynı şeyi söyledi "bundan
sonra, kanunlar çıkmadan önce Sayın Cumhurbaşkanına gidelim, onun onayını ve
görüşü alalım, ondan sonra kanun yapalım" diye bir ifadede bulundu; ama,
görüyorsunuz ki, bu kanunla ilgili söylemiş olduğumuz şeyler aynen gerçekleşti,
il özel idareleriyle ilgili kanunda söylemiş olduğum hususlar aynen
gerçekleşti. Dün akşam, Kamu Yönetimi Temel Kanununun görüşmelerinde söylemiş
olduğum hususlar da yüzde yüz gerçekleşecek. Bunu, başka bir şekilde anlatmak,
izah etmek mümkün değil; ama, şunu söylemek istiyorum: Sayın milletvekilleri,
gelin, Meclisin bu son gününde, hür iradelerinizle, hür beyanlarınızla, elinizi
vicdanınıza koyarak, geri gönderilen bu kanunun özellikle büyükşehir
belediyeleriyle ilgili olan bölümünün buradan geçmemesini sağlayınız. Adalet
Komisyonu Başkanı Sayın Köksal Toptan'ın, geri göndermeden sonra, bu Adalet
Komisyonunda görüşülürken, karşı oy yazısı var; bir maddeyle ilgili olarak,
komisyon başkanı sıfatıyla karşı oy yazısı var. 
YAŞAR TÜZÜN (Bilecik) -
Başkanvekili de imzalamamış. 
ÜMMET KANDOĞAN (Devamla)
- Buna rağmen, Sayın Cumhurbaşkanına eğer değişiklikle giderse, tekrar geri
gönderilme endişesinden dolayı, çok haklı olarak, açıkça karşı oy yazısına
rağmen, virgülüne ve noktasına dokunulmadan ve 48 saat geçmeden ve hiçbir
gereği yokken, hiçbir acelesi yokken ve bu kanunun buraya getirilmesi için bu
kanunla ilgili kesimlerin hiçbirinin talebi olmadığı halde, bunun
getirilmesinin muhasebesini vicdanlarınızda, vicdanlarımızda yapmamız gerektiği
inancını bir kez daha ifade ediyor; hepinizi saygı ve sevgiyle selamlıyorum.
(CHP ve Bağımsızlar sıralarından alkışlar)
BAŞKAN - Teşekkür ederim
Sayın Kandoğan. 
Madde üzerindeki
görüşmeler tamamlanmıştır. 
Oylarınıza sunuyorum:
Kabul edenler... Teşekkür ederim. Kabul etmeyenler... Teşekkür ederim. Madde
kabul edilmiştir. 
6 ncı maddeyi okutuyorum:

MADDE 6.- 4483 sayılı
Kanunun 15 inci maddesinin birinci fıkrasındaki "garaz, kin veya mücerret
hakaret için" ibareleri madde metninden çıkartılmış ve "Memurlar ve
diğer kamu görevlileri hakkındaki ihbar ve şikâyetlerin" ibaresinden sonra
gelmek üzere "ihbar veya şikâyet edileni mağdur etmek amacıyla ve"
ibaresi eklenmiştir.
BAŞKAN - Teşekkür ederim.

Madde üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Madde kabul edilmiştir.
7 nci maddeyi okutuyorum:
MADDE 7.- 4483 sayılı
Kanuna aşağıdaki geçici madde eklenmiştir:
GEÇİCİ MADDE 2. - Bu
Kanunun yürürlüğe girmesinden önce Memurlar ve Diğer Kamu Görevlilerinin
Yargılanması Hakkında Kanuna göre Yargıtayın ilgili ceza dairesinde ve il ağır
ceza mahkemesinde açılmış davalar ile Danıştayca itirazen incelenen kararlar,
bu Kanunun yürürlüğe girmesini müteakip genel hükümlere göre yetkili ve görevli
mahkemelere devredilir.
BAŞKAN - Teşekkür ederim.
Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Teşekkür ederim. Madde
kabul edilmiştir.
Sayın milletvekilleri,
tasarının tümünü oylarınıza sunuyorum: Kabul edenler... Teşekkür ederim. Kabul
etmeyenler... Teşekkür ederim. Tasarı kabul edilmiş ve kanunlaşmıştır; hayırlı
olmasını diliyorum.
Sayın milletvekilleri,
Terör ve Terörle Mücadeleden Doğan Zararların Karşılanması Hakkında Kanun
Tasarısı ile İçişleri ve Plan ve Bütçe Komisyonları raporlarının müzakeresine
başlıyoruz.
10.- Terör
ve Terörle Mücadeleden Doğan Zararların Karşılanması Hakkında Kanun Tasarısı
ile İçişleri ve Plan ve Bütçe Komisyonları Raporları (1/793) (S. Sayısı: 650)
(X)
BAŞKAN - Komisyon?..
Yerinde.
Hükümet?.. Yerinde.
Komisyon raporu 650 sıra
sayısıyla bastırılıp dağıtılmıştır.
Tasarının tümü üzerinde,
Cumhuriyet Halk Partisi Grubu adına, İstanbul Milletvekili Sayın Algan
Hacaloğlu; buyurun. (CHP sıralarından alkışlar)
CHP GRUBU ADINA ALGAN
HACALOĞLU (İstanbul) - Sayın Başkan, çok değerli milletvekilleri; 650 sıra
sayılı yasa tasarısı üzerinde Grubum ve şahsım adına söz almış bulunuyorum;
hepinizi, cumartesi gününün saat 01.00'inde saygıyla selamlıyorum.
Evet, bir uzun maraton
döneminden sonra, şimdi, cumartesi saat 01.00 ve biz, uzun zamandır çözüm
bekleyen bir konuda, uzun zamandır hükümetin çözümü ertelediği bir konuda,
dışarıya vermiş olduğumuz sözler çerçevesinde hazırladığımız bir tasarıyla
çözüm arama peşindeyiz. Ben, tasarının geneli üzerinde görüşlerimi belirtmeden
evvel, Türkiye'nin böyle bir tasarıyı hazırlamasına neden olan süreci,
ülkemizin son yirmi yıl içinde, özellikle 1984 ilâ 1990'lı yılların ortasına
kadar geçen dönem içinde yaşamış olduğu sürece ilişkin bazı tespitlerimi ortaya
koymak istiyorum.
Değerli arkadaşlarım,
Türkiye, 1970'li yılların sonu ile 1980'li yılların başında, radikal terörün
yarattığı ortamda 12 Eylülü yaşadı ve 12 Eylül hukuku, takip eden uzun bir
dönemde, Türkiye'nin siyasetini, Türkiye'nin yapılanmasını şekillendirdi,
etkiledi. Kısaca, 12 Eylülün budadığı demokrasi ve 12 Eylülün yetersiz hukuk
sistemi içinde yeşeren dinamikler, çok yaygın işsizlik, çok yaygın yoksulluk,
bölgelerarası gelişmişlik farklarında derinleşen sorunlar, uçurumlar, Türkiye'de
terörün yeşermesinin, terör tohumlarının atılmasının ortamını yarattı. Türkiye,
içhukukta en geri kaldığı, en geri olduğu bir dönemde, eşitsizliklerin ve
keyfîliklerin en yaygın olduğu bir süreçte, sosyal devletin âdeta çökertildiği
bir ortamda, siyasetin, giderek, ne yazık ki, 1980'li yıllardan sonra, 1990'lı
yıllardan yakın günlerimize değin, ırkçı, rantçı, tarikatçı kuşatma altına
alındığı, siyasetteki bu zaafın içgüvenlik güçlerimize büyük ölçüde taşındığı
zor günler yaşadı. 
Türkiye, böyle bir ortamda,
1980'li yılların ortasında, 15 Ağustos 1984'te Eruh, Şemdinli baskınının
ardından Taşdelen Köyü katliamı ve onu takip eden süreç içinde, giderek, terör
olgusuyla tanıştı. Olayların başlangıcında "bu, üç beş çapulcu eşkıyanın
işidir" diyerek konuyu yeterince ciddîye almayan, yeterince sosyoekonomik
ve güvenlik önlemleri üzerinde gerekli düzenlemelere gidemeyen Türkiye, bu
olayda, özünde, özellikle içgüvenlik açısından hazırlıksız yakalandı. 1992'de
helikopter alındı, hazır pilotu yoktu. Gecedürbünlerini uzun süre kullanamadı.
Gece harekâtlarında yetersiz kaldı ve diğer boyutlarıyla, o amaca yönelik,
yani, kırsal kesimde, dağda eylem yapan kişilere yönelik mücadelede yeterli
deneyimi, birikimi olan kadroları, güçleri yetiştirmekte zorluk çekti. O
aşamada, 1992'de, Jandarma Genel Komutanı rahmetli Bitlis'in doğrudan, şahsen
söylediği gibi, Jandarmanın komando yetiştirme yeteneği yılda 2 000, polis
elemanı yetiştirme yeteneği ise 6 000'di. Bu, Türkiye'yi bir açmaza taşıdı;
çünkü, bu amaçla yetiştirilen ve oluşturulan özel tim, giderek, o günün
koşullarında, biraz evvel ifade ettiğim gibi, içgüvenliğin, polis gücünün
özellikle siyaseten kuşatılması ve giderek, maalesef, o günün ortamında
olumsuzluklara fazlasıyla bulaşması ve hatta, çetelerle ilişkiler içine girebilmesi
ve özel timin giderek sağ radikal siyaset yapılanmasıyla iç içe olması,
Türkiye'de terör güçleriyle mücadele amacıyla cepheye sürülen, cepheye
gönderilen bu unsurların o zor görevi yaparken, insan hakları konusunda son
derece duyarsız kaldıklarını hep beraber yaşadık. 
Bu arada, 1986 yılında
koruculuk kurumu devreye sokuldu ve giderek, geçici koruculuk kurumu ve gönüllü
koruculuk kurumu, keyfî, kendi iradesi altında iş yapabilen ve zaman zaman
kontrolden çıkan bir güce dönüştü ve korucu ağaları oluştu. Belirli
aşiretler... Benim o dönem, örneğin, 1998 yılında Sayın Murat Başesgioğlu'nun
İçişleri Bakanı olduğu dönemde verdiğim bir soru önergesine karşın Sayın
Bakanın verdiği yanıta göre, o zaman, bir milletvekilimizin bağlı olduğu bir
aşirete -ismini vermek istemiyorum bu aşamada- sadece Hakkâri'deki o aşirete,
Yüksekova'daki o aşirete 1 156 geçici köykorucusu kadrosu verilebildi. 
Değerli arkadaşlarım,
böyle bir ortam, böyle bir süreç içinde, Türkiye'nin terörle mücadelede insan
hak ve hukukuna gerekli özeni göstermede yetersiz kaldığı süreçte, 30 000'i
aşkın güvenlik gücümüz, sivil ve asker ve dağda çatışan terör unsurları
yaşamlarını yitirdi. 15 000'e yakın yaralıyla, gerçekten, Türkiye çok ciddî
boyutlarda bedel ödedi. 23 Ocak 1998'de, Sayın Mehmet Ağar, o geçmiş dönemin
olayları nedeniyle verdiği bir ifadede "ne yani, teröristleri filitle mi
temizleyecektik; elbette devlet özel mücadele yöntemleri kullanacaktı"
ifadesinde bulunabildi ve bu arada, tabiatıyla Susurluk'u yaşadık. Susurluk,
esasında, hepimiz için, o -benim biraz da örtülü olarak ifade ettiğim-
olayların çıplak gerçeğini hepimizin önüne koydu. 
Değerli arkadaşlarım, bu
süreç içinde, daha evvel bu kürsüde birkaç kez dile getirdiğim, özellikle dile
getirdiğim ve bugün bu yasanın çıkmasında temel amil olan nedeni oluşturan köy
boşaltmaları süreci yaygın olarak yaşandı. Benim abartılı güvenlik konsepti
olarak tanımladığım anlayışın, gerek terör örgütü unsurları gerek korucu
unsurlar gerekse silahlı kuvvetlerimizin, güvenlik güçlerimizin terörle
mücadelede geniş boş alanlar yaratabilmek veyahut da o yerleşim yerlerinde
etkinliği sağlayabilmek amacıyla, köyler zorunlu olarak, mezralar zorunlu
olarak boşalttırıldı. Bu, devletin en yetkili kademelerinde konuşuldu. Bizler
de, o en yetkili kademelerde belirli bilgi sahipleri olduk. 
1996-1997 yıllarında
konuyu Meclis gündemine getirdik ve Türkiye Büyük Millet Meclisinin bu konuda
hazırlamış olduğu 9.2.1996 tarihli raporda özetlendiği gibi, o tarih
itibariyle, resmî kayıtlara göre, 905 köy, 2 523 mezra olmak üzere toplam 3 428
yerleşim yeri boşalttırıldı, zorunlu olarak boşaldı. 
Bunlar arasında Ağrı,
Kars, Erzurum, Erzincan, Sivas, Şanlıurfa, Adıyaman, Iğdır, Elazığ gibi mücavir
alan kapsamı içinde olmayan yerlerde de belirli boşaltılan yerler oldu.
Tunceli'de, sadece Tunceli'de toplam 1 006 yerleşim yeri boşaldı. Diyarbakır'da
315, Şırnak'ta 330, Mardin'de 263, Bitlis'te 213, Bingöl'de 329, Batman'da 103,
Siirt'te 190, Hakkâri'de 187 yerleşim yeri boşaltıldı. 
Değerli arkadaşlarım,
Türkiye, geçmişte de köy boşaltması yaşamıştı; insanlarını Dersim'den alıp
Anadolu'nun bazı yerlerine zorunlu olarak yerleştirmişti; ama, biliniz ki,
1938'de yaşanan sürgünde, o dönemin hükümeti yurttaşlarına sahip çıkmış ve
onlara, son onbeş yılda yaşanandan çok daha iyi yerleşim ve barınma olanakları
sağlamıştı. 
Değerli arkadaşlarım, bu
süreç içinde o belirttiğim yerlerde eğitim ve sağlık çökertildi. OHAL ve
mücavir alanda, 1997 yılı rakamlarına göre, toplam 5 330 ilköğretim, lise ve
dengi eğitim yerinden 3 128'i kapalı idi; keza, 831 sağlıkevinden sadece 88'i
açık idi. Bunları söylememin nedeni var; çünkü, getirmiş olduğunuz yasa, maddî
kayıpları, biraz sonra arkadaşlarım ve benim açıklayacağım çerçeve içinde,
karşılamayı esas alan bir düzenleme; ama, düşünün ki, 1997 yılında hâlâ
bölgede, o köylerde kapalı sağlıkevi ve okulların sayısı açıklardan daha fazla
düzeydeydi. 
Değerli arkadaşlarım, bu
belirttiğim köy boşaltmaları çerçevesi içinde Avrupa İnsan Hakları Mahkemesine
uzun yıllardır müracaatlar yapılmaktaydı. 1997 yılında yapılan müracaat sayısı
358 idi; ancak, bu yasanın hazırlandığı dönemde görmekteyiz ki, bu rakam 1
500'e tırmanmıştır. Şu anda, Türkiye, Avrupa İnsan Hakları Mahkemesi önünde
dosyası en kabarık ülkelerden biri halinde. 
Değerli arkadaşlarım, bu
yasayla, ne yazık ki, uzun yıllar -bu hükümet iki yıl evvel söz verdiği halde;
söz vermiş olsun olmasın- doğuda, güneydoğuda bu köy ve mezralarda, yaşamdan
kopartılan insanların en temel insan hakları (barınma hakları, yaşam hakları,
sağlık, eğitim hakları) ihlal edildiği halde, en sistematik ve kitlesel insan
hakları ihlali meydana gelmiş olmasına rağmen duyarsız kalındı, yetersiz
kalındı. Köye geri dönüş projesiyle, ancak "köyünden kendi arzunla mı
ayrıldın" diye sorulduğu zaman, buna "evet" diyenlere, en asgarî
düzeylerde mağduriyetler karşılanarak geçit verildi ve bunun adı da, işte
"yurttaşlarımıza köylerini açmış bulunuyoruz" şeklinde, valilerimiz,
içişleri bakanlarımız yanıt verdi, açıklama yaptı. 
Değerli arkadaşlarım, bu
yasa, hiçbir şekilde toplumumuzun ihtiyaç içinde bulunduğu toplumsal barışı
sağlamayı, çatışma döneminin mağduriyetlerini ve yabancılaşmasını aşmayı;
kısaca Türkiye'nin bu son derece sıkıntılı bölgesinde taşların yerine
oturmasını ve normalleşmesinin sağlanmasını, herkese eşit yurttaş olmanın
kıvancının verilmesini sağlayabilecek çerçevede değildir. Bu getirilmiş
olan tasarı, beklenti buydu, ama, ne
yazık ki bunu sağlayamamaktadır. Sorunu, bir konuyu savuşturma, yasak savma,
topu taca atma olarak ele alan bir tasarı; ama, Avrupa İnsan Hakları
Mahkemesinde bekleyen dosyalar var. Şöyle veya böyle bir yasanın çıkması
gerekiyor ve bu yasa tasarısıyla biz, karşılıklı, yurttaşlarımıza diyoruz ki:
"Gel ey mağdur olmuş yurttaşım, gel müracaatını yap ve senin mağduriyetini
saptayacak bir komisyon kuracağım. O komisyonda sivil toplum örgütleri
olmayacak; onu boş ver. Biz senin değerini biliriz, senin kaybını biz hesap
ederiz, senin hakkını biz veririz. Sen gel bizimle bir anlaş. Anlaştıktan
sonra, biz, iki yıl içinde sorunu çözeriz. Eğer bunu yaparsan kârlı çıkarsın.
Aksi halde, yolun açık olsun, git mahkemeye, git Avrupa İnsan Hakları
Mahkemesine. Bu anlayışla, 1987'de OHAL'in ilk defa ilan edildiği tarihten bu
yasanın çıkacağı tarihe kadar olan bu tür mağduriyetlerin gereğini karşılarız
diyoruz; ama, çok enteresan değerli arkadaşlarım, yasa tasarısı, esasında,
hükümet tarafından başta böyle hazırlanmıştı; ancak, Plan ve Bütçe Komisyonunda
külah tersine çevrildi ve ne gariptir ki, önümüzdeki yasa tasarısı diyor ki
-değerli arkadaşlarım, bu yasanın şu kabulü var, ben bunu içime sindiremiyorum-
Türkiye'de bundan sonra da terör ile çatışma olur, terörle mücadele eden
güvenlik güçlerimiz, yurttaşların insan haklarını ihlal eder, hakları ihlal
edilen yurttaşlar, ola ki mahkemeye, Avrupa İnsan Hakları Mahkemesine giderler,
onun önünü kesmek için, ben sulh yolunu açarım, onun için, biraz evvel ifade
ettiğim tarzda komisyonlar kurarım.
Değerli arkadaşlarım,
Türkiye'nin geleceği için, eğer bu tür sorunlar varsa, bırakınız bir ombudsman
kurumu, bir kamu hakemliği kurumu oluşturun, kesinlikle, silahlı
kuvvetlerimizin bundan sonra da temel hak ve özgürlükleri çiğneyecek, ezecek
bir uygulama içinde olacağını yasaya geçirmeyin. 
(Mikrofon otomatik cihaz
tarafından kapatıldı)
BAŞKAN - Buyurun.
ALGAN HACALOĞLU (Devamla)
- Değerli arkadaşlarım, Anayasanın "kusursuz sorumluluk" dediği,
öngördüğü hukuk anlayışı; yani, örneğin, devletin tüm yurttaşlarına sağlamakla
yükümlü olduğu güvenlik konusunda, eğer o güvenliği sağlayamıyor ise, o
güvenlik boşluğunda yurttaşlar zarar görüyorsa veya doğrudan güvenlik güçleri
yurttaşın hak ve hukukunu çiğniyorsa, bunlar tazmin edilmelidir. Eğer köyler
boşaltılıyorsa, boşaltılmış ise, eğer yurttaşın tapulu malı, yıllardır ve
yıllardır, Ovacık'ta kullanılan, askerî amaçlarla kullanılan, o havaalanı
türünden kullanılan, başka amaçlarla kullanılan yerler varsa veya güvenlik
nedeniyle buralar yıllardır boş tutuluyorsa, eğer yurttaşımız güvenliğin
sağlanamaması nedeniyle ceviz bahçesine veya tarlasına gidemiyorsa, meşe
odununu kesemiyorsa, ekinini ekemiyorsa, eğer meralar kapalı olduğu için ve
hayvanları, esasında, 1980'li yılların ortasına göre 1990'lı yılların ortasında
üçte 1'e inmişse, yıllardır hayvancılık yapamıyorsa, bunların gereği
yapılmalıdır, bu mağduriyetler giderilmelidir. Herkes, birinci sınıf yurttaş
düzeyine çıkarılmalıdır; herkes, yurttaş olmanın hazzını, kıvancını, anayasal
hakkını hukukunu koruyabilmelidir, elde edebilmelidir. İdare, kendi eylemli
işlerinden doğan zararı ödemelidir, Anayasanın 125 inci maddesi gereğince. 
Değerli arkadaşlarım, bu
çerçeve içerisinde, esasında benim dileğim, gönüllü ve güvenli koşullar altında
köye geri dönüş projesinin, birçok raporda, Meclisin şu anda raflarında yer
alan komisyon raporunda, partimin birçok raporunda ve bakanlıkların yaptığı
birçok çalışmada yer aldığı şekilde, ama, bunu topluma bir kez daha açarak,
geliştirerek uygulamaya koymak lazım. Köye dönemeyenler için de, kentsel
merkezlerde veyahut da merkezî köylerde, düzenlemelerle, hak ve hukuklarının
sağlanması gerekir. 
Bu tasarıya ilişkin
söylenebilecek çok şey var, kapsama ilişkin söyleyecek çok şey var. Ben, başta,
talep ettiğim şahsıma ait söz hakkımı kullanabileceğimi düşünmekteydim; ancak,
bu hakkımın olmadığını Sayın Başkan ifade ettiler. Dolayısıyla, sadece grup adına
olan söz hakkımı, Başkanın izniyle, 3 dakika da aşarak kullanmış bulunuyorum.
Tasarıdaki diğer konulara, söz alacak olan arkadaşlarım değineceklerdir.
Bu duygularla, gecenin bu
saatinde, hepinize en içten saygılarımı sunuyorum. Bu tasarıya, özünde "evet"
diyeceğiz; ama, bu tasarıyı içimize sindiremiyoruz, mecburen "evet"
diyeceğimizi bilmenizi istiyorum. 
Tekrar, saygılarımı
sunuyorum. (Alkışlar)
BAŞKAN - Teşekkür ederim
Sayın Hacaloğlu.
Şahısları adına, Denizli
Milletvekili Sayın Ümmet Kandoğan; buyurun.
Süreniz 10 dakika Sayın
Kandoğan.
ÜMMET KANDOĞAN (Denizli)
- Sayın Başkan, değerli milletvekilleri; sizleri saygıyla selamlıyorum.
Sözlerime başlamadan
önce, görev yaptığım süre içerisinde, 1987-1992 yıllarında, Siirt-Şirvan
Kaymakamlığı ve Siirt Vali Yardımcılığı dönemimde, beraber mesai yaptığım,
Siirt'in çok değerli Belediye Başkanı rahmetli Mahmut Çalapkulu ve onun fidan
gibi oğlunu, çok değerli dostum Şirvan Belediye Başkanı Münip
Şerafettinoğlu'nu, Şirvan İlçe Genel Meclisi üyesi rahmetli Abdülkerim
Cellek'i, Şirvan İlçe Jandarma Komutanı Yüzbaşı Hakkı Akyüz'ü, Şirvan
Belediyesi Yazı İşleri Müdürü Adil Kaplan'ı ve terörden hayatını kaybeden
öğretmenleri, sağlık görevlilerini, korucuları ve vatandaşları rahmetle ve
minnetle anıyorum. 
Şimdi, Meclis kürsüsünden
gelip, Sayın Hacaloğlu'nun söylediği gibi konuşmak çok kolay. 
Sayın Hacaloğlu, siz, o
terör dönemlerinde İstanbul'da Boğaz karşısındaydınız belki de, belki de
-özgeçmişinizi okudum- yurtdışındaydınız; ama, bizler, kelle koltukta, terör
örgütüyle canla başla mücadele ediyorduk. O dönemde herkes diyordu ki "bu
terör meselesi bir an önce bitsin." Türkiye'ye en az 100 milyar dolara mal
olan, 30 000 insanın hayatını kaybetmesine sebebiyet veren ve biraz sonra da
getirdiğimiz kanunla ortaya çıkan onbinlerce insanın mağdur olmasına sebebiyet
veren terör meselesinin bir an önce bitmesini istiyorduk. Benim evimin
üzerinden roketler geçiyordu. Gideceğim yollara patlayıcı yerleştirmişlerdi ve
terör örgütünün bütün bildirilerinde "Şirvan düşürülecektir" tabiri
kullanılıyordu; ama, iki yıl görev yaptığım süre boyunca, bir gün bile, terör
örgütü Şirvan İlçesine girememiştir. Ama, bunu nasıl sağladık; yediden yetmişe
bütün vatandaşlarımızla birlik ve beraberlik içerisinde olarak, onlara sahip
çıkarak, devletin sıcak ve şefkatli ellerini onların omuzlarında, ensesinde
hissettirerek bunu sağladık. Ama, şimdi, gelip Meclis kürsüsünden bunları
söylemek çok kolay. O dönem, o bölgeye tayini çıkıp da korkup gitmeyen birçok
görevli tanıyoruz biz. Ama, Sayın Mehmet Ağar, o dönemde, terör örgütüyle
yapılan mücadelede bihakkın görevini yerine getirmişse ve terör örgütünün
çökertilmesinde...
ENVER ÖKTEM (İzmir) -
Susurluk'u anlat!
ÜMMET KANDOĞAN (Devamla)
- ...çok büyük gayretleri ve fedakârlıkları olmuşsa, bugün, bu kürsüden buna
teşekkür etmek lazım. 
ENVER ÖKTEM (İzmir) -
Susurluk'a gel!.. Susurluk'a gel!..
ÜMMET KANDOĞAN (Devamla)
- Bakınız, içinde bulunduğumuz günlerde terör hadiseleri yeniden hortlamak
üzere. Hepimizin aklımızı başımıza almamız lazım. Eğer, geçmişte olduğu gibi
"üç beş baldırı çıplak" düşüncesinden yola çıkarsak, yarın aynı
olaylar filizlenir, aynı olaylar tekrar cereyan eder; Türkiye'nin güçlenmesini,
büyümesini istemeyen dış güçlerin tahrikleriyle, destekleriyle ve maddî kaynak sağlamalarıyla
bu terör örgütü tekrar canlanabilir. Onun için, geçmişte bu konuda mücadele
eden insanları, canlarını, mallarını, her şeylerini feda eden insanları bugün
gelip eleştirme lüksünde kimse bulunamaz.
1987-1992 yılları
arasında ben oradaydım; sokaklara çıkılmıyordu, hava karardığında hayat
bitiyordu. İşte, Siirt Milletvekili Öner Ergenç Bey burada. Siirt Valimiz
Atilla Koç burada. Rahmetli Mahmut Çalapkulu'nun sıcacık eli, elimizdeydi. Ben
onun acısını ruhumun derinliklerinde hissediyorum.
VAHDET SİNAN YERLİKAYA
(Tunceli) - Faili meçhul cinayetlere ne diyorsun?
ENVER ÖKTEM (İzmir) -
Ajitasyon yapıyorsun, ajitasyon!..
ÜMMET KANDOĞAN (Devamla)
- Ajitasyonla alakası yok bunun.
ENVER ÖKTEM (İzmir) -
Terörle mücadele ayrı bir şey, insanları katletmek ayrı bir şey.
VAHDET SİNAN YERLİKAYA
(Tunceli) - Pasaportları kim veriyor?..
ÜMMET KANDOĞAN (Devamla)
- Onun için, hepimizin çok dikkatli davranması lazım, terör örgütü konusunda
çok duyarlı olmamız lazım, bölgenin hassasiyetine çok iyi dikkat etmemiz lazım.
Bakınız, dün Viranşehir
İlçesinde çok üzücü olaylar meydana geldi. Buradan hükümeti uyarıyor, bölge
milletvekillerine de bir mesaj vermek istiyorum: Eğer o elektrik kesintileri
Çankaya İlçesinde olmuş olsaydı, arıza yarım saatte, bir saatte giderilirdi;
ama, Şanlıurfa'da haftalardır elektrik kesintisinin olduğunu, vatandaşların
tarlalarını bile sulayamadığını biliyoruz ve neticesinde de, tahriklerle,
kışkırtmalarla, Viranşehir'deki o üzücü hadisenin ortaya çıkması beni derinden
yaraladı; kendimi âdeta 1980'li yıllarda hissettim. Onun için, arkadaşlar,
bugün hepimizin çok duyarlı olması lazım, çok dikkatli olması lazım. 
Hani Irak'la ilgili bizim
kırmızı çizgilerimiz vardı? Ne oldu bugün o kırmızı çizgiler? Bakınız, Irak'ta,
PKK terör örgütü mensupları cirit atıyor. Biz, Amerika'nın, terör örgütü
mensuplarını bize vereceğine inanıyorduk ve yaptığımız görüşmelerde bunun
sağlanacağı söyleniliyordu. Nerede terör örgütü mensupları? Nerede Irak'taki
kırmızı çizgilerimiz? Nerede Türkmenlerle ilgili hassasiyetlerimiz arkadaşlar?
AGÂH KAFKAS (Çorum) -
Türkmenlerle biz ilişki kurduk.
ÜMMET KANDOĞAN (Denizli)
- Onun için, Türkiye Büyük Millet Meclisinin değerli üyeleri, hep beraber, bu
konuda mutlaka duyarlı olmak mecburiyetindeyiz. Ben, bunları söyledikten sonra,
kanun tasarısıyla ilgili düşüncelerimi de ifade etmek istiyorum. 
Değerli milletvekilleri,
bu tasarı komisyona geldiğinde, maalesef, olağanüstü hal bölgesindeki
olağanüstü halin ilanı ile 2002 yılı arasındaki süreyi kapsayacak şekilde
gelmişti. Peki, terör örgütü mensuplarının terörlerinden dolayı, 1987 yılından
önce mağdur olan binlerce insan, hayatını kaybeden yüzlerce insan vardı; niçin,
sadece mekân ve sene sınırlaması yapıyoruz? Ben, bu mesele Plan ve Bütçe
Komisyonunda görüşülürken, çok duyarlı milletvekillerimizin -kendilerine
huzurlarınızda teşekkür etmek istiyorum- bizzat Plan ve Bütçe Komisyonuna
giderek kanunun bu şekliyle çıkması noktasında çok duyarlı davranmalarından
dolayı kendilerine huzurlarınızda şükranlarımı sunmak istiyorum. 
Tasarının gerekçesini
okudum. Gerekçede, 1987-2002 yıllarını kapsamasının sebebinin, devletin bütçe
imkânlarının kısıtlı olmasından dolayı olduğu söyleniyor. Eğer bir devlet,
mağdur olan vatandaşlarına sahip çıkamıyorsa, hele, bu, terörden dolayı
olmuşsa, kendi inisiyatifi dışında olmuşsa, devlet, bütçe olanakları, imkânları
hesabını nasıl yapabilir arkadaşlar?! 
Ben, bunun acısını, o
bölgede, yüreğimde, vicdanımda yaşadım. Binlerce vatandaşım, çok yakından
tanıdığım birçok insan, yerini yurdunu, evladını, eşini, tarlasını ve işini
terk etti ve diğer diyarlara göç etti. Oralarda da, biliyorum ki, çok büyük
yoksulluklar içerisinde yaşadılar, maddî sıkıntı ve sefalet çektiler,
gittikleri yerlerde de terör örgütü mensuplarının saldırılarına hedef oldular;
ama, bu kanun tasarısı getirilirken, sadece onbeş yıllık bir süre ve sadece
olağanüstü hal ilan edilen bölgede yaşayan vatandaşların mağduriyeti gözönüne
alınırsa, İstanbul'da teröre uğrayan vatandaşların yardımına kim koşacak? İşte,
Hatay'da, dağlarda, terör örgütü mensuplarının nasıl eylemlerde bulunduklarını,
vatandaşları orada nasıl katlettiklerini hepimiz görüyoruz. 
Plan ve Bütçe Komisyonu
üyesi olmadığı halde, dışarıdan gelip, bu tasarının oradan bu şekilde
geçmesinde emeği ve katkısı olan bütün arkadaşlarıma, huzurlarınızda, tekrar,
şükranlarımı sunmak istiyorum ve inşallah, bundan sonra, memleketimizin, huzur
içerisinde, sükûn içerisinde, gelişmiş, kalkınmış, devletin ülkesi ve
milletiyle bölünmez bütünlüğüne gönülden inanan insanların yaşadığı ve dünyanın
sayılı dev ülkelerinden biri olması en büyük arzumuz ve temennimizdir. 
Ben, bu duygu ve
düşünceler içerisinde, bu kanun tasarısının Meclisimizde inşallah
kanunlaşacağına ve terörden mağdur olan vatandaşlarımızın acılarını bir nebze
olsun dindireceğine; ama, manevî acıların hiçbir zaman giderilemeyeceğine... 
Aramızdan yok olup giden,
ahret âlemine göçen ve benim de çok yakından tanıdığım birçok değerli dostumun
tekrar geri gelmesi mümkün değil; ama, en azından, geride kalanlara ve terörden
dolayı mağdur olanlara devletin sıcak ve şefkatli elinin, vatandaşların elinde
ve omuzunda olması en büyük temennimiz ve arzumuzdur.
(Mikrofon otomatik cihaz
tarafından kapatıldı)
BAŞKAN -Sayın Kandoğan,
sözlerinizi tamamlar mısınız.
Buyurun.
ÜMMET KANDOĞAN (Devamla)
- Bu duygu ve düşüncelerle, hepinizi saygı ve sevgiyle selamlıyorum.
BAŞKAN - Teşekkür
ediyorum Sayın Kandoğan.
ENVER ÖKTEM (İzmir) -
Devlet, yanlış insanı vali muavini yapmış.
ALGAN HACALOĞLU
(İstanbul) - Sayın Başkan...
BAŞKAN - Sayın Hacaloğlu,
buyurun, bir şey mi diyeceksiniz?
ALGAN HACALOĞLU
(İstanbul) - Sayın Başkan, şahsıma sataşma vardır, doğrudan doğruya bana hitap
edilmiştir ve çok yanlış şekilde tespitler yapılmıştır.
BAŞKAN - Buyurun Sayın
Hacaloğlu. (CHP sıralarından alkışlar)
Sayın Hacaloğlu, deneyimli
bir siyasetçi olduğunuz için, yeni bir sataşmaya meydan vermeyeceğinize
inanıyorum. 
VI. - AÇIKLAMALAR VE SATAŞMALARA İLİŞKİN KONUŞMALAR (Devam)
2. - İstanbul Milletvekili Algan Hacaloğul’nun, Denizli
Milletvekili Ümmet Kandoğan’ın şahsına sataşması nedeniyle konuşması
ALGAN HACALOĞLU (İstanbul) - Sayın Başkan,
değerli arkadaşlarım; tekrar kürsüye gelmiş olmaktan dolayı çok özür diliyorum.

Tabiî, bu çatı altında
hiçbir milletvekilinin, bu çatı altında yer alan veya almayan hiçbir siyasî
partinin teröre yeşil ışık yakması, terörizmi benimsemesi, şiddeti benimsemesi,
insan hakları ihlallerini benimsemesi mümkün değildir. Ben, bu ülkede kendi
onuruyla Devlet Bakanlığı yapmış bir arkadaşınız olarak, devletin bütünlüğü,
misakımillî bütünlüğü ve her ırktan, her etnisiteden, her bölgeden
yurttaşlarımızın eşit haklarla Türkiye'de yaşamını sürdürebilmesini, bir
Cumhuriyet Halk Partisi milletvekili olarak, en temel ilkelerden biri olarak
kabul ettiğimi ifade ediyorum. Tabiatıyla, terörle mücadelenin bir tarafı
vardır, bu yasayla ilgili taraf; bir diğer tarafı vardır, yüksek bedeller
ödendi, can kayıpları oldu. Allah rahmet eylesin, hepimizin acısıdır, binlerce
şehit verdik; ama, biz burada, demokrasi mücadelesi yapıyoruz; biz burada,
Türkiye'nin insan hakları çıtasını yükseltebilmenin, o sürece katkı
verebilmenin mücadelesini yapıyoruz. Benim, kalkıp, Türkiye'de yaşanmış bulunan
bir dönemde, bir Bakan olarak -sayın milletvekilim, beni tanır veya tanımaz,
önemli değil, kendim hakkımda da konuşmayacağım; 1995 yılında kendileri
Şırnak'ta mıydılar bilemiyorum; ama- Şırnak'ta, Tunceli'de, Diyarbakır'da,
Güneydoğu Anadolunun hemen hemen bütün bölümlerinde korumasız olarak dolaşan
bir Devlet Bakanı olarak, Şırnak'tan Cizre'ye geçip, Cizre'de, OHAL Valisi
Sayın Ünal Erkan yanımda ve tümgeneral yanımda, orada halkımıza yüksek sesle...
MUSTAFA NURİ AKBULUT
(Erzurum)- Niye koruma yoktu?
ALGAN HACALOĞLU
(Devamla)- Hayır, koruma olarak değil, yanımda değil; orada, onların yanında
yapmış olduğum bir konuşmayı anımsatmak istiyorum. 
Orada, o arkadaşlarımızın
da mevcudiyetinde, yurttaşlarımıza, orada olan olayları bir siyasetçi
sorumluluğu altında anlattığım zaman, büyük medya "Sayın Bakan, dağda
yaşayan, dağda çatışan örgüt mensuplarıyla askerlerimizi..." O benim
belediye başkanımın, benim il başkanımın, benim ilçe başkanımın çocuklarını
oluşturan, o dağda çatışan, o kötü yola, o çatışmaya yönelmiş olan çocuklarla
askerlerimizi bu ülkenin kardeşleri olarak ilan ettiğim zaman, ertesi gün,
medya, bunu, Milliyet Gazetesi -altını çiziyorum- "Sayın Bakan teröristle
askeri kardeş ilan etti" demişti. Bugün, bütün bu yaraları sarmaya
çalışıyoruz. Bunları kaşımayalım. 
Cizre'den Habur Kapısına
geldiğim zaman, orada yaptığımız tespit sonrasında, Ankara'da "devlet
Habur'da çeteyle iç içe" demişimdir. O tespiti orada yaptık. Orada çetenin
kimlerden oluştuğunu o dönemi yaşayan herkes biliyor; çünkü, ondan sonra bunun
hesabını birçok yerde vermek zorunda kaldılar. 
FAHRETTİN ÜSTÜN (Muğla)-
Yüksekova Çetesi var bir de.
ALGAN HACALOĞLU (Devamla)-
Hayır, o ayrı, o Yüksekova Çetesi de ayrı; bu, Habur Çetesi. 
Değerli arkadaşlarım,
ben, bana verilmiş olan zamanı başka türlü kullanmak istemiyorum; ama, biliniz
ki, Susurluk'tan kahramanlar yaratarak, Türkiye demokrasisi hiçbir yere
gidemezdi. (Alkışlar) 
Biz, bu ülkenin
kahramanlarının önünde, şehitlerinin önünde saygıyla eğiliriz, kahramanları baş
tacı yaparız; ama, gerçek kahramanları.
Bu duyguyla, hepinize
saygılarımı sunuyorum. (CHP sıralarından alkışlar) 
BAŞKAN - Teşekkür ederim
Sayın Hacaloğlu.
V. - KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
10.- Terör
ve Terörle Mücadeleden Doğan Zararların Karşılanması Hakkında Kanun Tasarısı
ile İçişleri ve Plan ve Bütçe Komisyonları Raporları (1/793) (S. Sayısı: 650)
(Devam)
BAŞKAN - Şahısı adına
ikinci söz, Mardin Milletvekili Sayın Muharrem Doğan'ın.
Buyurun Sayın Doğan.
MUHARREM DOĞAN (Mardin) -
Sayın Başkan, değerli milletvekilleri; Terör ve Terörle Mücadeleden Doğan
Zararların Karşılanması Hakkında Kanun Tasarısının tümü üzerinde şahsım adına
söz almış bulunuyorum; Yüce Heyetinizi saygıyla selamlıyorum.
Temelde devletin anayasal
düzenini yıkmayı amaçlayan terör eylemlerinin, zarar gören kişilere karşı
kişisel husumetten ileri gelmediği bilinmektedir. Terör eylemlerine hedef olan
kişiler, kendi kusur ve fiilleri sonucu değil, toplumun bir ferdi olarak zarar
görmektedirler. 
Devleti ve toplumu hedef
alan fiillerden doğan zararın mağdur kişinin üzerinde bırakılması hak ve adalet
kurallarıyla bağdaşmaz. Ortaya çıkan zararın paylaştırılması, toplumun diğer
kesimleri ile zarara uğramış kişiler arasında fedakârlığın denkleştirilmesi
hakkaniyet ve sosyal hukuk devleti ilkelerinin bir gereğidir.
Sayın Başkan, değerli
milletvekilleri; bireylere verilen zararlar, ister terör örgütlerinin
eylemlerinden ister terörle mücadele sırasında devletçe alınan tedbirlerden
kaynaklanmış olsun, bu zararların belirtilen ilkeler doğrultusunda
karşılanması, vatandaşın devlete olan güvenini artıracak, vatandaş-devlet
kaynaşmasını sağlayacaktır ve toplumsal barışa katkıda bulunacaktır. 
Terör eylemlerinin
ülkemizde yoğun olarak yaşandığı 19.7.1987 tarihi ile 30.11.2002 tarihi
arasında terör eylemleri veya terörle mücadele kapsamında yürütülen faaliyetler
nedeniyle zarar gören kişilerin, maddî zararlarının, yargı yoluna gitmelerine
gerek kalmadan, idarece, en kısa süre içerisinde ve sulh yoluyla karşılanması;
Avrupa İnsan Hakları Mahkemesine ancak bu yolla sonuç alamayanların
başvurmalarının, verilen tazminat miktarlarının haksız zenginleşme aracı olarak
kullanılmasının önlenmesi amacıyla hazırlanmış olan bu tasarıyı adil ve olumlu
bulmaktayım.
Sayın Başkan, değerli
milletvekilleri; terör nedeniyle en fazla zarar gören iller, olağanüstü hal
bölgesi kapsamındaki illerimizdir. Bunların başında Mardin İlimiz gelmektedir.
Bugüne kadar köye dönüş ve rehabilitasyon projesi çerçevesinde en fazla köye
dönüş yapılan il yine Mardin'dir. Hemen hemen dönüş yapılmayan köyümüz
kalmamıştır. Hepsinin de altyapıları yapılmış ve buralarda insanca yaşam koşulları
sağlanmıştır. Bu konuda üstün çaba gösteren Sayın Valimiz Temel Koçaklar'a,
huzurunuzda teşekkür ediyorum. Bu nedenle, devletimizin yardım ve şefkat elinin
daha fazla uzatılması gerektiği kanaatindeyim. 
Terör nedeniyle ayrılıp
da köylerine tekrar dönüş yapan vatandaşların evlerini yeniden yapmak, onlara
yeni iş düzeni kurmak, tarım ve hayvancılık alanında çalışanlara yardım yapmak,
onları köylerine daha fazla bağlayacaktır, işsizlik de bir miktar azalmış
olacaktır. Böylece, büyük şehirlere yapılan göç önlenecek ve büyük şehirlerin
yükü de hafiflemiş olacaktır. 
Ayrıca, köye geri dönüşün
teşvik edilmesi durumunda, köylü vatandaşlarımız, toprağını ekecek, biçecek,
hayvancılık yapacak, üretken bir çiftçi olarak üretime katkıda bulunacaktır.
Atıl durumda bulunan topraklar yeniden işlenecek, boş durumda bekleyen meralar
hayvancılığın gelişmesini sağlayacaktır. 
Yine, bu arada,
teröristler tarafından şehit edilen aile fertlerinin ve yakınlarının işe
alınmaları konusunda, onlara daha fazla öncelik vermekle, acılarını biraz daha
hafifletmiş olacağız.
Bilindiği gibi, artık,
yeniden korucu alınmamaktadır. Ancak, geçmiş yıllarda, teröristlere karşı,
kahraman silahlı kuvvetlerimiz ve güvenlik görevlilerimiz tarafından verilen
mücadelede korucularımızın da çok büyük özveri ve destekleri olmuştur. Faydalı
bulduğumuz koruculuk sisteminin devam etmesi ve korucularımızın özlük
haklarının verilmesini bir vazife olarak addediyorum. 
Türkiye genelinde 55
000'e yakın korucu görev yapmaktadır; bunlar, günde en az 18 saat görevlerinin
başında ve aldıkları ücret 326 000 000 lira gibi çok küçük bir paradır, hiçbir
sosyal güvenceleri yoktur. Cumartesi, pazar günleri yoktur, tatil günleri
yoktur. Sayın Başbakan Yardımcımızdan bunların özlük haklarını
iyileştirmelerini diliyorum.
İleri yaştaki
korucularımızdan, yetkililerimiz yeteri kadar randıman alamamaktadırlar; ancak,
bunları koruculuk sisteminin dışına yaş haddinden dolayı atmak, şu an, terör
örgütleri tarafından olumsuz bir propaganda malzemesi olarak kullanılabilir. Bu
nedenle, yaş haddini aşmış korucularımızın sosyal güvenceleri sağlanmış olarak
emekli edilmeleri gerektiğine inanıyorum. Bu konuyla ilgili olarak, sosyal
boyutu olan bir kanun tasarısının yasalaşmasını sağlamak hepimiz için onur
verici bir görevdir.
Sayın Başkan, değerli
milletvekilleri; terörle mücadelede görev yapan silahlı kuvvetler ve emniyet
mensuplarından şehit olanların yakınları ile malullerimizin mağduriyetlerinin
de bu tasarıyla giderilmesi gerekmektedir ve de bu kişilere, en az, başlarını
sokacakları bir ev alacak kadar para verilmesi gerekir. Ayrıca, terör
mağdurları arasındaki eşitliğin sağlanması konusunda hassasiyet
gösterilmelidir. Aynı zamanda bu zararların sadece İçişleri Bakanlığı bütçesine
konulan ödeneklerden değil, genel bütçeye konulacak kaynaklardan
karşılanmasının zorunlu olduğunu belirtmeden geçemeyeceğim. 
Görüşmekte olduğumuz 650
sıra sayılı tasarının, sosyal boyutuyla da büyük çapta faydalar getireceği
aşikârdır. Dolayısıyla, bu yasa tasarısını, terörden dolayı zarar gören
bölgelerimizde, sevgi, barış, huzur ve kardeşliği yeniden tesis edeceğinden
dolayı destekliyorum. Olumlu oy vereceğimi belirtiyor, bu yasanın yüce
halkımıza hayırlı olmasını diliyorum.
Bu duygu ve düşüncelerle,
Yüce Meclisi saygıyla selamlıyor, hayırlı tatiller diliyorum. 
Teşekkür
ederim.(Alkışlar)
BAŞKAN - Teşekkür ederim Sayın Doğan.
Tasarının tümü üzerindeki
görüşmeler tamamlanmıştır. 
Maddelerine geçilmesini
oylarınıza sunuyorum: Kabul edenler... Teşekkür ederim. Kabul
etmeyenler...Kabul edilmiştir. 
1 inci maddeyi okutuyorum
:
TERÖR VE TERÖRLE
MÜCADELEDEN DOĞAN ZARARLARIN KARŞILANMASI 
HAKKINDA KANUN TASARISI
Amaç
MADDE 1. - Bu Kanunun
amacı, terör eylemleri veya terörle mücadele kapsamında yürütülen faaliyetler
nedeniyle maddi zarara uğrayan kişilerin, bu zararlarının karşılanmasına
ilişkin esas ve usulleri belirlemektir.
BAŞKAN - Sayın
milletvekilleri, madde üzerinde, Cumhuriyet Halk Partisi Grubu adına Diyarbakır
Milletvekili Sayın Mesut Değer; buyurun. (CHP sıralarından alkışlar)
CHP GRUBU ADINA MESUT
DEĞER (Diyarbakır) - Sayın Başkan, sayın milletvekilleri; Terör ve Terörle
Mücadeleden Doğan Zararların Karşılanması Hakkında Kanun Tasarısının 1 inci
maddesi üzerinde Cumhuriyet Halk Partisi Grubu adına söz almış bulunuyorum;
hepinizi saygıyla selamlıyorum.
Sayın Başkan, sayın
milletvekilleri; yakın siyasî tarihimizde yaşanan ve uzun yıllar devam eden bir
terör ortamını aşmak için, 1987 yılında, 11 ilde olağanüstü hal yönetimi ilan
edildi. Sıkıyönetim ve OHAL yönetimi altında gündelik yaşam altüst olmuş,
toplumun temel değerleri ciddî saldırılara uğramış ve çeşitli türlerdeki hak
ihlalleri yaşamın bir parçası haline gelmiştir. Olağanüstü hal yönetiminin son
olarak uygulandığı Şırnak ve Diyarbakır İllerinde 30 Kasım 2002 tarihinde
uygulamaya son verilmekle, bölgemizde olağan yönetim sistemine geçilmiş ve hak
ve özgürlüklerin kullanımı noktasında nispî de olsa bir rahatlama sağlanmıştır.

Bölgede yaşanan bu hak
ihlalleri, 1993 yılından itibaren, bireysel başvuru yoluyla Avrupa İnsan
Hakları Mahkemesinin gündemine taşınmış ve Avrupa İnsan Hakları Mahkemesinin
yaptığı olgu, saptama ve duruşmalardan sonra, ağır ihlal kararları verilmiştir.

Sayın Başkan, sayın
milletvekilleri; bu yasa tasarısı, 1987-2002 yılları arasında, olağanüstü hal
bölgesinde terör ve terörle mücadeleden doğan zararların karşılanması amacını
güttüğü için, özellikle de olağanüstü hal bölgesinde yaşanan olayları
irdelememiz gerekir. 1987-2002 yılları arasındaki olağanüstü hal döneminde
yaşanan olayları kısaca veri olarak hatırlamak, bu aşamada önemlidir. Yasadışı
örgüt mensupları ile güvenlik güçleri arasında meydana gelen çatışmalarda,
İçişleri Bakanlığının verilerine göre, ölü sayısı 28 795, yaralı sayısı 11 753,
toplam 40 548'dir. Millî Savunma Bakanlığının verilerine göre, ölü sayısı 36
140, yaralı sayısı 18 489, toplam 54 629'dur. Bu rakamlara, bölgede
yaşanan 3 000 faili meçhul cinayeti de
eklersek, onbeş yıllık süre içerisinde, 60 000 civarında vatandaşımız
yaralanmış veya hayatını kaybetmiştir. 
Terörün çatışma ortamında
yaralanan sivil insan sayısı 5 887 ve ölü sayısı 5 105'tir. 1 248 kişinin
siyasî nitelikte öldüğü, 18 kişinin gözaltında öldüğü, 194 kişinin de
kaybolduğu bir aşikârdır. İnsan Hakları Derneğinin verilerine göre, bölgede
yaşanan faili meçhul cinayet sayısı 3 664'tür. 
Mayın ve bomba
patlamalarında yaralananların -Türk Silahlı Kuvvetleri, güvenlik güçleri ve
sivil- sayısı 2 712, hayatını kaybedenlerin sayısı 943'tür; İçişleri
Bakanlığının bu verilerine göre toplam 1 743, Millî Savunma Bakanlığının
verilerine göre toplam 3 655'tir; iki bakanlık arasındaki rakamların da
çelişkili olduğu ortadadır. 
Köy boşaltılması:
Olağanüstü hal uygulanan illerde, mücavir illerde ve bu illerin dışında Ağrı,
Kars, Erzurum, Erzincan, Sivas, Şanlıurfa, Adıyaman, Iğdır ve Elazığ İllerinde,
905 köy, 2 523 mezra, toplam 3 428 yerleşim birimi boşaltılmıştır; 2 000 000'un
üzerinde kişi yerinden edilmiştir. Bu göç furyası Türkiye'nin her tarafına
dağılmıştır.
OHAL bölgesinde çalışan
devlet memurlarından zorunlu olarak OHAL bölgesi dışına tayini çıkarılanların
sayısının 855 olduğunu vurgulamak isterim. 
İşkence ve kötü muamele
gerekçesiyle toplam 1 275 suç duyurusunda bulunulmuş, 1 117 soruşturma
başlatılmış, 1 017 kamu görevlisi hakkında toplam 296 dava açılmıştır. Devlet
güvenlik mahkemelerinde yargılananların sayısı 42 795, gözaltına alınanların
sayısı 72 754'tür. Sadece Diyarbakır İlinde, onbeş yıl içerisinde, olağanüstü
hal döneminde 48 697 kişi gözaltına alınmıştır. 30 926 kişi Diyarbakır Devlet
Güvenlik Mahkemesinde yargılanmıştır. Sanat, toplantı, gösteri, ifade
özgürlüğünde ağır ihlaller yaşanmıştır. 
Köykorucularına gelince;
58 511 geçici köykorucusu, 12 279 gönüllü köykorucusu olmak üzere, toplam 70
790 köykorucusu bulunmaktadır. 
Olağanüstü hal bölgesinde
bulunan insanların elindeki ruhsatlı silah sayısı 30 000'dir. 
Olağanüstü hal
bölgesinde, bugüne kadar çıkarılan 7 pişmanlık yasasından, toplam 2 040 kişi
yararlanmış ve 2 389 kişi yararlanmamıştır. Son çıkarılan Eve Dönüş Yasasından,
yani, 4959 sayılı Yasadan yararlanmak için talepte bulunanların sayısı 4
101'dir. Bunların 1 862'si PKK, 1 547'si Hizbullah üyesidir. 
Avrupa İnsan Hakları
Mahkemesine -15 Mart 2003 tarihi itibariyle- 5 250 bireysel başvuruyla, Türkiye
ilk sıradadır. Güneydoğu Anadolu Bölgesinden yapılan başvuruların sayısı 1 500
civarındadır. Başvuruların sebeplerine göre dökümüne bakarsak, yaşam hakkı 154,
işkence ve kötü muamele yasağı 362, hürriyet ve güvenlik hakkı 453, adil
yargılama hakkı 901, suç ve cezaların kanunîliği 99, özel hayat ve konut
dokunulmazlığı 419, düşünce ve vicdan özgürlüğü 95, ifade özgürlüğü 195, dernek
kurma ve toplantı özgürlüğü 58, hak arama özgürlüğü 311, ayrıcalık yasağı 239,
mülkiyet hakkı 969'dur. 
Avrupa İnsan Hakları
Mahkemesinin kararlarına göre Türkiye'nin ödemiş olduğu ve ödeyeceği tazminat
miktarlarına da bakmak gerekir. Bugüne kadar, Türk Lirası olarak 2 trilyon 917
milyar ödenmiştir. Döviz olarak ödenen tazminat miktarı, 768 658 İngiliz
Sterlini, 420 516 Amerikan Doları, 4 610 252 Fransız Frangıdır. Türkiye'nin,
Avrupa İnsan Hakları Mahkemesinde açılan davalar sonucunda döviz olarak
ödeyeceği tazminat miktarı, 3 690 814 İngiliz Sterlini, 13 983 043 Fransız
Frangı, 18 455 124 Amerikan Doları, 15 622 179 eurodur. Ödenecek rakam yüksek
gözükmektedir. Terör mağdurlarıyla sulh nasıl sağlanacaktır ve bu miktar nazara
alınacak mıdır?
Sayın Başkan, sayın
milletvekilleri; tasarının "Amaç" kenar başlığının altında düzenlenen
1 inci maddesini de irdeleyelim. Tasarının bu maddesinin Plan ve Bütçe
Komisyonunda kabul edilen son halinde yer sınırlamasının kaldırılmış olması
isabetli olmuştur. Bu şekilde ülke genelinde meydana gelen zararların
karşılanmasının öngörülmesi, çıkacak yasaya, kapsayıcı bir nitelik verdiği
gibi, anayasal düzenlemeyle ifade edilen eşitlik ilkesinin de gereğidir.
KOP ile ortaya konulan
irade ve genel gerekçelerde vurgulanan sosyal risk ilkesinin gereği, öncelikle
"Terör eylemleri veya terörle mücadele kapsamında yürütülen
faaliyetler" şeklindeki cümleye ve ayrıca OHAL bölgesindeki ortam, bizzat
resmî çevrelerce de, savaş, düşük yoğunluklu çatışma ve gayrinizamî harp olarak
tanımlanmıştır.
"Terör",
"terörle mücadele" ve "terörle mücadele sırasında"
kavramları, geçmişte bölgede meydana gelen ortamı ve bu ortamdan kaynaklanan
zararları tam olarak tarif etmemektedir. Tasarının 1 inci maddesine "bu
nedenle meydana gelen çatışma ortamından zarar gören kişilerin zararlarının
karşılanması" ibaresi de eklenmelidir. 
"Amaç"
maddesinde, belirtilen tarihler arasında meydana gelen zararlardan sadece maddî
zararların karşılanması öngörülmektedir. Yıllarca süren çatışmalar ve sonuçta
meydana gelen zararlar, yukarıda, olağanüstü hal bölgesinde yaşanan olaylarda
anlattığım gibi, sadece maddî zararlar değildir; mağdurların manevî kayıpları,
maddî kayıplarından daha fazla olduğu bilinen bir gerçektir. Sorunun, kapsamlı
ve sosyal barışa hizmet edecek tarzda çözümü, mağdurların maddî ve manevî
zararları arasında ayırım yapmaksızın, tamamının tanzim edilmesiyle mümkün
olacaktır. Kaldı ki, her fırsatta, Avrupa İnsan Hakları Mahkemesine yapılacak
başvuruların önlenmesi amacına da sahip olduğu belirtilen bu yasa tasarısının,
adı geçen, uluslararası yargı mekanizması alternatif olması da ancak bu şekilde
mümkün olabilir.
Maddenin "maddî ve
manevî zarara uğrayan" şeklinde değiştirilmesi, daha adildir ve tazminat
hukukumuzun benimsediği gerçek zarar ilkesine de uygundur. 
Terörle mücadelede görev
yapan silahlı kuvvetlerimiz...
(Mikrofon otomatik cihaz tarafından
kapatıldı)
BAŞKAN - Sayın Değer,
sözlerinizi tamamlar mısınız.
Buyurun.
MESUT DEĞER (Devamla) -
...köykorucuları, geçici köykorucuları, şehit olan yakınları ile malullerin
mağduriyetlerinin giderilmesi gerektiği de bir zorunluluktur. Tasarıda bu
hususta bir düzenlemenin yer alması gerekmektedir.
1 inci maddede gerçek
kişiler ele alınmış; ama, tüzelkişilerin, yani, ticarî işletmelerin uğradığı
zararlar kapsama alınmamıştır. Tüzelkişilerin de bu yasa tasarısından
yararlanması gerekmektedir.
Hepinize teşekkür
ediyorum ve saygılar sunuyorum. (Alkışlar)
BAŞKAN - Teşekkür ederim
Sayın Değer.
Sayın milletvekilleri,
madde üzerinde 2 önerge vardır; önce geliş sırasına göre, sonra aykırılıklarına
göre işleme alacağım.
Birinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 650
sıra sayılı tasarının 1 inci maddesinin "faaliyetler nedeniyle"
kelimesinden sonra gelmek üzere "veya bu koşullarda oluşan çatışma veya
güvensizlik ortamından dolayı" cümlesinin eklenmesini arz ve teklif
ederiz.






Atilla Kart


Mesut Değer


Algan Hacaloğlu







Konya


Diyarbakır


İstanbul







Ali Rıza Gülçiçek


Sinan Yerlikaya


Enver Öktem







İstanbul


Tunceli


İzmir



BAŞKAN - Teşekkür ederim.
Diğer önergeyi
okutuyorum:
Türkiye Büyük Millet
Meclisi Başkanlığına
650 sıra sayılı Terör ve
Terörle Mücadeleden Doğan Zararların Karşılanması Hakkında Kanun Tasarısının 1
inci maddesinde aşağıdaki değişikliğin yapılması için gereğini arz ederiz.
Saygılarımızla.
Yeni önerilen şekli.
"Madde 1.- Bu
kanunun amacı, terör eylemleri veya terörle mücadele kapsamında yürütülen
faaliyetler veya bu koşullarda oluşan çatışma veya güvensizlik ortamından
kaynaklanan nedenlerle maddî ve manevî zarara uğrayan özel veya tüzelkişilerin,
bu zararlarının karşılanması, mağduriyetlerinin giderilmesine ilişkin esas ve
usulleri belirlemektir."






Algan Hacaloğlu


Mesut Değer 


Atilla Kart







İstanbul


Diyarbakır


Konya







Sinan Yerlikaya


Enver Öktem










Tunceli


İzmir







BAŞKAN - Teşekkür ederim.
Komisyon?..
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Katılmıyoruz Sayın Başkan.
BAŞKAN - Hükümet?
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Biz de katılamıyoruz efendim.
BAŞKAN - Teşekkür ederim.
Gerekçe mi, söz mü?
ATİLLA KART (Konya) -
Gerekçe okunsun.
BAŞKAN - Gerekçeyi
okutuyorum:
Gerekçe: Maddenin amacını
ihtiyaca uygun hale getirmek.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir.
İkinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 650
sıra sayılı tasarının 1 inci maddesinin "faaliyetler nedeniyle"
kelimesinden sonra gelmek üzere "veya bu koşullarda oluşan çatışma veya
güvensizlik ortamından dolayı" cümlesinin eklenmesini arz ve teklif
ederiz.
Atilla
Kart (Konya) ve arkadaşları
BAŞKAN - Teşekkür ederim.
Komisyon önergeye
katılıyor mu?
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Katılmıyoruz Sayın Başkan.
BAŞKAN - Teşekkür ederim.
Hükümet önergeye
katılıyor mu?
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Sayın Başkanım, madde, aslında, burada
ifade edilen hususları kapsıyor; o bakımdan böyle bir değişikliğe ihtiyaç yok;
o nedenle katılamıyoruz.
BAŞKAN - Teşekkür ederim.
Gerekçe mi, söz mü?
ATİLLA KART (Konya) -
Gerekçe okunsun.
BAŞKAN - Gerekçeyi okutuyorum:
Gerekçe: Mevcut düzenleme
yasadan faydalanabilmek için doğrudan zararı öngörmektedir. Böylece kapsamı
daraltmaktadır. Oysa, doğrudan bir illiyet bağı olmadığı halde çatışma ve
güvensizlik ortamının yarattığı zararların ve sonuçların doğması söz konusudur.
Çatışma ve güvensizlik ortamının üçüncü kişilere yönelik olarak yarattığı
zararlar söz konusu olabilir. Her somut olaya göre bunu değerlendirmek
gerekecektir.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Madde kabul
edilmiştir.
2 nci maddeyi okutuyorum:
Kapsam
MADDE 2. - Bu Kanun, 3713 sayılı Terörle Mücadele Kanununun 1
inci, 3 üncü ve 4 üncü maddeleri kapsamına giren eylemler veya terörle mücadele
kapsamında yürütülen faaliyetler nedeniyle zarar gören gerçek kişiler ile özel
hukuk tüzel kişilerinin maddî zararlarının sulhen karşılanması hakkındaki esas
ve usullere ilişkin hükümleri kapsar.
Aşağıda belirtilen
zararlar bu Kanunun kapsamı dışındadır:
a) Devletçe arazi veya
konut tahsisi suretiyle yahut başka bir şekilde karşılanan zararlar.
b) Bir mahkeme kararı
gereğince veya 4353 sayılı Maliye Vekaleti Baş Hukuk Müşavirliğinin ve
Muhakemat Umum Müdürlüğünün Vazifelerine, Devlet Davalarının Takibi Usullerine
ve Merkez ve Vilayetler Kadrolarında Bazı Değişiklikler Yapılmasına Dair
Kanunun 30 uncu ve 31 inci maddeleri gereğince karşılanan zararlar.
c) Avrupa İnsan Hakları
Mahkemesince, İnsan Haklarını ve Ana Hürriyetleri Korumaya Dair Sözleşmenin
veya eki protokollerin ihlâl edildiği gerekçesiyle Sözleşmenin 41 inci
maddesine göre hükmedilen veya Sözleşme hükümleri uyarınca dostane çözüm
yoluyla uzlaşılan tazminatın ödenmesi sonucunda karşılanan zararlar. 
d) Terör dışındaki
ekonomik ve sosyal sebeplerle uğranılan zararlar ile güvenlik kaygıları dışında
kendi istekleriyle bulundukları yerleri terk edenlerin bu sebeple uğradıkları
zararlar.
e) Kişilerin kendi
kasıtları sonucunda oluşan zararlar.
f) 3713 sayılı Kanunun 1
inci, 3 üncü ve 4 üncü maddeleri kapsamındaki suçlar ile terör olaylarında
yardım ve yataklık suçlarından mahkûm olanların bu fiillerinden dolayı uğradığı
zararlar. 
İkinci fıkranın (f) bendinde
yazılı suçlardan dolayı ceza kovuşturması açılmış bulunanlar hakkında
kovuşturma sonuçlanıncaya kadar bu Kanuna göre işlem yapılmaz.
BAŞKAN - Teşekkür ederim.
Cumhuriyet Halk Partisi
Grubu adına, Konya Milletvekili Sayın Atilla Kart; buyurun. (CHP sıralarından
alkışlar)
CHP GRUBU ADINA ATİLLA
KART (Konya) - Sayın Başkan, sayın milletvekilleri; görüşülmekte olan tasarının
2 nci maddesi hakkında, Cumhuriyet Halk Partisi Grubu adına söz almış
bulunmaktayım; Genel Kurulu saygıyla selamlıyorum.
Değerli arkadaşlarım,
polemiğe yol açmadan, bir gerçeği tespit amacıyla ifade ediyorum. Terörle
mücadele etmek, onurlu, gurur veren tarihî bir görev ve sorumluluktur. Terörle
mücadele eden, emek veren, emeği geçen herkesi rahmetle, minnetle ve saygıyla
anıyorum.
Burada bir ayırımı
yapmamız gerekiyor. Terörle mücadele etmek adı altında, yasadışı organize suç
ilişkileri içine girmeyi birbirine karıştırmamak gerekiyor. Yasadışı suç
ilişkileri içine girdiğiniz zaman, terör benzeri eylemlere ve mağduriyetlere
yol açmanız kaçınılmaz. 
Türkiye, belli bir
dönemde, kamu yetkisinin kötüye kullanılması suretiyle oluşturulan çeteleşmenin
ağır bedellerini halen ödüyor; bu bedelleri ödemekten halen kurtulamadık.
Artık, herkesin aynaya bakıp, sorumluluğunu ve duyarlılığını görmesi gerekiyor,
bazı şeyleri kaşımaması gerekiyor; daha sorumlu, daha duyarlı davranması
gerekiyor. 
Değerli arkadaşlarım,
Türkiye, 1986-1987 yıllarından başlayan ve 2002 yılına kadar devam eden
süreçte, bölücü terör örgütüyle mücadele etti ve sonuçta, terörü çok büyük
ölçüde etkisiz hale getirdi. Mevcut dönemde, siyaseten ümit ve temenni ederiz
ki, ciddî yanlışlar yapılmaz, terörün yeniden vücut bulmasına imkân ve fırsat
verilmez. 
Sayın milletvekilleri,
terörle mücadelede çok ciddî mesafeler alındı, bunu biraz evvel ifade ettim;
ancak, bu arada, terörle ilgisi olmayan sade vatandaşlarımız, doğrudan veya
dolaylı olarak, maddî ve manevî anlamda çok büyük mağduriyetler yaşadı. Bu
mağduriyetlerden doğan yaraların şimdiye kadar çoktan sarılmış olması gerekirdi.
Bu dönem içinde ortaya çıkan ihlallerin tam bir dökümünü yapmak mümkün
olmamakla birlikte, biraz evvel konuşan değerli arkadaşım Sayın Mesut Değer bu
konudaki ayrıntılı dökümü belirtmiş olduğu için, tekrara girmemek amacıyla, o
konuya değinmiyorum; ama, sonuçta, 30 000'e yakın insanımızın öldüğünü bir defa
daha ifade etmek gereğini duyuyorum. 
Değerli arkadaşlarım,
1997 yılında, Türkiye Büyük Millet Meclisi tarafından oluşturulan güneydoğuda
boşaltılan köyler ve göç sorununu araştırma komisyonunun hazırladığı rapora
göre, bölgede boşaltılan ve tahrip edilen yerleşim birimi sayısı 3 400
civarında; Meclisin yaptığı araştırmanın resmî sonuçları, çok net bilgiler.
Türkiye'nin güneydoğusunda, 1990'lı yılların başlarında yoğunlaşan ve devam
eden köy boşaltma ve zorla göç ettirme olgusu dolayısıyla, yaklaşık 3 400
yerleşim alanında 3 000 000 civarında bir nüfus hareketi, nüfus terki olayı
oldu. Bölgede yaşanan bu hak ihlalleri, 1993 yılından itibaren, Avrupa İnsan
Hakları Mahkemesine, bireysel başvuru yoluyla intikal etti ve maalesef,
buradan, Türkiye aleyhine çok ağır ihlal tespitleri yapıldı. 
Bu süreç sonunda,
hazırlanan bu tasarıyı, elbette çok olumlu bir tasarı olarak görüyoruz ve
değerlendiriyoruz; ama, burada -biraz evvel arkadaşım ifade etti-
"Amaç" maddesinde ve devamındaki
bu 2 nci maddede, "Kapsam" maddesinde, çok eksik kalan bir yön
var, yetersiz kalan bir yön var. Burada, şu andaki düzenlemeyle, terör
sebebiyle veya terörle mücadele sırasında zarara uğrayan kişilerden söz
ediliyor; yani, terörün doğrudan muhatabı olan kişilerden söz ediliyor; oysaki,
terörden doğan mağduriyet, doğrudan muhatap olmanın yanında, daha çok, çatışma
ve güvensizlik ortamının yarattığı şartlar sebebiyle o bölgenin terk edilmesi
şeklinde doğdu; dolayısıyla, gerek 1 inci maddede gerek 2 nci maddede, çatışma
veya güvensizlik ortamından doğan zararları da kapsayacak şekilde bir düzenleme
yapılmasında zorunluluk görüyoruz. Bu düzenleme yapılmadığı takdirde, bu yasa,
son derece sınırlı bir uygulama alanı bulacak; bu da, yasadan beklenen amacın
gerçekleşmesine fırsat vermeyecektir. Bunu, bir defa daha, dikkat ve
takdirlerinize sunmak gereğini duyuyorum.
Değerli arkadaşlarım,
ayrıca, 2 nci maddenin ikinci fıkrası, 5-6 bent halinde, birtakım zararları, bu
yasanın kapsamı dışında tutuyor. Evet, orada, devletçe arazi veya konut tahsisi
suretiyle, mahkeme kararı suretiyle yapılan ödemeleri dile getiriyor tasarı. Bu
şekilde yapılan ödemeleri tamamen yasa kapsamı dışında tutmak yerine, bu
tasarıyla yapılacak ödemelerden mahsup etmek "mahsup edilir" şeklinde
bir düzenleme yapmak herhalde yine yasanın amacına uygun bir düzenleme olurdu. 
Değerli arkadaşlarım,
yine 2 nci maddenin ikinci fıkrasında (d), (e) ve (f) bentlerinde mahsup
edilecek miktarlar dışında tutulan birtakım zararlar var, bu da yine tasarının
özüyle, amacıyla bağdaşmayan ve haksız zararlar yaratan bir sonuç doğuruyor, bu
noktada da gerekli düzeltmenin mutlaka yapılması gerekiyor. 
Burada, yerleşim
biriminden göç edenlerin terör dışındaki ekonomik ve sosyal sebeplerle göç ettikleri
değerlendirmesi çok önemli. İdare maalesef genellikle tazmin miktarını düşük
tutmak amacıyla bu gerekçeye dayanıyor. Bu gerekçe, o bölgenin fiilî
şartlarıyla ve gerçekleriyle bağdaşmıyor. Bu sebeple, bu noktadaki düzenleme
yine yasanın amacına ve özüne aykırı olmuştur. 
Bütün bu gerekçelerle,
biz, yasayla ilgili olarak tarafımızdan hazırlanan 8 önergenin mutlaka nazara
alınması gerektiği düşüncesindeyiz. Burada son derece ciddî bir faaliyet
gösteriyoruz, bu faaliyetin, bu emeğin amaca ulaşması, amaca uygun sonuç
vermesi adına bunu tekrar önemle ifade etmek istiyorum. Bunu bütün iyi
niyetimizle, bütün içtenliğimizle ifade ediyoruz; bu önergeler nazara
alınmadığı takdirde tamamen ve ağırlıklı olarak, tamamen demeyeyim de,
ağırlıklı olarak yine Avrupa Birliği konjonktürü içinde şeklî bir düzenleme
yapmış olacağız, görünür bir düzenleme yapmış olacağız, yasadan beklenen amaca
hizmet etmeyen bir düzenleme yapmış olacağız. 
Bu düşüncelerle, bu
önergelerimizin bir defa daha değerlendirilmesini ben takdirlerinize sunuyorum.
Yine bu arada yeri gelmişken, bu tasarının hazırlanmasında elbette emeği geçen
başta hükümet olmak üzere, bürokratlar olmak üzere; ama bu tasarının daha
olumlu bir sonuca ulaşması bakımından emeği geçen başta Diyarbakır Barosu,
Adıyaman Barosu, Ağrı Barosu, Batman Barosu, Bingöl Barosu, Kars, Mardin,
Siirt, Şanlıurfa, Tunceli ve Van Baroları Başkanlıklarına, huzurunuzda teşekkür
etmeyi bir sorumluluk olarak kabul ediyorum ve bu teşekkürü de gururla ifade
ediyorum.
Bu duygularla, hepinizi,
bir defa daha saygıyla selamlıyorum. (CHP sıralarından alkışlar)
BAŞKAN - Teşekkür ederim
Sayın Kart. 
Sayın milletvekilleri,
madde üzerinde 3 adet önerge vardır; önce geliş sıralarına göre okutacağım,
sonra aykırılık derecelerine göre işleme alacağım. 
İlk önergeyi okutuyorum: 
Türkiye Büyük Millet
Meclisi Başkanlığına
650 sıra sayılı Terör ve
Terörle Mücadeleden Doğan Zararların Karşılanması Hakkında Kanun Tasarısının 2
nci maddesinde aşağıdaki değişikliğin yapılması için gereğini arz ederiz. 
Saygılarımızla. 
2 nci maddenin birinci
fıkrasının önerilen şekli:
"Bu kanun, 3713
sayılı Terörle Mücadele Kanununun 1 inci, 3 üncü ve 4 üncü maddeleri kapsamına
giren eylemler veya bu koşullarda oluşan çatışma veya güvensizlik ortamından
kaynaklanan nedenlerle veya terörle mücadele kapsamında yürütülen faaliyetler
nedeniyle zarar gören gerçek kişiler ile özel hukuk tüzelkişilerinin maddî ve
manevî zararlarının sulhen karşılanması hakkındaki esas ve usullere ilişkin
hükümleri kapsar. "






Algan Hacaloğlu


Sinan Yerlikaya


Mesut Değer







İstanbul


Tunceli


Diyarbakır







Atilla Kart


Enver Öktem


Ali Rıza Gülçiçek







Konya


İzmir


İstanbul



BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 650
sıra sayılı tasarının 2/2-f maddesinin birinci fıkrasının, aşağıda yazılı
şekilde değiştirilmesini arz ve teklif ederiz. 
"3713 sayılı Kanunun
1 inci, 3 üncü ve 4 üncü maddeleri kapsamındaki suçlardan mahkûm olanların bu
fiillerden dolayı uğradıkları zararlar. "






Atilla Kart


Mesut Değer


Algan Hacaloğlu 







Konya


Diyarbakır


İstanbul







Enver Öktem


Sinan Yerlikaya


Ali Rıza Gülçiçek







İzmir


Tunceli


İstanbul




BAŞKAN - Üçüncü önerge en
aykırı önerge olduğundan, okutup işleme alacağım.
Türkiye Büyük Millet
Meclisi Başkanlığına
Görüşülmekte olan 650
sıra sayılı tasarının 2 nci maddesinin birinci fıkrasının
"faaliyetler" kelimesinden sonra gelmek üzere "veya bu
koşullarda oluşan çatışma veya güvensizlik ortamı nedeniyle" cümlesinin
eklenmesini arz ve teklif ederiz. 






Atilla Kart


Mesut Değer


Algan Hacaloğlu 







Konya


Diyarbakır


İstanbul







Sinan Yerlikaya


Enver Öktem


Ali Rıza Gülçiçek







Tunceli


İzmir


İstanbul




BAŞKAN - Komisyon?..
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Katılmıyoruz. 
BAŞKAN - Hükümet?.. 
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Biz de katılmıyoruz efendim. 
BAŞKAN - Teşekkür ederim.

Gerekçeyi mi okutayım,
konuşacak mısınız? 
ATİLLA KART (Konya) -
Gerekçe okunsun. 
BAŞKAN - Gerekçeyi
okutuyorum: 
Gerekçe: 
Mevcut düzenleme yasadan
faydalanabilmek için doğrudan zararı öngörmektedir. Böylece, kapsamı
daraltmaktadır. Oysa, doğrudan bir illiyet bağı olmadığı halde, çatışma veya
güvensizlik ortamının yarattığı zararların ve sonuçların doğması söz konusudur.
Çatışma ve güvensizlik ortamının üçüncü kişilere yönelik olarak yarattığı zararlar söz konusu olabilir. Her
somut olaya göre bunu değerlendirmek gerekecektir. 
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Teşekkür ederim. Önerge kabul edilmemiştir. 
Diğer önergeyi
okutuyorum: 
Türkiye Büyük Millet
Meclisi Başkanlığına
Görüşülmekte olan 650
sıra sayılı tasarının 2/2-f maddesinin 1 inci fıkrasının, aşağıda yazılı
şekilde değiştirilmesini arz ve teklif ederiz. 
"3713 sayılı Kanunun
1 inci, 3 üncü ve 4 üncü maddeleri kapsamındaki suçlardan mahkum olanların bu
fiillerinden dolayı uğradıkları zararlar." 
  Atilla
Kart (Konya) ve arkadaşları
BAŞKAN - Komisyon?..
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Katılmıyoruz. 
BAŞKAN - Hükümet?..
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Biz de katılmıyoruz efendim. 
BAŞKAN - Teşekkür ederim.

Gerekçe mi okunsun? 
ATİLLA KART (Konya) -
Gerekçe okunsun. 
BAŞKAN - Gerekçeyi
okutuyorum: 
Gerekçe: 
TCK'nın 169 uncu
maddesinden; yani, yardım ve yataklık yapmaktan dolayı mahkûm olanlar hakkında
cezaî müeyyideler uygulandıktan sonra, bu eylemlerle bağlantısı olmayan hukukî
zararlarının tazmin edilmemesi yasanın amacıyla bağdaşmaz. Doğmuş olan zararlar,
işlenmiş olan suçtan bağımsızdır. Birbiriyle ilgisi yoktur. Bu sebeple, cezaî
müeyyidenin sonuçlarını, hukukî tazmin sınırlarına kadar genişletmek hukuka
uygun değildir. 
BAŞKAN - Önergeyi
oylarınıza sunuyorum: Kabul edenler... Teşekkür ederim. Kabul etmeyenler...
Teşekkür ederim. Önerge kabul edilmemiştir.
Son önergeyi okutuyorum: 
Türkiye Büyük Millet
Meclisi Başkanlığına 
650 sıra sayılı Terör ve
Terörle Mücadeleden Doğan Zararların Karşılanması Hakkında Kanun Tasarısının 2
nci maddesinde aşağıdaki değişikliğin yapılması için gereğini arz ederiz. 
Saygılarımızla. 
2 nci maddenin birinci
fıkrasının önerilen şekli:
"Bu Kanun, 3713
sayılı Terörle Mücadele Kanununun 1 inci, 3 üncü ve 4 üncü maddeleri kapsamına
giren eylemler veya bu koşullarda oluşan çatışma veya güvensizlik ortamından
kaynaklanan nedenlerle veya terörle mücadele kapsamında yürütülen faaliyetler
nedeniyle zarar gören gerçek kişiler ile özel hukuk tüzelkişilerin maddî ve
manevî zararlarının sulhen karşılanması hakkındaki esas ve usullere ilişkin
hükümleri kapsar." 
Algan
Hacaloğlu (İstanbul) ve arkadaşları 
BAŞKAN - Komisyon
önergeye katılıyor mu?
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Katılmıyoruz.
BAŞKAN - Teşekkür ederim.

Hükümet?..
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Biz de katılmıyoruz efendim. 
BAŞKAN - Teşekkür ederim.

Gerekçeyi mi okutayım,
konuşacak mısınız?
ALGAN HACALOĞLU
(İstanbul) - Gerekçe okunsun efendim. 
BAŞKAN - Gerekçeyi
okutuyorum: 
Gerekçe: 
Yasanın amacına uygun
hale getirmek. 
BAŞKAN - Teşekkür ederim.

Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir. 
2 nci maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir. 
3 üncü maddeyi
okutuyorum: 
Tanımlar 
MADDE 3. - Bu Kanunda
geçen; 
a) Komisyon: Zarar tespit
komisyonunu,
b) Bakanlık: İçişleri
Bakanlığını, 
c) Bakan: İçişleri
Bakanını, 
İfade eder.
BAŞKAN - Teşekkür ederim.

Madde üzerinde söz
talebi?.. Yok. 
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir. 
4 üncü maddeyi
okutuyorum: 
Zarar tespit komisyonları
MADDE 4. - Zarar tespit
komisyonları illerde; bu Kanun kapsamında yapılacak başvurular üzerine on gün
içinde kurulur. 
Komisyon; valinin
görevlendireceği vali yardımcısının başkanlığında, vali tarafından belirlenecek
maliye, bayındırlık ve iskân, tarım ve köyişleri, sağlık, sanayi ve ticaret
konularında uzman birer kamu görevlisi ile ilgisine göre vali tarafından
belirlenecek kamu kurumu niteliğindeki meslek kuruluşunun yönetim kurulunca
görevlendirilen bir temsilciden oluşmak üzere teşekkül eder. İş yoğunluğuna
göre aynı ilde birden fazla komisyon oluşturulabilir.
Komisyon salt çoğunlukla
toplanır ve kararlar üye tam sayısının salt çoğunluğuyla alınır. Komisyonun
çalışma esas ve usulleri yönetmelikle belirlenir.
BAŞKAN - Teşekkür ederim.

Madde üzerinde,
Cumhuriyet Halk Partisi Grubu adına, Konya Milletvekili Sayın Atilla Kart. 
Buyurun Sayın Kart. 
CHP GRUBU ADINA ATİLLA
KART (Konya) - Değerli arkadaşlarım, kısa konuşacağım, onu hemen ifade edeyim;
hepinizi, tekrar, saygıyla selamlıyorum. 
Sayın milletvekilleri, 4
üncü maddede "Zarar tespit komisyonları" kenar başlığı altında bir
düzenleme yapılıyor. Bu komisyonun, vali veya vali yardımcısının başkanlığında,
maliye, bayındırlık ve iskân, sağlık, sanayi ve ticaret, tarım ve köyişlerinden
uzman birer kamu görevlisi ile ilgisine göre vali tarafından belirlenmek kaydıyla,
kamu kurumu niteliğindeki meslek kuruluşunun yönetim kurulunca görevlendirilen
bir temsilciden oluşmasına karar veriliyor. Böylece, başkan dahil kamudan
toplam 7 üye komisyonun daimî görevlisi oluyor. Meslek kuruluşundan gelen
kişiyle, 8 kişilik bir komisyonun oluşturulması tasarlanıyor. 
Değerli arkadaşlarım,
vesayet ilişkileri içerisinde kurulan böyle bir komisyonun, objektif ve
tarafsız bir şekilde görev yapması mümkün değildir; böyle bir kurula, hakem
sıfatıyla bakmak da mümkün değildir. Burada, bu şartlar içerisinde oluşan bir
komisyon, çok büyük ölçüde, idarenin tek taraflı yönlendirmesiyle, hiyerarşik
ilişkiler içerisinde doğmuş olan yönlendirmeyle karar verecektir. 
Bakıyoruz, mevzuatımızda
kamu temsilcisi ve sivil temsilin birlikte yer aldığı kurullar sıkça var.
Örneğin, 4077 sayılı Tüketicinin Korunması Hakkında Kanun uyarınca, 5 kişiden
oluşan il veya ilçe hakem heyetlerinde baro temsilcisi de oluyor, tüketici
örgüt temsilcisi de oluyor; ilgisine göre, ayrıca, ticaret ve sanayi odası veya
esnaf ve sanatkârlar odasından da temsilci olabiliyor. 
Burada ifade etmek
istediğimiz şu: Kamu kaynaklı heyet oluşumunun yanında, sivil kaynaklı heyet
oluşumunun da iştiraki sağlanmalı; objektif ve tarafsız bir değerlendirme
yapılabilmesi adına, böyle bir oluşum sağlanmalı. 
Hukuk devleti,
vatandaşlarını dava açmaya zorlayan devlet değildir; dava açma imkânlarını,
yollarını, kanallarını yaratan, ama, dava açmadan evvel vatandaşlarıyla uzlaşma
yoluyla bir sonuca varabilen devlettir. Burada da bunu amaçlıyoruz. Bu amacın
oluşabilmesi için, bu amacın gerçekleşebilmesi için, bu şekilde oluşturulan
heyetlerin, mutlaka sivil toplum örgütleriyle desteklenmesi gerekiyor ve yine,
bu olayda, bu düzenlemede, bu şekilde görev yapacak olan komisyonlar, ağırlıklı
olarak hukukî nitelikte bir görev yapacakları için, mutlaka baro temsilcisinin
olması gerekiyor; baro temsilcisinin daimî üye olarak görev yapması gerekiyor.
Baro temsilcisi dışında, diğer meslek kuruluşlarından ve sivil toplum
örgütlerinden mutlaka bir desteğin sağlanması gerekiyor. Demokratik katılım
adına, bu oluşumun sağlanması gerekiyor.
Bunu, bir defa daha
takdirlerinize ve değerlendirmenize sunuyor, Genel Kurulu saygıyla
selamlıyorum. (Alkışlar)
BAŞKAN - Teşekkür ederim
Sayın Kart.
Sayın milletvekilleri,
madde üzerinde 2 adet önerge vardır; önce, geliş sıralarına göre okutacağım;
sonra, aykırılıklarına göre işleme alacağım.
Birinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 650
sıra sayılı tasarının 4 üncü maddesinin ikinci fıkrasının aşağıda yazılı
şekilde değiştirilmesini arz ve teklif ederiz.






Atilla Kart


Mesut Değer


Algan Hacaloğlu







Konya


Diyarbakır


İstanbul







Naci Aslan


Enver Öktem


Sinan Yerlikaya







Ağrı


İzmir


Tunceli










Ali Rıza Gülçiçek













İstanbul







"Komisyon; valinin
görevlendireceği vali yardımcısının başkanlığında, vali tarafından belirlenecek
maliye, bayındırlık ve iskân, tarım ve köyişleri, sağlık, sanayi ve ticaret
konularında uzman birer kamu görevlisi ve baro yönetim kurulu tarafından tespit
edilecek temsilci ile; yine yönetim kurulları tarafından tespit edilmek
kaydıyla ticaret ve sanayi odası, mühendis ve mimarlar odası, ziraat odası,
esnaf ve sanatkârlar odası temsilcilerinden oluşur. İş yoğunluğuna göre aynı
ilde birden fazla komisyon oluşturulabilir."
BAŞKAN - Sayın
milletvekilleri, şimdi okutacağım önerge, aykırı önergedir; okuttuktan sora
işleme alacağım.
Türkiye Büyük Millet
Meclisi Başkanlığına
Görüşülmekte olan Terör
ve Terörle Mücadeleden Doğan Zararların Karşılanması Hakkında Kanun Tasarısının
4 üncü maddesinin ikinci fıkrasının aşağıdaki şekilde değiştirilmesi arz ve
teklif olunur.






Salih Kapusuz


Mustafa Baş


İbrahim Köşdere







Ankara


İstanbul


Çanakkale







Mehmet Kurt


Mustafa Çakır


M. Asım Kulak







Samsun


Samsun


Bartın




"Komisyon, bir
başkan ve altı üyeden oluşur. Valinin görevlendireceği vali yardımcısı
komisyonun başkanı; maliye, bayındırlık ve iskân, tarım ve köyişleri, sağlık,
sanayi ve ticaret konularında uzman ve o ilde görev yapan kamu görevlilerinden
vali tarafından belirlenecek birer kişi ile baro yönetim kurulunca baroya
kayıtlı olanlar arasından görevlendirilecek bir avukat komisyonun üyesidir.
Komisyonun başkan ve üyeleri her yıl ocak ayının ilk haftasında yeniden
belirlenir. Eski üyeler yeniden görevlendirilebilirler. İş yoğunluğuna göre
aynı ilde birden fazla komisyon kurulabilir." 
BAŞKAN - Teşekkür ederim.
Komisyon?.. 
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş)- Uygun görüşle takdire bırakıyoruz.
BAŞKAN - Hükümet?..
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Katılıyoruz efendim.
BAŞKAN - Gerekçeyi
okutuyorum:
Gerekçe:
Zarar tespit
komisyonlarının daha açık ve anlaşılır şekilde düzenlenmesi amacıyla bu
değişiklik önergesi verilmiştir. 
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Diğer önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 650
sıra sayılı tasarının 4 üncü maddesinin ikinci fıkrasının aşağıda yazılı şekilde
değiştirilmesini arz ve teklif ederiz.
  Atilla
Kart (Konya) ve arkadaşları
"Komisyon; valinin
görevlendireceği vali yardımcısının başkanlığında, vali tarafından belirlenecek
maliye, bayındırlık ve iskân, tarım ve köyişleri, sağlık, sanayi ve ticaret
konularında uzman birer kamu görevlisi ve baro yönetim kurulu tarafından tespit
edilecek temsilci ile; yine yönetim kurulları tarafından tespit edilmek
kaydıyla ticaret ve sanayi odası, mühendis ve mimarlar odası, ziraat odası,
esnaf ve sanatkârlar odası temsilcilerinden oluşur. İş yoğunluğuna göre aynı
ilde birden fazla komisyon oluşturulabilir." 
BAŞKAN - Teşekkür ederim.
Komisyon?.. 
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş)- Katılmıyoruz Sayın Başkan.
BAŞKAN - Hükümet?..
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Sayın Başkanım, bir önceki önergeyle
kısmen karşılandığı için katılamıyoruz.
BAŞKAN - Teşekkür ederim.
Gerekçeyi okutuyorum:
Gerekçe:
Dava aşamasından evvel
sulh yoluyla sonuç alınabilmesi ve sivil katılımın sağlanması amacıyla
hazırlanmıştır. 
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir.
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Sayın Başkan, bir düzeltme yapmak istiyorum.
BAŞKAN - Buyurun efendim.
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Sayın Başkan, 11 inci satırda
"görevlendirilen bir temsilciden oluşmak üzere teşekkül eder"
cümlesinde bir düşüklük var. "Görevlendirilen bir temsilciden
oluşur." Ondan sonra "iş yoğunluğuna" diye devam edersek,
cümledeki düşüklüğü düzeltmiş oluruz; yani, "oluşmak üzere" ibaresini
"oluşur" olarak değiştirip "üzere teşkil eder" ibaresini
çıkarıyoruz.
BAŞKAN - Peki, teşekkür
ederim. Not alındı.
Bu düzeltilmiş hali ve
kabul edilen önerge doğrultusunda maddeyi oylarınıza sunuyorum: Kabul
edenler... Teşekkür ederim. Kabul etmeyenler... Kabul edilmiştir.
5 inci maddeyi
okutuyorum:
Komisyonun görevleri 
MADDE 5. - Komisyonun
görevleri şunlardır: 
a) Zarar görenin veya
mirasçılarının başvurusu hâlinde bu Kanun kapsamına giren bir zararın bulunup
bulunmadığını tespit etmek. 
b) Kamu kurum ve
kuruluşları veya kamu kurumu niteliğindeki meslek kuruluşlarınca uygulanmış
projelerin, zararın giderilmesine katkıları; zarar görenin değerlendirebileceği
enkaz ve diğer yararlar; sigorta şirketlerince veya ilgili mevzuata göre kamu
kurum ve kuruluşları ile sosyal güvenlik kuruluşlarınca ödenen tazminatlar,
tedavi ve cenaze giderleri ile Sosyal Yardımlaşma ve Dayanışmayı Teşvik
Fonundan yapılan yardımların zarar miktarından mahsup edilmesi suretiyle
belirlenen ve 9 uncu veya 10 uncu maddelere göre yapılan nakdî veya aynî ödeme
miktarını içeren sulhname tasarılarını hazırlamak. 
c) Sulhname tasarısının
kabul edilmemesi veya 12 nci maddenin ikinci fıkrasına göre kabul edilmemiş
sayılması hâllerinde bir uyuşmazlık tutanağı düzenleyerek birer örneğini
ilgiliye tebliğ etmek ve Bakanlığa göndermek. 
d) Başvuranın, bu Kanun
kapsamına giren bir zararının bulunmadığının tespit edilmesi hâlinde, buna
ilişkin karar tutanağı düzenleyerek birer örneğini ilgiliye tebliğ etmek ve
Bakanlığa göndermek. 
BAŞKAN - Teşekkür ederim.
Madde üzerinde,
Cumhuriyet Halk Partisi Grubu ve şahsı adına, Ağrı Milletvekili Sayın Naci
Aslan; buyurun efendim. (CHP sıralarından alkışlar)
CHP GRUBU ADINA NACİ
ASLAN (Ağrı) - Sayın Başkan, sayın milletvekilleri; görüşülmekte olan 650 sıra
sayılı Terör ve Terörle Mücadeleden Doğan Zararların Karşılanması Hakkında
Kanun Tasarısının 5 inci maddesi üzerinde, Cumhuriyet Halk Partisi Grubu adına
ve şahsım adına söz almış bulunuyorum; Yüce Meclisi en derin saygılarımla
selamlıyorum
Değerli arkadaşlar,
Türkiye'de onbeş yıl süren kirli savaşın içinden gelen bir kardeşiniz olarak,
bana eğer biraz müsamaha eder ve beni dinlerseniz çok mutlu olurum; çünkü, ben,
Mersin'den, İzmir'den, İstanbul sahillerinden gelmedim. Ben, 16 fraksiyonun
çarpıştığı, kanın, gözyaşının ve hasretin, kederin bileşkesi olan noktadan
geliyorum. O noktada, ben, demin burada konuşmacı olarak çıkan arkadaşlarıma
kısa birer cevap verip, ondan sonra maddeyle ilgili konuya geçeceğim.
Kanın, barutun,
gözyaşının sel gibi aktığı bir dönemde, Ağrı'da, Eğitim Fakültesinde öğretim
üyeliği ve 16 fraksiyonun çarpıştığı bir lisede müdürlük yapıyordum.
Lojmanlarımız bombalanıyor, kalaşnikofla taranıyordu; ama, demin burada konuşan
Sayın Ümmet Kandoğan, etten örülü devletin koruması altındaydı. Taraflar
oluşturularak ülkenin sorunları çözülemez. Sayın Ümmet Kandoğan'ın sitayişle
bahsettiği Genel Başkanı, derin devletin yapılanması içinde gizli suç
örgütlerini organize etmiyor muydu? Ondan önceki Genel Başkanı, örtülü
ödenekten para aktararak yurtseverleri öldürtmüyor muydu? Abdullah Çatlı'ya,
Çakıcı'ya, Yeşil'e, Eymür'e, Korkut Eken'e, Hiram Abaslara devletin imkânlarını
ve bütçesini peşkeş çekerek, şer çetelerini oluşturarak kendi vatandaşlarını
öldürtmüyorlar mıydı?
Değerli arkadaşlar, bu,
bir vergi yasası değildir veyahut bu, bir anayasa değişikliği de değildir veya
çeşitli kanunlarda değişiklik yapan bir kanun maddesi de değildir. Bu,
ülkemizin bir yarasıdır. Lütfen, objektif olarak ve reel bilim içeriğinde buna
sahip çıkalım. Biz, yöremizin bütün sorunlarını yaşayarak, onlarla o havayı, o
coğrafyadaki imkânsızlıkları yaşayarak buraya geldik. 
Demin, Sayın Muharrem
Doğan, koruculuk sistemini savundu. Bana göre, bu, bir insanlık suçudur.
Demokratik ülkelerde böyle bir kuruluş, kurum yoktur. Bu da, ülkemizin daha
demokrasiye geçmediğini gösterir. Korkunun da ecele faydası yoktur. 
Koruculuk sistemi...
Açlık ve sefalet içinde olan yurttaşlarımız, devletin koruması altında kendi
geçimlerini, kendi istihdamlarını devam ettirmek için, elbette ki, buna talip
olabilirler; ama, gerçekten, bugünkü hükümetin bir suçu ve kabahati olmadığını
ifade etmek istiyorum. 
ÜMMET KANDOĞAN (Denizli)
- CHP döneminde niye kaldırmadınız koruculuk sistemini?
NACİ ASLAN (Devamla) -
Yani, ben, hükümete bir yağ çekme noktasında konuşmuyorum. Bu, önceki
hükümetlerin, 56 ncı, 57 nci hükümetlerin suçu ve kabahatidir; devam ediyor
diye söylüyorum; ama, o zaman görev yapan belki 50 arkadaşımız burada vardır. 
Değerli arkadaşlarım,
korucuları atalım, onları yok edelim demiyorum; onları koruyalım; ama, mutlak
surette silahlarını ellerinden alalım. Köye dönüş projesi içerisinde köye
dönmek isteyen vatandaşlarımızı döndürmüyorlar, zor kullanıyorlar, kaleşnikof
kullanıyorlar ve çoğu zaman da onları öldürüyorlar. Bunların silahlarını
ellerinden alalım. Onları, çeşitli bakanlıkların belli görevleri düzeyinde görevlendirelim.
Elbette ki, onlar da bizim insanlarımız. Bunları hepten yok edelim demiyorum;
ama, kültürün yoğun olmadığı, insan sevgisinin az olduğu, dünya, evrensel
kriterinde hak ve hukukun nasıl tecelli ettiğini bilmeyen insanlara, siz,
bunları, kısa zamanda, eline kaleşnikof vererek öğretemezsiniz. 
Değerli arkadaşlarım,
daha 14.7.2004 tarihinde Alaattin Çakıcı yakalandı. Alaattin Çakıcı, daha önce
de, 1987 yılında, bir MİT görevlisinin ismiyle kırmızı pasaport alarak
yurtdışına çıkmıştır; bugün de Avusturya'nın Graz Kentinde yakalanırken
üzerinde bulunan pasaport MİT görevlisi Faik Meral'e aittir. Daha, buna,
Beşiktaş Menajeri Sinan Ergin'i katabiliriz, Kerem Eymür'ü katabiliriz, banka
kredileri Erol Evcil'in bahçıvanı olan İbrahim Arı adına düzenlenmiştir. Bu,
bizim için, devletimiz için, hukuk devleti için, bana göre, bir ayıptır, bir
utançtır. Demek ki, biz, vatandaşımızı, gizli örgütlerle, devletin örtülü
ödeneklerini vererek katlediyoruz. Demokrasiye inancımız nerede?! İnsan
sevgimiz nerede?! Hak, hukuka itaatimiz nerede?!
Soruyorum; Türkiye
Cumhuriyetinin Türkiye Büyük Millet Meclisi, kanun yapmakla yetkili yasama
organı buna sahip çıkmazsa kim sahip çıkacak arkadaşlar?!
Şimdi, bundan önce
Susurluk olayı vardı. Abdullah Çatlı'yı, Hüseyin Kocadağ'ı, Sedat Bucak'ı bir
araya getiren sebepler, amaçlar, gayeler neydi; buna bakarak, devletimizin
onbeş yıldan beri neden kirli bir savaşla boğuştuğunu, siz, analiz ve tahlil
edebilirsiniz.
Yeşil, daha yakalanmadı.
Belki de, Yeşil, yüzü, çehresi değiştirilerek, devletin parası ve imkânları
kullanılarak, yanı başımızda geziyor. O halde, siz, devletin istihbarat
örgütlerinin sağlıklı çalıştığını nasıl söyleyebilirsiniz?! Karar sende, hüküm
sende, ver kararını yakalat! 
Sayın Başkan, sayın
milletvekilleri; bilindiği gibi, Avrupa Konseyi Parlamenter Meclisi tarafından
2002 Mart ayında yayımlanan "Türkiye'de yerinden edilen -üzerine basarak
söylüyorum- Kürt nüfusunun insanî koşulları" başlıklı raporda, Türkiye'de,
uluslararası insanî kuruluşların bölgeye girişine izin verilmesi, OHAL'in
kaldırılması, insan hakları bağlamında en ciddî endişe konusu olan köy
koruculuğu sisteminin lağvedilmesi, geri dönüşlere izin verilmesi, geri dönmek
isteyenlere "köyümüzü, PKK baskısıyla, terör nedeniyle boşalttık"
türünden dilekçeler imzalatılması gibi uygulamalara son verilmesi, yerinden
edilenlerin maddî zararlarının tazmin
edilmesi çağrısı yapılmıştır. Rapora göre, Avrupa Konseyi Parlamenter
Meclisinin Türkiye'den bazı istekleri olmuştur; bu isteklerden bazıları şöyle
sıralanabilir:
Köye dönüşe ilişkin
program ve projelerin hazırlanmasına yerinden edilen kişilerin temsilcilerinin
de katılması, Türkiye'nin diğer bölgelerinde yaşamak isteyen yerinden edilmiş
kişilerin gündelik yaşama entegre edilmesi ve zararlarının karşılanması için
önlemler alınması. 
Türkiye, bu bağlamda
Katılım Ortaklığı Belgesi çerçevesinde hazırladığı ulusal programda, uzun
vadeli öncelikler içinde terör ve terörle mücadeleden doğan zararların
karşılanmasına ilişkin düzenleme yapacağını taahhüt etmiştir.
Bakanlar Kurulunun
23.6.2003 tarihli ve 2003/5930 sayılı kararıyla kabul edilip, 24.7.2003 tarihli
25178 mükerrer sayılı Resmî Gazetede yayımlanan Avrupa Birliği Müktesebatının
Üstlenilmesine İlişkin Türkiye Ulusal Programının Uygulanması, Koordinasyonu ve
İzlenmesine Dair Kararda, Terör ve Terörle Mücadeleden Doğan Zararların
Karşılanması Hakkında Kanun Tasarısının 2004 yılında yürürlüğe girmesi
öngörülmektedir.
Sayın milletvekilleri,
şimdi bu tasarıyı görüşüyoruz. Tasarıyla ilgili bir genel değerlendirme yaparsak;
1988 yılında son hali verilen, Birleşmiş Milletler ülke içinde yerinden edilen
kişilerle ilgili yol gösterici ilkeler, mevcut uluslararası insan hakları
hukuku ve insanî hukuk normlarının yanı sıra, başta evrensel bildirge olmak
üzere, uluslararası gelenek hukukunun geçerli normlarının zorunlu göç
durumlarında uygulanmasına yöneliktir. Bildirgenin beşinci bölümü, geri dönüş,
yeniden yerleştirme ve yeniden entegrasyon konularına ilişkin ilkeleri içerir. 
İlke 28'e göre, yetkili
makamlar ülke içinde göç ettirilmiş kimselerin geri dönüş, yeniden yerleşme ve
yeniden entegrasyonlarının planlanması ve idare edilmesi konularına bütünüyle
katılımlarının sağlanması için özel gayret gösterilmelidir.
İlke 29'a göre, yetkili
makamların, geri dönen kimselerin geride bırakmış oldukları veya göç
ettirilmeleri sırasında ellerinden alınmış olan, üzerinde mülkiyet veya
tasarruf hakları bulunan mallarını geri alma konusunda yardımcı olma görev ve
sorumlulukları vardır.
Tasarının genel içeriğine
bakıldığında, olağanüstü hal uygulamasının, yani, OHAL'in temelli olduğu
görülmektedir. Oysa, düşük yoğunluklu çatışma sırasında gerçek ve
tüzelkişilerin gördüğü zararların OHAL'le sınırlı olmadığı, mücavir iller başta
olmak üzere, Kürt nüfusunun yoğunluklu yaşadığı illerde de zarara uğranıldığı
ortadadır. Bu sebeple, kapsam olarak OHAL'in alınmasının bir eksiklik olduğunu
düşünmekteyiz.
Kanunun genel
gerekçesinde, madde gerekçelerinde, madde metinlerinde, sadece maddî zararın
düzenlenmesi, manevî zararın yer almaması ve verilen tazminat karşılığında
düzenlenen belgeye "sulhname" denilerek, bilahara baki tazminat
hakları için gidilecek kanun yollarının kapatılıyor olmasının da eksiklik
olduğu kanaatindeyiz.
Bilindiği üzere, 19
Temmuz 1987 tarihinde Diyarbakır, Bingöl, Hakkâri, Mardin, Siirt İllerinde
sıkıyönetim uygulamasının sona erdirilmesiyle birlikte, 285 sayılı Kanun
Hükmünde Kararnameyle Olağanüstü Hal Bölge Valiliği ihdas edilmiş, aynı kanun
hükmünde kararnameyle, Bingöl, Diyarbakır, Elazığ, Hakkâri, Mardin, Siirt, Tunceli
ve Van İlleri Bölge Valiliği kapsamına alınarak, bu illerde olağanüstü hal
uygulamasına geçilmiştir.
Başbakanlık onayıyla,
Adıyaman, Bitlis ve Muş İlleri, aynı yasa uyarınca mücavir il olarak tespit
edilmiştir. 6 Mayıs 1990 tarihinde Batman ve Şırnak'ın il olmasıyla, Bölge
Valiliği sorumluluk alanındaki il sayısı 13'e yükselmiştir.
19 Mart 1994 tarihinden
itibaren Bitlis İli olağanüstü hal kapsamına alınırken, Elazığ İli, olağanüstü
hal kapsamından çıkarılarak, mücavir il olmuş, 19 Temmuz 1995 tarihinde ise,
Adıyaman İli mücavir il olmaktan çıkarılmıştır. 30 Kasım 1996 tarihinde, Elazığ
İli mücavir il kapsamından çıkarılırken, aynı tarihte Mardin İli mücavir il
kapsamına alınmıştır. 
Türkiye Büyük Millet
Meclisinin 2.10.1997 tarih ve 515 sayılı kararıyla, Batman, Bingöl ve Bitlis
İllerinde, 6 Ekim 1997 tarihinden itibaren olağanüstü hal uygulaması
kaldırılmış ve bu iller Başbakanlık onayıyla mücavir il kapsamına alınmıştır. 
30 Kasım 1999 tarihinde,
Siirt İli mücavir il kapsamına alınmış, 30 Temmuz 2000 tarihinde de Van İlinde
OHAL kaldırılarak mücavir il statüsüne alınmıştır. 30 Temmuz 2002 tarihi
itibariyle de, Hakkâri ve Tunceli İlleri mücavir il kapsamına alınmış
bulunmaktadır. Bakanlar Kurulunun 10.6.2002 tarihli istemiyle, Türkiye Büyük
Millet Meclisinin 19.6.2002 tarihli 115 inci Birleşiminde, 30.7.2002 tarihinden
geçerli olmak üzere, olağanüstü hal, son defa, Diyarbakır ve Şırnak İllerinde
dört ay daha uzatılmıştır. 
10.7.1987 tarihinde, 285
sayılı Kanun Hükmünde Kararnameyle yürürlüğe giren ve 30.11.2002 tarihinde sona
eren olağanüstü halin yürürlükte kaldığı dönem boyunca, resmî çevrelerce de
kabul edilen "düşük yoğunluklu çatışma" yaşanmıştır. Bu dönem
içerisinde, bölgede yaşayan vatandaşlar -yaşam, mülkiyet, işkence- hakkının
ihlal edildiği gerekçesiyle Avrupa İnsan Hakları Mahkemesine başvuru
yapmışlardır. Avrupa İnsan Hakları Mahkemesi bir dizi kararında, zorunlu göç
ettirme olayını uluslararası kayıtlara geçirmiş ve ihlal tespit edilmiştir.
Bu dönem içerisinde,
Türkiye İnsan Hakları Vakfının verilerine göre, yargısız infaz sonucu 1 258
kişi, faili meçhul siyasî cinayet sonucu 1 672 kişi, gözaltı ve cezaevlerinde
518 kişi öldürülmüş, 216 kişi kaybedilmiş, 552 kişi de mayın ve bomba patlaması
sonucu yaşamlarını yitirmişlerdir.
1997 yılında, Türkiye
Büyük Millet Meclisi tarafından oluşturulan güneydoğuda boşaltılan köyler ve
göç sorununu araştırma komisyonunun hazırladığı rapora göre, bölgede boşaltılan
ve tahrip edilen yerleşim birimi -köy ve mezra toplamı olarak- 3 848
civarındadır. 
(Mikrofon otomatik cihaz
tarafından kapatıldı) 
(AK Parti sıralarından
alkışlar [!]) 
NACİ ASLAN (Devamla) -
Olsun, biraz zahmet çekin; bu çok önemli bir konu...
BAŞKAN - Sayın Aslan,
sözlerinizi tamamlar mısınız.
Buyurun. 
NACİ ASLAN (Devamla) -
Türkiye'nin doğu ve güneydoğusunda, 1990'lı yıllarda yaşanan çatışmalı süreçte
yoğunlaşan ve devam eden köy boşaltma ve zorla göç ettirme olgusu nedeniyle,
yaklaşık 3 448 yerleşim alanında 2 000 000 insan mağdur edilmiştir. 
Değerli arkadaşlarım,
maddelere kısaca değinmek istiyorum. 1 inci maddede, kanunun amacını belirleyen
bu maddede, amaç olarak...
BAŞKAN - Sayın Aslan,
isterseniz, görüştüğümüz maddelere değinmeyin; onlar kabul edildi.
NACİ ASLAN (Devamla) -
Tamam Sayın Başkanım.
O zaman, netice olarak
söyleyeyim; mademki, zatıâliniz, bu konuyu bu kadar hafife alıyorsanız, ben de,
zatıâlinize binaen, bunu... 
BAŞKAN - Sayın Aslan, bir
saniye...
NACİ ASLAN (Devamla) -
Sonuç olarak...
BAŞKAN - Sayın Aslan, bir
saniye...
Konuyu hafife aldığım
yok...
NACİ ASLAN (Devamla) -
Konu çok ağır, tartışmalı bir konu... Bana göre...
BAŞKAN - Müsaade eder
misiniz...
NACİ ASLAN (Devamla) -
Sayın Başkan...
BAŞKAN - Müsaade eder
misiniz...
NACİ ASLAN (Devamla) -
Sayın Başkan, biraz da siz bizi dinleyin, hep biz sizi dinliyoruz...
BAŞKAN - Müsaade eder
misiniz...
Ben, şunu söylüyorum:
Görüşülen ve kabul edilen, görüşmeleri tamamlanan maddeler üzerinde
konuşmanızın bir anlamı yok. Önümüzdeki maddelere ilişkin olarak, buyurun,
söyleyin.
NACİ ASLAN (Devamla) -
Sayın Başkan, kabul edilen veya kabul edilmeyen maddeler önemli değil;
kamuoyunun bu konuda bilgilenmesi önemli. Burada, bunu söylemek istiyorum.
Sonuç olarak, Türkiye,
Katılım Ortaklığı Belgesi çerçevesinde hazırladığı Ulusal Programda, uzun
vadeli öncelikler içerisinde, terör ve terörle mücadeleden doğan zararların
karşılanmasına ilişkin düzenleme yapacağını taahhüt etmiştir; ancak, tasarı, bu
haliyle, vatandaş-devlet kaynaşmasını artıracak, devlete olan güveni
pekiştirecek ve toplumsal barışa önemli ölçüde katkıda bulunacak bir niteliğe
sahip değildir. Bu nedenle de, tasarının, sunulan öneri ve görüşlerle
zenginleştirilip, yeniden gözden geçirilmesi gerekmektedir.
Öncelikle, terör
sebebiyle veya terörle mücadele sırasında yahut bu nedenle çatışma ortamında
zarar görenlerin zararlarının parayla tazmin edilmeyecek acılara maruz
kaldıklarının vurgulanması gerekmektedir. Bu nedenle, yasa tasarısının amacına
hizmet etmesi ve toplumsal barışa katkıda bulunması amacıyla;
1.- Terör sebebi veya
terörle mücadele sırasında zarara uğrayan mağdurlar arasında bir ayırım
yapmadan, eşitlik adaletine uygun olarak tüm mağdurlara uygulanması ve bütün
zararın karşılanması,
2.- Yasa tasarısının,
Avrupa İnsan Hakları Mahkemesinden verilen tazminat miktarlarının haksız
zenginleşme aracı olarak kullanılmasını önlemek amacıyla çıkarıldığı
düşüncesinden vazgeçilmesi ve verilen tazminatların insan onuruna yakışır
biçimde tespit edilmesi,
3.- Zarar tespit
komisyonlarına, özellikle baroların ve konuyla ilgili çalışmaları bulunan sivil
toplum örgütlerinin dahil edilmesi, 
4.- Terör sebebiyle veya
terörle mücadele sırasında zarara uğrayan kişilerin zararlarının objektif bir
şekilde tespit edilmesi ve zarar miktarının hakkaniyete uygun olarak tespit
edilmesi gerekmektedir.
Yasa kapsamında kurulacak
zarar tespit komisyonlarının işlevi, mağdur olan yurttaşın başvurusu alınarak
geçmişe yönelik olarak bir araştırma içine girmek olacaktır. Bu araştırmada,
mağdurların ve suçların faillerinin de belirlenmesi gerekmektedir. Gerçekte
böyle bir ihlal yaşanmış mıdır, mağduriyet durumu var mıdır, mağduriyetin
ölçüsü nedir? Tüm bunlar tazminatla birlikte değerlendirilmesi gereken
olgulardır. Dolayısıyla, kurulacak zarar tespit komisyonları, hükümet
görevlileri ve bağımsız sivil toplum kuruluşlarının katılımıyla, bir ölçüde,
gerçekleri araştırma ve zararları tespit etme komisyonu olmalıdır. Bu
komisyonun amacı, yaşanan trajedileri anlamak, geçmişte yaşananları ortaya
koymak ve gelecekte toplumsal barışın tesis edilmesi görüş ve önerileri ortaya
koymaktır. 
Bu geçmiş zaman
içerisinde beni dinlediğiniz için Yüce Meclisi en derin saygılarımla
selamlıyorum. 
Çok teşekkür ederim, sağ
olun. (Alkışlar)
BAŞKAN - Teşekkür
ediyorum Sayın Aslan.
MUHARREM DOĞAN (Mardin) -
Sayın Başkan, tarafıma bir sataşma yapılmıştır; söz istiyorum. 

BAŞKAN - Kim tarafından?
MUHARREM DOĞAN (Mardin) -
Sayın Naci Aslan tarafından.
BAŞKAN - Konuşurken mi?
MUHARREM DOĞAN (Mardin) -
Evet.
BAŞKAN - Ben fark
edemedim; ne dedi?
MUHARREM DOĞAN (Mardin) -
Korucularla ilgili...
AGÂH KAFKAS (Çorum) -
Tutanaklara bakın Başkanım; devam edelim.
BAŞKAN - Yani, isminizi
verdi mi?
MUHARREM DOĞAN (Mardin) -
Verdi efendim, tutanaklara bakın.
BAŞKAN - Verdiniz mi Naci
Bey?
NACİ ASLAN (Ağrı) -
Verdim, evet; doğrudur; istediğini söylesin.
BAŞKAN - Peki; buyurun
Muharrem Bey.
VI.-
AÇIKLAMALAR VE SATAŞMALARA İLİŞKİN KONUŞMALAR (Devam)
3.- Mardin
Milletvekili Muharrem Doğan'ın, Ağrı Milletvekili Naci Aslan'ın şahsına
sataşması nedeniyle konuşması
MUHARREM DOĞAN (Mardin) -
Sayın Başkan, değerli milletvekilleri, önce, sizden özür diliyorum. Bu saate
kadar çok yoğun çalıştık; fakat, bir arkadaşımın bana bu şekilde suçlama
yöneltmesi beni çok üzmüştür.
Ben, Cumhuriyet Halk
Partisinden seçilmiş bir milletvekili olarak aranızdayım; ama, bir nedenden
dolayı istifa ettim. Bana yapılan bu suçlamaları haklı bulmuyorum.
Bir kere, Cumhuriyet Halk
Partisinin kurucusu olan Ulu Önder Atatürk'ü temsil eden askerin önerisiyle
getirildi koruculuk; şu anda, halen var olan koruculuk sisteminin faydalı
olduğunu söylüyorlar, ben söylemiyorum.
Korucular, bizler için,
namusumuz için ve ülkemizin refahı için kendilerini feda eden insanlardır. Biz,
Cumhuriyet Halk Partisi olarak seçime girdiğimiz zaman "önce insan"
dedik; "insanı yaşat ki, devlet yaşasın" dedik. Peki, bu korucularımız
insan değil midir değerli arkadaşlar?.. Biz bunları yok sayabilir miyiz?..
Günde onsekiz saat görev yapan bu insanlarımıza, aldıkları 326 000 000 parayı
çok mu görüyoruz?.. 
Ben, koruculuk sistemini
elbette destekliyorum, onların arkasındayım, bütün sorunlarıyla ilgileneceğim.
Sizleri rahatsız ettiğim
için, yorduğum için özür diliyorum.
Teşekkür ediyorum. (AK
Parti sıralarından alkışlar)
BAŞKAN - Teşekkür ederim
Sayın Doğan. 
V. - KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
10. - Terör ve Terörle Mücadeleden Doğan Zararların
Karşılanması Hakkında Kanun Tasarısı ile İçişleri ve Plan ve Bütçe Komisyonları
Raporları (1/793) (S. Sayısı: 650) (Devam)
BAŞKAN - Şahsı adına
ikinci söz, Denizli Milletvekili Sayın Ümmet Kandoğan'ın. 
Buyurun Sayın Kandoğan.
ÜMMET KANDOĞAN (Denizli)
- Sayın Başkan, değerli milletvekilleri; ben de, bu saatte huzurlarınıza çıkıp
bir konuşma yapmak istemiyordum; ancak, biraz önce konuşan çok değerli
milletvekili Naci Bey'in, burada bulunmayan Doğru Yol Partisi Genel Başkanı
Sayın Mehmet Ağar ile ilgili olarak ortaya koymuş olduğu iddiaların son derece
yanlış, asılsız ve burada bulunmayan bir kişinin aleyhinde, gıyabında
konuşmasının doğru olmadığını ifade etmek için huzurlarınıza geldim. 
Doğru Yol Partisi Genel
Başkanı Sayın Mehmet Ağar, kaymakam olarak, vali olarak, emniyet müdürü olarak,
emniyet genel müdürü olarak, bakan olarak bu memlekete otuzbeş yıl hizmet
etmiştir. Ben, deminki konuşmamda da söyledim, herkesin korktuğu, kaçtığı,
terörle mücadele edemediği bir dönemde kellesini ortaya koyarak, devletin
bekası için, ülkesi ve milletiyle bölünmez bütünlüğü için şanla, şerefle
mücadele eden birisidir. Devletimiz bir hukuk devletidir; yargı organları
mevcuttur, eğer bildiğiniz bir şey varsa, onu koyarsınız, devletin yetkili
organları bunu değerlendirir. Ancak, tekrar ediyorum; bugün, 2004 yılında, bir
huzur ortamında, geçmişte yapılan mücadeleleri küçülterek, o mücadeleler
içerisinde yer alan insanları hedef göstererek bir yerlere varmanız mümkün
değildir. 
Ben, biraz önce konuşan
Sayın Naci Aslan'dan, "korucuların ellerindeki silahları alalım"
derken, terör örgütü mensuplarının ellerindeki silahları da alalım demesini
beklerdim. Bakınız, terör örgütü mensupları, o bölgede değişik eylemlere girmeye
başladılar. Koruculuk meselesi, müessesesi kendiliğinden ortaya çıkan bir
müessese değildir. O günkü şartlarda hayatlarını ortaya koyarak, binlerce
korucu şehit olarak o görevlerini sürdürdüler; ama, bugün, 2004 yılında,
geçmişe dönerek, korucularla ilgili, onların aleyhinde konuşmanın da doğru bir
şey olmadığı inancındayım. Korucular da yanlış yapmışlardır, hata yapmışlardır;
ama, herkesin sindiği, korktuğu, bölgeyi terk ettiği bir dönemde, köylerini,
mezralarını, oralarda yaşayan insanları cansiparane bir şekilde savunan ve
devletin güvenlik güçleriyle omuz omuza mücadele eden insanları, bugün, hakir
görmek, tahkir etmek, o insanlara yapılacak en büyük saygısızlıktır; ama,
artık, belki, devletimizin güvenlik güçlerinin o bölgede hâkim olmasından dolayı
bu müessese tekrar gözden geçirilebilir, artık, belki, onlara ihtiyaç
duyulmadığı ileri sürülebilir; ancak, bunların, geçmişten günümüze sigortalı
olmadıklarını, çok zor şartlar altında yaşadıklarını, maddî imkânsızlıklar
içerisinde olduklarını bilen birisi olarak, koruculuğu kaldırabiliriz; ama,
onların mağdur olmaması için de, hükümet tarafından gerekli tedbirlerin
alınması gerektiği inancımı ifade ediyor, sizleri saygıyla selamlıyorum.
(Alkışlar)
BAŞKAN - Teşekkür
ediyorum Sayın Kandoğan.
Sayın milletvekilleri,
maddeyi oylarınıza sunuyorum: Kabul edenler... Teşekkür ederim. Kabul
etmeyenler... Kabul edilmiştir.
6 ncı maddeyi okutuyorum:
Başvurunun süresi, şekli,
incelenmesi ve sonuçlandırılması
MADDE 6. - Zarar gören
veya mirasçılarının veya yetkili temsilcilerinin zarar konusu olayın
öğrenilmesinden itibaren altmış gün içinde, her hâlde olayın meydana
gelmesinden itibaren bir yıl içinde ilgili valiliğe veya kaymakamlığa
başvurmaları hâlinde gerekli işlemlere başlanır. Bu sürelerden sonra yapılacak
başvurular kabul edilmez. 
Komisyon, zarar
görenlerce yapılacak her başvuru ile ilgili çalışmalarını başvuru tarihinden
itibaren altı ay içinde tamamlamak zorundadır. Zorunlu hâllerde bu süre vali
tarafından üç ay daha uzatılabilir.
Komisyon, ilgili kamu
kurum ve kuruluşlarından başvuru konusu ile ilgili her türlü bilgi ve yardımı
isteyebileceği gibi, kamu kurum ve kuruluşlarında çalışanları bilirkişi olarak
da görevlendirebilir. Komisyon, gerekli gördüğü uzmanları çalıştırabilir veya
bunlardan görüş alabilir.
Komisyonun başkan ve
üyeleri; kendilerinin, eşlerinin ve üçüncü dereceye kadar (bu derece dahil) kan
ve kayın hısımlarının zararları ile ilgili bulunan komisyon toplantılarına
katılamaz.
Komisyonun sekreterlik
hizmetleri il özel idarelerince yürütülür.
Komisyon tarafından
bilirkişi olarak görevlendirilenlere her gün için (500) gösterge rakamının
memur aylık katsayısıyla çarpımı sonucu bulunacak miktarda ödeme yapılır. Bu
ödemeler, damga vergisi hariç herhangi bir vergi ve kesintiye tâbi tutulmaz.
Komisyonun giderleri
Bakanlık bütçesinden karşılanır.
Dava açma süresi içinde
yapılan başvuru, nihaî işlem sonucunun ilgiliye tebliğine kadar genel hükümlere
göre dava açma sürelerini durdurur.
BAŞKAN - Teşekkür ederim.
Madde üzerinde,
Cumhuriyet Halk Partisi Grubu adına, Ağrı Milletvekili Sayın Naci Aslan;
buyurun. 
CHP GRUBU ADINA NACİ
ASLAN (Ağrı) - Sayın Başkan, sayın milletvekilleri; tasarının 6 ncı maddesi
üzerinde Cumhuriyet Halk Partisi Grubu adına söz almış bulunuyorum; Yüce
Meclisi en derin saygılarımla selamlıyorum.
Hepiniz şahitsiniz, demin
iki arkadaşım, biri, işte, Naci Aslan korucuların düşmanıymış, yok, şöyleymiş,
böyleymiş... Korucular için bir şey demedim, bu insanlarımızı harcayalım
demedim ki. Ben, dedim ki, bu insanlarımızın elindeki silahları alalım, bunları
çeşitli bakanlıkların değişik kuruluşlarında, kurumlarında, yine kendi çoluk
çocuklarının geçimini sağlamak üzere görevlendirelim. 
Şimdi, benim kardeşim
söylüyor; vali muavinliğini yapıyor... Elini vicdanına koyarsa, Eve Dönüş
Yasası kapsamında köyüne dönmek isteyen insanları, korucular ellerindeki
kalaşnikoflarla öldürüp geri döndürmediler mi, cenazelerini geri döndürmediler
mi? Yani, artık, bu çatışmaya gerek yok... Ben, şunu söylemek istiyorum:
Türkiye Ulusal Programı, uzun vadeli öncelikler içerisinde, terörle mücadeleden
doğan zararlarının karşılanmasına ilişkin düzenleme yapacağını ve
mağduriyetleri gidereceğini irade olarak ortaya koymuştur. Bu, 2004 yılına
kadar gerçekleştirilecek hedefler arasında yer almaktadır. Avrupa Birliği
sürecinde Türkiye için yol haritası olarak tanımlanan bu iradenin
somutlaştırılıp gerçekleştirilmesi için, terör ve terörle mücadeleden doğan
zararların karşılanması ve yıllardır uğranan mağduriyetlerin giderilmesi
gerekmektedir. Sivil toplum örgütleri ve ilgili meslek kuruluşları, yıllardır
bu yönde bir yasal ve yönetsel düzenleme yapılmasını talep etmektedir. Avrupa
İnsan Hakları Mahkemesine başvurulardaki yoğunluk da, bunun net bir
göstergesidir. 
Değerli milletvekilleri,
tasarının 6 ncı maddesindeki "zarar gören kişi ve yasal mirasçılarının veya yetkili temsilcilerinin, zarar
konusu olayın öğrenilmesinden itibaren altmış gün içinde, her halde olayın
vukuundan itibaren bir yıl içinde ilgili valiliğe veya kaymakamlığa başvuru
halinde gerekli işlemlere başlanır" şeklindeki düzenleme, tasarının 1 inci
maddesiyle çeliştiği gibi, ağır hak kaybına yol açmakta ve yasayı
anlamsızlaştırmaktadır. 
Bir çeşit zamanaşımı
süresi niteliğinde olan bu altmış gün ve bir yıllık süre, komisyon kurulduğunda
zaten dolmuş sayılacağı için çelişkilidir. 
Düzenlenen başvuru
süresine ilişkin altmış günlük sürenin, zarar görenlerin tüm Türkiye'ye
yayılmış olmaları dikkate alınarak, yüzyirmi güne çıkarılması; ayrıca, yüksek
tirajlı bir gazetede başvuru ilanının yayımlanması gerekmektedir. Çünkü, zarar
görenlerin büyük bir bölümü, önceden oturdukları köy ve mezrayı terk etmek ve
uzak yerlere taşınmak zorunda kalmışlardır. Keza, bu zararların öğrenilmesi ve
zarar doğuran olayın vukuu zaten yıllar öncesine dayanmaktadır. 
Ayrıca, 6 ncı maddenin
içinde yer alan sekreterya görevinin il özel idarelerine verilmesi son derece
yanlış bir uygulama olacaktır. İl özel idare müdürlüğünün yoğun iş temposu
gözönüne alınarak, ayrı ve bağımsız bir sekreterya oluşturulması ve bu
sekreteryanın başka kurumlardan görevlendirmeler yapılarak güçlendirilmesinin,
çalışmalarının hızlı bir biçimde sonuçlandırılmasına yarar sağlayacağı
görüşündeyiz. 
Sayın Başkan, değerli
milletvekilleri; bu kanun, 21 inci Yüzyıl Türkiyesinin gerisinde kalan terör kurbanlarının,
uğradıkları mağduriyetler için, bir nebze dahi olsa yüreklerine su serpme,
ülke, insan ve devlet ekseninde, nitelikli ve korunmuş bir ülkede, insanların
onurlu bir yaşam sürebilmesi, devletin sorumlu yurttaşlar yaratması için
gerekli bir düzenlemedir. Bu zararın telafisi devlete olan güveni pekiştirecek,
devlet-vatandaş kaynaşmasını artıracak, terörle mücadele ve toplumsal barışa
önemli bir katkıda bulunacaktır. 
Bu duygu ve düşüncelerle,
Yüce Meclisi en derin sevgi ve saygılarımla selamlıyorum. 
BAŞKAN - Teşekkür ederim
Sayın Aslan.
Madde üzerindeki
görüşmeler tamamlanmıştır.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
7 nci maddeyi okutuyorum:

Karşılanacak zararlar
MADDE 7. - Bu Kanun
hükümlerine göre sulh yoluyla karşılanabilecek zararlar şunlardır:
a) Hayvanlara, ağaçlara,
ürünlere ve diğer taşınır ve taşınmazlara verilen her türlü zararlar,
b) Yaralanma, sakatlanma
ve ölüm hâllerinde uğranılan zararlar ile tedavi ve cenaze giderleri,
c) Terörle mücadele
kapsamında yürütülen faaliyetler nedeniyle kişilerin mal varlıklarına
ulaşamamalarından kaynaklanan maddî zararlar.
BAŞKAN - Madde üzerinde
söz talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
8 inci maddeyi
okutuyorum: 
Zararın tespiti
MADDE 8. - 7 nci maddede
belirtilen zararlar, zarar görenin beyanı, adlî, idarî ve askerî mercilerdeki
bilgi ve belgeler göz önünde tutularak olayın oluş şekli ve zarar görenin aldığı
tedbirlere göre, zarar görenin varsa kusur veya ihmalinin de göz önünde
bulundurulması suretiyle, hakkaniyete
ve günün ekonomik koşullarına uygun biçimde komisyon tarafından doğrudan
doğruya veya bilirkişi aracılığı ile belirlenir. 
Taşınmaza ilişkin zarar
tespitinde 2942 sayılı Kamulaştırma Kanununun 11 inci maddesinde belirtilen
kıymet takdiri esasları kıyasen uygulanır.
BAŞKAN - Teşekkür ederim.
Madde üzerinde,
Cumhuriyet Halk Partisi Grubu adına, Tunceli Milletvekili Sayın Sinan
Yerlikaya; buyurun. (Alkışlar) 
CHP GRUBU ADINA VAHDET
SİNAN YERLİKAYA (Tunceli) - Sayın Başkan, değerli arkadaşlar; çok ciddî bir
yasa tasarısının görüşülmekte olduğunu hepimiz biliyoruz. Bu nedenle, bu saate
kadar gösterilen sabırdan ötürü, bütün milletvekili arkadaşlarımı kutluyor,
hepinize ayrı ayrı teşekkür ediyorum. 
Bölgenin, hem bir
milletvekili olarak hem o dönemde orada onyedi yıl bilfiil avukatlık yapan bir
insan olarak, çok acılarla karşılaştığımızı söylemek istiyorum. O acıları
burada tekrarlamak, elbette, kimseye yarar getirmeyecektir. 
Terörün her türlüsü
pistir arkadaşlar. Terör, lanetlenilecek bir olaydır. Bunu, o sıcak dönemlerde
de bu kürsüden söyledik; ama, burada konuştuğumuz nokta, terörle mücadeleden
dolayı, yani, sapla samanın karıştığı bir ortamda ortaya çıkan zararların
telafisi, vatandaşımıza güven telkin etme meselesidir. 
Arkadaşlar, terörün,
doğrudur, askerle, polisle, korucuyla, şununla bununla önlenmesi konusunda bir
mesafe katedilebilir; fakat, şu unutulmasın ki, terörü asıl kurutacak olay,
insandır, oradaki halktır. O halkın güvenini kazanmadıktan sonra, terörü kolay
kolay oradan uzaklaştırmak mümkün değildir. Bunun altını özellikle çizmek
istiyorum. 
O nedenle, bu yasa
tasarısının getirilmesi, çok önemli bir olaydır. Bakınız, şimdi saat 03.00;
siz, zannediyorsunuz ki, bu görüşmelerimiz, televizyonlarda izlenmiyor; bütün
olağanüstü hal bölgesinde, şimdi, sanki sabahmış gibi, bu görüşmeler izleniyor;
bunu, bize gelen telefonlar gösteriyor. O nedenle, burada yaptığınız bu
hareketin, bu işin çok önemli olduğunu şu saatte bile söyleyerek, sizi kutlamak
istiyorum.
Tabiî, mesele, yalnızca
bu zararların ödenmesi falan değil. Bölge, çok acılar içerisinde, çok üzüntüler
içerisinde çok acı olaylara sahne oldu değerli arkadaşlar. Şu anda bölgemizde
altyapı kalmadı; yol yok, su yok, kanal yok, hat yok... En önemlisi de,
Türkiye'yi idare eden, hatta hatta, Suriye'yi, Irak'ı, İran'ı idare eden
hayvancılık sektörü çöktü orada. Şimdi, hayvan ithal ediyoruz, eti dışarıdan
getiriyoruz. Bunların sebebi, buradaki hayvancılığın çökmesidir. Konuşmamız
budur. 
Tabiî ki, bu yasa
tasarısı çok önemlidir. Bu yasa tasarısının getirilmesinden ötürü, hükümeti de
kutluyorum. Bugün bu yasa tasarısını çıkarma şerefine nail olan bu Yüce Meclisi
burada kutluyor, saygılarımı ifade ediyorum. Bu, bir rahatlama getirecektir;
çünkü, orada birsürü zararlar meydana geldi değerli arkadaşlar. Ancak, söylemek
istediğim konu şu; bu zararların, hakikaten, objektif kriterler içerisinde...
Yani, yasayı biz çıkardık, belki bir kolayı yaptık; ama, esas, yasayı
uygulayacaklara iş düşüyor orada. Yasayı iş olsun diye uygulamaktan çok,
yasanın amacına yönelik çalışmalar, uygulamalar yapılırsa, işte, o zaman
hepimiz kazanacağız ve hepimiz, orada rahatlayacağız; önemli olan budur. Bu
nedenle, orada, bu yasayı uygulayacak ilgililere çok görevler düşüyor; her
türlü duygusal düşünceden uzak, her türlü yarasını, beresini bir tarafa
kapatarak, objektif kriterler içinde bu yasayı uygulamaları gerekiyor.
Bakınız, birkaç yıldan
beri bir Köye Dönüş Yasası uygulanıyor. Bu yasanın uygulandığını söylemek
mümkün değil değerli arkadaşlar. Şimdi, ben size soruyorum: Tunceli'de kaç tane
köy dönüş yaptı? Yani, 1, 2, 3 ailenin dışında yapılan yardım yok; Bingöl öyle,
Muş öyle, diğer yerler de öyle. O nedenle, bu yasanın uygulanması çok önem arz
ediyor. Bu köye dönüş meselesi çok önemlidir. Köye dönüşü, biz, eğer,
gerçekten, sağlayamazsak, bugün, şehirlerde olan birsürü olayların artmasına
sebebiyet vereceğiz; tinercilik de artacaktır, kapkaççılık da artacaktır. Bakınız,
birsürü cezaî sorumlulukları ortaya koyan, suç işleyen insanlar, büyük
şehirlerde, hep bu terör mağdurlarıdır arkadaşlar; çöplüklerde yemek
topladıklarına şahit olmuyor muyuz? 
Değerli arkadaşlar, ben,
1991 yılında da milletvekilliği yaptım. O dönemde Bursa'ya gittim. Köy
yakılmalarından ve köy boşaltılmalarından dolayı Bursa'ya giden insanların
çöplükte yemek topladıklarına şahit olduk, arkadaşlarla bunu tespit ettik.
Bunlardan gocunmamak lazım. Doğrusunu yaptık, eğrisini yaptık; şimdi doğrusunu
yapıyoruz. 
Şimdi, bu yasayı
çıkararak bölge halkına bir rahatlama getiriyoruz, tekrar bölgelerine dönmeleri
imkânını sağlıyoruz, ülkemize barışı, huzuru, hoşgörüyü getiriyoruz. Bu saatte
de olsa, bu sabrınızın, bu zahmetinizin ülke için çok önemli bir emek, önemli
bir eser meydana getirdiğini size söylemek istiyorum. O nedenle, hepimize,
özellikle, hükümete düşecek görev, bu yasanın uygulanmasını sağlamaktır; yani,
iş olsun diye değil, Avrupa Birliği istiyor diye değil, bu yasayı, gerçekten,
Türk Halkının, Türkiye'nin, bölge halkının ihtiyacı olduğu için uygulamamız
gerekiyor. 
Tamam, Ortaklık Katılım
Belgesinde istenildi; keşke daha önce yapılsaydı, diğer hükümetler yapsaydı...
Şimdi, kimileri diyecektir ki: Avrupa Birliği istiyor diye yapıyorsunuz, iş
olsun diye... Ne derlerse desinler, ama, hükümetten bizim temennimiz, bu
yasanın uygulanmasında çok dikkatli
olmasıdır ve orada bütün duyarlılığını ortaya koymasıdır. 
Bu nedenle, beni
dinlediğiniz için çok teşekkür ediyorum. Acıları karıştırmıyorum; çok acılar
geçti, çok acılar çektik, terör tekrar hortlamak üzere; ama, bu yasanın
çıkarılarak vatandaşa güven telkin edilmesi nedeniyle, inanıyorum ki, terör
orada eskisi gibi yüksek boyutlara gitmeyecektir. 
Değerli arkadaşlar, şunun
tekrar altını çiziyorum: Terörü orada kurutacak tek mekanizma, oranın halkıdır.
Çalışmalarımızı, yatırımlarımızı bu düzeyde yaparsak Türkiye Cumhuriyeti
kazanacaktır, hepimiz kazanacağız. 
Bu nedenle, hepinize
teşekkür ediyorum; sağ olun, var olun. (Alkışlar)
BAŞKAN - Teşekkür ederim Sayın Yerlikaya.
Maddeyi oylarınıza
sunuyorum: Kabul edenler...Teşekkür ederim. Kabul etmeyenler...Kabul
edilmiştir.
9 uncu maddeyi okutuyorum
:
Yaralanma, sakatlanma ve
ölüm hâllerinde yapılacak ödemeler 
MADDE 9. - Yaralanma,
sakatlanma ve ölüm hâllerinde (7000) gösterge rakamının memur aylık katsayısı
ile çarpımı sonucunda bulunan miktarın; 
a) Yaralananlara altı
katı tutarını geçmemek üzere yaralanma derecesine göre, 
b) Çalışma gücü kaybı,
yetkili sağlık kuruluşları tarafından üçüncü derece olarak tespit edilenlere
dört katından yirmidört katı tutarına kadar, 
c) Çalışma gücü kaybı,
yetkili sağlık kuruluşları tarafından ikinci derece olarak tespit edilenlere
yirmibeş katından kırksekiz katı tutarına kadar, 
d) Çalışma gücü kaybı,
yetkili sağlık kuruluşları tarafından birinci derece olarak tespit edilenlere
kırkdokuz katından yetmişiki katı tutarına kadar, 
e) Ölenlerin
mirasçılarına elli katı tutarında, 
Nakdî ödeme yapılır. 
Nakdî ödemenin tespitine
esas tutulacak miktar, ödeme yapılmasına ilişkin valinin veya Bakanın onayı
tarihinde geçerli gösterge ve katsayı rakamları esas alınarak belirlenir. 
Birinci fıkranın (e)
bendine göre belirlenen nakdî ödemenin mirasçılara intikalinde 4721 sayılı Türk
Medenî Kanununun mirasa ilişkin hükümleri uygulanır. 
Bakanlar Kurulu, nakdî
ödemeye esas tutulan gösterge rakamını yüzde otuza kadar artırmaya veya kanunî
sınıra kadar indirmeye yetkilidir. 
Bu Kanun kapsamındaki
zararlardan dolayı, zarar gören kişilere gerçek veya özel hukuk tüzel kişileri
tarafından yapılan ödemeler sebebiyle Devlete rücu edilemez. 
Nakdî ödemenin şekli,
tutarı, yaralanma ve sakatlık derecelerinin tespitine ilişkin esas ve usuller
yönetmelikle belirlenir. 
BAŞKAN - Teşekkür ederim.
Madde üzerinde söz
talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
10 uncu maddeyi
okutuyorum:
Zararların karşılanma
şekli 
MADDE 10. - 7 nci
maddenin (a) ve (c) bentlerinde yazılı zararlar, aynî veya nakdî olarak
karşılanır. Ancak, bu zararların karşılanmasında imkânlar ölçüsünde aynî ifaya
öncelik verilir. Aynî ifa, bireysel veya genel nitelikli projeler çerçevesinde
yapılabilir. 
Aynî ifa tarzı ile ilgili
esas ve usuller yönetmelikle belirlenir. 
BAŞKAN - Teşekkür ederim.
Madde üzerinde söz
talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
11 inci maddeyi
okutuyorum:
Mahsup edilecek miktarlar

MADDE 11. - 5 inci
maddenin (b) bendine göre belirlenen miktarlar, mahsup tarihindeki değerleri
üzerinden 8 inci ve 9 uncu maddelere göre hesaplanacak toplam gayrisafi ifa
bedelinden düşülür. 
Mahsup edilecek
değerlerin hesaplanması ile ilgili esas ve usuller yönetmelikle belirlenir. 
BAŞKAN - Teşekkür ederim.
Madde üzerinde söz
talebi?.. Yok.
Maddeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
12 nci maddeyi
okutuyorum:
Zararın karşılanmasına
ilişkin sulhname 
MADDE 12. - Komisyon,
doğrudan doğruya veya bilirkişi aracılığı ile yaptığı tespitten sonra 8 inci
maddeye göre belirlenen zararı, 9 uncu maddeye göre hesaplanan yaralanma,
sakatlanma ve ölüm hâllerindeki nakdî ödeme tutarını, 10 uncu maddeye göre ifa
tarzını ve 11 inci maddeye göre mahsup edilecek miktarları dikkate alarak,
uğranılan zararı sulh yoluyla karşılayacak safi miktarı belirler. Komisyonca,
bu esaslara göre hazırlanan sulhname tasarısının örneği davet yazısı ile
birlikte hak sahibine tebliğ edilir. 
Davet yazısında hak
sahibinin sulhname tasarısını imzalamak üzere yirmi gün içinde gelmesi veya
yetkili bir temsilcisini göndermesi gerektiği, aksi takdirde sulhname
tasarısını kabul etmemiş sayılacağı ve yargı yoluna başvurarak zararının tazmin
edilmesini talep etme hakkının saklı olduğu belirtilir. 
Davet üzerine gelen hak
sahibi veya yetkili temsilcisi sulhname tasarısını kabul ettiği takdirde, bu
tasarı kendisi veya yetkili temsilcisi ve komisyon başkanı tarafından
imzalanır. 
Sulhname tasarısının
kabul edilmemesi veya ikinci fıkraya göre kabul edilmemiş sayılması hâllerinde
bir uyuşmazlık tutanağı düzenlenerek birer örneği ilgiliye ve Bakanlığa
gönderilir. 
Sulh yoluyla çözülemeyen
uyuşmazlıklarda ilgililerin yargı yoluna başvurma hakları saklıdır. 
BAŞKAN - Teşekkür ederim.

Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
13 üncü maddeyi
okutuyorum: 
Zararın karşılanması
MADDE 13. - Sulhnamede
belirlenen zararlar, sulhnamenin imzalanmasından sonra valinin onayı üzerine
ifa tarzına göre Bakanlık bütçesine bu amaçla konulan ödenekten karşılanır. 
Bakanlık, yirmimilyar
Türk Lirasının üzerindeki aynî ifa veya nakdî ödemelerin Bakan onayı ile
yapılmasını kararlaştırabilir. Bu miktar, her yıl 213 sayılı Vergi Usul
Kanununun mükerrer 298 inci maddesi hükümleri uyarınca tespit ve ilân edilen
yeniden değerleme oranında artırılır.
Devletin ödeme nedeniyle
genel hükümlere göre sorumlular hakkında rücu hakkı saklıdır.
BAŞKAN - Teşekkür ederim.

Madde üzerinde söz talebi?..
Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
14 üncü maddeyi
okutuyorum:
Denetim ve sorumluluk 
MADDE 14. - Komisyonlar,
Bakanlık tarafından denetlenir. 
Bu Kanuna göre zarar
tespit işlemlerinde görevlendirilen kişilere karşı bu görevleri nedeniyle veya
görevleri sırasında işlenen suçlar hakkında Devlet memurlarına karşı işlenen
suçlara; bu kişilerin bu görevleri sırasında işledikleri suçlar hakkında ise
Devlet memurlarının işledikleri suçlara ilişkin hükümler uygulanır. 
BAŞKAN - Teşekkür ederim.

Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
15 inci maddeyi
okutuyorum:
İstisna ve muaflıklar 
MADDE 15. - Bu Kanunun
uygulanması ile ilgili olarak yapılacak başvurular, bildirimler, düzenlenecek
belgeler, resmî mercilerce ve noterlerce yapılacak işlemler ile bu Kanunda
belirtilen amaçlar doğrultusunda kullanılmak üzere yapılacak bağış ve
yardımlar, her türlü vergi, resim ve harçtan muaftır. 
Bu Kanunda belirtilen
amaçlar doğrultusunda kullanılmak üzere yapılacak bağış ve yardımların gelir ve
kurumlar vergileri matrahından indirilebilecek miktarları ilgili mevzuata göre
belirlenir. 
BAŞKAN - Teşekkür ederim.

Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
16 ncı maddeyi
okutuyorum:
Tebligat
MADDE 16. - Bu Kanun
gereğince yapılacak tebligatlar hakkında
7201 sayılı Tebligat Kanunu hükümleri uygulanır. Ancak, tebligatın memur
vasıtası ile yapılması esastır. 
BAŞKAN - Teşekkür ederim.

Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
17 nci maddeyi okutuyorum:
Yönetmelik 
MADDE 17. - Komisyonun
çalışma esas ve usulleri, komisyona başvurularda takip edilecek usuller, cana,
vücut bütünlüğüne ve mala yönelik zararların tespiti, uğranılan zararları sulh
yoluyla karşılayacak safi miktarların belirlenmesi, nakdî ödemenin şekli,
tutarı ve çalışma gücü kaybı oranlarının tespitine ilişkin esas ve usuller ile
diğer hususlar, bu Kanunun yayımı tarihinden itibaren iki ay içinde Bakanlıkça
hazırlanacak ve Bakanlar Kurulunca yürürlüğe konulacak bir yönetmelikle düzenlenir.

BAŞKAN - Teşekkür ederim.

Madde üzerinde söz
talebi?.. Yok.
Oylarınıza sunuyorum:
Kabul edenler... Teşekkür ederim. Kabul etmeyenler... Kabul edilmiştir.
Sayın milletvekilleri,
geçici madde 1'i okutuyorum:
GEÇİCİ MADDE 1. - Bu
Kanunun yürürlüğe girdiği tarihten itibaren bir yıl içinde ilgili valilik ve
kaymakamlıklara başvurmaları hâlinde, 19.7.1987 tarihi ile bu Kanunun yürürlüğe
girdiği tarih arasında işlenen 3713 sayılı Terörle Mücadele Kanununun 1 inci, 3
üncü ve 4 üncü maddeleri kapsamına giren eylemler veya anılan tarihler arasında
terörle mücadele kapsamında yürütülen faaliyetler nedeniyle zarar gören gerçek
kişiler ile özel hukuk tüzel kişilerinin maddî zararları hakkında da bu Kanun
hükümleri uygulanır.
Bu maddeye göre yapılan
başvurular, başvuru tarihinden itibaren iki yıl içinde sonuçlandırılır.
BAŞKAN - Teşekkür ederim.
Madde üzerinde söz
talebi?.. Yok.
1 önerge var; okutup,
işleme alacağım.
TBMM Başkanlığına
Görüşülmekte olan 650
sıra sayılı tasarının geçici 1 inci maddesinin aşağıda yazılı şekilde
değiştirilmesini arz ve teklif ederiz.
"Geçici Madde 1.- Bu
Kanunun yürürlüğe girdiği tarihten itibaren bir yıl içinde ilgili valilik ve
kaymakamlıklara başvurmaları halinde, 19.7.1987 tarihi ile bu Kanunun yürürlüğe
girdiği tarih arasında işlenen 3713 sayılı Terörle Mücadele Kanununun 1 inci, 3
üncü ve 4 üncü maddeleri kapsamına giren eylemler veya anılan tarihler arasında
terörle mücadele kapsamında yürütülen faaliyetler veya bu koşullarda oluşan
çatışma veya güvensizlik ortamından zarar gören gerçek kişiler ile özel hukuk
tüzelkişilerinin maddî ve manevî zararları hakkında da bu Kanun hükümleri
uygulanır. 
Bu maddeye göre yapılan
başvurular, başvuru tarihinden itibaren iki yıl içinde sonuçlandırılır."






Atilla Kart


Mesut Değer


Algan Hacaloğlu







Konya


Diyarbakır


İstanbul







Naci Aslan 


Sinan Yerlikaya


Enver Öktem







Ağrı


Tunceli


İzmir







Ali Rıza Gülçiçek


Mahmut Duyan










İstanbul


Mardin







BAŞKAN - Teşekkür ederim.
Komisyon?..
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Katılmıyoruz.
BAŞKAN - Hükümet?..
DEVLET BAKANI ALİ BABACAN
(Ankara) - Hayır, katılmıyoruz. 
BAŞKAN - Teşekkür ederim.
Gerekçeyi okutuyorum:
Gerekçe:
Tasarının diğer
maddeleriyle uyum sağlamak amacıyla düzenlenmiştir. 
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Teşekkür
ederim. Önerge kabul edilmemiştir.
Geçici 1 inci Maddeyi
oylarınıza sunuyorum:: Kabul edenler... Teşekkür ederim. Kabul etmeyenler...
Kabul edilmiştir.
Sayın milletvekilleri,
yeni bir geçici madde ihdas edilmesine ilişkin bir önerge vardır; okutup,
işleme alacağım.
Türkiye Büyük Millet
Meclisi Başkanlığına
Görüşülmekte olan
"Terör ve Terörle Mücadeleden Doğan Zararların Karşılanması Hakkında Kanun
Tasarısı"na aşağıdaki geçici maddenin eklenmesini arz ve teklif ederiz.
"Geçici Madde 2.-
19.7.1987 tarihinden bu Kanunun yürürlüğe girdiği tarihe kadar, görevleri
başında iken terörden veya terörle mücadele sırasında zarar gören kamu
görevlilerinden veya mirasçılarından, ilgili mevzuat uyarınca tazminat almış
olup, ancak aldıkları tazminatın hesaplanma kriteri bu Kanundan farklı
olanlardan, bu Kanunun yayımı tarihinden itibaren bir yıl içerisinde ilgili
valilik veya kaymakamlıklara başvuranlara, yapılacak hesaplamada aldıkları
tazminat ile bu Kanuna göre almaları gereken tazminat arasında fark bulunması
halinde, eksik olan tutar yasal faiziyle birlikte ödenir. Ödenen tazminat
tutarı fazla ise iade talep edilmez."
Bu maddeye göre yapılan
başvurular, başvuru tarihinden itibaren en geç bir yıl içinde
sonuçlandırılır."






Salih Kapusuz


Abdullah Çalışkan


Mustafa Baş







Ankara


Adana


İstanbul







Erdal Özegen


İbrahim Köşdere


Mehmet Kurt







Niğde


Çanakkale


Samsun




BAŞKAN - Teşekkür ederim.
Komisyon?..
PLAN VE BÜTÇE KOMİSYONU SÖZCÜSÜ
SABAHATTİN YILDIZ (Muş) - Uygun görüşle takdire bırakıyoruz.
BAŞKAN - Teşekkür ederim.
Hükümet?..
DEVLET BAKANI ALİ BABACAN
(Ankara) - Evet, kabul ediyoruz.
BAŞKAN - Teşekkür ederim.
SALİH KAPUSUZ (Ankara) -
Sayın Başkan, gerekçeyi okuyalım.
BAŞKAN - Gerekçeyi
okutuyorum:
Gerekçe: 
Özellikle emniyet ve
askerî personel olmak üzere, görevlerini ifa ederken terör mağduru olan kamu
görevlilerinin ve yakınlarının aldıkları tazminatlarında bu Kanun hükümlerine
göre oluşabilecek hak kayıplarının karşılanması amaçlanmaktadır.
BAŞKAN - Teşekkür ederim.
Önergeyi oylarınıza
sunuyorum: Kabul edenler... Teşekkür ederim. Kabul etmeyenler... Kabul
edilmiştir.
Ek geçici 2 nci madde
olarak ilave edilmiştir.
Sayın milletvekilleri, 18
inci maddeyi okutuyorum:
Yürürlük
MADDE 18.- Bu Kanun
yayımı tarihinde yürürlüğe girer.
BAŞKAN - Teşekkür ederim.
Madde üzerinde Cumhuriyet
Halk Partisi Grubu adına İstanbul Milletvekili Sayın Algan Hacaloğlu; buyurun.
(Alkışlar)
CHP GRUBU ADINA ALGAN
HACALOĞLU (İstanbul) - Sayın Başkan, çok değerli milletvekilleri; İkinci Yasama
yılının bu son gününde, son yasasında, son maddesinde iki dakikanızı alacağım;
hepinize saygılarımı sunuyorum.
Biz, bugün burada,
Türkiye'nin sıkıntılı yüzünün sorunlarını aşmak için hazırlanmış olan bir yasa
tasarısı üzerinde, gerek İktidar Partisi gerekse muhalefet olarak, bir görüş
birliğine vardık. Yasa tasarısının eksikleri olmakla beraber amacının çok doğru
olduğunu beraber tespit ettik, destekledik ve tasarı çıkmak üzere. 
Esasında, son birkaç
yıldır, gerçekten -gururla belirtmek gerekir ki- Türkiye, demokratikleşme
konusunda, Avrupa standartlarını yakalama konusunda ciddî adımlar atmaktadır ve
bu yıl, bu yasama yılında geçirdiğimiz, kabul ettiğimiz birçok uyum yasalarıyla
da Avrupa Birliğinin beklentilerini bir taraftan karşılarken, diğer taraftan,
ülkemiz için, insanlarımız için geçerli olan bir hukuk zemini yaratmakta mesafe
katettik.
Ben, bu sözlerimle
bağlantılı olarak, esasında bir görevi yerine getirmek istiyorum. Bilindiği
gibi, Türkiye, 1975 yılında Paris Şartına, sonra, takiben Helsinki Nihaî
Senedine attığı imzalar süreci içerisinde AGİT'in de (Avrupa Güvenlik ve
İşbirliği Teşkilatı) kurucu üyesi konumundadır. 
Ben, Cumhuriyet Halk
Partisi adına, diğer iki milletvekili
arkadaşımla beraber ve Adalet ve Kalkınma Partisinden beş arkadaşımız
Parlamentomuz adına AGİT Parlamentosunda görev yapmaktayız. Bana Grubumuzun
ortak olarak verdiği bir görevin gereğini yaparak, size, bir duygumuzu, bir
gelişmeye yönelik tepkimizi belirtmek istiyorum.
2007 yılında Türkiye'nin
AGİT'te dönem başkanlığı söz konusuydu. Bu yıl, 2004 yılında Bulgaristan
başkanlık yaptı; 2012 yılına kadar her yıl bir devlete ayrılmış durumda. AGİT'e
dönem başkanlığı, Dışişleri Bakanının AGİT kuruluşu çerçevesi içinde o dönemde
AGİT sekreteryasının üstünde, dışişlerinden, devlet organlarından oluşan o
yapıda dönem başkanlığı konusu çok önemli bir olay. Bize dönem başkanlığı diğer
alanlarda sık sık gelmiyor. Bu, verilmezse istememiz gereken, koparmamız
gereken bir konu. Buna rağmen geçen gün Dışişleri Bakanlığının, ilgili
büyükelçilik kanalıyla AGİT teşkilatına 2007 yılında dönem başkanlığını
istemediğimizi bildirmiş bulunmaktayız. Bunu AGİT Türkiye Parlamentosu Grubu
olarak, anlamakta büyük zorluk çektik. Henüz bu konuda 2007 yılına yönelik AGİT
çerçevesi için yeni bir karar alınmamıştır, henüz zaman vardır. Ben AGİT
Parlamentosu üyesi olarak, tüm milletvekili arkadaşlarımın, bu konuda, hükümete
ve Dışişleri Bakanlığımıza gerekli telkinde bulunarak, 2007 yılında Türkiye'nin
AGİT dönem başkanlığını üstlenmesi konusunda ikna etme çabalarına katkı
sağlamalarını istirham edeceğim. Bunun, hepimizin ortak davası olduğunu
düşünüyorum. Bunun, Türkiye'nin, hem Avrupa Birliğine olan üyeliğine hem de
kurucusu olduğumuz bu teşkilatla, katkı sağlamaya çalıştığımız demokratikleşme
ve insan hakları, insanî boyut davalarına yönelik duyarlılığımıza katkı
sağlayacağını düşünmekteyim.
Değerli arkadaşlarım,
yeni dönemde, muhalefete, tasarılar üzerinde daha çok düşünebilme ve
çalışabilme imkânını sağlayacak bir düzen içinde, yeni yasalar ve Türkiye'de
hayırlı olacak yeni düzenlemelere yönelik çalışmalar için Parlamentomuza
başarılar diler; hepinize, tekrar, en içten sevgi ve saygılarımı
sunarım.(Alkışlar)
BAŞKAN - Teşekkür ederim Sayın Hacaloğlu.
Sayın milletvekilleri, 18
inci maddeyi oylarınıza sunuyorum: Kabul edenler... Teşekkür ederim. Kabul
etmeyenler... Kabul edilmiştir.
19 uncu maddeyi
okutuyorum:
Yürütme 
MADDE 19. - Bu Kanun
hükümlerini Bakanlar Kurulu yürütür.
BAŞKAN - Teşekkür ederim.
Madde üzerinde söz
talebi?..
SALİH KAPUSUZ (Ankara) -
Bir teşekkür de ben edeyim Sayın Başkan.
BAŞKAN - Buyurun Sayın
Kapusuz. 
SALİH KAPUSUZ (Ankara) -
Sayın Başkan, değerli arkadaşlar; hayırlı sabahlar diliyorum. 
Gerçekten, bu son hafta
yapılan çalışma, zannedersem -belki, Başkanlık buna ilgi gösterir de takip
edersek sonucu yakalarız- rekor bir çalışma olmuştur; salı, çarşamba, perşembe,
cuma. Bugün, dördüncü günümüzde, 17 tane tasarı, 2 tane soruşturma önergesinin
çalışmalarını yaptık, oylamalarını yaptık; şükürler olsun, sonuçlandırdık.
Yüzümüzün akıyla da, İkinci Yasama Yılımızı bitirip, inşallah, tatile
kavuşacağız. 
Ben, her şeyden önce,
katkılarınızdan dolayı, her birinize ayrı ayrı teşekkür ediyorum; iktidar ve
muhalefet partili milletvekili arkadaşlar zaman zaman yüzümüze, bazen de
gıyabımızda belki serzenişte bulunmuş olsalar da, yaptığımız çalışmalar,
memleketimiz ve milletimiz için faydalı, yararlı ve hayırlı çalışmalar oldu;
böyle zor bir süreci birlikte yaşadık. Ben, haklarınızı helal etmenizi, ağız
tadıyla bir tatil yapmanızı temenni ediyor, yapmış olduğumuz bu çalışmaların
Parlamentomuza, ülkemize, milletimize hayırlar getirmesini temenni ediyor,
saygılar sunuyorum. (Alkışlar) 
BAŞKAN - Teşekkür
ediyorum Sayın Kapusuz.
Şahsı adına ikinci söz,
Bilecik Milletvekili Sayın Yaşar Tüzün'e aittir.
Buyurun Sayın Tüzün.
(Alkışlar) 
YAŞAR TÜZÜN (Bilecik) -
Sayın Başkanım, değerli milletvekili arkadaşlarım; ben de, Cumhuriyet Halk
Partisi Grubu adına ve Meclis Başkanlık Divanı adına, söz almış bulunuyorum;
hepinizi saygıyla selamlıyorum. (Alkışlar)
Değerli arkadaşlarım,
İkinci Yasama Yılını bitiriyoruz; bu dönemde, ulusumuz için, ülkemiz için
gerçekten sağlıklı kanunlar çıkardık. Bu noktada, İktidar Partisinin getirmiş
olduğu birçok kanun tasarılarına Cumhuriyet Halk Partisi olarak destek verdik,
katkı verdik, müzakerelerde değerlendirmelerde bulunduk; inşallah, bu kanunlar,
ulusumuza hayırlı olur diye düşünüyorum.
Değerli arkadaşlar, yine,
bu kanunların çıkarılmasında en önemli görevi yapan, başta Meclis Başkanlık
Divanı üyelerine, değerli komisyon üyelerine, değerli grup başkanvekillerimize,
milletvekili arkadaşlarımıza, değerli stenograf arkadaşlarımıza, kavaslarımıza,
basın mensuplarımıza, emniyet görevlilerimize, hepinizin huzurunda teşekkür
ediyorum.
AHMET IŞIK (Konya) -
Bakanlarımıza...
YAŞAR TÜZÜN (Devamla) -
Hükümetimize, Bakanlarımıza teşekkür ediyorum. 
Cumhuriyet Halk Partisi
olarak ve Meclis Başkanlık Divanı olarak, hepinize iyi tatiller, iyi akşamlar
diliyorum arkadaşlar. (Alkışlar)
BAŞKAN - Teşekkür ederim
Sayın Tüzün.
Sayın milletvekilleri, 19
uncu maddeyi oylarınıza sunuyorum: Kabul edenler... Teşekkür ederim. Kabul
etmeyenler... Kabul edilmiştir.
Sayın milletvekilleri,
Sayın Kapusuz söyledi, ben de saat hesabını yaptım; bu hafta, tam 57,5 saat
çalıştık. (Alkışlar)
SALİH KAPUSUZ (Ankara) -
Sayın Başkan, tebrik ediyorum.
BAŞKAN - 57 saattir
sizleri dinliyorum. Sizi bekletmeyeceğim; ama, izninizle, tümünü oylamadan
önce, birkaç dakikada bir iki şey söylemek istiyorum. 
Değerli arkadaşlar,
gerçekten, çok verimli bir çalışma yılını, yasama yılını geride bırakıyoruz. Bu
yasama yılında da, gerçekten, iktidarıyla muhalefetiyle, hep beraber, bütün
milletvekillerimizin, onurla, gururla taşıyabilecekleri kararların altına da imza
atmış olduk. Geçen yıl, bütün dünyaya onurla sunduğumuz, bütün dünyada, bütün
dünya demokrasileri için de, gerçekten, örnek bir davranış sergilediğimiz 1
Mart tezkeremizin yanı sıra, bu yıl da, sanki Türkiye'de yapılanların hesabı
hiçbir zaman sorulmazmış, yapanların yanına kâr kalırmış gibi bir mantık
hâkimdi; ama, bu yasama döneminde, o mantığı da, bu Türkiye Büyük Millet
Meclisi yıktı. (Alkışlar) Yetimin hakkını yedikleri iddiasıyla karşı karşıya
olan, bir dönem sorumluluk taşımış olan eski başbakanlara, bakanlara Yüce Divan
yolu açıldı. Dilerim, onlar da, bu yargı karşısında aklanma olanağını bulurlar
ve bir sayın milletvekilimizin görüşmeler sırasında söylediği gibi, bu iddiayla
yaşamak durumunda kalmazlar.
O nedenle, çok güzel
çalışmalar yapıldı, çok güzel bir birliktelik de sağlandı; iktidarıyla
muhalefetiyle, birlikte hazırlanan tasarılar, konulan katkılar, zaman zaman,
bütün demokrasilere ders olacak şekilde de özgürce, kimse kimseyi kırmadan,
üzmeden görüşler de iletildi kamuoyuna.
Bu dönem, öyle görünüyor
ki, 75 gün gibi bir süre sizlerden ayrı kalacağız, birbirimizden ayrı
kalacağız; ama, görüyorum ki, özellikle son üç haftada yapılan çalışmaları
dikkate aldığımız zaman, gerçekten, milletvekillerimiz bir tatil, bir dinlenme
değil, çalışmayı, çalıştıkları bedeli önceden sunarak bir tatil yapacaklardır. 
Değerli arkadaşlar,
hepinize, bu güzel çalışmalar için çok teşekkür ediyorum.
Bir dileğimi de belirtmek
istiyorum. Demokrasinin, hakkın, hukukun saklanamama, tezahür etme gibi bir
özelliği vardır, mutlaka tezahür eder. Şimdi eğer Halepçe'nin hesabı
soruluyorsa, bir dönemler bütün Irak'ı, Ortadoğu'yu Halepçe'ye çevirenlerden
de, yine demokratik kurumlar içerisinde, bu hesap sorulacak diye düşünüyorum.
(Alkışlar) En büyük güvencemiz de, bunun, o ülkelerin halklarının demokrasiye
olan bağlılıklarından ve yaşama geçirmelerinden kaynaklanacağına inanıyorum.
Bu duygularla, hepinize
çok teşekkür ediyoruz; iyi sabahlar, iyi tatiller diliyoruz.
Şimdi, çalışmaya son
noktayı koyacağız.
Tasarının tümü açıkoylamaya
tabidir. 
Değerli arkadaşlar,
açıkoylamanın elektronik cihazla yapılmasını oylarınıza sunuyorum: Kabul
edenler... Teşekkür ederim. Kabul etmeyenler... Kabul edilmiştir.
Oylama için 3 dakikalık
süre veriyorum.
(Elektronik cihazla
oylama yapıldı)
BAŞKAN - Sayın
milletvekilleri, 650 sıra sayılı Terör ve Terörle Mücadeleden Doğan Zararların
Karşılanması Hakkında Kanun Tasarısının yapılan açıkoylamasının sonucunu arz
ediyorum: 
Kullanılan oy sayısı : 221
Kabul : 220
Çekimser : 1 (X)
Böylece, tasarı kabul
edilmiş ve kanunlaşmıştır; hayırlı olmasını diliyorum. 
Değerli milletvekilleri,
alınan karar gereğince, gündemde bulunan konuları sırasıyla görüşmek için, 1
Ekim 2004 Cuma günü saat 15.00'te toplanmak üzere birleşimi kapatıyorum. 
Sağlıkla gidin, sağlıkla
tatil yapın. Ailenizde, yuvanızda huzur, mutluluk ve başarılar diliyorum. Yine,
aynı şekilde, sizi büyük bir özlemle burada bekliyoruz. Sağlıklı, dinlenmiş bir
şekilde burada görüşmek dileğiyle iyi geceler, iyi sabahlar. 

Kapanma Saati : 03.37




