



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

88’inci Birleşim
12 Haziran 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
Tunceli kırsalında çıkan çatışmada şehit olan askerlere Allah’tan rahmet
dilediğine ilişkin konuşması
2.- Oturum Başkanı TBMM Başkan Vekili Levent Gök’ün,
Amasya Tamimi’nin emperyalizme karşı verilen Ulusal Kurtuluş Savaşı’nın dönüm
noktası olduğuna ilişkin konuşması
3.- Oturum Başkanı TBMM Başkan Vekili Levent Gök’ün,
Türkiye Büyük Millet Meclisinin her konunun özgürce konuşulabildiği bir
platform olduğuna ilişkin konuşması
4.- Oturum Başkanı TBMM Başkan Vekili Levent Gök’ün,
Çorlu tren kazasında yakınlarını yitiren ailelerin Anayasa Mahkemesinin önünde
maruz kaldıkları polis müdahalesiyle ilgili konuyu araştıracağına ilişkin
konuşması

III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Amasya Milletvekili Mustafa Levent Karahocagil’in,
12 Haziran Atatürk’ün Amasya’ya gelişinin ve 22 Haziran Amasya Tamimi’nin
yayımlanmasının 100’üncü yıl dönümüne ilişkin gündem dışı konuşması
2.- Iğdır Milletvekili Habip Eksik’in, Iğdır ilinin
sorunlarına ilişkin gündem dışı konuşması
3.- Ankara Milletvekili Servet Ünsal’ın, aşı
kullanımının önemine ve aşı karşıtlığının risklerine ilişkin gündem dışı
konuşması 
IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Çorlu tren
kazasında yakınlarını yitiren ailelere "Hoş geldiniz." denilmesi
2.- Başkanlıkça, görüşmeleri izlemek üzere Genel Kurulu
teşrif etmiş bulunan Karadağ Parlamentosu Uluslararası İlişkiler ve Göçmenler
Komisyonu Heyeti Grubu Başkanı Andrija Nikolic ve beraberindeki heyete
"Hoş geldiniz." denilmesi

V.- AÇIKLAMALAR
1.- Mersin Milletvekili Ali Cumhur Taşkın’ın, Sıfır
Atık Mavi Projesi’yle oluşturulacak farkındalığın yanı sıra çocuklara eğitimle
çöpün oluşmasını engelleyecek davranış biçimlerinin aşılanmasının önemli
olduğuna ilişkin açıklaması
2.- Kahramanmaraş Milletvekili Ali Öztunç’un, Radyo
Televizyon Üst Kurulunda savurganlık yaşandığına ilişkin açıklaması
3.- Mersin Milletvekili Baki Şimşek’in, Suriyeli
mülteciler sorununun Türkiye’nin en büyük sorunlarından olacağına ilişkin açıklaması
4.- Gaziantep Milletvekili İmam Hüseyin Filiz’in, 7
Haziran şair Abdurrahim Karakoç’a vefatının 7’nci yıl dönümünde Allah’tan
rahmet dilediğine ve şairlerimizin yeterince tanıtılmadığına ilişkin açıklaması
5.- Kahramanmaraş Milletvekili İmran Kılıç’ın, Tibet’in
ruhani lideri Dalai Lama’nın Müslümanlara tavsiyesine ilişkin açıklaması
6.- Hatay Milletvekili Serkan Topal’ın, halk sağlığını
tehdit eden İskenderun Limanı’na getirilen ithal angus ve küçükbaş hayvanlarla
ilgili Sağlık Bakanı ile Çevre ve Şehircilik Bakanını göreve davet ettiğine
ilişkin açıklaması
7.- Kocaeli Milletvekili İlyas Şeker’in, 5 Haziran
Dünya Çevre Günü’ne ilişkin açıklaması
8.- Aksaray Milletvekili Ayhan Erel’in, Tunceli
kırsalında vatan için şehadet şerbetini içen Mehmetçikler ile 14 Haziran
Türk-İslam ülküsünün örnek şahsiyeti Dündar Taşer’e ölümünün 47’nci yıl dönümünde
Allah’tan rahmet dilediğine ilişkin açıklaması
9.- Kahramanmaraş Milletvekili Sefer Aycan’ın, 12
Haziran Dünya Çocuk İşçiliğiyle Mücadele Günü’ne ve Sağlık Bakanlığının
personel alımıyla ilgili açıklama yapmasının beklenildiğine ilişkin açıklaması
10.- Ankara Milletvekili Servet Ünsal’ın, bayram
dönemlerinde artan trafik kazaları nedeniyle çok sayıda can kaybı yaşandığına,
ölümlü kazaların en aza indirilebilmesi için araçlarda çarpışmayı önleyen
sistemlerin kullanılması gerektiğine ilişkin açıklaması
11.- Malatya Milletvekili Mehmet Celal Fendoğlu’nun,
Malatya İnönü Üniversitesi Karaciğer Nakli Enstitüsünün canlı vericiden
karaciğer naklindeki başarılarına ve üniversitenin devletten alacağı ödeneğin
çıkmadığına ilişkin açıklaması
12.- İstanbul Milletvekili Tülay Kaynarca’nın,
İstanbul’a tecrübeli bir başkanın yakışacağına, 23 Haziranda kazananın İstanbul
ve Binali Başkanın olacağına ilişkin açıklaması
13.- Bursa Milletvekili Mustafa Esgin’in, 6 Haziran
Bursa Ticaret ve Sanayi Odasının kuruluşunun 130’uncu yıl dönümüne ilişkin
açıklaması


14.- Bursa Milletvekili Atilla Ödünç’ün, Tunceli
kırsalında çıkan çatışmada şehit düşen askerlere Allah’tan rahmet dilediğine ve
11 Haziran Kızılayın kuruluşunun 151’inci yıl dönümüne ilişkin açıklaması
15.- Hatay Milletvekili Sabahat Özgürsoy Çelik’in,
15-16 Haziran 2019 tarihlerinde üniversite sınavına girecek olan öğrencilere başarılar
dilediğine ve en büyük başarının insana verilen emek olduğuna ilişkin açıklaması
16.- Ağrı Milletvekili Abdullah Koç’un, çocuk
işçiliğinin artmasının yoksulluğun göstergesi olduğuna, her yıl onlarca çocuk
işçinin iş cinayetlerine kurban gittiğine ve bu konuda gerekli önlemlerin alınmasını
talep ettiklerine ilişkin açıklaması
17.- Kocaeli Milletvekili Ömer Faruk Gergerlioğlu’nun,
12 Haziran Dünya Çocuk İşçiliğiyle Mücadele Günü’ne ilişkin açıklaması
18.- Mersin Milletvekili Olcay Kılavuz’un, Tunceli
kırsalında çıkan çatışmada şehit düşen Jandarma Uzman Çavuş Emre Üçkan ile Jandarma
Uzman Çavuş Ökkeş Ede’ye Allah’tan rahmet dilediğine ve dağ köylerindeki
çiftçilerin destekleme projelerinden faydalanabilmesi için Tarım Bakanlığının
gerekli düzenlemeleri yapması gerektiğine ilişkin açıklaması
19.- Ankara Milletvekili Nihat Yeşil’in, Ankara ilinde
Çorlu tren kazasında yakınlarını yitiren ailelerin Anayasa Mahkemesinin önünde
polis müdahalesiyle karşılaştığına ve 12 Haziran Dünya Çocuk İşçiliğiyle
Mücadele Günü’ne ilişkin açıklaması
20.- Antalya Milletvekili Rafet Zeybek’in, 12 Haziran
Dünya Çocuk İşçiliğiyle Mücadele Günü’ne ilişkin açıklaması
21.- Erzurum Milletvekili Muhammet Naci Cinisli’nin,
Binali Yıldırım’ı “Ekümenik Patriği” sözünden dolayı kınadığına ilişkin
açıklaması
22.- Eskişehir Milletvekili Arslan Kabukcuoğlu’nun,
Tunceli kırsalında çıkan çatışmada şehit olan askerlere ve 25, 26 ve 27’nci
Dönem Denizli Milletvekili Kazım Arslan’a Allah’tan rahmet dilediğine, dolu
yağışı nedeniyle mahsulünü kaybeden Eskişehir ili Yahnikapan, Kalkanlı,
İmişehir, Aksaklı, Türkmentokat köylerindeki çiftçilerin mağduriyetinin
giderilmesi gerektiğine ilişkin açıklaması
23.- İstanbul Milletvekili Yavuz Ağıralioğlu’nun,
Binali Yıldırım’ın Diyarbakır ilinde yaptığı konuşmasındaki “lazistan” ve
“kürdistan” açıklamalarını tasvip etmediklerine, devletin en mühim mevkilerinde
hizmet görmüş insanların söylediklerine, yazdıklarına ya da kendisine
söylettirilenlere, yazdırılanlara dikkat etmesi gerektiğine ilişkin açıklaması
24.- Sakarya Milletvekili Muhammed Levent Bülbül’ün,
Tunceli kırsalında çıkan çatışmada şehit düşen Jandarma Uzman Çavuş Emre Üçkan
ile Jandarma Uzman Çavuş Ökkeş Ede’ye Allah’tan rahmet dilediğine, Tunceli
ilinde Dünya Rafting Şampiyonası’nın yapıldığı tarihlerde terör saldırısının
gerçekleştirilmesinin altının çizilmesi gerektiğine, 22 Haziran Amasya
Tamimi’nin yayımlanmasının 100’üncü yıl dönümüne ve Gazi Mustafa Kemal
Atatürk’ün veciz sözlerinin rehber olduğuna ilişkin açıklaması



25.- İstanbul Milletvekili Hakkı Saruhan Oluç’un, dünya
kültür ve tarih mirası Hasankeyf’in Ilısu Barajı Projesi’yle ortadan kaldırılmak
istenmesini protesto etmek için yapılan basın açıklamasında yaşanılan
gözaltıları ve Ankara ilinde Çorlu tren kazasında yakınlarını yitiren ailelere
Anayasa Mahkemesinin önünde yapılan polis müdahalesini kınadıklarına, 12
Haziran Dünya Çocuk İşçiliğiyle Mücadele Günü vesilesiyle çocuk işçiliğinin
yasaklanarak sorumlularının yargılanması gerektiğine ilişkin açıklaması
26.- Sakarya Milletvekili Engin Özkoç’un, Tunceli
kırsalında çıkan çatışmada şehit olan askerlere Allah’tan rahmet dilediğine, 8
Temmuz 2018 tarihinde Çorlu’da yaşanan tren kazasıyla ilgili Ulaştırma
Bakanının, Türkiye Cumhuriyeti Devlet Demiryolları Genel Müdürü ile üst
yönetiminin hiç mi sorumluluğu olmadığına, Anayasa Mahkemesi önünde adalet
arayan Çorlu tren faciasında yakınlarını yitiren ailelere niçin şiddet
uygulandığını öğrenmek istediğine ilişkin açıklaması
27.- Çanakkale Milletvekili Bülent Turan’ın, Tunceli
kırsalında çıkan çatışmada şehit olan Jandarma Uzman Çavuş Emre Üçkan ile
Jandarma Uzman Çavuş Ökkeş Ede’ye Allah’tan rahmet dilediğine, 12 Haziran Dünya
Çocuk İşçiliğiyle Mücadele Günü’ne, 12 Haziran Urfa’ya şanlı unvanının
verilmesinin 35’inci yıl dönümüne, 5-11 Haziran Çevre Koruma Haftası’na, Sıfır
Atık Mavi Projesi’ne, İstanbul Milletvekili Yavuz Ağıralioğlu’nun yaptığı
açıklamasındaki bazı ifadelerine ve gündeme bağlı kalınarak konuşulması
gerektiğine ilişkin açıklaması
28.- İstanbul Milletvekili Yavuz Ağıralioğlu’nun,
Çanakkale Milletvekili Bülent Turan’ın yaptığı açıklamasındaki bazı ifadelerine
ve Türkiye Cumhuriyeti devletinin millî bir devlet olduğuna, sınırlarının,
adının belli olduğuna ilişkin açıklaması
29.- Çanakkale Milletvekili Bülent Turan’ın, İstanbul
Milletvekili Yavuz Ağıralioğlu’nun yaptığı açıklamasındaki bazı ifadelerine
ilişkin açıklaması
30.- Sakarya Milletvekili Engin Özkoç’un, Sivas
Milletvekili Mehmet Habib Soluk’un CHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
31.- Tokat Milletvekili Özlem Zengin’in, Sakarya Milletvekili
Engin Özkoç’un yaptığı açıklamasındaki bazı ifadelerine ilişkin açıklaması
32.- Hatay Milletvekili Barış Atay Mengüllüoğlu’nun,
Çorlu katliamında yakınlarını kaybeden ailelerin Anayasa Mahkemesi önünde
saldırıya uğramasıyla ilgili Genel Kurulu bilgilendirmek istediğine ilişkin
açıklaması
33.- Ordu Milletvekili Cemal Enginyurt’un, Ordu ili
Gürgentepe ilçesinde dolu yağışı nedeniyle oluşan mağduriyetin afet kapsamında
değerlendirilmesi gerektiğine ilişkin açıklaması
34.- Şırnak Milletvekili Nuran İmir’in, yurttaşların
iktidar partisinin politikalarını desteklemek zorunda mı olduğunu ve her
eleştiride tehdit altında mı yaşayacaklarını İçişleri Bakanından öğrenmek istediğine
ilişkin açıklaması
35.- Kocaeli Milletvekili Haydar Akar’ın, Askeralma
Kanunu Teklifi’nin 42’nci maddesinin tekrar ele alınması gerektiğine ilişkin
açıklaması
36.- Tekirdağ Milletvekili İlhami Özcan Aygun’un, Çorlu
katliamında yakınlarını kaybeden ailelerin Anayasa Mahkemesi önünde yaşadıkları
saldırıya ilişkin açıklaması

37.- İstanbul Milletvekili Hakkı Saruhan Oluç’un,
Çanakkale Milletvekili Bülent Turan’ın yaptığı konuşmasındaki bazı ifadelerine
ilişkin açıklaması
38.- İstanbul Milletvekili Yavuz Ağıralioğlu’nun,
Cumhuriyet Halk Partisiyle ittifak hâlinde olduklarına, açık siyaset yaptıklarına
ve seçim meydanlarında konuştuklarının neler olduğuna ilişkin açıklaması
39.- İstanbul Milletvekili Hakkı Saruhan Oluç’un, İYİ
PARTİ Grubuyla herhangi bir ortaklıklarının, ittifaklarının olmadığına ve
olmasını da düşünmediklerine ilişkin açıklaması
40.- Çanakkale Milletvekili Bülent Turan’ın, İstanbul
Milletvekili Erkan Baş’ın 69 sıra sayılı Kanun Teklifi’nin birinci bölümü üzerinde
şahsı adına yaptığı konuşmasındaki bazı ifadelerine ilişkin açıklaması
41.- Mersin Milletvekili Baki Şimşek’in, ikinci altı
ayda da askerlik yapmak isteyenlerin ne zaman müracaat etmeleri gerektiğini
öğrenmek istediğine ilişkin açıklaması
42.- Kocaeli Milletvekili Haydar Akar’ın, Askeralma
Kanunu Teklifi içerisinde çelişkiler olduğuna ve düzeltilmesi gerektiğine ilişkin
açıklaması
43.- İzmir Milletvekili Mehmet Ali Çelebi’nin,
askerliğin altı ay olması durumunda Silahlı Kuvvetlere gereken 600 bin kadronun
nasıl sağlanacağını öğrenmek istediğine ilişkin açıklaması
44.- Millî Savunma Komisyonu Başkanı İsmet Yılmaz’ın, Mersin
Milletvekili Baki Şimşek ile İzmir Milletvekili Mehmet Ali Çelebi’nin yaptığı
açıklamasındaki bazı ifadelerine ilişkin açıklaması

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 12/6/2019 tarihinde İYİ PARTİ
Grup Başkan Vekili İstanbul Milletvekili Yavuz Ağıralioğlu tarafından, İçişleri
Bakanı Süleyman Soylu’nun seçim meydanlarında kullandığı ayrıştırıcı ve tahrik
edici ifadelerin görev tanımı içinde yer alan milletin bölünmez bütünlüğünü ve
genel ahlakı korumak ilkeleriyle çelişmesi, son yıllarda artan asayiş olayları
ve vatandaşlarımızın huzur içerisinde yaşaması için güven ortamının hızla tesis
edilmesi amacıyla İçişleri Bakanının görev ve yetkilerini yerine getirmemesinin
nedenlerinin araştırılması amacıyla verilmiş olan Meclis araştırması
önergesinin ön görüşmelerinin, Genel Kurulun 12 Haziran 2019 Çarşamba günkü
birleşiminde yapılmasına ilişkin önerisi
2.- HDP Grubunun, 12/6/2019 tarihinde Grup Başkan
Vekili Mersin Milletvekili Fatma Kurtulan ve Grup Başkan Vekili İstanbul Milletvekili
Hakkı Saruhan Oluç tarafından, belediyelerdeki yolsuzluk iddialarının
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 12 Haziran 2019 Çarşamba günkü birleşiminde
yapılmasına ilişkin önerisi
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, demir yollarının durumu ve ihtiyaçları ile yaşanan kazaların
nedenlerinin tespiti için alınması gereken önlemlerin belirlenmesi amacıyla
verilmiş olan (10/95) esas numaralı Meclis Araştırması Önergesi’nin ön
görüşmelerinin, Genel Kurulun 12 Haziran 2019 Çarşamba günkü birleşiminde
yapılmasına ilişkin önerisi


VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49 Milletvekilinin
Askeralma Kanunu Teklifi (2/1940) ve Milli Savunma Komisyonu Raporu (S. Sayısı:
69)

VIII.- SATAŞMALARA İLİŞKİN KONUŞMALAR
1.- Çanakkale Milletvekili Bülent Turan’ın, İstanbul
Milletvekili Yavuz Ağıralioğlu’nun 69 sıra sayılı Kanun Teklifi’nin birinci bölümü
üzerinde İYİ PARTİ Grubu adına yaptığı konuşması sırasında Adalet ve Kalkınma
Partisine ve AK PARTİ Grubuna sataşması nedeniyle konuşması
12 Haziran 2019 Çarşamba
BİRİNCİ OTURUM
Açılma Saati: 14.01
BAŞKAN: Başkan Vekili Levent GÖK
KÂTİP
ÜYELER: İsmail OK (Balıkesir), Şeyhmus DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 88’inci Birleşimini açıyorum.
Toplantı
yeter sayısı vardır, görüşmelere başlıyoruz.
II.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
Tunceli kırsalında çıkan çatışmada şehit olan askerlere Allah’tan rahmet dilediğine
ilişkin konuşması
Değerli
milletvekilleri, Tunceli’de şehit olan 2 askerimize Allah’tan rahmet diliyorum,
yaralı askerlerimize acil şifalar diliyorum. Gencecik evlatlarımızı hain terör
saldırılarına kurban veriyoruz. Umuyor ve diliyorum ki bu son olur. Genç
kardeşlerimizin her biri ülkesi için hayatlarını ortaya koyuyor. Onlar
ülkemizin ulusal kahramanıdır. Ulusumuzun başı sağ olsun.
Değerli
milletvekilleri, gündeme geçmeden önce üç sayın milletvekiline gündem dışı söz
vereceğim.
İlk
söz, Amasya Tamimi hakkında söz isteyen Amasya Milletvekilimiz Sayın Mustafa
Levent Karahocagil’e aittir.
Buyurun
Sayın Karahocagil. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Amasya Milletvekili Mustafa Levent Karahocagil’in,
12 Haziran Atatürk’ün Amasya’ya gelişinin ve 22 Haziran Amasya Tamimi’nin
yayımlanmasının 100’üncü yıl dönümüne ilişkin gündem dışı konuşması
MUSTAFA
LEVENT KARAHOCAGİL (Amasya) – Sayın Başkan, değerli milletvekilleri; ben de konuşmamın
başında hem şehitlerimize rahmet diliyorum ve hem de geçtiğimiz günlerde
kaybettiğimiz Cumhuriyet Halk Partisi Denizli Milletvekilimiz Kazım abimize
rahmetler diliyorum. Cumhuriyet Halk Partili milletvekili kardeşlerime ve
camiaya başsağlığı diliyorum ve ayrıca yakınlarına sabırlar diliyorum. 
Saygıdeğer
milletvekilleri, Mustafa Kemal Atatürk ve beraberindekiler, bundan tam yüz yıl
önce, tarih boyunca hür yaşamış milletimizin esarete zorlandığı, vatanının
elinden alınmaya çalışıldığı bir dönemde Millî Mücadele’yi başlatmak amacıyla
19 Mayıs 1919’da Samsun’a çıkmıştı. Samsun ve Havza’daki çalışmalarını
tamamlayan Mustafa Kemal Atatürk, Amasyalıların yoğun isteği ve daveti üzerine
12 Haziran 1919’da Amasya’mızı teşrif etmişlerdi. Mustafa Kemal Atatürk’ü Amasya’da
karşılayan heyetin başında yer alan Müftü Hacı Hafız Tevfik Efendi “Paşam,
bütün Amasya emrinizdedir. Gazanız mübarek olsun.” diyerek Amasya halkının
Anafartalar kahramanı Mustafa Kemal Paşa’nın yanında yer aldığını kısa ve özlü
bir şekilde ifade ediyordu. Amasya bu bakımdan, Mustafa Kemal Paşa’nın Millî
Mücadele’de halkın tam desteğini aldığı en önemli şehirlerimizdendir. 12
Haziranda geldiği Amasya’dan 26 Haziran 1919 sabahı ayrılan Mustafa Kemal Paşa,
21 Haziranı 22 Hazirana bağlayan gece, Türkiye Cumhuriyeti’nin doğum belgesi
olan Amasya Tamimi’ni hazırlamıştır. Bu tamimde “Vatanın tamamı, milletin
istiklali tehlikededir.” uyarısıyla “Milletin istiklalini yine milletin azim ve
kararı kurtaracaktır.” inanç ve kararlılığını tüm dünyaya ilan etmiştir. Millî
Mücadele’nin ilk siyasi ve askerî kararlarının alındığı bir şehrin milletvekili
olmanın gururuyla bu kutlu mücadeleyi başlatan ve zaferle taçlandıran başta
Gazi Mustafa Kemal Paşa Atatürk olmak üzere bütün kurtuluş mücadelesi
önderlerinin, şehit ve gazilerimizin aziz hatırası önünde saygıyla eğiliyorum.
Amasya’nın bu onurlu gününün 100’üncü yılında her yıl olduğundan daha fazla
heyecan ve coşku doluyuz. 
Millî
Mücadele’yi hazırlayan gerekçeleri içinde özümseyen ve bu yolda bütün
değerleriyle ortaya çıkan Amasya, cumhuriyetin kurulmasına kadar uzanan
meşakkatli yola ilk katılan şehirdir. Bu itibarla övünç duymak, onurlanmak en
fazla Amasyalıların hakkıdır ve biz de onur duyuyoruz. Bu onuru bizden
öncekiler yaşadığı ve bizlere yaşattıkları gibi, bizler de çocuklarımıza ve
gelecek nesillere aktararak yaşatacağız inşallah. 
Her
ilin tarihine yazılan önemli günleri vardır. Bu tarihler ilin sosyal, siyasal,
kültürel ve ekonomik yönünü öne çıkarır. Bazı tarihler vardır ki o ilin ismiyle
bütünleşir. Amasya için bu tarih, sayıdan öte sıfat olur, tarihin tarih olarak
kayıtlara geçirilişinde satır başı olur. 12 Haziran 1919’la altı kalın
çizgilerle belirlenebilecek bir başka tarih kayıtlarda yoktur. Belki de bu
tarih diğerlerinin önüne geçerken kendiliğinden değil de tarihimizin şeklini
belirleyişindeki özelliğinden kaynaklanmaktadır. Bu tarih, bir milletin yeniden
doğuşu bir devletin kuruluşuna kadar uzanan bir galeridir. 
Amasya’nın
tarihî olaylar karşısında üstlendiği sayısız misyonu olmuştur. Hatırlanacağı gibi,
Osmanlı Sultanı Yıldırım Beyazıt ile Moğol 
İmrapatoru Timur Han’ın 1402’de tutuştukları ve tarihimize Ankara Meydan Savaşı
diye geçen büyük kapışma cihan devletini sarsmıştı. Devlet parçalanmış, Osmanlı
şehzadeleri arasında baş gösteren ayrışma Fetret Dönemi’ni yaşatmıştı. 
(Mikrofon
otomatik cihaz tarafından kapatıldı) 
BAŞKAN
– Devam edin. 
MUSTAFA
LEVENT KARAHOCAGİL (Devamla) – Osmanlı birliğini yeniden sağlayabilmek için
Amasya’ya davet edilen Çelebi Mehmet, Cülus Tepe’de Amasyalıların coşkun tezahüratı
eşliğinde karşılanmıştı. Bu davetle, dağılmakta olan Osmanlı Devleti’nin ikinci
kuruluşu bu topraklar üzerinde olmuştur. 
Neden
bu açıklamaya ihtiyaç duydum? Bu tarihten beş yüz yıl sonra bir 12 Haziran günü
yine aynı yerde Mustafa Kemal Paşa'nın karşılanmasının ardından gelen olaylarda
da benzerlik vardır. Zayıf düşen bir devletin yeniden ayağa kaldırılmasında
Amasyalıların geleceği hissetmeleri vardır. Amasya’daki Cülus Tepe her iki
olayın, her iki varoluş heyecanının şahididir. Yeni devletlerin kurulmasına
şahit olan Amasyalılar, tarihten gelen bu geleneği bir kere daha yaşamışlardır.
Osmanlı’nın ikinci defa kuruluşuna zemin ve imkân hazırlayan Amasyalılar, yeni
Türk devletinin, Türkiye Cumhuriyeti’nin kuruluşuna zemin hazırlayacak olan o
ünlü bağımsızlık beyannamesinin ilanına da bu topraklar üzerinde şahit
olmuşlardır.
(Mikrofon
otomatik cihaz tarafından kapatıldı) 
BAŞKAN
– Toparlayalım. 
MUSTAFA
LEVENT KARAHOCAGİL (Devamla) – Tarihte “şehzadeler şehri” olarak bilinen
Amasya’nın Anadolu’nun şanlı direnişine başlanacak yer seçilmesi de tam isabet
idi. Çünkü Amasya’nın yedi bin beş yüz yıllık bir tarihsel birikimi vardı;
bilim vardı; sanat vardı, coşku vardı ve sözün özü, aranılan tüm özellikler
vardı. Bu nedenle, Mustafa Kemal gibi, attığı her adımı ölçerek biçerek,
cesaret ve bilinçle atan bir önderin Amasya’yı bilerek seçtiğine bütün kalbimle
inanıyorum. 12 Haziran 1919’da Mustafa Kemal ve arkadaşlarının gelişiyle
başlayan çalışmalar semeresini vermiş ve 22 Haziran 1919’da Türkiye
Cumhuriyeti’nin doğum belgesi olarak gururla ve onurla anlattığımız,
demokrasinin tam tanımı olan “Milletin istiklalini yine milletin azim ve kararı
kurtaracaktır.” ifadesinin yer aldığı Amasya Tamimi burada imzalanmıştır. 
(Mikrofon
otomatik cihaz tarafından kapatıldı) 
BAŞKAN
– Toparlayalım.
MUSTAFA
LEVENT KARAHOCAGİL (Devamla) – Birileri tarafından “hasta adam” diye tanımlanan
bir milletin 22 Haziran 1919 sabahı bütün dünyaya karşı sesini yükselttiği
günde bir cümle daha Amasya’nın kayalıklarında dalga dalga yayılmıştır:
“Milletin istiklalini yine milletin azim ve kararı kurtaracaktır.” Tek cümle,
tek hedef. İşte kurtuluşun şekil ve detaylarının çizildiği belde. Devletlerin
yıkılıp devletlerin kurulduğu bu topraklarda yeni bir bağımsızlık meşalesinin
kıvılcımlarının çakıldığı il olmanın özelliği burada gizlidir. Bunun için
“Amasya 12 Haziran” adı altın harflerle, silinmemek üzere tarihimize
yazılmıştır. 
Bu
inançla ve onurla, ruhunu gönlümüzde, sorumluluğunu omuzlarımızda taşıdığımız
Türkiye Cumhuriyeti’mizin doğduğu bu kentte görev yapmanın onuruyla nice
yüzyıllara diliyor; Mustafa Kemal Atatürk ve silah arkadaşlarına, cumhuriyet
için can veren şehitlerimize, gazilerimize ve cumhuriyet yolunda emeği geçen
herkese bir kez daha minnet ve şükranlarımı sunuyorum. Gazi Meclisimi saygıyla
selamlıyorum. (AK PARTİ sıralarından alkışlar) 
II.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün,
Amasya Tamimi’nin emperyalizme karşı verilen Ulusal Kurtuluş Savaşı’nın dönüm
noktası olduğuna ilişkin konuşması
BAŞKAN
– Amasya Tamimi emperyalizme karşı verilen ulusal Kurtuluş Savaşı’nın bir dönüm
noktası. Bugün, Amasya’ya Atatürk’ün gelişinin 100’üncü yılı nedeniyle
Amasya’da da görkemli törenler düzenlenecek ve 22 Hazirana kadar sürecek olan
-Amasya Tamimi’nin yayınlanmasına kadar olan- bu törenler Türkiye’miz açısından
bir harç görevini görmeye devam edecek. 
Ben
de babamın memuriyeti nedeniyle Amasya’da yaşadım bir müddet, ortaokulu orada
bitirdim. Ortaokulumun ismi de 12 Haziran Ortaokuludur. Bu vesileyle tüm
Amasyalıları da sevgiyle, saygıyla selamlıyorum ve Aziz Atatürk’ü bir kez daha
minnetle, saygıyla anıyorum.
IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Çorlu tren
kazasında yakınlarını yitiren ailelere "Hoş geldiniz." denilmesi
BAŞKAN
– Değerli milletvekilleri, Çorlu tren kazasında yakınlarını yitiren aileler şu
anda Meclisimizi selamlamak ve izlemek üzere dinleyici tribününde yer
almışlardır, kendilerini saygıyla selamlıyorum. Tekrar hepinizin başı sağ
olsun. (Alkışlar)
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Iğdır Milletvekili Habip Eksik’in, Iğdır ilinin
sorunlarına ilişkin gündem dışı konuşması
BAŞKAN
– Gündem dışı ikinci söz, Iğdır’ın sorunları hakkında söz isteyen Iğdır
Milletvekilimiz Sayın Habip Eksik’e aittir. 
Buyurun
Sayın Eksik. (HDP sıralarından alkışlar)
Süreniz
beş dakika.
HABİP
EKSİK (Iğdır) – Sayın Başkan, değerli milletvekilleri; Iğdır ilinin sorunları
üzerine gündem dışı söz almış bulunmaktayım. 
Değerli
milletvekilleri, Iğdır küçük bir il, 200 bine yakın nüfusu var fakat çok
güzelliklere sahip. Mesela dünyada eşi benzeri bulunmayan bir özellik
söyleyeyim size, üç ülkeyle sınır olması. Mesela Ağrı Dağı’nın eteğine kurulmuş,
Aras Nehri’nin suladığı muhteşem bir ovaya sahip. Yine, insanları sosyolojik
olarak çok farklı, barış, kardeşlik ve eşitlik içerisinde yaşayıp gidiyorlar. 
Daha
önce de yine Iğdır’ın sorunları üzerine gündem dışı söz almıştım fakat ne
yaparsak yapalım AKP iktidarı bu sorunları çözmemek için elinden gelen tüm
engellemeleri yapıyor maalesef. Bugün de Iğdır’ın devasa iki sorununu dile
getireceğim çünkü bütün sorunlarını beş dakikada dile getirmem maalesef mümkün
değil.
Iğdır
ili dediğimiz gibi ovaya kurulmuş muhteşem bir il ve oradaki insanlar maalesef
işsizlikle mücadele ediyorlar, yoksullukla mücadele ediyorlar. Bu insanlarımız
geçim kapısı olarak fabrika bulamadıkları için, atölye bulamadıkları için,
sınır kapıları kapalı olduğu için, ticaret yapamadıkları için hayvancılıkla bir
şekilde geçimlerini sağlamaktaydılar. İlde yaklaşık 1 milyon 200 bin küçükbaş
hayvan bulunmaktadır, 150 bin büyükbaş hayvan bulunmaktadır. Maalesef Tarım ve
Orman Bakanlığı ve Ardahan Valiliği Iğdır insanının bu hayvanlarını götürüp
otlattığı yaylalara Iğdırlı vatandaşlarımıza kapıyı kapatarak onların bir geçim
kapısını daha ellerinden aldı. Bakın, Ardahan Valiliği hukuksuz bir şekilde bu
konuda, yaylalarla ilgili, oradaki meralarla ilgili ihale sistemini
değiştirerek, Kamu İhale Kurumunun belirlediği kuralların dışında kaideler
koyarak oranın, Ardahan ilinin, Ardahan yaylalarının kapısını maalesef Iğdırlı
insanımıza kapatmış bulunmaktadır. Size soruyorum: 1 milyon 200 bin küçükbaş
hayvan, 150 bin büyükbaş hayvan sizce bu ülkenin ekonomisine ne kadar katkı
sağlar? Ve o yaz sıcağında Iğdır’da kalırlarsa bu hayvanlar telef olmaz mı?
Bunu bir düşünmenizi ve bununla ilgili ne yapılması gerekiyorsa hepinizin
elinden geleni yapmasını bekliyorum. Zaten bölgenin diğer yaylalarının geçici güvenlik
yasaklarıyla yasaklandığını söylemeye gerek yok, hepiniz biliyorsunuz, kamuoyu
zaten bundan haberdar. 
Değerli
milletvekilleri, dediğimiz gibi, ticaret Iğdır’da yapılamamaktadır. 3 tane
sınır kapısı vardır, 3 ülkeyle sınırdır fakat maalesef ticaret
yapılamamaktadır. 
Sağlık
zaten içler acısıdır. Bakın, Iğdır’a 2018 yılında ihalesi yapılan bir tane
göçmen geçici geri gönderme merkezi kurulmuştu, burada 870 tane göçmen vardı.
Üç-beş gün önce, maalesef, bu kampta tüberküloz -21’inci yüzyılda tüberküloz-
vakalarının ortaya çıktığı ve bununla ilgili hiçbir önlem alınmadığı, orada
hiçbir tetkik yapılmadan oradaki insanların bir araya konulduğu ve insanımızın,
hiçbir koruyucu sağlık hizmeti verilmeden, bu şekilde onlara hizmet ettiği,
hizmet verdiğini öğrendik. Bununla ilgili kamuoyuna bilgilendirme yaptık,
gerekli kurumları, bakanlıkları aradık. Zaten birçok bakanlık bu konuda,
maalesef, doğru bilgiyi bizimle paylaşmıyor.
Şimdi,
değerli milletvekilleri, size bir kez daha şunu söylemek istiyorum…
(Mikrofon
otomatik cihaz tarafından kapatıldı) 
BAŞKAN
– Devam edin.
HABİP
EKSİK (Devamla) – Teşekkürler.
Bir
insanı bir kampa koymadan önce onu sağlık taramasından geçirirsiniz; hangi
hastalığı taşıyorsa, bulaşıcı mıdır, bulaşıcı değil midir, ona göre önlem
alırsınız; bulaşıcı bir hastalıksa kesinlikle diğerleriyle aynı ortama
koymazsınız çünkü o hastalığı diğer insanlara da bulaştıracaktır. Bu aynı
zamanda bir insanlık suçudur.
Bakın,
biz açıklama yaptıktan sonra Iğdır Valiliği hemen, alelacele gece yarısı
açıklama yaptı ve dedi ki: “2 vaka var, 47 de şüpheli vaka var.” Evet, böyle
bir yerde zaten o şekilde durumun olmaması söz konusu değil. Bakın, kamptan
gelen fotoğraflar. Ve Iğdır Valiliği maalesef bu göçmenleri şu araçlara koyarak
Kırıkkale’ye gönderdi, hiçbir önlem almadan ve oradaki personellerin
taramalarını yaptırmadı. Bundan sonra, kendi ailelerine ve topluma bulaştırıp
bulaştırmayacağı konusunda hiçbir araştırma yapmadan, araçlara koyup tabiri
caizse diğer illere gönderdi; kendi sorumluluğundan bu şekilde kurtulacağını
zannetti. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Eksik.
HABİP
EKSİK (Devamla) – Şimdi, bir kez daha söylüyorum değerli milletvekilleri: İnsan
sağlığı, koruyucu sağlık hizmetleriyle sağlanır. Ve bugün eğer Sayın Ravza
Kavakcı bize bu şekilde bir davetiye gönderiyorsa, Türkiye Büyük Millet Meclisi
Başkanlığı ve Birleşmiş Milletler Mülteciler Yüksek Komiserliği… TBMM Başkanı
Prof. Dr. Sayın Mustafa Şentop’un teşrifleriyle tanıtımı gerçekleştirilecek
Parlamenterler için Uluslararası Mülteci Koruması ve Ulusal Sığınma
Sistemlerinin Geliştirilmesi El Kitabı; bu şekilde bir davetiye gönderiyor ama
bugün maalesef bizim ülkemizin mülteciye, göçmene yaklaşımı bu ve kendi
insanımızın sağlığına yaklaşımı bu şekilde. “Yayılmış mıdır, yayılmamış mıdır?
Tanı konmuş mudur, konmamış mıdır?” diye hiçbir şekilde araştırılmamıştır.
Kendi kafalarına göre arabalara koyup, maalesef, başka illere gönderip kendi
sorumluluğundan bu şekilde kurtulacağını düşünmüştür. Iğdır Valiliği ve Iğdır
İl Sağlık Müdürlüğü bu konuda kesinlikle mesuldür, soruşturma açılmalıdır.
(Mikrofon
otomatik cihaz tarafından kapatıldı) 
BAŞKAN
– Selamlayalım Sayın Eksik.
HABİP
EKSİK (Devamla) – Teşekkür ederim Sayın Başkan.
Değerli
milletvekilleri, gerçekten, bu sorun devasa bir sorundur. Bu sorun sadece
Iğdır’ı değil, Türkiye'nin tüm bölgelerini, tüm şehirlerini etkileyebilecek bir
sorundur. Bizler eğer derme çatma, hiçbir şekilde denetimi doğru yapılmayan bir
yerlerde bu şekilde insanları kamplara toplarsak ondan sonra orada o insanların
sağlığını, yaşamını tehlikeye sokarız ve orada ortaya çıkacak hastalıklar bizim
de insanımızı, bizim de toplumumuzu etkiler ki sağlık evrenseldir, sadece
ülkeyle endeksli değildir, bu şekilde yaklaşılması lazım. Onların da sağlığı
bizim için önemli olmalıdır.
Bir
diğer konu arkadaşlar, bu konuya Meclis derhâl el atmalı ve bir soruşturma
başlatmalıdır. Bununla ilgili gerekirse bir araştırma komisyonu kurulup orada
gerekli araştırmaların derhâl yapılması gerekmektedir çünkü 21’inci yüzyılda
tüberküloz yani veremin olması kabul edilebilir bir durum değildir.
Teşekkür
ederim Sayın Başkan, çok sağ olun.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Gündem dışı üçüncü söz, aşı kullanımının önemi ve aşı karşıtlığının riskleri
hakkında söz isteyen Ankara Milletvekilimiz Sayın Servet Ünsal’a aittir.
Buyurun
Sayın Ünsal. (CHP sıralarından alkışlar)
Süreniz
beş dakika.
3.- Ankara Milletvekili Servet Ünsal’ın, aşı
kullanımının önemine ve aşı karşıtlığının risklerine ilişkin gündem dışı
konuşması 
SERVET
ÜNSAL (Ankara) – Teşekkürler Sayın Başkan.
Değerli
milletvekilli arkadaşlarım, Denizli Milletvekilimiz Sevgili Kazım Arslan
ağabeyimize rahmetler dilerken, ailesine de başsağlığı diliyorum.
Bugün,
tabii -hekim olunca her zaman sağlığı ben ön plana alıyorum, sizleri de
bilgilendirmek için bugün buradayım- aşı gündemimde. 
Değerli
arkadaşlar, yoğun gündemler arasında ülkemizde geri planda kalan ancak aslında
çok çok önemli, kritik meselelerden biridir aşı. Tabii, sebebi bilgi eksikliği
olabilir, cahillik olabilir, yobazlık olabilir ama bir aşı karşıtlığı
gündemimizde arkadaşlar. Bu da halk sağlığını tehdit ederken, yurttaşların bu
güvensizliğine karşı yetkililerin duyarsız kalması meseleyi çok kritik bir
noktaya getiriyor. Sağlık Bakanlığı bu konuda sorumluluğunu bilmeli ve aşı
reddine karşı çok ciddi bir şekilde harekete geçmeli ve bilgilendirmeler
yapmalıdır.
Değerli
arkadaşlar, insan sağlığı açısından bu denli önemli olan bu aşılama hizmetinin
yaygınlaşmadığı yıllarda Türkiye'de her bin bebekten 150 ila 200 arasında
çocuğumuzun öldüğünü görüyorduk 1 yaşına gelmeden. İşte, bu vahim tabloya geri
dönülmemesi için aşı karşıtlığını bitirmek adına sağlam politikalar
üretmeliyiz. 
Evet,
arkadaşlar, sadece kızamık aşısının bile son on beş yılda 20 milyon çocuğun
hayatını kurtardığını söylemek istiyorum. İşte, bu konuya duyarsız ve tedbirsiz
kalmayalım, gelişmiş ülkeler bu işe hemen el attı. Örneğin son günlerde
Amerika’da görüyorsunuz, kızamık aşısıyla ilgili ciddi bir çalışma var. Yine,
örneğin İtalya’da anaokulu ve ilkokula gidecek çocukların, mutlak ve mutlak aşı
kartı olmadan alınmadığını bildirmek istiyorum arkadaşlar. Dünya Sağlık Örgütü
verilerine göre Avrupa’da kızamık vakaları 2017’den 2018’e kadar 3 misli artmış
arkadaşlar, 72 çocuğun -Avrupa’da bile- öldüğünü görüyoruz. Günümüzde çok
önemli iki olgu var; birisi aşı, bir diğeri de suyun dezenfeksiyonu. Bunlar
çocuk ölümlerinde çok önemli iki faktör değerli arkadaşlarım. 
UNICEF
verilerine göre aşıyla önlenebilir 6 tane hastalık çok önemli: Boğmaca,
difteri, tetanos, çocuk felci, verem ve kızamık. Evet, bunlardan 1989’da 5
milyon dolayında ölüm varken arkadaşlar, bugün 100 binlere düşmüştür. Dünya
Sağlık Örgütü kızamık aşısı yapılmadığı yıllarda 2,7 milyon çocuğun kızamık komplikasyonları
nedeniyle öldüğünü öngörmüş. Aşının koruyuculuğu -bunu mutlak bilmeliyiz- yan
etkilerinden çok daha önemlidir. Türkiye’de hiçbir aşı yaptırmamış olma durumu
on üç ve yirmi altı aylık çocuklarda 2008’de 20 bin iken, bugünlerde 50 binlere
yaklaşmış. Çok önemli bir konu, 50 binlere ulaştığında 10 bin çocuğun, aşı
yaptırmış çocukların bile ölebileceğini söylüyorum arkadaşlar. Sadece bu
rakamlar bile olayın vahametini gösteriyor.
Aşıya
karşı çıkanların iddialarından biri de tabii içindeki maddeler; birisi cıva,
birisi de alüminyum, ilk akla gelenler. Bir diğeri de cıva, alüminyumun
dışında… Bunlarda tabii bilimsel bir kanıt yok çünkü bu gerekçe çok önemli
değil, bu aşıyı kontrol eden Sağlık Bakanlığının çok yetkili elemanları değerli
arkadaşlar. Ayrıca, bu aşılarda domuz jelatini bulunduğu iddiası var, bu da
sağlıklı değil, doğru değil. Çünkü Sağlık Bakanlığının ithal edilen aşıları
kendi laboratuvarlarında çok özel ve sıkı bir şekilde denetlediğini biliyorum.
Bu denetim mekanizmasının yurttaşa açıkça anlatılması ve kaygı duyanların
bilgilendirilmesi önemli arkadaşlar.
Aslında,
aşıyla ilgili kesin çözümü konuşalım arkadaşalar. Güçlü bir ülke, güçlü ve
sağlıklı bir toplum ne ilacını başkasından alır ne de aşısını. Yani aşının ve
ilacın yerli üretimine geçmeliyiz arkadaşlar. Ancak, sağlığı sadece bir sektör,
bir piyasa olarak gören yaklaşım nedeniyle sağlıkta çözüm olması gereken aşı
kullanımı başka risklere yol açıyor görüyorsunuz. Yerli aşı üretiminden
uzaklaşılmasıyla dışa bağımlı bir alan hâline gelmesi, aşı içerikleri
üzerindeki kontrolü de azaltabilir. Oysaki ülkemizde aşının tarihçesi çok
eskilere dayanıyor.
Değerli
arkadaşlarım, 1720’lerde İngiltere Büyükelçisi Lady Montagu eşine yazdığı bir
mektupta Osmanlı’da çiçek aşısının olduğunu söylüyor. 1885’te çiçek aşısı için
kanun çıkarılıyor. 1885’te dünyada ilk kuduz aşısı bulunuyor ve iki yıl sonra
da ülkemize geliyor arkadaşlar ve üretimine geçiliyor. Cumhuriyetin başlarında,
hatta savaş yıllarında bile aşı üretiminin yapıldığını görüyoruz. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Ünsal. 
SERVET
ÜNSAL (Devamla) – Ama zaman ilerledikçe yerli üretimden uzaklaşılmış, bugün
geldiğimiz noktada aşı üretimi gerçekten sıkıntılı bir hâle gelmiştir. Yerli
üretime son verilmesi nedeniyle arkadaşlar, aşıya bütçeden ayırdığımız para
2002 yılında 26 milyonken bugün 893 milyon lira olmuştur. Şu an hiç bahane
üretmeden, ertelemeden, engel koymadan, kem küm etmeden harekete geçmeliyiz
arkadaşlar. Sağlıklı nesiller ve güçlü bir gelecek için yerli aşı ve ilaç
üretimine başlanması millî sorumluluktur, hepimiz için çok önemlidir. İnsanlığa
hizmet yeri olan Türkiye Büyük Millet Meclisi için, sizler için, hepimiz için,
bir arkadaşımızın, bir ozanımızın sözüyle konuşmamı bitireceğim: “Gerçeklerin
kalbi aynadır Hakk’a/ Beytullah gönüldür, değildir Mekke/ Ne mescit isterim ne
dahi tekke/ İnsanlığa hizmet ibadetimdir.” diyor. 
Teşekkür
ediyorum Sevgili Başkanım, saygılar sunuyorum. (CHP sıralarından alkışlar) 
BAŞKAN
– Değerli milletvekilleri, gündem dışı konuşmalarımızı tamamladık.
Şimdi,
sisteme giren değerli milletvekillerimize yerlerinden birer dakikayla söz
vereceğim. 
Bu
sözlerin ardından sayın grup başkan vekillerinin söz taleplerini
karşılayacağım. 
İlk
söz, Sayın Taşkın’ın…
V.- AÇIKLAMALAR
1.- Mersin Milletvekili Ali Cumhur Taşkın’ın, Sıfır
Atık Mavi Projesi’yle oluşturulacak farkındalığın yanı sıra çocuklara eğitimle
çöpün oluşmasını engelleyecek davranış biçimlerinin aşılanmasının önemli
olduğuna ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Cumhurbaşkanımız
Sayın Recep Tayyip Erdoğan’ın eşi Emine Erdoğan Hanımefendi’nin himayesinde
Çevre ve Şehircilik Bakanlığının bir sivil toplum kuruluşuyla iş birliği içinde
yürüttüğü Sıfır Atık Mavi Projesi başlatıldı. Denizleri ve su kaynaklarını
korumak için Türkiye’nin 81 ilindeki tüm kıyı şeritlerinde, göl ve nehir
kenarlarında atıkların toplanmasını kapsayacak projenin ülkemiz için hayırlı
olmasını diliyorum. 
Aşırı
ve bilinçsiz tüketim yaşadığımız çevreyi ve denizlerimizi hızla kirletmektedir.
Sıfır Atık Mavi Projesi’yle oluşturulacak farkındalıkla birlikte yaşadığımız
çevreyi yaşanabilir kılmak, çöpleri temizlemek ve ayrıştırmak kadar çöpün
oluşmasını engelleyecek davranış biçimlerinin çocuklarımıza eğitimle aşılanmasının
da önemli olduğunu ifade ediyor, Genel Kurulu saygıyla selamlıyorum. 
BAŞKAN
– Sayın Öztunç…
2.- Kahramanmaraş Milletvekili Ali Öztunç’un, Radyo
Televizyon Üst Kurulunda savurganlık yaşandığına ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım.
AK
PARTİ iktidarı bir yandan tasarruftan söz ediyor ama bir yandan da ciddi bir
savurganlık var. Benim de bir dönem üyeliğini yaptığım Radyo Televizyon Üst
Kuruluna ilişkin birkaç bilgi vermek istiyorum. RTÜK’ün yeni başkanı, kendisine
kurum içerisinde “küçük reis” diye hitap edilmesini istiyor ve aynı zamanda
ciddi bir savurganlık yapıyor. Bakın, RTÜK’ün Bilkent’te altı katlı binası var.
Altı katlı binası yetmiyormuş gibi Türkiye Odalar ve Borsalar Birliğinden iki
kat yeniden kiralandı. Bunlara ödenen kira aylık 150 bin lira. “Tasarruf”
diyorlar ama her türlü savurganlık var. Sadece yeni atanan bir personele
yapılan odanın fiyatı 30 bin lira tuttu. 28 yeni daire başkan yardımcısı var.
Bu daire başkan yardımcıları AK PARTİ’li vekillerin yeğenleri, çocukları,
gelinleri; bizde isimleri bire bir mevcut. Her birinin maaşı 10.500 lira, hepsi
KPSS’siz alındı. 28 kişiyi 10.500 liradan hesaplayın. Pilates hocası getirildi
daire başkan yardımcısı yapıldı…
(Mikrofon
otomatik cihaz tarafından kapatıldı) 
BAŞKAN
– Sayın Şimşek…
3.- Mersin Milletvekili Baki Şimşek’in, Suriyeli
mülteciler sorununun Türkiye’nin en büyük sorunlarından olacağına ilişkin
açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, Türkiye’de yaşayan Suriyeli mülteciler sorunu önümüzdeki yıllarda
Türkiye’nin en büyük sorunlarından birisi olacaktır. Antep’te, Urfa’da,
Hatay’da, Kilis’te, Adana’da, Mersin’de yaşayan Suriyelilerin sayısı neredeyse
o kentte yaşayan vatandaşlarımızın sayısıyla eşit hâle gelmiştir. Artık
Suriyelilerin çoğunluğu, kayıt dışı, sigortasız, vergi levhasız, rekabet
ortamını ortadan kaldıracak şekilde ticaret yapıyor. Mersin’in bütün sahilleri,
parkları, caddeleri Suriyeliler tarafından işgal edilmiş durumda. Sokaktaki
insanlarımızın can güvenliği yok. Her gün bir mahallede kavga ve çatışmalar
yaşanıyor. “Artık yeter!” diyoruz. Kendi ülkelerine tatile giden, bayrama giden
insanlar terörden arındırılan bölgelere geri dönsünler. Devletimiz bu konuda
bir çalışma yapsın. Mersinli hemşehrilerimizin diliyle “Gidişleri olsun da
inşallah dönüşleri olmasın.” diyor, saygılarımı sunuyorum. (MHP ve İYİ PARTİ
sıralarından alkışlar)
BAŞKAN
– Sayın Filiz…
4.- Gaziantep Milletvekili İmam Hüseyin Filiz’in, 7
Haziran şair Abdurrahim Karakoç’a vefatının 7’nci yıl dönümünde Allah’tan
rahmet dilediğine ve şairlerimizin yeterince tanıtılmadığına ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
“Mazlumlar
hakkını almayıp ele,
Günü
gün edersem zalimler ile
Evdeşim,
öz kızım, öz oğlum bile,
Susarsam,
hakkını helâl etmesin!” diyen ve 7 Haziranda vefatının 7’nci yıl dönümünü
geride bıraktığımız şiirin güçlü ismi, duygu ve düşünceleriyle yürekleri
fetheden ve her zaman şükranla anacağımız Abdurrahim Karakoç’a ve ebediyete
intikal eden tüm şairlerimize rahmet diliyorum. 
Şair,
halkın söyleyemediğini dile getirir ve bazen çığlıklar içinde halkın
sessizliğini haykırır.
“Bırak
beni haykırayım, susarsam sen matem et; 
Unutma
ki şairleri haykırmayan bir millet,
Sevenleri
toprak olmuş öksüz çocuk gibidir;” diyor millî şair Mehmet Emin Yurdakul. 
Ülkemizde
maalesef şairlerimiz yeterince tanıtılmamakta, şiir ve sanat programları yapan
televizyonlar bir elin parmaklarını aşmamaktadır. Bu sorunu ilgili bakanlara
duyuruyor, saygılar sunuyorum. 
BAŞKAN
– Sayın Kılıç…
5.- Kahramanmaraş Milletvekili İmran Kılıç’ın, Tibet’in
ruhani lideri Dalai Lama’nın Müslümanlara tavsiyesine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Tibet’in
ruhani lideri Dalai Lama Almanya seyahatinin Hamburg durağında “Budizm
felsefesi ve pratiği” başlıklı bir konferansında bir soru üzerine Almanya’da
giderek kendilerine şüpheyle bakılan Müslümanlara tavsiyesinde “Bence
inançlarınızın gereğini hayata geçirin. Bu yapıldığı zaman komşularınız sizin
barışsever insanlar ve iyi birer vatandaş olduğunuzu anlayacaklardır. Bu arada
tabii size saldırıda bulunanlar olursa siz de kendinizi dikkatli bir şekilde
savunun. Bildiğiniz gibi merhamet çok temel bir öneme sahiptir. Ancak üzerinize
kuduz bir köpek geliyorsa ve siz de ‘Merhamet, merhamet…’ diyorsanız ben buna
aptallık derim.” diyor. Osman Gazi de “Harbe hazır olmayan millet esarete hazır
demektir.” der. 
BAŞKAN
– Sayın Topal…
6.- Hatay Milletvekili Serkan Topal’ın, halk sağlığını
tehdit eden İskenderun Limanı’na getirilen ithal angus ve küçükbaş hayvanlarla
ilgili Sağlık Bakanı ile Çevre ve Şehircilik Bakanını göreve davet ettiğine
ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Et
ihtiyacını karşılamak üzere ithal edilen hayvanların getirildiği limanlardan
birisi de İskenderun Limanı. Bu hayvanlar ciddi anlamda sağlık riski taşımakla
birlikte çevre kirliliğine neden olmaktadır. İskenderun halkı bu konudan
oldukça rahatsızdır. Bizler de bölge milletvekili olarak konuyu birçok defa
dile getirdik, ilgili bakanlıklarımızı göreve davet ettik ancak hâlâ sorun
çözülmedi. Özellikle yaz aylarına girdiğimiz şu günlerde çevreye yayılan koku
ve hastalık riski vatandaşlarımızı ciddi anlamda tedirgin etmektedir. 
Buradan
bir kez daha Sayın Sağlık Bakanını, Sayın Çevre Bakanını göreve davet ediyorum.
İskenderun Limanı’nın oluşturduğu halk sağlığını tehdit eden bu soruna bir an
önce çözüm bulun. İskenderun halkının sağlığı her türlü ticaretin üstündedir. 
Saygılarımı
sunuyorum.
BAŞKAN
– Sayın Şeker…
7.- Kocaeli Milletvekili İlyas Şeker’in, 5 Haziran
Dünya Çevre Günü’ne ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Haziran
ayının 5’inci günü Dünya Çevre Günü, ikinci haftası da Çevre Koruma Haftası
olarak kutlanmaktadır. Dünya Çevre Günü’nün bu yılki ana teması temiz hava.
Dünyada nüfus artışı ve sanayileşmeyle birlikte su, hava ve toprak kirlenmesi
bütün ülkelerin ortak sorunu olup hepimizin yaşamını etkilemektedir. Çevre
sorunlarını en aza indirmek, bizden sonraki kuşaklara temiz bir çevre ve
yaşanılır bir dünyayı miras olarak bırakmak görevimizdir. Türkiye'nin
sanayisinin kalbinin attığı seçim bölgem Kocaeli’de, üretim yapan fabrikaların
bacaları on-line takip ediliyor, 13 hava kalitesi ölçüm istasyonuyla sürekli
havalar ölçülüyor, tehlikeli atık üreten firmalar kamera sistemiyle yirmi dört
saat kontrol ediliyor. 
Kocaeli’de
çevreye yönelik yapılan yatırımlarla çevreyi daha yaşanılır bir hâle getiren
Büyükşehir Belediyemize ve Çevre İl Müdürüne teşekkür ediyorum. Emeği geçen
herkesi kutluyorum.
BAŞKAN
– Sayın Erel…
8.- Aksaray Milletvekili Ayhan Erel’in, Tunceli
kırsalında vatan için şehadet şerbetini içen Mehmetçikler ile 14 Haziran
Türk-İslam ülküsünün örnek şahsiyeti Dündar Taşer’e ölümünün 47’nci yıl
dönümünde Allah’tan rahmet dilediğine ilişkin açıklaması
AYHAN
EREL (Aksaray) – Tunceli’de vatan için, millet için, bayrak için şehadet
şerbetini içen Mehmetçiklerimize Allah’tan rahmet diliyorum, yüce Türk
milletine başsağlığı diliyorum. 
Türk-İslam
ülküsünün örnek şahsiyeti, yılmaz savaşçısı, hayatının her döneminde millî
devlet, güçlü iktidar için mücadele eden, bütün varlığını Türk milletinin
menfaatine adamış olan, düşüncelerinde ve önerilerinde Türk milletine en uygun
fikirleri ifade eden ve bu özelliğiyle bütün meselelerde çözümü Türk milletinin
kendisinde bulan büyük dava adamı Dündar Taşer siyaseti bir gaye olarak değil,
milletine ve ülkesine hizmet yolunda hep bir araç olarak görmüştür. Bilge dava
adamı, değerli büyüğümüz merhum Dündar Taşer’e ölüm yıl dönümünde Allah’tan
rahmet diliyorum. Ruhu şad, mekânı cennet olsun.
BAŞKAN
– Sayın Aycan…
9.- Kahramanmaraş Milletvekili Sefer Aycan’ın, 12
Haziran Dünya Çocuk İşçiliğiyle Mücadele Günü’ne ve Sağlık Bakanlığının
personel alımıyla ilgili açıklama yapmasının beklenildiğine ilişkin açıklaması
SEFER
AYCAN (Kahramanmaraş) – Sayın Başkan, değerli milletvekilleri; bugün 12 Haziran
Dünya Çocuk İşçiliğiyle Mücadele Günü’dür. 
TÜİK
verilerine göre Türkiye’de çocuk işçilerin sayısı artmaktadır ve yüzde 21,1’e
ulaşmıştır. 2 milyon çocuğumuz işçi olarak çalışmaktadır. Çocukların hane halkı
gelirine katkıda bulunmak üzere çalışması işin daha da acı tarafıdır. Sokakta
çalıştırılan çocukların sayısı da ne yazık ki artmaktadır. Çocukların
çocukluğunu yaşamaktan, okuldan alıkoyan; fiziksel, zihinsel ve ahlaki
gelişmelerine engel olacak tehlikeli işlerde kesinlikle çalıştırılmaması
gerekir. Ülke olarak çocuk işçiliğinin önlenmesi için daha fazla gayret
göstermeliyiz. 
Sağlık
çalışanları Sağlık Bakanlığından, söz verildiği gibi, personel alımıyla ilgili
ilanını beklemektedir. Bu tarihin bir an önce açıklanmasını bekliyoruz.
Teşekkür
eder, saygılar sunarım.
BAŞKAN
– Sayın Ünsal…
10.- Ankara Milletvekili Servet Ünsal’ın, bayram
dönemlerinde artan trafik kazaları nedeniyle çok sayıda can kaybı yaşandığına,
ölümlü kazaların en aza indirilebilmesi için araçlarda çarpışmayı önleyen
sistemlerin kullanılması gerektiğine ilişkin açıklaması
SERVET
ÜNSAL (Ankara) – Teşekkürler Sayın Başkanım.
Değerli
milletvekili arkadaşlarım, her sene, özellikle bayram dönemlerinde artan trafik
kazaları nedeniyle çok sayıda can kaybediyoruz. Hem tatil zamanlarında hem de
normal zamanlarda yaşanan bu kazalar sebebiyle ülkemiz ve yurttaşlarımız maddi
manevi zarara uğramaktadır. Geçtiğimiz bayram tatilinde 230 ölümlü kazanın
yaşandığı, bu kazalarda 106 yurttaşımızın hayatını kaybettiği, 800 civarında
yurttaşın da yaralandığı belirtiliyor. Yani bir savaşa girmiş gibi
insanlarımızı kaybediyoruz ve adı da “kader” oluyor. Kazaların sonlandırılması
için özellikle kamyon, tır ve otobüslerde, daha sonra da tüm araçlarda çarpışma
önleyici ani fren sistemlerinin kullanılmasını yöneticilerden istiyoruz.
Avrupa’da çok yaygın kullanılmakta bu. Yurt dışında kullanılan bu sistemin
ülkemizde de kullanılması, yaygınlaşması, ölümlü kazaların bu yolla en aza
düşürülebilmesi için yetkilileri harekete geçmeye davet ediyorum.
Teşekkürler.
BAŞKAN
– Sayın Fendoğlu…
11.- Malatya Milletvekili Mehmet Celal Fendoğlu’nun,
Malatya İnönü Üniversitesi Karaciğer Nakli Enstitüsünün canlı vericiden karaciğer
naklindeki başarılarına ve üniversitenin devletten alacağı ödeneğin çıkmadığına
ilişkin açıklaması
MEHMET
CELAL FENDOĞLU (Malatya) – Teşekkür ediyorum Başkanım. 
Malatya
İnönü Üniversitesi Turgut Özal Tıp Merkezinde aynı anda 5 hastaya karaciğer nakli
operasyonu bu sabah saat 08.00’de başladı ve hâlen devam ediyor. Üniversite
yönetimi, eş zamanlı beş nakille hem insanları sağlığına kavuşturmayı hem de
“Guinness Rekorlar Kitabı”na girmeyi hedefliyor. Canlıdan canlıya karaciğer
naklinde Avrupa’da birinci, dünyada ikinci olan Malatya İnönü Üniversitesi
Karaciğer Enstitümüzün başarıları ülke sınırlarını aşmıştır. Burada emeği
geçen, başta Rektörümüz Ahmet Kızılay’a, Tıp Merkezi Başhekimi Ali Beytur’a ve
Karaciğer Enstitüsü Başhekimi Doktor Sezai Yılmaz’a teşekkür ediyorum. Aynı
zamanda üniversitemizin devletimizden alacağı ödenekler hâlen çıkmamıştır, 25
milyon TL’ye varan ödeneğimizi bekliyoruz. 
Teşekkür
ederim.
BAŞKAN
– Sayın Kaynarca…
12.- İstanbul Milletvekili Tülay Kaynarca’nın,
İstanbul’a tecrübeli bir başkanın yakışacağına, 23 Haziranda kazananın İstanbul
ve Binali Başkanın olacağına ilişkin açıklaması
TÜLAY
KAYNARCA (İstanbul) – Teşekkürler Sayın Başkan.
Değerli
milletvekilleri, gündemimiz aziz İstanbul. Gündemimizde Türkiye’nin kalbi,
dünyanın göz bebeği İstanbul var ve İstanbul’a tecrübeli bir başkan yakışır
diyoruz. İstanbul Büyükşehir Belediyesi başkan adayımız Sayın Binali Yıldırım,
seçim bölgem Çatalca, Silivri ve Bakırköy bölgelerinde, özellikle Büyükkılıçlı
Köyü ve Ormanlı’da kadın çiftçilerimize, kadın girişimcilerimize sözler verdi
ve inanılmaz güzel bir etki bıraktı. Sadece kadınlarımız için değil,
gençlerimiz, esnafımız, sanayicimiz, evlenecek genç çiftlerimiz için de hayal
ettiği çok güzel projeler yer alıyor. Ben inanıyorum ki daha önce yaptığımız
gibi İstanbul’a hizmetleri Binali Başkanımızla birlikte yine biz yapacağız; 23
Haziranda kazanan İstanbul olacak, Binali Başkanımız olacak diye yürekten
inanıyorum. 
Teşekkür
ederim. 
BAŞKAN
– Sayın Esgin…
13.- Bursa Milletvekili Mustafa Esgin’in, 6 Haziran
Bursa Ticaret ve Sanayi Odasının kuruluşunun 130’uncu yıl dönümüne ilişkin
açıklaması
MUSTAFA
ESGİN (Bursa) – Teşekkürler Sayın Başkan. 
Bursa
Ticaret ve Sanayi Odası 130 yaşında. Bursa Ticaret ve Sanayi Odası, altı yüz
yıllık Koza Han’da, bundan tam yüz otuz yıl önce, Osman Fevzi Efendi tarafından
kurulmuştur. Bugün 42 bin üyesiyle Türkiye’nin en büyük ticaret ve sanayi odası
konumundadır. 
Bursa,
tarihî İpek Yolu’ndan gelen ticaret kültürünü girişimci ruhuyla güçlendiren
Türkiye’nin öncü şehirlerindendir. 15 milyar dolarlık ihracatıyla Türkiye’nin
2’nci büyük ihracat şehridir. Bursa Ticaret ve Sanayi Odası, kentimizi tarım,
sanayi, ticaret ve turizmde lider kent yapma adına çalışmalarını kararlılıkla
sürdürmektedir. 
Geçtiğimiz
dönemde Başkan Yardımcılığını gururla yaptığım Bursa Ticaret ve Sanayi Odası,
Türkiye’de öncü projeleri de hayata geçirmektedir. Bunların başında, önemli bir
vizyon proje olan, 150 bin istihdama sahip, yüksek teknoloji sanayi bölgesi
TEKNOSAB gelmektedir. 
“Bursa
büyürse Türkiye büyür.” mottosuyla hareket eden Bursa Ticaret ve Sanayi
Odamızın 130’uncu kuruluş yıl dönümünü tebrik ediyorum. 
BAŞKAN
– Sayın Ödünç…
14.- Bursa Milletvekili Atilla Ödünç’ün, Tunceli
kırsalında çıkan çatışmada şehit düşen askerlere Allah’tan rahmet dilediğine ve
11 Haziran Kızılayın kuruluşunun 151’inci yıl dönümüne ilişkin açıklaması
ATİLLA
ÖDÜNÇ (Bursa) – Teşekkür ediyorum Sayın Başkan. 
Kıymetli
milletvekilleri, Tunceli kırsalında PKK’lı teröristlerle çatışmada şehit düşen
kahraman askerlerimize Allah’tan rahmet, yaralı askerlerimize acil şifalar
temenni ediyorum; kederli ailelerine sabırlar, aziz milletimize başsağlığı
diliyorum. 
Barışa,
huzura, kardeşlik ve dostluğa hizmet eden, dil, din, ırk ayrımı yapmadan tüm
dünyada birlik ve beraberliğin sembolü Türk Kızılayının 151’inci kuruluş yıl
dönümünü kutluyorum. 
Kurulduğu
1868 yılından bu yana toplumsal dayanışmayı sağlamak, sosyal refahın
gelişmesine katkıda bulunmak, yoksul ve muhtaç insanlara barınma, beslenme ve
sağlık yardımı ulaştırmak için önemli görevler üstlenen Türk Kızılayı kan,
afet, uluslararası yardım, göç ve mülteci hizmetleri, sosyal hizmetler, sağlık,
ilk yardım, eğitim, gençlik ve birçok alanda faaliyetlerini sürdürmektedir. 
“Kan
vermek hayat kurtarır.” felsefesiyle hizmet veren kuruluşumuzun gönüllülerine,
yönetici ve çalışanlarına teşekkür ediyor, şükranlarımı arz ediyorum. 
BAŞKAN
– Sayın Çelik…
15.- Hatay Milletvekili Sabahat Özgürsoy Çelik’in,
15-16 Haziran 2019 tarihlerinde üniversite sınavına girecek olan öğrencilere
başarılar dilediğine ve en büyük başarının insana verilen emek olduğuna ilişkin
açıklaması
SABAHAT
ÖZGÜRSOY ÇELİK (Hatay) – Teşekkürler Sayın Başkan. 
Hafta
sonu yapılacak olan üniversite sınavına milyonlarca öğrenci kardeşimiz
girecektir. Geleceğimizin mimarı olan gençlerimize hedeflerini yüksek
tutmalarını, ideallerinin ardından vazgeçmeden yürümelerini, kendilerini bilim
yolunda aklen, ruhen, bedenen iyi yetiştirmelerini, “önce insan” felsefesiyle
yaşamalarını diliyorum. En büyük başarının sınavlardan elde edilen puanlar
değil, insana ve ülkemizin yükselmesi için verilen emek olduğunu bilmelerini
istiyorum. Sınava büyük bir azim ve özveriyle hazırlanan tüm öğrencilerimizin
ve her zaman destekleriyle evlatlarının yanında olan velilerimizin sınav
heyecanını paylaşıyor, sınava girecek tüm öğrencilerimize başarılar diliyor,
Genel Kurulu saygıyla selamlıyorum. 
BAŞKAN
– Sayın Koç… 
16.- Ağrı Milletvekili Abdullah Koç’un, çocuk
işçiliğinin artmasının yoksulluğun göstergesi olduğuna, her yıl onlarca çocuk
işçinin iş cinayetlerine kurban gittiğine ve bu konuda gerekli önlemlerin
alınmasını talep ettiklerine ilişkin açıklaması
ABDULLAH
KOÇ (Ağrı) – Teşekkür ediyorum Sayın Başkan. 
Çocuk
işçiliğinin artması yoksulluğun bir göstergesidir. Göçün olduğu bölgelerde
çocuk işçiliği yoğunluk göstermektedir. Büyük metropollere göç etmek zorunda
bırakılan Kürt ailelerin çocukları da ağır işlerde çalıştırılmaktadır. Çocuklar
kayıt dışı çalıştırılmaktadır, sosyal güvenceleri yoktur. Çocuk işçilere
ilişkin resmî bir veri de yoktur. Bu da devletin bu soruna yaklaşımını
göstermektedir. Her yıl onlarca çocuk işçi iş cinayetlerine kurban gitmektedir.
Bu konuda gerekli hassasiyetlerin gösterilmesi ve önlem alınmasını talep
ediyoruz.
Teşekkür
ediyorum. 
BAŞKAN
– Sayın Gergerlioğlu… 
17.- Kocaeli Milletvekili Ömer Faruk Gergerlioğlu’nun,
12 Haziran Dünya Çocuk İşçiliğiyle Mücadele Günü’ne ilişkin açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan. 
Bugün
12 Haziran Dünya Çocuk İşçiliğiyle Mücadele Günü. İşçi Sağlığı ve İş Güvenliği
Meclisinin paylaştığı rapora göre 2019’un ilk beş ayında en az 26 çocuk işçi
yaşamını yitirmiştir. Çocuk işçiliğiyle mücadele yılı ilan edilen 2018 de 67
çocuk iş cinayetiyle en çok çocuk iş cinayetinin yaşandığı yıl olmuştur.
Türkiye’de
çocuk işçiliğinin bu denli yaygınlaşmasının önemli nedenlerinden biri de
devletin bu alana ilişkin denetimsizlik ve cezasızlık politikasıdır. Aile,
Çalışma ve Sosyal Hizmetler Bakanlığı 2010’dan bu yana geçen dokuz yılda sadece
416 iş yerinde çocuk işçi ihlali tespit etmiştir ki bu bir skandal sayılır.
Yaşamını yitiren 26 çocuk işçinin 4’ü mülteci, göçmen çocuklarıdır. Tarım
sektöründe ölümlerin 8-10 yaşlarına düştüğü görülmektedir. Yaşamını yitiren 26
çocuğun 4’ü kız çocuğudur. İş cinayetinde yaşamını yitiren çocukların 9’u 14
yaş ve altındadır.
(Mikrofon
otomatik cihaz tarafından kapatıldı)
BAŞKAN
– Sayın Kılavuz.
18.- Mersin Milletvekili Olcay Kılavuz’un, Tunceli
kırsalında çıkan çatışmada şehit düşen Jandarma Uzman Çavuş Emre Üçkan ile
Jandarma Uzman Çavuş Ökkeş Ede’ye Allah’tan rahmet dilediğine ve dağ
köylerindeki çiftçilerin destekleme projelerinden faydalanabilmesi için Tarım
Bakanlığının gerekli düzenlemeleri yapması gerektiğine ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; Tunceli’de bölücü
hainlerle mücadele ederken Hakk’a yürüyen kahraman Mehmetçiklerimiz Ökkeş Ede
ve Emre Üçkan’a Allah’tan rahmet, acılı ailelerine ve milletimize başsağlığı
diliyorum.
Dağ
köylerinde tarım arazileri toprak yapısından dolayı küçük parçalar hâlindedir.
Tarım Bakanlığının yem bitkileri için tarımsal destekleme projelerinde aldığı
kriter 10 dönümün üstü olarak gözükmektedir. Mersin başta olmak üzere özellikle
dağ köylerinin arazilerinin çoğunluğu 10 dönümün altında olduğundan dolayı çiftçilerimiz
Tarım Bakanlığının destekleme projelerinden faydalanamamaktadır. Bu küçük tarla
sahibi vatandaşlarımızın da desteklenme projelerinden faydalandırılması için
gerekli düzenlemelerin yapılması bir ihtiyaçtır. Tarım Bakanlığımızın bu konuda
gerekli ve kapsamlı çalışmalar yürütmesini temenni ediyorum.
Hepinizi
saygıyla selamlıyorum.
BAŞKAN
– Sayın Yeşil…
19.- Ankara Milletvekili Nihat Yeşil’in, Ankara ilinde
Çorlu tren kazasında yakınlarını yitiren ailelerin Anayasa Mahkemesinin önünde
polis müdahalesiyle karşılaştığına ve 12 Haziran Dünya Çocuk İşçiliğiyle
Mücadele Günü’ne ilişkin açıklaması
NİHAT
YEŞİL (Ankara) – Teşekkür ediyorum Sayın Başkanım.
Tekirdağ’ın
Çorlu ilçesinde 25 kişinin yaşamını yitirdiği ve 340 kişinin yaralandığı tren
kazasına ilişkin olarak, hayatını kaybeden vatandaşlarımızın aileleri Ankara’da
Anayasa Mahkemesinin önünde adalet arıyor. Yalnızca kaybettiği yakınlarının
fotoğraflarını taşıyan acılı ailelerimize biber gazı sıkıldı. Sıkılan gaz
nedeniyle fenalaşanlar oldu. Bu insanlar adalet arıyor. Acılarını bir nebze
olsun azaltmak ve daha yapıcı olmak gerekirken neden bu kadar sert müdahaleler
ediliyor? Hayatını tren kazasında kaybeden çocuğun dedesi gazdan etkilenerek
hastaneye kaldırıldı. Amaçları sadece insan gibi davranılması ve gereken
haklarını aramaktı. Gaz sıkılarak hakları gasbedildi.
Ayrıca
bugün Dünya Çocuk İşçiliğiyle Mücadele Günü. Dünya genelinde 152 milyon çocuk,
ülkemizde ise 2 milyondan fazla çocuğumuz çalışıyor. Ülkemizde son beş yılda
319 çocuğumuz iş cinayetlerine kurban gitti. Çalışma ve Sosyal Güvenlik
Bakanlığı 2018…
(Mikrofon
otomatik cihaz tarafından kapatıldı)
BAŞKAN
– Sayın Zeybek…
20.- Antalya Milletvekili Rafet Zeybek’in, 12 Haziran
Dünya Çocuk İşçiliğiyle Mücadele Günü’ne ilişkin açıklaması
RAFET
ZEYBEK (Antalya) – Teşekkür ederim Sayın Başkan.
Bugün
12 Haziran Dünya Çocuk İşçiliğiyle Mücadele Günü. İşçi Sağlığı ve İş Güvenliği
Meclisi verilerine göre 2013 yılında 59 çocuk, 2014 yılında 54 çocuk, 2015
yılında 63 çocuk, 2016 yılında 56 çocuk, 2017 yılında 60 çocuk, 2018 yılında 67
çocuk ve 2019 yılının ilk beş ayında ise en az 26 çocuk iş cinayetlerinde
yaşamını yitirmiştir. Ucuz iş gücü olarak görülen çocuk işçiliğiyle kârlarını
artıranlar emek sömürüsü yapmakta, ülkenin evlatlarını, çocuklarını çalmaktadırlar.

Çocuk
işçiliğiyle mücadele etmek, açıldığı gün olan 23 Nisanı çocuklara armağan eden
Türkiye Büyük Millet Meclisinin en önemli görevlerinden biri olmalıdır. 
Teşekkür
ediyorum. 
BAŞKAN
– Sayın Cinisli… 
21.- Erzurum Milletvekili Muhammet Naci Cinisli’nin,
Binali Yıldırım’ı “Ekümenik Patriği” sözünden dolayı kınadığına ilişkin
açıklaması
MUHAMMET
NACİ CİNİSLİ (Erzurum) – Teşekkür ederim Sayın Başkanım. 
Eski
Başbakan, Türkiye Büyük Millet Meclisi eski Başkanı, İstanbul Büyükşehir
Belediyesi başkan adayı Sayın Binali Yıldırım son zamanlarda sarf ettiği millî
birliğimizi zedeleyici sözlerine dün bir yenisini eklemiştir. 
Daha
on gün önce Bratislava’da düzenlenen NATO Parlamenterler Asamblesi Bahar Genel
Kurulunda görüşülen bir raporda “Konstantinapol’ün Ekümenik Patrikliği”
ibaresinin 2010 yılındaki Venedik Komisyonu kararına göre kullanılamayacağını
ifade ederek “İstanbul Fener’deki Rum Ortodoks Patrikliği” olarak
değiştirilmesi için bir konuşma yapıp teklif vermiş bir Türkiye Cumhuriyeti
milletvekili olarak Binali Yıldırım’ı sorumsuzca kullandığı “Ekümenik Patrik”
sözünden dolayı şiddetle kınıyor, bu tavrını bir millî şuur kaybı olarak
değerlendiriyorum. 
Kendilerini
sorumlu devlet adamlığına ve aklıselime davet eder, Genel Kurulu saygıyla
selamlarım. 
BAŞKAN
– Son olarak Sayın Kabukçuoğlu…
22.- Eskişehir Milletvekili Arslan Kabukcuoğlu’nun,
Tunceli kırsalında çıkan çatışmada şehit olan askerlere ve 25, 26 ve 27’nci
Dönem Denizli Milletvekili Kazım Arslan’a Allah’tan rahmet dilediğine, dolu
yağışı nedeniyle mahsulünü kaybeden Eskişehir ili Yahnikapan, Kalkanlı,
İmişehir, Aksaklı, Türkmentokat köylerindeki çiftçilerin mağduriyetinin
giderilmesi gerektiğine ilişkin açıklaması
ARSLAN
KABUKCUOĞLU (Eskişehir) – Teşekkür ederim Sayın Başkanım. 
Tunceli
şehitlerimize ve CHP Denizli Milletvekili Kazım Arslan’a Allah’tan rahmet
diliyorum. 
Eskişehir
Yahnikapan, Kalkanlı, İmişehir, Aksaklı, Türkmentokat köylerini içine alan
15-20 bin dönüm alandaki mahsul şiddetli dolu neticesinde tamamen zarar
görmüştür. Girdi fiyatlarının bu denli yüksek olması nedeniyle zor günler
geçiren çiftçimize bir darbe de dolu felaketi vurmuştur. Çiftçinin mazotuna,
gübresine zam yaparak onu perişan eden Hükûmetin, dolu felaketinde mahsulünü
kaybeden çiftçilerimizin zararını tespit etmesi ve tazmin etmesi şarttır. 
Teşekkür
ederim. 
BAŞKAN
– Değerli milletvekilleri, şimdi sayın grup başkan vekillerimizin söz
taleplerini karşılayacağım.
İlk
olarak, İYİ PARTİ Grup Başkan Vekilimiz Sayın Ağıralioğlu…
23.- İstanbul Milletvekili Yavuz Ağıralioğlu’nun,
Binali Yıldırım’ın Diyarbakır ilinde yaptığı konuşmasındaki “lazistan” ve
“kürdistan” açıklamalarını tasvip etmediklerine, devletin en mühim mevkilerinde
hizmet görmüş insanların söylediklerine, yazdıklarına ya da kendisine
söylettirilenlere, yazdırılanlara dikkat etmesi gerektiğine ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; AK PARTİ
Grubuna sataşacağım, sataşmadan söz isterlerse, Başkanım, verin lütfen.
BAŞKAN
– Artık ona bakarız.
YAVUZ
AĞIRALİOĞLU (İstanbul) – İstanbul Belediyesi başkan adayınızın seçim
çalışmaları münasebetiyle Diyarbakır’da “lazistan” “kürdistan” cümleleri
kuruyor olmasını asla tasvip etmiyoruz. Bu cümleleri sehven herhangi birimiz
kurabilmiş olsaydı, sehven, kasten de değil, bu cümlelerden herhangi birisi
bizim parti yetkililerimizin, parti başkanlarımızın yahut adaylarımızın
herhangi birinin ağzından sehven dökülmüş olsaydı muhtemelen seçim sathını
bizim aleyhimize şu hâle getirecektiniz: “Kendi vatanının adını bilmeyen,
beraber ittifak yaptıkları Kandil’in cümleleriyle siyaset yapmaya cüret eden,
vatan telakkisi zayıflamış, gözü dönmüş bir siyasi azgınlığın, İçişleri
Bakanlığı da yapmış…” Genel Başkanlığına falan da atıf yaparak cümleler
kuracaktınız.
“Kürdistan”
cümleleri kuranlara parti grubunuzun ve Hükûmetin yetkililerinin “Burası
kürdistan değildir.” hassasiyetine aynıyla katılıyoruz, Türkiye Cumhuriyeti
devletidir burası. Ama bu cümleyi kuranlara mukabele ederken “Niçin yeterli
cevap verilmedi?” diye bizim partimizin genel başkanına da kızdınız. İçişleri
Bakanı Süleyman Soylu, “Bu memlekette kürdistan cümleleri kuranlara, böyle
edepsizlik yapanlara… Bir cümlesine şahit oldunuz mu?” diye sataştı bize. Hâlen
de aynı cümleleri kurarak İstanbul’da propaganda yapıyor. 
Süleyman
Soylu Bey’e ve AK PARTİ Grubunun yetkililerine söylüyorum: Kürdistan ve
lazistan cümlelerini Binali Bey kurdu. Niçin bu edepsizce cümlenin kurulmuş
olmasına mukabele etmiyorsunuz siz, niçin etmiyorsunuz? Bu cümleyi Ekrem
İmamoğlu kursaydı, Ekrem İmamoğlu Trabzon’da böyle bir cümleyi bu tonlamayla
kursaydı müttefiklerinizin…
(Mikrofon
otomatik cihaz tarafından kapatıldı)
BAŞKAN
– Devam edin Sayın Ağıralioğlu.
YAVUZ
AĞIRALİOĞLU (İstanbul) - Böyle bir cümleyi kurmuş olmasından size şöyle bir
propaganda avantajı sağlanacaktı: “Görüyorsunuz, zillet ittifakının, şer
ittifakının literatürü, terminolojisi bile Kandil’den besleniyor.”
diyecektiniz. O yüzden bu mevzuda bize kurduğunuz cümlelerin nezaketsizliğini
size iade ediyoruz ve Türk toplumundan özür dilemeye davet ediyoruz.
Dün
ekümeniklikle ilgili bir cümle daha düştü. Düşer düşmez -arkadaşlarım şahit-
dedim ki: “Bunu Binali Bey’in yazmış olma ihtimali asla mümkün değil çünkü
Binali Bey yumuşak g’yi yazamadığını kendisi de söyledi.” Dolayısıyla, bu,
Binali Bey’in yazdığı bir şey değildir ama devletin en mühim mevzilerinde,
mevkilerinde hizmet görmüş bir insanın söylediklerine, dediklerine ve
yazdıklarına ya da kendisine söylettirilenlere ve yazdırılanlara dikkat etmesi
lazımdır.
Genel
Kurula saygılarımızla efendim.
BAŞKAN
– Söz sırası, Milliyetçi Hareket Partisi Grubu adına Grup Başkan Vekili Sayın
Bülbül’de.
Buyurun
Sayın Bülbül.
24.- Sakarya Milletvekili Muhammed Levent Bülbül’ün,
Tunceli kırsalında çıkan çatışmada şehit düşen Jandarma Uzman Çavuş Emre Üçkan
ile Jandarma Uzman Çavuş Ökkeş Ede’ye Allah’tan rahmet dilediğine, Tunceli
ilinde Dünya Rafting Şampiyonası’nın yapıldığı tarihlerde terör saldırısının
gerçekleştirilmesinin altının çizilmesi gerektiğine, 22 Haziran Amasya
Tamimi’nin yayımlanmasının 100’üncü yıl dönümüne ve Gazi Mustafa Kemal
Atatürk’ün veciz sözlerinin rehber olduğuna ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Başkan, değerli milletvekilleri; konuşmamın başında, Tunceli’de teröristlerle
çıkan çatışma sonucu şehit olan askerlerimiz Uzman Çavuş Emre Üçkan ve Ökkeş
Ede’ye Allah’tan rahmet ve yakınlarına ve Türk milletine başsağlığı dileyerek
başlamak istiyorum. Yaralı askerlerimiz de vardır, inşallah onlara da acil
şifalar diliyoruz.
Sayın
Başkan, 8-13 Haziran tarihleri arasında Tunceli’de Dünya Rafting Şampiyonası
yapılmaktadır. Dünyada azımsanamayacak derecede takipçisi olan bu spor dalının
müsabakaları Türkiye'de ve Tunceli’de yapılırken hain terör saldırısının aynı
tarihlerde olması son derece önemlidir. Dün olduğu gibi bugün de terör
örgütünün gayesi, hakkını savunduğunu ifade ettiği insanlara zulmetmek, onların
hak ettiği şekilde yaşamalarını engellemek, sosyal, ekonomik ve kültürel
faaliyetleri yapılamaz hâle getirmek ve arkasından bunun suçunu devletimize
atmak şeklinde olmaktadır. Bu terör olayı bu ifade ettiklerimizin tipik bir
örneğidir, bu açıdan altını çizmek istiyorum.
Sayın
Başkan, 22 Haziran 1919 tarihinde Mustafa Kemal Paşa ve Millî Mücadele’nin
lider kadrosu tarafından hazırlanıp onaylanan Amasya Tamimi, yakın tarihimizde
önemli bir dönüm noktasıdır. 100’üncü yılını idrak ettiğimiz Amasya Tamimi’nde
6 madde hâlinde ilan edilen kararlar, sadece o günün şartlarında değil, bugün
ve gelecekte de lazım olan sarsılmaz millî direnci ortaya koyması açısından son
derece önemlidir. O günlerde, İstanbul’da, Damat Ferit hükûmetlerinin
teslimiyetçi ruhunu barış ifadesinin altına gizlemeye çalıştığını görmekteyiz. 
(Mikrofon
otomatik cihaz tarafından kapatıldı) 
BAŞKAN
– Devam edin.
MUHAMMED
LEVENT BÜLBÜL (Sakarya) – “Artık savaş günlerini unutmak gerekir.
Müttefiklerimizle, başa çıkamadıklarımızla tek başına mücadele etmek
çılgınlıktır. Kötü günleri unutmak, barış için çalışmak lazımdır.” diyen bu
teslimiyetçilere karşı Anadolu’dan, Amasya’dan verilen ses “Vatanın bütünlüğü
ve milletin bağımsızlığı tehlikededir. Milletin bağımsızlığını yine milletin
azim ve kararı kurtaracaktır.” şeklinde olmuştur. Bu müthiş mücadele
kararlılığı Erzurum ve Sivas Kongrelerinde pekişmiş, Türk milleti kendisine
reva görülen zillete karşı en güzel cevabı İstiklal Savaşı sonunda kurduğu hür
ve bağımsız Türkiye Cumhuriyeti’yle vermiştir. Bu vesileyle, Gazi Mustafa Kemal
Atatürk ve silah arkadaşlarını saygı, rahmet ve minnetle anıyorum.
(Mikrofon
otomatik cihaz tarafından kapatıldı) 
BAŞKAN
– Devam edelim.
MUHAMMED
LEVENT BÜLBÜL (Sakarya) – Sayın Başkan, Gazi Mustafa Kemal Atatürk’ün günümüzde
geçerliliğini muhafaza eden ve geleceğimize yön veren veciz sözleri
rehberimizdir. Ancak bu sözlerin hangi dönemde, ne için ve kime karşı söylendiğini
de iyi bilmek gerekmektedir. 
Atatürk,
Anadolu toprakları işgal altındayken, Türk milleti esir alınmaya çalışılırken
“Yurtta sulh cihanda sulh.” deseydi o zaman Damat Ferit’ten hiçbir farkı
kalmazdı ve eminiz ki Türkiye Cumhuriyeti de olmazdı. Atatürk ve Türk milleti
vatanı işgal edenlere karşı o dönemde “Ya istiklal ya ölüm.” diyerek karşı
durmuş ve vatanı düşmandan kurtarmıştır. Kısacası “Ya istiklal ya ölüm.”
demeden “Yurtta sulh cihanda sulh.” denilemeyeceğini iyi kavramak
gerekmektedir. Bunu kavradığımız takdirde, Damat Ferit’in değil Atatürk’ün
yolunu tercih etmiş olacağımızı ve yüz yıl sonra yeniden kapımıza dayanmış olan
emperyalist zorbalığa karşı onurlu ve tavizsiz duruşumuzu tahkim etmiş
olacağımızı saygıyla ifade ediyorum. 
BAŞKAN
- Söz sırası, Halkların Demokratik Partisi Grubu adına Grup Başkan Vekili Sayın
Oluç’ta. 
Buyurun.

25.- İstanbul Milletvekili Hakkı Saruhan Oluç’un, dünya
kültür ve tarih mirası Hasankeyf’in Ilısu Barajı Projesi’yle ortadan
kaldırılmak istenmesini protesto etmek için yapılan basın açıklamasında
yaşanılan gözaltıları ve Ankara ilinde Çorlu tren kazasında yakınlarını yitiren
ailelere Anayasa Mahkemesinin önünde yapılan polis müdahalesini kınadıklarına,
12 Haziran Dünya Çocuk İşçiliğiyle Mücadele Günü vesilesiyle çocuk işçiliğinin
yasaklanarak sorumlularının yargılanması gerektiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, biliyorsunuz, bir süredir Hasankeyf konusunu Genel Kurulda da
tartışıyoruz, gündeme getiriyoruz hem önergelerimizle hem aldığımız sözlerle.
On dört bin yıllık bir tarih ve kültür mirası bir baraj projesiyle ortadan
kaldırılmak isteniyor. Bugün, Hasankeyf’teki bu kültür ve tarih tahribatını
protesto etmek için Diyarbakır ve Batman Gençlik Meclisi üyelerimiz ve Batman
il yöneticilerimiz, il eş başkanlarımız bir basın açıklaması yapmak istediler
ve kolluk güçlerinin ağır saldırısıyla karşı karşıya kaldılar. Aralarında
Batman il eş başkanlarımızın da bulunduğu, Diyarbakır ve Batman Gençlik Meclisi
üyelerimizin de bulunduğu 33 arkadaşımız gözaltına alındı. Sadece gözaltına
alınmakla yetinilmedi, gözaltına alınırken otobüsün içinde biber gazı sıkıldı,
kötü muameleye maruz kaldılar, işkenceye maruz kaldılar. Elimizde fotoğrafları
var. Öncelikle bu gözaltını, anayasal bir haklarını kullanmak isterken
insanların gözaltına alınmasını en sert biçimde protesto ediyoruz ve kınıyoruz.
Gözaltına alınanlara kötü muameleyi ve işkenceyi maalesef teşvik eden bir
İçişleri Bakanının bulunduğunu biliyoruz, bunu da esefle kınıyoruz. Gözaltına
alınan arkadaşlarımızın derhâl serbest bırakılmasını istiyoruz. 
Hasankeyf
bir dünya mirasıdır ve dün “Ayder’i rezil ettik, kirlettik.” diyenler, yarın
“Hasankeyf’i yıktık, mahvettik.” demek durumunda kalacaklardır. Biz bunu
dememeleri için kendilerine bir kez daha çağrıda bulunuyoruz: Bu dünya kültür
ve tarih mirasının yok edilmemesi için elinizden geleni yapın diyoruz. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
HAKKI
SARUHAN OLUÇ (İstanbul) – Biliyorsunuz, bundan yaklaşık bir yıl önce, 8 Temmuz
2018’de Çorlu’da, Tekirdağ’ın Çorlu ilçesinde bir tren kazası, bir facia
yaşanmıştı ve 25 kişi yaşamını yitirmişti, 340 kişi de yaralanmıştı. Facia
hakkındaki hukuki süreçte son olarak Ulaştırma Bakanlığı ve TCDD hakkında
“Kovuşturmaya gerek yok.” denildi ve takipsizlik kararı verildi. Kazada
yaşamını yitirenlerin yakınları, aileleri bu takipsizlik kararına tepkililer ve
bu konuda sorumlular yargılansın diye bugün Anayasa Mahkemesi önünde bir
açıklama yapmak istediler, yine kolluğun saldırısıyla karşı karşıya kaldılar.
Tekirdağ’da, Çorlu’da ailelerinden insanları yitirmiş olanlar biber gazıyla,
copla, müdahaleyle karşı karşıya kaldılar. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
HAKKI
SARUHAN OLUÇ (İstanbul) – Bu konuda da kolluğun bu tutumunu ve İçişleri
Bakanlığının bu konudaki tutumunu kınıyoruz ve protesto ediyoruz. 
Bugün
12 Haziran Dünya Çocuk İşçiliği ile Mücadele Günü. Türkiye’de çocuk işçiliği
artıyor ve çocuk işçiliği cinayetlerine ne yazık ki hâlâ göz yumuluyor. 2018 en
çok çocuğun iş cinayetinde yaşamını yitirdiği yıl olarak kayda geçti. Bir yılda
tam 70 bin çocuk geçtiğimiz yıl iş gücüne katıldı ve 2018’de çocukların iş
gücüne katılım oranı yüzde 21’e yükseldi. Kayıt dışı bir katılımdır, çocuk
emeği sömürüsüdür. 
Bir
kez daha, Dünya Çocuk İşçiliği ile Mücadele Günü’nde çocuk işçiliğinin
yasaklanması ve çocuk işçilerin ölümlerinin sorumlularının yargılanması
gerektiğine vurgu yapmak istiyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Oluç.
HAKKI
SARUHAN OLUÇ (İstanbul) – Tamamlıyorum. 
Türkiye,
Uluslararası Çocuk Sözleşmesi’ni imzalamış bir ülkedir. Bu imzasına sahip
çıkarak iktidarın da çocuk işçiliğini ve çocuk emeğinin sömürülmesine karşı
adım atması gerektiğini bir kez daha vurgulamak istiyoruz. 
Teşekkür
ediyorum. 
BAŞKAN
– Söz sırası, Cumhuriyet Halk Partisi Grubu adına Grup Başkan Vekili Sayın
Özkoç’ta. 
Buyurun
Sayın Özkoç. 
26.- Sakarya Milletvekili Engin Özkoç’un, Tunceli
kırsalında çıkan çatışmada şehit olan askerlere Allah’tan rahmet dilediğine, 8
Temmuz 2018 tarihinde Çorlu’da yaşanan tren kazasıyla ilgili Ulaştırma
Bakanının, Türkiye Cumhuriyeti Devlet Demiryolları Genel Müdürü ile üst
yönetiminin hiç mi sorumluluğu olmadığına, Anayasa Mahkemesi önünde adalet
arayan Çorlu tren faciasında yakınlarını yitiren ailelere niçin şiddet
uygulandığını öğrenmek istediğine ilişkin açıklaması
ENGİN
ÖZKOÇ (Sakarya) – Teşekkür ediyorum Sayın Başkan. 
Sayın
Başkan, değerli milletvekili arkadaşlarım; şehitlerimiz canımızı yakmaya devam
ediyor. Evlatlarımızın şehit cenazelerinin geliyor olması bütün ülkemizi yasa
boğuyor. Evlatlarımız şehit edilmişlerdir. Şehit edilen evlatlarımızın
ailelerine başsağlığı, milletimize başsağlığı diliyoruz. 
Değerli
Başkanım, değerli milletvekili arkadaşlarım; 8 Temmuz 2018’de Çorlu’da bir tren
kazası oldu. Hemen yukarıda, bizi izleyen sıralarda anneler oturuyor, eşleri
oturuyor. Ayrıldılar mı? Bu annelerden bir tanesi 9 yaşında kaybettiği
evladının resmini üzerinde taşıyor ama acısını yüreğinde taşıyor. Evlatlar, 9
yaşında, 6 yaşında, 12 yaşında evlatlar burada canlarını verdiler. Aradan bir
yıl geçti, bir yıl geçmesine rağmen şu anda mahkemeleri devam eden sadece 4
kişi var; demir yolu bakım müdürü, onarım şefi, onarım memuru, köprüler şefi.
Peki, Ulaştırma Bakanının bu konuda hiç mi sorumluluğu yok? Türkiye Cumhuriyeti
Devlet Demiryolları Genel Müdürünün hiç mi sorumluluğu yok? Türkiye Cumhuriyeti
Devlet Demiryollarının üst yönetiminin hiç mi sorumluluğu yok? Bugüne kadar tek
bir kişi ciddi bir şekilde yargı karşısına çıkarılmamıştır.
(Mikrofon
otomatik cihaz tarafından kapatıldı) 
BAŞKAN
– Devam edelim. 
ENGİN
ÖZKOÇ (Sakarya) – Pamukova’da canımız yandı, Soma’da canımız yandı, Aladağ’da
yurt yangınında canımız yandı, Rabia Naz cinayetinde canımız yandı. Canımız
yanmaya, canlarımız yanmaya devam ediyor.
Bu
anneler, evladını kaybedenler, eşlerini kaybedenler bir yıldan beri sadece
kendi acılarını yaşamıyorlar, bir yıldan beri mücadele ediyorlar, hukuk
mücadelesi veriyorlar, diyorlar ki: “Bizim gibi annelerin canları yanmasın
bundan sonra bu ülkede.” 
Hızlı
tren yapıyorsunuz, trenleri bir an önce devreye sokmaya çalışıyorsunuz ama
bunun tedbirini almıyorsanız ve bu ülkede insanlarımızın ölümüne neden oluyorsa
bunun sorumluluğunu da almak zorundasınız.
(Mikrofon
otomatik cihaz tarafından kapatıldı)
BAŞKAN
– Devam edin.
ENGİN
ÖZKOÇ (Sakarya) – Eğer almazsanız o zaman Türkiye’de adaletten bahsedemezsiniz.

Onlar
nereye sığınmak istediler bugün? Adalete sığınmak istediler. 25 ailenin
yakınları yakınlarının acısıyla birlikte Anayasa Mahkemesinin önüne gidip
Türkiye’ye seslenmek istediler “Bizim gibi hiç kimsenin canı yanmasın, evlatlar
ölmesin.” diye ama bir polis amiri dedi ki: “Milletvekillerini ayırın,
diğerlerini süpürün.” Gaz bombası patladı, 9 yaşındaki çocuğun dedesi baygınlık
geçirdi, hastaneye kaldırıldı. Bunlar terörist mi? Bunlara şiddet uygulamanın
ne anlamı var, ne gereği var? Onlar sadece orada “Türkiye’de bu acılar bir daha
yaşanmasın.” diye seslerini duyurmaya çalışan ölenlerin acılı yakınları.
BAŞKAN
– Tamamlayalım, devam edin.
ENGİN
ÖZKOÇ (Sakarya) – Yazık değil mi? Buradan sesleniyorum: Bu konuda gerçekten
sorumluluğu olan Ulaştırma Bakanının, Türkiye Cumhuriyeti Devlet Demiryolları
Genel Müdürünün, üst düzey yönetiminin ve gerçek suçluların yargı karşısına
çıkarılmasını ve bu acılı ailelere, hiç olmazsa devlet tarafından, hatta
Demiryolları tarafından bugüne kadar gidilip “Başınız sağ olsun.” denmemesini
buradan kınayarak bir an önce bunun da telafi edilmesini rica ediyorum.
Saygılar
sunuyorum. (CHP sıralarından alkışlar)
IV.- BAŞKANLIĞIN GENEL KURULA SUNUŞLARI (Devam)
A) Çeşitli İşler (Devam)
2.- Başkanlıkça, görüşmeleri izlemek üzere Genel Kurulu
teşrif etmiş bulunan Karadağ Parlamentosu Uluslararası İlişkiler ve Göçmenler
Komisyonu Heyeti Grubu Başkanı Andrija Nikolic ve beraberindeki heyete
"Hoş geldiniz." denilmesi
BAŞKAN
– Değerli milletvekilleri, ülkemizi ziyaret etmekte olan Karadağ Parlamentosu
Uluslararası İlişkiler ve Göçmenler Komisyonu Heyeti Grubu Başkanı Andrija
Nikolic ve beraberindeki heyet şu anda Meclisimizi teşrif etmiş bulunmaktadır.
Kendilerine Meclisimiz adına hoş geldiniz diyorum. (Alkışlar)
V.- AÇIKLAMALAR (Devam)
27.- Çanakkale Milletvekili Bülent Turan’ın, Tunceli
kırsalında çıkan çatışmada şehit olan Jandarma Uzman Çavuş Emre Üçkan ile
Jandarma Uzman Çavuş Ökkeş Ede’ye Allah’tan rahmet dilediğine, 12 Haziran Dünya
Çocuk İşçiliğiyle Mücadele Günü’ne, 12 Haziran Urfa’ya şanlı unvanının
verilmesinin 35’inci yıl dönümüne, 5-11 Haziran Çevre Koruma Haftası’na, Sıfır
Atık Mavi Projesi’ne, İstanbul Milletvekili Yavuz Ağıralioğlu’nun yaptığı
açıklamasındaki bazı ifadelerine ve gündeme bağlı kalınarak konuşulması
gerektiğine ilişkin açıklaması
BAŞKAN
- Söz sırası Adalet ve Kalkınma Partisi Grubu adına Grup Başkan Vekili Sayın
Turan’da.
Buyurun
Sayın Turan.
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Ne
yazık ki bugün Tunceli kırsalında PKK’lı teröristlerle çıkan çatışmada Jandarma
Uzman Çavuş Emre Üçkan ve Jandarma Uzman Çavuş Ökkeş Ede’nin şehit haberini
üzülerek aldık. 2 şehit askerimizin dışında 2 de yaralımız var. Aziz
şehitlerimizi rahmetle, minnetle anıyoruz; yaralılarımıza acil şifalar
diliyoruz. Vatan için kahramanca canlarını ortaya koyan aziz şehitlerimize
tekrar Allah’tan rahmet diliyorum.
Sayın
Başkan, değerli milletvekilleri; bugün dile getirildiği üzere Dünya Çocuk
İşçiliği ile Mücadele Günü. Çocuk işçiliği küresel ölçekte olduğu gibi
ülkemizde de yapılan çalışmalara rağmen önemli bir sorun olarak önümüzde
duruyor. Dünyada çalışan çocukların sayıları yıllar içerisinde azalma
göstermekle beraber günümüzde maalesef 152 milyon çocuk işçisi olduğu
zikredilmekte. 
Burada
tüm ülke yönetimleriyle beraber Birleşmiş Milletler ve UNICEF’e de büyük sorumluluklar
düşmekte. Çocuk ve gençlerin korunması hususu öncelikli olarak Anayasa’da
güvence altına alınmış, ülkemizde çocuk işçiliğiyle mücadeleye yönelik
düzenlemeler yapılmış, büyük oranda da başarı sağlanmıştır. Ülkemizde 2018 yılı
Çocuk İşçiliği ile Mücadele Yılı ilan edilmiş;, ilgili bakanlıklarımız, sosyal
taraflar ve ILO Türkiye Ofisi tarafından Çocuk İşçiliği ile Mücadele Ortak
Deklarasyonu imzalanmıştır. Bir insanlık ayıbı olan çocuk işçiliğine karşı
mücadeleye devam edeceğimizi ifade etmek istiyorum. 
Sayın
Başkan, değerli milletvekilleri; bugün, Meclisimiz tarafından kadim tarihe ve
doğal güzelliklere sahip, “peygamberler şehri” olarak anılan Urfa’ya “şanlı”
unvanının verilmesinin 35’inci yılı. Şanlıurfa’mıza Gazi Meclisimizin bu unvanı
vermesinin 35’inci yılını kutluyorum, Şanlıurfalı hemşehrilerimize selam ve
sevgilerimi iletiyorum.
(Mikrofon
otomatik cihaz tarafından kapatıldı) 
BAŞKAN
– Devam edelim.
BÜLENT
TURAN (Çanakkale) – Sayın Başkan, değerli milletvekilleri; bu hafta
biliyorsunuz Çevre Koruma Haftası. Doğal kaynakların giderek azaldığı ve
dünyanın pek çok bölgesinde çevre kirliliğinin büyük sorun teşkil ettiği
günümüzde doğayı, denizi ve çevreyi koruma konusu çok önemli bir gündem olarak
önümüzde durmakta. Çevreyi korumak geleceği korumaktır. “On yedi yıllık
iktidarı 25 kuruşluk poşet yıkacak.” gibi amiyane ifadelerle bu konuları
ciddiyetsizce değerlendirmek hepimizi üzmekle beraber poşet kullanımındaki
azalma hepimizi memnun etti, mutlu etti. 
Dün
Saygıdeğer Emine Erdoğan Hanımefendi’nin katılımıyla Çevre ve Şehircilik
Bakanlığımızca yürütülen -DenizTemiz Derneğinin iş birliğiyle- deniz
kirliliğinin önlenmesi amacıyla hayata geçirilen Sıfır Atık Mavi Projesi
tanıtım toplantısı gerçekleştirildi. Bu farkındalık oluşturan projede emeği geçen
tüm katılımcıları kutlamak istiyorum. 
(Mikrofon
otomatik cihaz tarafından kapatıldı)
BAŞKAN
– Devam edelim. 
BÜLENT
TURAN (Çanakkale) – Sayın Başkan, değerli milletvekilleri; sizin nezaketinizle,
takdirinizle, gündemde ve tüzükte olmamasına rağmen her gün grup başkan
vekillerine yerinden söz verme âdeta bir teamül hâline geldi. Bundan keyif
alıyoruz. Ancak bu teamül, zaten tüzük gereği olan maddeler, kürsüde konuşma
hakları olmasına rağmen gündeme geçerken yerinden söz verilmesi o günün
gündemine ilişkin vurguda bulunmak, hatıramız varsa canlı tutmak, anılacak gün
varsa bunu hatırlamak için bir söz imkânı. Bunu tüm guruplarımız keyifle
değerlendiriyor. Ancak az önce daha cümleye başlarken “AK PARTİ’ye
sataşıyorum.” diye başlamanın bu gündem ve nezaketinizin çok dışında olduğunu
maalesef üzülerek takip ettim. Bunu burada polemik konusu yapıp saatlerce
tartışabiliriz ama bu gündem dışı konuşmanın, yani grup başkan vekillerinin
yerinde konuşmasının…
(Mikrofon
otomatik cihaz tarafından kapatıldı) 
BAŞKAN
– Devam edelim. 
BÜLENT
TURAN (Çanakkale) - …tekrar sizin uyarınız doğrultusunda gündeme bağlı olarak
konuşulmasını hatırlatmanızı talep ediyorum sizlerden. 
Sayın
Başkan, Binali Bey’in ifade ettiğini güya üzülerek söyleyen arkadaşlarımızın,
Binali Bey’in ısrarla altını çizerek “Ben üniter yapıya saygı duyan bir
insanım. AK PARTİ’nin ‘Tek millet, tek bayrak, tek devlet, tek vatan.’ diyen
felsefesini bilen insanım.” demesine rağmen, tarihî atıfla yaptığı, hatta Gazi
Mustafa Kemal’in vurgusuna yaptığı, hatta Meclis zabıtlarında olduğunu ifade
ettiği konuşmasını bugün bir siyasal polemik gibi buraya taşımalarının gündem
ve nezaket dışında olduğunu ifade etmek istiyorum Sayın Başkanım.
Onun
dışında, eğer bu kadar hassassa arkadaşlarımız, bu konudan, ifadesinden eğer bu
kadar rahatsızlarsa, madem Binali Bey’in bu tarihî atıfla kullanmış olduğu
ifadeden rahatsızlarsa şunu deme hakkımız doğar: Keşke Sayın Ağıralioğlu Binali
Bey’e duyduğu hassasiyetin daha ötesini kendi ortaklarının…
(Mikrofon
otomatik cihaz tarafından kapatıldı)
BAŞKAN
– Buyurun.
YAVUZ
AĞIRALİOĞLU (İstanbul) - Ortak?
DURSUN
MÜSAVAT DERVİŞOĞLU (İzmir) – Bizim ortağımız yok ki.
BÜLENT
TURAN (Çanakkale) – …“Batıda Tayyip Erdoğan’a kaybettireceğiz, kürdistanda
kazanacağız.” ifadesine de gösterseydi. (AK PARTİ sıralarından alkışlar) 
MUHAMMET
NACİ CİNİSLİ (Erzurum) – Yine iftira atıyorsun! Yine iftira atıyorsun! Her
zaman yaptığını yapıyorsun.
BÜLENT
TURAN (Çanakkale) - Bunu ben samimiyetten uzak olarak, gündeme yakışmayan bir
yaklaşım olarak düşünüyorum. Nezakete tekrar davet ediyorum. Bu konuşma
hakkımız kürsüde olabilir ama yerinden olduğunda grup başkan vekillerini asgari
nezakete ve İç Tüzük’e davete sizi davet ediyorum Sayın Başkanım.
YAVUZ
AĞIRALİOĞLU (İstanbul) – Mecburen cevap vereceğim.
II.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün,
Türkiye Büyük Millet Meclisinin her konunun özgürce konuşulabildiği bir
platform olduğuna ilişkin konuşması
BAŞKAN
– Şimdi, değerli arkadaşlarım, Türkiye Büyük Millet Meclisi her konunun özgürce
konuşulabildiği bir platformdur. Özellikle sayın grup başkan vekillerimizin
konuşmalarında parti tüzel kişiliğini temsil etme hüviyetlerini de göz önünde
tutarak…
DURSUN
MÜSAVAT DERVİŞOĞLU (İzmir) – Keşke…
BAŞKAN
- …bugüne kadarki uygulamalarımda olduğu gibi her birinin konuşmalarını
sürelerini aşmak kaydını da daha da fazla ilerleterek olanak sağlamaya özen
gösterdim. Ben arzu ediyorum ki Türkiye’de kavga değil konuşma olsun. Bence
konuşarak anlaşılabilir ve Meclis de zaten bunun yeridir. Bu nedenle, sayın
grup başkan vekillerinin konuşmalarına benim müdahale etmem söz konusu olamaz,
hiçbiriniz için böyle bir şey söz konusu değildir. Yani ben bunları bütün
partiler adına kendi adıma saygısızlık kabul ederim. Ama dile getirilen konularda
herkesin cevap hakkı her zaman söz konusudur. 
Sayın
Ağıralioğlu, konu fazla uzamadan birkaç cümleyle katkı yaparak kapatırsanız
sevinirim. Cevap hakkı doğarsa da yine söz veririm. (CHP ve İYİ PARTİ
sıralarından alkışlar) 
V.- AÇIKLAMALAR (Devam)
28.- İstanbul Milletvekili Yavuz Ağıralioğlu’nun,
Çanakkale Milletvekili Bülent Turan’ın yaptığı açıklamasındaki bazı ifadelerine
ve Türkiye Cumhuriyeti devletinin millî bir devlet olduğuna, sınırlarının,
adının belli olduğuna ilişkin açıklaması
YAVUZ
AĞIRALİOĞLU (İstanbul) - Sayın Başkanım, “Tarihi kaynaklarıyla konuşmak” diye
geçiştirilemeyecek bir hatadır bu. Eğer “Zamanında böyle kullanılıyordu.” diye
cümle kuruyorsanız Konstantinopol üzerinden Rumluk imasını, Yunanlılık imasını
da yapamazsınız o zaman, bin yıl da “Konstantinopol” dendi. İstanbul’un fethine
dair böyle bir cümle kullananımız yoktur. Bizim içimizde, İstanbul’da,
İstanbul’a “Kostantinopol” deme heveslisi bir tane adam yoktur ama ona rağmen,
kelimenin lafzından daha fazlasını ima ederek “İstanbul’da yirmi iki gün kaldı,
İstanbul’u Konstantinopol yapmak isteyenlere.” cümlesinin arkasındaki
Yunanlılık iddiasını da konuşamazsınız. Normalde, Efendimiz’in, fethine dair
hadisinin üzerinde de “İstanbul” kelimesi geçmiyor biliyorsunuz
“Konstantiniyye” geçiyor, madem öyle. Kullanabiliyor muyuz? Kullanamıyoruz.
Dolayısıyla, imparatorluk terminolojisi başka bir şeydir. İmparatorluk,
zamanında “Kürdistan”, “Lazistan” her türlü ilaveleri koyabileceğiniz
“Konstantinopol” diyebileceğiz zamanlar yaşadı. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Ağıralioğlu.
YAVUZ
AĞIRALİOĞLU (İstanbul) – İstanbul’da Fatih Sultan Mehmet aynı zamanda kendisini
“Roma’nın kayseri” olarak bile andı, “Rum kayseri” olarak bile andı. Biz
“Mevlâna Celâlettin Rûmi” derken Mevlâna’ya Yunanlılık imasında mı bulunuyoruz?
Bulunmuyoruz. Söz ile sözün bağlamı arasındaki kastı koparmamak lazımdır.
Dolayısıyla,
bizim bugün hassasiyet gösterdiğimiz yer şurasıdır: Türkiye Cumhuriyeti devleti
millî bir devlettir, sınırları bellidir, adı bellidir. “Türkiye Cumhuriyeti
devletinin içerisinde ‘kürdistan’ denilemez.” cümlesini Cumhurbaşkanına
hatırlatın, bize değil. Cumhurbaşkanına hatırlatacaksınız, bize değil.
Cumhurbaşkanı “kürdistan” diyenlere sınır ötesinden yer gösterdi. Aradan on beş
gün geçti… Bu arada, cümle olarak kurduğu, hassasiyet olarak taşıdığı şeye
katılarak söylüyorum; Binali Bey’e hatırlatması gerekiyor bu hassasiyeti AK
PARTİ Grup Başkan Vekilinin, bize değil.
Dolayısıyla
millî devletin kendisini ifade etmek için, sınırlarını ifade etmek için
kullanacağı dil bellidir. Madem öyle, Dersim’e de itiraz etmeyin; Dersim’e de
itiraz etmeyin, o da eskiden kullanılıyordu. 
(Mikrofon
otomatik cihaz tarafından kapatıldı) 
BAŞKAN
– Teşekkürler.
YAVUZ
AĞIRALİOĞLU (İstanbul) – Tamamlıyorum Başkanım. 
Dolayısıyla
arkadaşlar, işinize geldi mi tarihî vesikalar, işinize gelmedi mi
zihinlerinizdeki kirlenmişliğin tezahürü cümleleri lütfen dikkatle kullanın.
İkincisi:
Bizim müttefikimiz falan değil. Bizim Cumhuriyet Halk Partisiyle müşterek
adayımızdır Ekrem İmamoğlu, seçim beraberliğimizin adayıdır. Bizim ittifak
unsurlarımızdan biri HDP değildir. 
BAŞKAN
– Teşekkürler.
YAVUZ
AĞIRALİOĞLU (İstanbul) – Dolayısıyla, ortağınız mortağınız diye mevzuyu
Bayburtlular gibi kalaklamayın lütfen. Dolayısıyla, lütfen, sizi bu anlamda
ithamlarınız ile kastınız arasında bir ciddiyete davet ediyorum. (İYİ PARTİ
sıralarından alkışlar) 
BAŞKAN
– Teşekkür ediyorum Sayın Ağıralioğlu.
Sayın
Turan, sizin de elbette buna bir cevap verme hakkınız var, buyurun.
29.- Çanakkale Milletvekili Bülent Turan’ın, İstanbul
Milletvekili Yavuz Ağıralioğlu’nun yaptığı açıklamasındaki bazı ifadelerine
ilişkin açıklaması
BÜLENT
TURAN (Çanakkale) – Sayın Başkan, kıymetli grup başkan vekili herhâlde
dinleyemedi konuşmamı. Ben içerikten, esastan ziyade usulden bahsettim. Diyorum
ki: Grup başkan vekillerine gündeme başlarken verdiğiniz söz, gündemin o günkü
özel anlamıyla ilgili. Bugün şehitlerimiz var onu andık, bugün Pençe Harekâtı
var onu andık, bugün Çocuk İşçiliği ile Mücadele Günü onu andık, bugün Urfa’ya
özel statü verilmiş onu andık, bugün Çevre Koruma Haftası onu andık, bunlar
için konuşuyoruz. Askerlik Yasası’yla ilgili binlerce genç bizi bekliyor,
Meclisin gündemi var. Siyasi polemiklerden bıktık artık. Aynı polemikleri, aynı
tartışmaları her gün yapmanın kimseye faydası yok. Bırakın gündeme geçelim
diyorum. Eğer bu konuyla ilgili tartışmak istiyorsa, örneğin İYİ PARTİ Süleyman
Soylu’yla ilgili bir önerge vermiş, benzer bir önergeyi Binali Bey için verir
bunu tartışırız, bundan korkmayız, çekinmeyiz ama nezaket şudur ki gündemle
ilgili biz bir alanda kalıyoruz.
(Mikrofon
otomatik cihaz tarafından kapatıldı)
BAŞKAN
– Buyurun. 
BÜLENT
TURAN (Çanakkale) - Bu gündemi sabote edercesine konuşma yapıyor olmanın ne
partiye ne ülkeye ne Meclise faydası var. Bir daha diyorum, burada saatlerce o
tartışmalar niçin var diye çok tartışabiliriz ama mademki İçişleri Bakanımız
hakkında önerge vermişler, versinler bir önerge de diğer konuyla ilgili
tartışalım. Ama “Benim aklıma esti, AK PARTİ’ye sataşıyorum, bunu ortaya
atıyorum.” demenin hiçbir siyasi nezaketle bağdaşır tarafı yok, topluma faydası
yok Sayın Başkan. (AK PARTİ sıralarından alkışlar)
BAŞKAN
– Peki, teşekkür ederim.
II.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün,
Çorlu tren kazasında yakınlarını yitiren ailelerin Anayasa Mahkemesinin önünde
maruz kaldıkları polis müdahalesiyle ilgili konuyu araştıracağına ilişkin
konuşması
BAŞKAN
– Değerli milletvekilleri, az önce konuşmalar sırasında üzülerek öğrendiğim bir
konuyla ilgili… Çorlu’daki tren kazasında yakınlarını kaybedenlerin Anayasa
Mahkemesi önünde saldırıya uğradığına dair bilgiler verildi. O konuda, bu
konuyu bilen arkadaşlarımız, gören arkadaşlarımız ara verdiğim zaman beni
bilgilendirirlerse ben o konu üzerinde gerekli bir araştırmayı yapmak isterim. 
MAHMUT
TOĞRUL (Gaziantep) – Hasankeyf’le de ilgili yaparsanız Sayın Başkanım. 
BAŞKAN
– Elbette. 
Değerli
arkadaşlar, şimdi gündeme geçiyoruz. 
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 12/6/2019 tarihinde İYİ PARTİ
Grup Başkan Vekili İstanbul Milletvekili Yavuz Ağıralioğlu tarafından, İçişleri
Bakanı Süleyman Soylu’nun seçim meydanlarında kullandığı ayrıştırıcı ve tahrik
edici ifadelerin görev tanımı içinde yer alan milletin bölünmez bütünlüğünü ve
genel ahlakı korumak ilkeleriyle çelişmesi, son yıllarda artan asayiş olayları
ve vatandaşlarımızın huzur içerisinde yaşaması için güven ortamının hızla tesis
edilmesi amacıyla İçişleri Bakanının görev ve yetkilerini yerine getirmemesinin
nedenlerinin araştırılması amacıyla verilmiş olan Meclis araştırması
önergesinin ön görüşmelerinin, Genel Kurulun 12 Haziran 2019 Çarşamba günkü
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 12/06/2019 Çarşamba günü (Bugün) toplanamadığından, grubumuzun aşağıdaki
önerisinin, İç Tüzük’ün 19'uncu maddesi gereğince Genel Kurulun onayına
sunulmasına saygılarımla arz ederim.
 Yavuz
Ağıralioğlu
 İstanbul
 Grup
Başkan Vekili
Öneri:
İstanbul
Milletvekili ve İYİ PARTİ Grup Başkan Vekili Yavuz Ağıralioğlu tarafından
"İçişleri Bakanı Sayın Süleyman Soylu'nun seçim meydanlarında kullandığı
ayrıştırıcı ve tahrik edici ifadelerin görev tanımı içinde yer alan 'milletin
bölünmez bütünlüğünü ve genel ahlakı korumak' ilkeleriyle çelişmesi, son
yıllarda artan asayiş olayları ve vatandaşlarımızın huzur içerisinde yaşaması
için güven ortamının hızla tesis edilmesi amacıyla İçişleri Bakanının görev ve
yetkilerini yerine getirmemesinin nedenlerinin araştırılması” maksadıyla
12/06/2019 tarihinde Türkiye Büyük Millet Meclisi Başkanlığına verilmiş olan
Meclis araştırma önergesinin diğer önergelerin önüne alınarak görüşmelerin
12/06/2019 Çarşamba günkü birleşimde yapılması önerilmiştir.
BAŞKAN
– Teşekkür ederim.
Şimdi,
önerinin gerekçesini açıklamak üzere öneri sahibi İYİ PARTİ Grubu adına Muğla
Milletvekilimiz Sayın Metin Ergun…
Süreniz
beş dakika Sayın Ergun. (İYİ PARTİ sıralarından alkışlar) 
İYİ
PARTİ GRUBU ADINA METİN ERGUN (Muğla) – Sayın Başkan, değerli milletvekilleri;
Tunceli’de hain saldırı sonucu şehit olan 2 askerimize Allah’tan rahmet,
yaralanan 2 askerimize de acil şifalar dileyerek sözlerime başlamak istiyorum. 
Anayasa’nın
98’inci, İç Tüzük’ün 104 ve 105’inci maddeleri doğrultusunda verdiğimiz Meclis
araştırma önergesi için söz almış bulunuyorum, yüce heyetinizi saygıyla
selamlıyorum. 
Sayın
milletvekilleri, bizim toplumsal algımızda Dışişleri, Millî Savunma ve İçişleri
gibi bazı bakanlıklar günlük siyasetten ve onun getirmiş olduğu çekişmelerden
ari kurumlar olarak algılanır. Yani milletimiz bu kurumları, tırnak içerisinde,
daha bir devlet olarak görür ve ona göre yaklaşır. Dolayısıyla söz konusu
kurumları idare eden bakanlar da siyasetin günlük mevzularından ziyade
Türkiye’yi genel olarak ilgilendiren konularda değerlendirmelerde bulunurlar,
siyasi polemikten kaçınırlar; belgelere dayalı, rasyonel ifadeler kullanılır.
Bu anlayışla da kurumlar idare edilir. Devlet hafızamız ve tarihimiz bunu böyle
söylemektedir. Bu yönetim anlayışı ve oluşturduğu toplumsal algı son döneme
kadar böyleydi.
Ancak
son dönemde bu anlayıştan uzaklaşılmıştır. İlgili bakanlar, özellikle de
İçişleri Bakanı âdeta günlük siyasetin propaganda şefi hâline gelmiş
durumdadır. İçişleri Bakanı olarak atanmış olan Süleyman Soylu, bildiğiniz gibi
uzun zamandır yetki ve görevlerinin dışına çıkarak göreviyle çelişen ve
toplumsal gerginliği körükleyen bir politika yürütmektedir. Asıl görevi asayişi
ve toplumsal huzuru sağlamak olan Soylu, özellikle 23 Haziranda yeniden
yapılacak olan İstanbul seçimi sürecinde her geçen gün ayrıştırıcı söylemlerine
bir yenisini daha eklemektedir. Bir devlet adamına yakışmayacak üslup ve
tarzıyla sergilediği nefret söylemlerini belediye başkanlığı seçimleri için bir
araç hâline getirmiştir. Yaptığı açıklamalar, bırakın siyasal nezaketi ve
devlet adamlığı ciddiyetini, en temel değerleri bile yok sayar durumdadır. Son
dönemde yeniden yükselişe geçen terör olayları ve vatan toprağına düşen
şehitlerimizin artması, Sayın Bakanın görevini layıkıyla yapamadığının en somut
göstergesidir. Sadece PKK terör örgütüyle mücadelede değil, Süleyman Soylu’nun
geçmişte öve öve bitiremediği FETÖ terör örgütüne karşı bugün verilen
mücadelede de gereken başarının elde edilmediği açıktır. 15 Temmuz hain darbe
girişimi üzerinden dört yıla yakın bir süre geçmesine rağmen örgütün siyasi
ayağı açığa çıkarılmamış, FETÖ’ye destek veren bazı üst düzey yöneticiler, iş
adamları ellerini kollarını sallayarak ülkemizden kaçabilmişlerdir. 
Soylu’nun
başarısız olduğu ve görevini yerine getiremediği bir başka konu ise
uyuşturucuyla mücadele meselesidir. Avrupa Uyuşturucu ve Uyuşturucu Bağımlılığı
İzleme Merkezine göre, Türkiye uyuşturucu kaçakçıları tarafından kullanılan
önemli bir transit ülke hâline gelmiştir. Son resmî istatistiklere göre,
Türkiye’de 2017 yılında uyuşturucudan ölenlerin sayısı 941’dir. Yani aşırı doz
ölümlerinde 2017 yılında 2011 yılına oranla yüzde 800 üzerinde bir artış
görülmektedir. Sayın Bakan seçim gezileri yaparken sokaklar uyuşturucu
satıcılarının yuvası olmuş, gençlerimiz, hatta çocuklarımız uyuşturucu
satıcılarının açık hedefi hâline gelmiştir.
2010
ve özellikle 2017 Anayasa değişiklikleriyle birlikte yeni bir yönetim şekli
ortaya çıkmıştır Türkiye’de. Bu yeni sistem sonu “okrasi” ile biten hiçbir
terime uymamaktadır. Bu sisteme en uygun terim “keyfokrasi” olsa gerektir.
Çünkü bu yeni sistemde idare ve hukuk göreceli hâle gelmiştir, hukuk idareyi
sınırlamaktan çıkmış ve artık siyaset hukuku sınırlamaya başlamıştır. Bunun
örneklerinden biri, Saadet Partisi Genel Başkanı Sayın Temel Karamollaoğlu’nun
yaşadığı son pasaport krizidir.
BÜLENT
TURAN (Çanakkale) – Yalanlandı o.
METİN
ERGUN (Devamla) – Sayın Karamollaoğlu siyasi tavrından dolayı mahkeme kararı
olmaksızın âdeta cezalandırılmak istenmiştir.
İLYAS
ŞEKER (Kocaeli) – Nüfus ve Vatandaşlık Genel Müdürlüğü yalanlandı onu,
yalanladı.
METİN
ERGUN (Devamla) – Sayın Saadet Partisi yetkilileri de açıklama yaptı aynı
şekilde.
ADNAN
GÜNNAR (Trabzon) – Ama yalanlandı o.
BAŞKAN
– Değerli arkadaşlar, konuşmacıya müdahale etmeyelim.
İLYAS
ŞEKER (Kocaeli) – Ama yalanlandı.
SALİH
CORA (Trabzon) – İngiliz pasaportu varsa ona olabilir. 
BAŞKAN
– Arkadaşınız konuşacak zaten bu konuda, bir bekleyin lütfen.
Buyurun,
devam edin.
METİN
ERGUN (Devamla) – Bir memleket ya zulümle yönetilir ya da ilimle. 
(Mikrofon
otomatik cihaz tarafından kapatıldı)
BAŞKAN
– Devam edin.
METİN
ERGUN (Devamla) – Yönetimin ilmi kamu hukuku çerçevesinde kalmaktır.
Demokrasilerde vatandaşın hakları kendisi tarafsız ve bağımsız olan ama
yöneticiyi sınırlayan hukukla korunur. Hukukla sınırlanmayan yönetim anlayışı
demokratik değildir ve milletin temel hak ve özgürlüklerini ortadan kaldıracağı
gibi yönetimin de meşruiyetini zedeler. Bundan dolayı iyi yönetim ancak hukukla
sınırlanarak ve denetlenerek ortaya çıkar yani kuvvetler ayrılığıyla mümkündür.

Sayın
milletvekilleri, bu gerekçelerle, İYİ PARTİ Grubu olarak vermiş olduğumuz
Meclis araştırması önergesine desteğinizi bekler, yüce heyetinizi saygıyla
selamlarım. (İYİ PARTİ sıralarından alkışlar)
BAŞKAN
– Öneri üzerinde söz isteyen, Cumhuriyet Halk Partisi Grubu adına Artvin
Milletvekilimiz Sayın Uğur Bayraktutan. 
Süreniz
üç dakika Sayın Bayraktutan. 
Buyurun.
(CHP sıralarından alkışlar)
CHP
GRUBU ADINA UĞUR BAYRAKTUTAN (Artvin) – Teşekkür ediyorum Sayın Başkan.
Sayın
Başkan, değerli milletvekilleri; yüce heyetinizi saygıyla selamlıyorum..
Bugün
Süleyman Soylu hakkında İYİ PARTİ Grubunun verdiği araştırma önergesi üzerine
CHP Grubu adına söz aldım. Sözlerimin başında şöyle ifade ediyorum: Bir bakan
nasıl tarif edilir? Yapması gerekenleri yapmayan, yapmaması gerekenleri yapan
bir bakan profiliyle karşı karşıyayız değerli arkadaşlarım.
Sözlerimin
başında, daha yeni Tunceli’de 2 vatan evladını, 2 Mehmetçik’imizi şehit verdik,
şehitlerimizi rahmetle anıyorum, bu saldırıdan yaralı olarak kurtulan 2
askerimiz var, onlara acil şifalar diliyorum.
Değerli
arkadaşlarım, bir ülkede İçişleri Bakanının yapması gereken şehit gelmemesini
sağlamaktır, şehit cenazelerinin bu ülkede olmamasıdır, bunun olması gerekir.
Bir İçişleri Bakanı şehitler geliyorken, hele de son bir ayda 30 şehit gelmiş
iken bir “tweet” atıyorsa… Değerli arkadaşlarım, İçişleri Bakanı “tweet”
atmayacak. İçişleri Bakanı şehit cenazeleri gelmesin diye mücadele edecek. 
“Tweet”
şu, diyor ki: “Ben tıraşımı Yunanistan’da olmuyorum, Türkiye'de oluyorum,
Mahmut ustaya oluyorum.” Değerli arkadaşlarım, biz İçişleri Bakanının kime
tıraş olduğuyla ilgilenmiyoruz. Biz diyoruz ki: Şehit cenazeleri başında
hamaset yapmak kolay. Biz diyoruz ki: Şehit cenazeleri başında her türlü
sözleri söylemek kolay, mühim olan onları buraya getirmemek değerli arkadaşlarım.

Ne
diyoruz? 3600’le alakalı bir problem var. Polis teşkilatı diyor ki: 3600’ü
verin kardeşim. Ne yapıyorsunuz? Hiçbir şey yapmıyoruz. 3600’la alakalı niye
vermiyoruz güvenlik teşkilatına? Askere, polise bu 3600’le alakalı
iyileştirmeyi niye sağlamıyoruz değerli arkadaşlarım?
Tabutların
başına geçince diyoruz ki: “Bu çocuklar cennete gidiyor.” Tamam, onların
ölülerine göstermiş olduğunuz ilgiyi dirilerine de gösterin diyoruz değerli
arkadaşlarım yüce Parlamentoda. Öncelikle bunu söylüyorum.
Değerli
arkadaşlarım, geçen hafta içerisinde Sayın İmamoğlu benim seçim bölgeme doğru
geldi, Karadeniz’de geziler yaptı. Trabzon’daki mitinge Sayın Bakan “photoshop”
dedi. Diyoruz ki: Mitinge gösterdiği ilgiyi başka şeylere de göstersin. Bu
terörün bitmesi konusunda gerekli ilgi ve alakayı göstersin, değerli
arkadaşlarım.
Bakın,
Ordu’da VIP salonunda bir olay yaşandı, Ordu’da VIP salonundan geçişle alakalı
ciddi bir problem yaşandı. Problemli bir vali var. Valinin kendi kafasına göre
bunu yapması mümkün değil. Ordu’da bu talimatı veren… Bakın hepimiz
milletvekiliyiz. Ben VIP salonuna gittiğim zaman yanımda, refakatimde olan
herhangi bir vatandaş oluyor, geçiyorum. Ordu Valisine talimat veriliyor. Kim
veriyor bu talimatı? İçişleri Bakanı.
Saygıdeğer
arkadaşlarım, Ordu Havaalanı’nın adını değiştirin. “Or-Gi Havaalanı, Ordu
Giresun Havaalanı” filan diye boş verin, adını “Süleyman Soylu Havaalanı”
yapın. Babasının havaalanı mıdır ki oraya kim girecek kim çıkacak diye bununla
alakalı talimat veriyor? (CHP ve İYİ PARTİ sıralarından alkışlar)
Değerli
arkadaşlarım, İçişleri Bakanı güvenliği sağlayan bir bakan olmalıdır. İçişleri
Bakanı, bu ülkeyle alakalı ciddi bir güvenlik sorunudur. 
Bakın,
ne yapıyor? İYİ PARTİ’nin Sayın Genel Başkanıyla alakalı hakaretlerde
bulunuyor, onu küçümsüyor; o bana düşmez, İYİ PARTİ’nin milletvekilleri bunu
savunurlar. Ne diyor? “Stajyer İçişler Bakanı.” 
Buradayken
oraya bağırıyor, oraya geçince buraya bağırıyor. (İYİ PARTİ sıralarından
alkışlar)
Demokrat
Partinin Genel Başkanı olduğu zaman Artvin’e geldiğinde iyi hatırlıyorum. Sayın
Tayyip Erdoğan’a benim olduğum yerde “Cibali Karakolunun başkomiserisin.” diyordu,
arkadaşlar. Öyle diyordu, o taraftayken size böyle bağırıyordu, şimdi buradan
öbür tarafa doğru öyle bağırıyor.
Bunları
niye söylüyorum? 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Bayraktutan.
UĞUR
BAYRAKTUTAN (Devamla) – Sözlerimi bitiriyorum.
Bunun
siyasette bir karşılığı var ama onu aldığım terbiye gereği demek istemiyorum. 
Sözlerimi
bitiriyorken şunu söylüyorum: İçişleri Bakanı bir güvenlik sorunudur. İYİ
PARTİ’nin önerisini yürekten destekliyoruz.
Sözlerimi
bitiriyorken de şöyle söylüyorum: Siyasette bu dönekliğin bir karşılığı var.
Güneşin etrafında dünya dönüyor değerli arkadaşlarım. Dünya kendi etrafında
yirmi dört saatte, güneşin etrafında üç yüz altmış beş günde dönüyor. Allah’tan
güneşin etrafında dönen dünya. Eğer güneşin etrafında Sayın İçişleri Bakanı
Süleyman Soylu dönüyor olsaydı, emin olun üç yüz altmış beş günde 365 kere
dönerdi, değerli arkadaşlarım.
Yüce
heyetinizi saygıyla selamlıyorum. (CHP ve İYİ PARTİ sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, konuya ilişkin az sonra konuşmacımız zaten
cevap verecek ancak şu konuyu düzeltmek isterim: Israrla, gündemde olan
“Efendim, yanında vekil varsa oradan geçebilir.” iddiası -çok zor değil,
yönetmeliklere bakılsın- doğru bir yaklaşım değil. (İYİ PARTİ sıralarından
gürültüler) 
İBRAHİM
HALİL ORAL (Ankara) – Bülent, sen bir de güneşin etrafında…
BAŞKAN
– Değerli arkadaşlar, lütfen laf atmayalım.
BÜLENT
TURAN (Çanakkale) – “Uçak manifestosu” diye bir belge var, uçağa kim binecekse
bu liste bir defa verilir. Bu listede 14 kişinin içerisinde CHP adayıyla
beraber hiçbir vekil yok. Dolayısıyla uçağa binecek kimseler içerisinde vekil
veya VIP kullanacak kişi yoksa oradan geçmemek bir yasal düzenleme. 
YAVUZ
AĞIRALİOĞLU (İstanbul) – Ayıptır ya!
BÜLENT
TURAN (Çanakkale) – Bunu böyle ısrarla bir polemik konusu…
ŞENOL
SUNAT (Ankara) – Ayıp, ayıp!
ATİLA
SERTEL (İzmir) – Nasıl yok ya? Seyit Torun var yanında.
BÜLENT
TURAN (Çanakkale) – Her şeyi biliyorsunuz arkadaşlar!
BAŞKAN
– Sayın Turan… Sayın Turan, lütfen Genel Kurula, bana dönerek hitap ediniz.
Sayın
Sertel, lütfen…
BÜLENT
TURAN (Çanakkale) – Arkadaşlar, dünyanın en zor işi her şeyi… 
ATİLA
SERTEL (İzmir) – Genel Başkan Yardımcısı var, Necati Tığlı var, 4 tane
milletvekili var orada. 
BÜLENT
TURAN (Çanakkale) – Ben size anlatıyorum arkadaşlar, dinlemeyenle işim yok. 
ATİLA
SERTEL (İzmir) – Ya, 4 milletvekili var, 4. 
BAŞKAN
– Siz bana doğru dönün.
BÜLENT
TURAN (Çanakkale) – Diyorum ki: Arkadaşlar, CHP’nin adayı Ordu’ya VIP’den
geçerken bir manifesto listesi var. Uçağa…
ATİLA
SERTEL (İzmir) – 4 tane milletvekili var. 
BÜLENT
TURAN (Çanakkale) – Ya bir dur, gözünü seveyim ya!
BAŞKAN
– Sayın Sertel, lütfen… Değerli arkadaşlar, bir grup başkan vekili konuşuyor
değerli arkadaşlar, lütfen, bakın…
BÜLENT
TURAN (Çanakkale) – Sayın Başkan, arkadaşa vereceğim, Sayın Sertel’e.
BAŞKAN
– Siz anlatın, ben duyuyorum, bütün Genel Kurul duyuyor zaten.
Buyurun.
ATİLA
SERTEL (İzmir) – Sende kalsın o, ben biliyorum olayı. 
BÜLENT
TURAN (Çanakkale) – Uçağa bineceklerin listesi önceden bildirilir. Bunun
güvenlik gerekçesi vesaire var. 
ATİLA
SERTEL (İzmir) – Ya, bırakın Allah aşkına!
BÜLENT
TURAN (Çanakkale) – Uçağa binecek o “manifesto” diye ifade edilen liste 14
kişi. CHP adayının şoförü var, koruması var, o var, bu var, vekil yok. Bu bir.
ATİLA
SERTEL (İzmir) – Nasıl yok ya?
YAVUZ
AĞIRALİOĞLU (İstanbul) – Ebru Gündeş’in geçtiği VIP’den mevzu ettiğiniz şeye
bak! Allah’ınızı severseniz ya!
BÜLENT
TURAN (Çanakkale) – Çok meraklılarsa VIP’den geçsinler, başka bir şey. 
ŞENOL
SUNAT (Ankara) – Zarrab’ın eşi nasıl gitti?
ATİLA
SERTEL (İzmir) – Siz geçin ya, siz kullanıyorsunuz orayı. 
BÜLENT
TURAN (Çanakkale) – O bizim işimiz değil, fakat yalanla, yanlışla bu iş olmaz. 
ATİLA
SERTEL (İzmir) – Bütün AKP’nin ilçe başkanları biniyor kardeşim. 
BÜLENT
TURAN (Çanakkale) – Ayrıca, tutanak da elimde var, onu da size göstereceğim.
Tutanakta CHP adayının hakaretlerinin yanında, ilgili CHP’lilerin de ısrarla
çok ağır küfürleri var. 
İLHAMİ
ÖZCAN AYGUN (Tekirdağ) – CHP adayı kim?
DURSUN
MÜSAVAT DERVİŞOĞLU (İzmir) – Millet İttifakı adayı.
BÜLENT
TURAN (Çanakkale) – Şu an İstanbul seçimi olduğundan dolayı ısrarla CHP
adayının adı öne çıkıyor.
BAŞKAN
– Tamamlayalım.
BÜLENT
TURAN (Çanakkale) – Fakat CHP’nin vekillerini daha edepli, daha nezaketli
olmaya davet ediyorum. O konuşmada -çok çok özür dileyerek söylüyorum- “Falanca
yerden kan alırız.” gibi iğrenç ifadelerin olduğu bir gerçek var. O tutanağı
okumadan, o yazıya bakmadan, manifestoyu incelemeden ezbere aynı laflarla bir
iş yapmak yanlış.
ATİLA
SERTEL (İzmir) – Tuttuğunuz tutanak da yalan ya!
BÜLENT
TURAN (Çanakkale) – Bir yanlış daha söyleyeyim Sayın Başkan: “İstanbul’da
VIP’den geçip Ordu’ya geldi ama geriye dönemedi.” diyorlar. Bu da yalan.
İstanbul’da VIP’den geçmek yok. İstanbul’da özel uçaklara ait ayrı bir bina
var, o binayı geçmişler ve Ordu’ya gelmişler. “Hiçbir bilgi belge olmadan
Ordu’da da VIP’den geçeriz.” diyorlar. Oranın ilgili polisi de yönetmeliğin
gereğini yapınca bir kavga hâline getiriyorlar. Ama ne kadar yalan, ne kadar
iftira, ne kadar hakaret olduğunu tüm kamuoyu gördü. Ben tekrar bir devlet adamı
adabına, usulüne uygun açıklama yapmaya davet ediyorum Sayın Başkan.
İLHAMİ
ÖZCAN AYGUN (Tekirdağ) – Ebru Gündeş’i, Reza Zarrab’ı nasıl geçirdiniz? Ona
bakın önce!
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, siz de konuyu toparlayarak…
BÜLENT
TURAN (Çanakkale) – Ben mi geçirdim? O geldi…
İLHAMİ
ÖZCAN AYGUN (Tekirdağ) – Ben de soruyorum.
BAŞKAN
– Değerli arkadaşlar…
Sayın
Turan, siz konuşmanızı tamamladınız.
BÜLENT
TURAN (Çanakkale) – Sataşıyorlar Sayın Başkan. Grup başkan vekilini dinleyelim,
Engin Bey’i dinleyelim.
BAŞKAN
– Değerli arkadaşlar, grup başkan vekillerinin hepsi partilerinin görüşlerini
aktarabilecek düzeyde.
Buyurun
Sayın Özkoç.
ENGİN
ÖZKOÇ (Sakarya) – Sayın Başkan, kayıtlara geçsin diye ifade etmek istiyorum. 
Gerçekten
bu VIP sisteminde sıkıntılar yaşanıyor. Milletvekili arkadaşlarımız oraya
gittiğinde, artık VIP’nin bir yol geçen hanına döndüğü kesin. Ancak işimize
geldiği zaman kendimize göre, işimize gelmediği zaman başka birisine göre bir
uygulamanın da doğru olmadığını ifade etmek istiyorum. Bir milletvekili oraya
gittiğinde yanında da bir misafiri varsa “Sizinle mi beraber?” diye sorarlar.
“Bizimle beraber.” dediğimiz zaman bizim iznimizle orada hemen gerekli işlem
yapılır, rahatça geçeriz. 
Şimdi,
böyle bir şeyi siyasi malzeme hâline getirmek gerçekten… Bu bir valinin görevi
değil, valinin bu konuyu bu noktalara getirmesi de doğru değil. Tartışacağımız
kişinin de vali olmaması gerekir. Yani bu makamlar özenle koruyacağımız
makamlar olmalı. Devletimizin itibarını sağlayan makamlar bunlardır. Onun için,
biz, eğer, orada yapılan hatayı sanki olması gereken bir şeymiş gibi
algılatırsak o zaman bütün milletvekillerimizin, kuruluşlarda adı geçen
kurumların bundan sonra da rahatsızlık verici bir uygulamayla karşı karşıya kalmasını
sağlarız. 
Biz
birbirimize atıfta bulunabiliriz, siyaset yapabiliriz ama her zaman söylediğim
gibi, bunu bir devlet ciddiyeti içinde yapma zorunluluğumuz var. Ülkemizin
itibarı ancak böyle sağlanır. (CHP sıralarından alkışlar)
BAŞKAN
– Peki, teşekkür ederim.
Sayın
Turan…
BÜLENT
TURAN (Çanakkale) – Sayın Başkan, 60’a göre izin verirseniz bir cümle ifade
etmek istiyorum.
ENGİN
ÖZKOÇ (Sakarya) – O zaman iki cümle söylemek zorunda kalıyoruz efendim.
BAŞKAN
– Sayın Turan, Sayın Özkoç son derece nazik bir üslupla, size karşılık
vermekten de öte, bir durumu izah etti. 
BÜLENT
TURAN (Çanakkale) - O zaman kayıtlara geçsin Başkanım izin verirseniz.
BAŞKAN
– Kayıtlara geçsin, peki.
BÜLENT
TURAN (Çanakkale) – Ben Sayın Özkoç’un nezaketine teşekkür ediyorum. Keşke
herkes Sayın Özkoç gibi davransa, çözsek. Fakat şu var Sayın Başkan: Devletin
ağırlığına, devletin itibarına katkı sağlayalım, aynı kanaatteyim fakat bu
ifadeyi, aynı şekilde, devletin valisine en galiz küfürleri edenlere
söyleyeyim? Az önce ben bahsedince kızdı arkadaşlar, Atila Bey özellikle. 
ATİLA
SERTEL (İzmir) – Yok canım.
BÜLENT
TURAN (Çanakkale) – Bakın, çıkardım şimdi dosyayı. 14 kişinin içerisinde, uçağa
bineceklerin içerisinde vekil falan yok. Kamuoyunu kandırarak, yanlış şeyler
söylenerek sonuç alınamaz. Bir adamın VIP’den geçmesi, geçmemesi niye bizim
gündemimiz olsun? Geçsin kardeşim, akşama kadar geçsin, bu mesele değil. Bir
adam VIP’den geçince adam olmaz, geçmedi tersi olmaz, bunda bir endişemiz yok
fakat yalan ifadelerle yapmak doğru değil. Bir daha diyorum, hem tutanakta çok
ağır küfürler var -özür dileyerek size vereceğim bunu bakın diye- hem de 14
kişinin içerisinde vekil olmadığını ifade etmek istiyorum, Sayın Başkanım.
BAŞKAN
– Peki, bu tartışmayı kapatalım artık. Bu tartışma artık kamuoyunun takdirinde.

ENGİN
ÖZKOÇ (Sakarya) – Çok özür diliyorum.
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Yalnız efendim, gerçekler söz konusu olunca… 4
milletvekilimiz, genel başkan yardımcımız bizzat orada, kameralarla tespit
edilmiş, gerekli rica orada söylenmiş. Şimdi, orada sanki bir olay oluyormuş
gibi, daha içeri girerken polislerin karşılaması falan, bunlar şık şeyler
değil. Bunlar bir siyasi yarışın centilmenlik anlayışını bozan şeyler, doğru
şeyler değil. 
Sayın
valiye gelince, burada -konuşmayı dahi uygun görmediği bazı şeyleri- sayın
valiyle ilgili bazı gerçekleri açıklarsak devletimize zarar vermiş oluruz
efendim.
BAŞKAN
– Peki, teşekkür ediyorum.
Değerli
milletvekilleri, şimdi önerinin üzerinde Adalet ve Kalkınma Partisi Grubu adına
söz isteyen Trabzon Milletvekilimiz Sayın Adnan Günnar konuşacak. (AK PARTİ
sıralarından alkışlar) 
Süreniz
üç dakika Sayın Günnar.
AK
PARTİ GRUBU ADINA ADNAN GÜNNAR (Trabzon) – Sayın Başkanım, saygıdeğer
milletvekili arkadaşlarım; hepinizi saygılarımla selamlıyorum. 
Konuşmama
başlamadan önce de Tunceli’de şehit olan güvenlik güçlerimizin ailelerine,
milletimize başsağlığı diliyorum, mekânları cennet, makamları yüce olsun
diyorum.
Değerli
arkadaşlar, İYİ PARTİ grup başkan vekilimizin vermiş olduğu önergeyle ilgili
söz almış bulunmaktayım. 
Bu
öneriyi gerekçeleriyle birlikte dikkatlice incelediğimizde, Sayın Yavuz
Ağıralioğlu’nun, ne yazık ki inceleme yapmadan, bilgiye ve belgeye dayalı
olmadan, sırf gerekçe olsun diye, siyasi üsluba yakıştıramadığım gerçek dışı
ifadelerle bu öneriyi verdiğini görmekteyim. Şöyle ki, kısaca bunlara değinmek
istiyorum. Deniliyor ki: “Sayın Bakan göreve geldikten sonra şehit sayısında
artış olmuştur.” Sayın Bakanımız ve AK PARTİ hükûmetleri, göreve geldikten
sonra terörizmle mücadelede her türlü yolu denemiş ve neticesinde büyük
başarılara imza atmışızdır fakat bütün dünya, Avrupa’sından Amerika’sına
varıncaya kadar bütün dünya…
METİN
ERGUN (Muğla) – Daha bugün şehit var.
ŞENOL
SUNAT (Ankara) – Bir sürü şehit var.
BAŞKAN
– Değerli arkadaşlar, lütfen…
ADNAN
GÜNNAR (Devamla) - …İstanbul seçimlerini de bahane ederek AK PARTİ’nin bu
başarılı süreçte başarısız olması için gayret ederken 1 Eylül 2016 tarihinde
İçişleri Bakanımız Sayın Süleyman Soylu göreve geldikten sonra yaklaşık 528
şehit vermişken bunu 1.166 sayısıyla ifade etmeniz, en azından rakamları okuma
açısından, sizin, gerçek dışı verilerle bu öneriyi verdiğinizin bir
göstergesidir. Gönül arzu eder ki hiç şehit vermeyelim ama söz konusu vatansa
hepimiz şehit olmaya hazırız. Bu konuda, Türk milleti, mazisinden beri bugüne
kadar aynı güç, aynı anlayış, aynı millî duruşla devam etmektedir.
Bakın,
bugün 2 şehit verdik. Biz, bu 2 şehidimizi verdiğimizde, onların siyasi
temsilcileri ve PKK’nın sözde yetkilileri, İstanbul seçimlerinde Sayın Binali
Yıldırım’ın seçimleri kaybetmesi için birtakım görüşler, stratejik taktikler
vermekte ve çalışmalarını devam ettirmekteler. 
ŞENOL
SUNAT (Ankara) – Bebek katiliyle kim görüşüyor?
ADNAN
GÜNNAR (Devamla) - Evet, sizden beklentim şudur: “Biz, Kandil’dekilerin olduğu
yerde olmayız.” söylemidir. Biz, İYİ PARTİ’den de bunu bekliyoruz. Çıkın, deyin
ki: “Kandil benim düşmanımdır. Düşmanımın düşmanı da dostumdur.”
YAVUZ
AĞIRALİOĞLU (İstanbul) – Sen daha önce böyle bir şey duydun mu? 
ADNAN
GÜNNAR (Devamla) - Evet, değerli arkadaşlar, ayrıca maddeye bağlı ölümlerden
bahsediyorsunuz. 
YAVUZ
AĞIRALİOĞLU (İstanbul) – Bizden daha önce “Kandil bizim dostumuzdur.” diye bir
şey duydunuz mu?
ADNAN
GÜNNAR (Devamla) – Burada da “Büyük bir başarısızlık var.” diyorsunuz. 
(Mikrofon
otomatik cihaz tarafından kapatıldı) 
BAŞKAN
– Genel Kurula hitap edelim. 
Devam
edin, toparlayalım. 
ADNAN
GÜNNAR (Devamla) – İçişleri Bakanımız Sayın Süleyman Soylu’nun döneminde
941’den 581’e düşmüştür maddeye bağımlı ölüm.
ŞENOL
SUNAT (Ankara) – Batıyorsunuz. 
ADNAN
GÜNNAR (Devamla) – Bu mücadeleyle birlikte 58.356 suçlu, uyuşturucudan
tutuklanmıştır. Bunlar basit değil. 
Değerli
arkadaşlar, asayişte aydınlatma tüm suçlarda yüzde 36,5 iken İçişleri Bakanımız
döneminde yüzde 46,1’e yükseltilmiştir. Hırsızlık, Türkiye’de günlük 282’den
178’e düşmüştür. Verilerinizi gözden geçirmenizi istirham ediyorum. 
“Neden
siyasi olarak sahalarda İçişleri Bakanı yer almaktadır?” denilmiştir. Evet,
Türkiye'nin bütünlüğü için, Türkiye'nin geleceği için, aziz milletimizin
geleceği için, bütün düşmanlarımıza ders vermek adına Bakanlığın görevlerinden
biri de kamu düzenini, genel ahlakı ve Anayasa’da yazılı hürriyetleri
korumaktır. 
YAVUZ
AĞIRALİOĞLU (İstanbul) – Bakan Yardımcınız bize “Yunan” diyor ama. 
ADNAN
GÜNNAR (Devamla) – Ve bunları gerçekleştirirken düşmanlarımıza karşı topyekûn
seferber olduk ve AK PARTİ’li, AK PARTİ üyesi Süleyman Soylu, diğer siyasiler
gibi aynı şekilde…
(Mikrofon
otomatik cihaz tarafından kapatıldı) 
ADNAN
GÜNNAR (Devamla) – …memleketi için, milleti için, vatanı için İstanbul
seçimlerinde de Trabzon seçimlerinde de Türkiye'nin her seçiminde ve her
yerinde olmuştur ve olmaya devam edecektir. 
ŞENOL
SUNAT (Ankara) – İftira atmaya devam mı edecek?
ADNAN
GÜNNAR (Devamla) – “Bu niye böyle oluyor?” demek abesle iştigaldir. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Değerli
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
2.- HDP Grubunun, 12/6/2019 tarihinde Grup Başkan
Vekili Mersin Milletvekili Fatma Kurtulan ve Grup Başkan Vekili İstanbul
Milletvekili Hakkı Saruhan Oluç tarafından, belediyelerdeki yolsuzluk
iddialarının araştırılması amacıyla verilmiş olan Meclis araştırması
önergesinin ön görüşmelerinin, Genel Kurulun 12 Haziran 2019 Çarşamba günkü
birleşiminde yapılmasına ilişkin önerisi
12/6/2019
Türkiye Büyük Millet Meclisi Başkanlığına
Danışma
Kurulu 12/6/2019 Çarşamba günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Fatma
Kurtulan
 Mersin
 HDP
Grubu Başkan Vekili
Öneri:

12
Haziran 2019 tarihinde Mersin Milletvekili Grup Başkan Vekili Fatma Kurtulan ve
İstanbul Milletvekili Grup Başkan Vekili Hakkı Saruhan Oluç tarafından verilen
2651 grup numaralı, belediyelerdeki yolsuzluk iddialarının araştırılması
amacıyla Türkiye Büyük Millet Meclisi Millet Meclisine verilmiş olan Meclis
araştırma önergesinin diğer önergelerin önüne alınarak görüşmelerinin 12/6/2019
Çarşamba günkü birleşiminde yapılması önerilmiştir. 
BAŞKAN
– Şimdi, önerinin gerekçesini açıklamak üzere öneri sahibi Halkların Demokratik
Partisi Grubu adına Batman Milletvekilimiz Sayın Necdet İpekyüz konuşacak. (HDP
sıralarından alkışlar)
Süreniz
beş dakika Sayın İpekyüz. 
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; hepinizi
saygıyla selamlıyorum.
Öncelikle,
az önce grup başkan vekilimizin belirttiği gibi bugün Hasankeyf’te Batman
Gençlik Meclisi ve Diyarbakır Gençlik Meclisi üyelerinin ve il eş
başkanlarımızın gözaltına alınmasını kınıyorum. Yani gençlerin, bir siyasi
partinin Hasankeyf gibi tarihî bir mekânı savunması için yaptığı açıklamaya
böyle tepki gösterilmesi ve yapılan uygulamalar kabul edilemez. 
Şimdi,
belediyelerle ilgili getirdiğimiz önerge üzerine çok şey söylenebilir ve
seçimler bitti, yeni bir İstanbul seçimine herkes kilitlenmiş. Değerli
vekiller, biliyorsunuz ki 31 Marttan önce Türkiye'nin bir coğrafyasında
kayyumlar vardı. Bu kayyumların geliş gerekçesi… Kanun hükmünde kararnameyle
beraber, örgüte yardım yapıldığı gerekçesiyle atamalar yapıldı. Ne oldu? Bu
kayyumların bir kısmı aday da oldu, seçilemediler; kayyumlar süpürüldü, yerine
yeni, tekrar Halkların Demokratik Partisinden başkanlar geldi. Arkadaşlarımız
görsel medyada da yazılı basında da televizyonlarda da çıktı; böyle şatafatlı,
imparatorluk dönemlerinde olmayan gösterişli lavabolara kadar bütün odaları
donatmışlar, yerleştirmişler. Peki, ne yapmışlar? Bu kayyumlar döneminde
yolsuzlukla ilgili gerek Sayıştay gerek müfettiş geldiğinde denetimlerinde bir
tek yolsuzluk saptanmamıştı. Şu anda bizim başkan arkadaşlarımız, bir taraftan
borçlarla uğraşırken bir taraftan da kayyumların yolsuzluklarını ortaya
çıkarmaktalar. 
Bakın,
Van, Diyarbakır, Mardin, Kars, Silopi, Cizre, Bismil, bunların borçlarını
sayarsam milyarlarla ifade ediliyor. Bazı kayyumlar Cizre’de ne yaptılar,
biliyor musunuz? Bıraktığı borç dışında, kaymakam görev yaptığı on beş günlük
süre için belediyeyi icraya veriyor, on beş günlük maaşını alamadığı için.
Yaptığı yolsuzluk, bıraktığı borç yetmiyormuş gibi on beş günlük…
Kayapınar
Belediyesi, Diyarbakır. “Zarokistan” diye bir kreş var, çocuklar orada eğitim
alıyordu; kayyum, gideceğini bildiği için müftülüğe devrediyor. Belediye
meclisi, seçildiği gibi diyor ki: “Bu, uygun değil.” Kalkıp almak için tekrar
karar alıyor. Zorla gasbettiler, müftülük binasını çocuklardan alıp… 
Lafı
bu kadar uzatırsak kayyumlarla ilgili birçok şey söyleyebiliriz, yolsuzluklarla
ilgili birçok şey söyleyebiliriz ama sadece orada mı? Bakın, İstanbul’da her
gün yeni bir şey açıklanıyor, her gün İSPARK’la ilgili bir işlem açıklanıyor,
vakıflarla ilgili bir şey açıklanıyor, uygulamalarla ilgili bir şeyler
açıklanıyor. Yolsuzluğun haddi hesabı yok. Ne yaptılar? Bizim birçok
arkadaşımız nasıl ki Kars’ta, Van’da, Mardin’de, Diyarbakır’da bu uygulamaları
yapıyorlarsa, İstanbul’da belediye, arşivlerini, bilgisayar kayıtlarını
incelemek istedi. Ne oldu? Mahkeme, yürütmeyi durdurma kararı aldı. 
Arkadaşlar,
yürütmeyi değil, yürütenleri durdurmak lazım, yürütenleri. Ya bu, ayıptır!
Yürütmeyi durduruyorsunuz, yürütenleri saklamak için. Asıl problem, yürütenleri
ayyuka çıkarmaktır, göstermektir ve sergilemektir.
Peşinden
ne oluyor? Sadece orası mı? Öyle belediyeler var ki AKP’den alındığı için,
AKP’nin ortağı olan… Kırşehir’in bir ilçesinde 30 tane yolsuzluk saptanıyor.
Buna kalkıp diyorlar ki: “Ne biçim iktidar ortağısınız? Biz bunu araştıracağız,
savcılığa suç duyurusunda bulunacağız.” Bunların hepsi ortadayken ve bu
belediyelerle ilgili yolsuzluklar saptanmadan bir daha seçime gidip hele hele
bu yolsuzlukları devam ettirmeye çalışmak, gerçekten ayıp bir şeydir. Yani
önümüze bakmamız lazım, çıkan tabloya baktığımızda resmen hepimizin cebinden
çıkan paralar peşkeş çekiliyor, yandaşa veriliyor, vatandaş perişan oluyor.
Öğrencilerle ilgili, çocuklarla ilgili, yoksullarla ilgili ne yapabiliriz
değil, daha çok bu işlere yöneliniyor. 
Bakın,
bir örnek daha vereyim, Diyarbakır’ın Sur Belediyesi. Sur Belediyesi, geçmiş
dönemlerde, bizim arkadaşlarımızın yönettiği dönemlerde 70 bin metrekare
kilitli taş döşemiş, 70 bin metrekare. Ve Sur bitmiş zaten, perişan oldu.
Peşinden kayyum geldiğinde 350 bin metrekare kilitli taş ihalesi yapılmış, 350
bin, 5 katı. Arkadaşlar tek bir taş döşenmemiş ama parası verilmiş, tek bir taş
döşenmemiş. 
(Mikrofon
otomatik cihaz tarafından kapatıldı) 
BAŞKAN
– Devam edin, toparlayalım.
NECDET
İPEKYÜZ (Devamla) – Tekrar Silvan Belediyesinde -Silvan küçük bir ilçe diyelim,
Diyarbakır için büyük bir ilçe- kayyum beraberinde bir yıl korumayla geziyor,
korumalar hem kendi kurumlarından hem de belediyeden para almışlar ve Silvan
hâlâ borçta, bir yığın problemleri var. 
Kayyum
dışında, Batman’ın Kozluk ilçesi. Kozluk ilçesinin yetmiş altı yıl boyunca,
tarihini size söyleyeyim, 1938’den 2014’e kadar 47 milyon borcu çıkmış, AKP’li
belediye başkanı döneminde, 2014-2019 122 milyon borç ve şu anda iki aydır
seçilen arkadaşımız, işçi ve memur maaşlarını zor ödüyor. Bu kadar borçla, bu
kadar şeyle, yapılan araştırmalarda, Sayıştay raporlarında bile yolsuzluk
çıkmış. Gelin, bu yolsuzluğu hep beraber çıkartalım, araştıralım, gerçekler
ortaya çıksın. 
Tekrar
söylüyorum, yürütmeyi durdurma değil, yürütenleri durdurmamız lazım. Hepinize
teşekkür ediyorum. (HDP sıralarından alkışlar) 
MUSTAFA
LEVENT KARAHOCAGİL (Amasya) – Dilin kemiği yok, at gitsin.
BAŞKAN
– Değerli arkadaşlar, konuşmak isteyene kürsüden ya da söz isterse yerinden
veriyoruz. Bu kürsü, özgür bir kürsü; herkes orada kendi çerçevesinde
dilediğini söyleyecek. 
Şimdi,
öneri üzerinde İYİ PARTİ Grubu adına söz isteyen Antalya Milletvekilimiz Sayın
Hasan Subaşı. (İYİ PARTİ sıralarından alkışlar) 
Süremiz
üç dakika Sayın Subaşı. 
İYİ
PARTİ GRUBU ADINA HASAN SUBAŞI (Antalya) – Sayın Başkan, değerli
milletvekilleri; Genel Kurulu saygıyla selamlıyorum. 
Öncelikle,
Tunceli’de şehit olan askerlerimize Allah’tan rahmet diliyorum. 
Yine,
geçtiğimiz günlerde Antalya’da kaybettiğimiz Denizli Milletvekilimiz Kazım
Arslan Beyefendi için tekraren başsağlığı dileklerimi sunuyorum. 
Anayasa’nın
123’üncü maddesi, yerel yönetimler ve merkezî yönetim olarak iki dişlinin birlikte
çalışmasını düzenleyen bir maddedir; idarenin bir bütün olduğuna işaret edilir.
Merkezden yönetim 126’ncı maddede düzenlenmiştir; yerinden yönetim ise 127’nci
maddede düzenlenmiştir; “mahalli ve müşterek ihtiyaçları gidermek için seçimle
işbaşına gelen kamu tüzel kişilikleri” diye tarif eder yerel yönetimleri ve
organlarının da yerel halkın seçimiyle işbaşına geldiğinden söz eder. Yanlış
hatırlamıyorsam, 28 ilçe ve belde belediyesine kayyum atanmıştır 31 Marttan
önce. Kayyum atama, Belediye Kanunu bir kararnameyle değiştirilerek
yapılmıştır. Ancak Anayasa’ya baktığımız zaman yerinden yönetimlerin ancak
seçimle işbaşına getirilerek ve organlarının da yine seçimle kurulabileceğinden
bahseder. Yani kayyum atamak esasen Anayasa’ya aykırı olduğu gibi, yerel yönetimin
ruhuna da aykırıdır, evrensel hukuk kurallarına da aykırıdır. 
Montesquieu’nun
çok güzel bir sözü vardır: “Tek bir kişiye yapılan haksızlık, topluma yönelmiş
bir tehdittir.” der. Bizim gibi kamplaşmış toplumlarda karşı kampa yapılan
haksızlıklar haksızlık sayılmadığı için, bu haksızlıklar tehdit olarak bütün
topluma yönelir ve sırayla, bütün kamplara haksızlıklar zaman gelir uygulanmaya
başlar. Adaleti ve hukuku böyle topluluklarda yerleştirmek son derece zordur. 
(Mikrofon
otomatik cihaz tarafından kapatıldı)
HASAN
SUBAŞI (Devamla) – Toparlıyorum efendim. 
BAŞKAN
– Buyurun. 
HASAN
SUBAŞI (Devamla) – Adalet ve hukuk yerleşmediği zaman sadece otoriter, merkezî
hükûmetlerin işine yarar. Bugün yargılamalara bakalım: FETÖ teröründen dolayı
adalet sistemimizde Cumhuriyet gazetesi, Sözcü gazetesi ve yıllardır toplumu ve
milleti FETÖ konusunda aydınlatmaya çalışan gazeteciler ve aydınlar mahkûm
olmuşlardır ya da haklarında soruşturmalar açılmaya başlamıştır. İşte, bu da
Türkiye’de, genel bir hukuk sisteminin adalet sistemini ortaya koyan
örneklerdendir. 
Belediyeler
çok tartışılan ama şeffaf olduğu için sorgulanabilir ve denetlenebilir olduğu
için yine de usulsüzlüklerin ve yolsuzlukların az sayıda yapıldığı, merkezî
idarelere, otoriter yönetimlere kıyasla daha az yolsuzluklar… 
(Mikrofon
otomatik cihaz tarafından kapatıldı)
BAŞKAN
– Selamlayalım Sayın Subaşı. 
HASAN
SUBAŞI (Devamla) – Teşekkür ediyorum, saygılar sunuyorum. 
BAŞKAN
– Tamamlayın cümlenizi; buyurun. 
HASAN
SUBAŞI (Devamla) – İzin verirseniz, belediyelerle ilgili bir şeyi ifade etmek
istiyorum: Belediyeler, hem Sayıştayın hem İçişleri Bakanlığının sürekli
denetlediği, göz önündeki müesseselerdir, hem yargının hem medyanın hem de
ilgililerin sürekli denetlediği kurumlardır. Onun için çok tartışılsa da
yolsuzluk ve usulsüzlük göründüğü kadar, tartışıldığı kadar fazla değildir
fakat merkezîleştikçe, otoriterleştikçe denetlenemeyen, sorgulanamayan,
dokunulmayan merkezî yönetimler ortaya çıkar ki bugün Türkiye’de yaşadığımız
tablo ve kayyum sisteminde de o merkezîleşme sonucunda doğal olarak yolsuzluk
ve usulsüzlüklerin çok daha fazla olması işin tabiatı gereğidir.
Saygılar
sunuyorum efendim. (İYİ PARTİ sıralarından alkışlar)
BAŞKAN
– Öneri üzerinde Cumhuriyet Halk Partisi Grubu adına söz isteyen Kocaeli
Milletvekilimiz Sayın Haydar Akar. (CHP sıralarından alkışlar) 
Süreniz
üç dakika Sayın Akar.
CHP
GRUBU ADINA HAYDAR AKAR (Kocaeli) – Sayın Başkan, değerli milletvekilleri;
aslında araştırma önergesi, doğru bir önerge ama eksik bir önerge. 31 Mart
öncesi kayyum ve AKP’li belediyelerin araştırılması talep ediliyor. Bence tüm
belediyelerin araştırılması talep edilebilirdi, doğrusu da buydu çünkü bizim
muhalefet partileri olarak en ufak bir şüphemiz yok belediyelerimizden çünkü
beş yıl görev yaptıkları sürece İçişleri Bakanlığının müfettişlerinin,
Sayıştayın da tepelerinde, hatta belediyenin standart memuru gibi orada
çalıştıklarını hep beraber yaşadık, gördük. Burada baktığınız zaman
denetlenemeyen kısım, AKP belediyeleri. Niye denetlenemiyor? Çünkü biraz evvel
de arkadaşlarımın izah ettiği gibi, merkezîleşen, her şeyi merkezden idare eden
bir sistem var. Bu sistemi kuranlar şununla gelmişti: Yasakları bitireceklerini
ifade etmişlerdi, yoksulluğu ve yolsuzluğu bitireceklerini ifade etmişlerdi.
Hep söylüyorum, 2Y daha eklediniz, yağmayı eklediniz ve yalanı eklediniz. Yağmanın
da en çok yaşandığı kurumlar belediyeler. Sadece İstanbul Büyükşehir
Belediyesinde on sekiz günlük bir iktidar döneminde, belediye başkanlığı
döneminde yandaş vakıflara -yandaş vakıflar diyorum çünkü siyasi erklerin
teyzesinin çocukları, amcasının çocukları, oğullarının yer aldığı vakıflar-
nelerin aktarıldığını hep birlikte görüyoruz ve yaşıyoruz. Şimdi, böyle bir
durum varken bu önergeyi aslında bütün siyasi partilerin birlikte kabul edip
benim belediyem, senin belediyen demeden ne yapmamız gerekiyor? Araştırmamız
gerekiyor. Araştıralım ki Türkiye bilsin. Niye bilsin? Eğer Melih Gökçek
görevden alınmışsa -istifa etmiş demiyorum- Kadir Topbaş görevden alınmışsa,
Bursa Belediye Başkanı, Ordu Belediye Başkanı görevden alınmışsa bunların
icraatları döneminde hangi işlerle meşgul olduğunu tüm kamuoyu öğrenmelidir ki
zaten Ankara’da yavaş yavaş çıkıyor; 1 milyonluk bir ihaleyi 188 bin liraya
yapan bir belediyeyi hep beraber görüyoruz, nasıl borçlandırdıklarını
görüyoruz. Biraz evvel eski belediye başkanımız -çok tecrübeli tabii-
“Belediyeler en az…” diyordu ama aslında belediyeler en çok yolsuzluğun
yapıldığı kurumlar hâline dönüştürülmüş hem de iktidar belediyeleri tarafından
yapılıyor bu yolsuzluklar. İşte gelin, birlikte anlaşalım “Hodri meydan!”
diyorum, çıkalım araştıralım, kurulsun burada komisyon, Ankara’da neler olmuş,
İstanbul’da neler olmuş hep beraber görmüş oluruz ve yaşamış oluruz. 
Şimdi,
sevgili arkadaşlar, bir yarış var İstanbul’da ve yine Beylikdüzü Belediyesinde,
2015 yılında AKP’den sıralamaya girmiş bir milletvekili adayı olan kamu
görevlisi, kamudan istifa edip sıralamaya girmiş bir kamu görevlisi
liderliğinde 15 kişilik bir heyet, müfettiş heyeti, bilirkişi heyeti incelemelerde
bulunuyor. Niye bulunuyor, ne yapmaya çalışıyor? Son yedi yılı inceliyorlarmış.

(Mikrofon
otomatik cihaz tarafından kapatıldı)
BAŞKAN
– Devam edin, toparlayalım. 
HAYDAR
AKAR (Devamla) – Aldığım bilgiye göre de 2014’ten bu yanaki evrakları istiyor.
Alnımız ak, alnımız ak, yedi ceddini inceleyebilirsiniz, bütün belgeleri
inceleyebilirsiniz ki insan kaynaklarından satın almasına kadar, iç yazışmaya
kadar inceliyorlar. Çünkü niye rahatız? Beş yıldır uyguladığınız baskılardan
dolayı rahatız, beş yıldır Sayıştay tarafından incelendiği için rahatız, beş
yıldır, adını anımsayamadığım İçişleri Bakanının özel görevlendirmesi nedeniyle
denetlendiğimiz için rahatız. İnceleyebilirsiniz, sakınca yok. Hadi gelin
İstanbul’u inceleyelim, hadi gelin Ankara’yı inceleyelim; var mısınız?
Olmazsınız; birlikte olursanız yandaşlarınız, çocuklarınız, akrabalarınız çıkar
diyor, hepinizi sevgi ve saygıyla selamlıyorum arkadaşlar. (CHP ve İYİ PARTİ
sıralarından alkışlar) 
BAŞKAN
– Öneri üzerinde söz isteyen Adalet ve Kalkınma Partisi Grubu adına Erzurum
Milletvekilimiz Sayın Selami Altınok. (AK PARTİ sıralarından alkışlar) 
Süreniz
üç dakika Sayın Altınok.
AK
PARTİ GRUBU ADINA SELAMİ ALTINOK (Erzurum) – Sayın Başkan, değerli
milletvekilleri; HDP Grubu adına verilen önerge üzerine ben de AK PARTİ Grubu
adına söz almış bulunuyorum. Hepinizi saygıyla hürmetle selamlıyorum.
Değerli
arkadaşlar, bu konu geçmişten beri, kayyum atamaları yapıldığı günden beri
devamlı tartışılıyor. Hükûmetimiz kayyumlarla alakalı düzenlemeyi Belediye
Kanunu’nda yaptıktan sonra 94 belediyeye teröre yardım ve yataklık yapıldığı
iddiasıyla ve sebebiyle kayyum ataması yapılmıştır. Görevlendirmeler sonucunda
bölge halkımızın yıllardır hasret kaldığı hizmetler belediyeler tarafından
hızla yerine getirilmeye başlanmış; suyu akmayan il ve ilçe belediyelerimiz
suya kavuşmuş, çöp dağları ortadan kaldırılmış, yüksek kalite asfalt ve parke
yollar yapılmış ve bunun yanında çocuk parkları, taziyeevleri, aydınlatma,
peyzaj gibi bir sürü hizmeti kayyum atanan valiler, kaymakamlar ve vali
yardımcıları yerine getirmiştir. 
Bunun
neticesinde de değerli arkadaşlar, bütün belediyelerde olduğu gibi, gerek
kayyum atanan belediyelerde gerek diğer belediyelerde hem Sayıştay denetimleri
hem İçişleri Bakanlığı mülkiye müfettişleri tarafından yapılan denetimler…
HAYDAR
AKAR (Kocaeli) – Sadece bizim belediyelerde. 
SELAMİ
ALTINOK (Devamla) – …bütün belediyelerle alakalı her zaman yapılmaktadır ve bu
bir rutindir. Sadece muhalefet belediyesine, iktidar belediyesine, kayyum
atanan belediyeye değil -ben İçişleri Bakanlığı yapmış, müsteşarlığı yapmış bir
insanım, bunun nasıl olduğunu biliyorum- dönemsel, üç yılda bir bütün
vilayetlere mülkiye müfettişleri 10-15 kişilik gruplar hâlinde gider ve
belediyelerin, valiliklerin, emniyetin, jandarmanın; İçişleri Bakanlığına bağlı
veyahut da vesayeti altında, vesayet denetimi altında olan kurumların
denetimlerini yaparlar. Gerek Sayıştay raporlarında gerekse İçişleri Bakanlığı
raporlarında eksiği, noksanı, hatası olan belediyelerle alakalı da hukuki gereği
mutlaka yapılmaktadır.
HDP’nin
vermiş olduğu önergede, bu özellikle 31 Mart seçimlerinden önce çeşitli
internet sitelerinde ve çeşitli yandaş basın-yayın organlarında iddia edilen
hususlar, Sayıştay raporları bahane edilerek gündeme getirilmektedir ki Sayıştay
raporlarında da kesinlikle bütün belediyeler için veya bütün kamu kurum ve
kuruluşları için evrak bazındaki eksiklikleri ön plana çıkararak belediyelerle
alakalı bir algı yaratılmaya çalışılmaktadır. Hâlbuki kayyum belediyelerde
gerçekten –onların benim meslektaşım olmasından da gurur duyuyorum- valilerin,
kaymakamların ve vali yardımcılarının görev yapmış olduğu sürelerde çok büyük
hizmetler yapılmış, vatandaşlarımız gerçekten büyük bir memnuniyet örneği
göstermiş, çok büyük bir teveccühe bu arkadaşlarımız da kavuşmuşlardır. 
(Mikrofon
otomatik cihaz tarafından kapatıldı) 
SELAMİ
ALTINOK (Devamla) – Sayın Başkanım…
BAŞKAN
– Sayın Altınok, toparlayın, devam edin.
SELAMİ
ALTINOK (Devamla) – Değerli arkadaşlar, mesela Diyarbakır Büyükşehir
Belediyesinin, 1 Kasım 2016 tarihinden itibaren hiçbir borçlanma yapmamışken,
borç batağına sürüklendiği iddiası tamamen gerçek dışıdır. Hatta Büyükşehir
Belediye Başkanlığına atanan vali yardımcısı kardeşimiz, DBP’li belediye
başkanlarının bölge esnafına yıllarca ödememiş olduğu 691 milyonluk borcu da
ödeyerek Diyarbakır esnafının da rahatlamasına vesile olmuştur.
Bu
dönemde çok büyük işler yapılmıştır, anlatmak istemiyorum ama 94 belediyemizde
toplam 7 milyar 513 milyon 123 bin liralık hizmet gerçekleştirilmiş, 9.666 kilometre
asfalt yol, 18 bin kilometre stabilize yol, 6 bin kilometreye yakın içme suyu
hattı, 2.644 adet park ve bahçe, 4 bin kilometre kanalizasyon, 161 kadın kültür
merkezi, 70 gençlik merkezi, 1.649 taziyeevi gibi çok büyük, önemli hizmetler
de gerçekleştirilmiştir. 
Diğer
belediyelerle alakalı da…
(Mikrofon
otomatik cihaz tarafından kapatıldı)
BAŞKAN
– Toparlayalım, selamlayalım Sayın Altınok. 
SELAMİ
ALTINOK (Devamla) – Teşekkür ediyorum. 
Türkiye'deki
bütün belediyeler -değerli arkadaşlar, bilgi olsun diye söylüyorum- bu, iktidar
partisine mensup olsun, muhalefete mensup olsun bütün belediyeler Sayıştay
tarafından, her üç yılda bir de İçişleri Bakanlığı Mülkiye Teftiş Kurulu
tarafından denetlenmektedir. Denetim esnasında görülen aksaklık ve yanlışlıklar
varsa, bunların bir kısmı eğer suistimal kapsamındaki suçlarsa tevdi raporu
düzenlenip bunlar cumhuriyet savcılıklarına doğrudan gönderilmektedir. Onun
dışındaki idari iş ve işlem gerektiren hususlar da ilgili birimler tarafından
yerine getirilmektedir diyorum. Hepinizi en derin saygı ve hürmetle
selamlıyorum. (AK PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Değerli
milletvekilleri, Cumhuriyet Halk Partisi Grubunun İç Tüzük’ün 19’uncu maddesine
göre verilmiş bir önerisi vardır, okutup işleme alacağım ve oylarınıza
sunacağım.
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, demir yollarının durumu ve ihtiyaçları ile yaşanan kazaların
nedenlerinin tespiti için alınması gereken önlemlerin belirlenmesi amacıyla
verilmiş olan (10/95) esas numaralı Meclis Araştırması Önergesi’nin ön
görüşmelerinin, Genel Kurulun 12 Haziran 2019 Çarşamba günkü birleşiminde
yapılmasına ilişkin önerisi
12/6/2019
Türkiye Büyük Millet Meclisi Başkanlığına
Danışma
Kurulu 12/06/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 Engin
Özkoç
 Sakarya

 CHP
Grubu Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, demir yollarının durumu ve
ihtiyaçları ile yaşanan kazaların nedenlerinin tespiti için alınması gereken
önlemlerin belirlenmesi amacıyla verilmiş olan (10/95) esas numaralı Meclis
Araştırması Önergesi’nin görüşmesinin Genel Kurulun 12/6/2019 Çarşamba günlü
(bugün) birleşiminde yapılması önerilmiştir. 
BAŞKAN
– Teşekkür ederim.
Önerinin
gerekçesini açıklamak üzere, öneri sahibi Cumhuriyet Halk Partisi Grubu adına
Adana Milletvekilimiz Sayın Müzeyyen Şevkin konuşacak. (CHP sıralarından
alkışlar)
Süreniz
beş dakika Sayın Şevkin.
CHP
GRUBU ADINA MÜZEYYEN ŞEVKİN (Adana) - Sayın Başkan, değerli milletvekilleri;
öncelikle Tunceli’de hayatını kaybetmiş olan 2 şehidimize Allah’tan rahmet
diliyorum, yaralı erlerimize de şifalar diliyorum.
Değerli
milletvekilleri, 8 Temmuz 2018’de elim bir tren kazası sonucu ne yazık ki 25
vatandaşımız hayatını kaybetti ve 340’a yakın vatandaşımız da yaralandı.
Aslında, Türkiye’de ve dünyada en güvenli ulaşım aracı olması gereken demir
yollarında meydana gelen bu kazanın, hepimizin şapkasının önüne koyup düşünmesi
gereken ve her şeyin ülkemizde nasıl lime lime olmaya başladığını gösteren en
önemli göstergelerden biri olduğunu dikkatlerinize burada sunmak istiyorum. 
Değerli
milletvekilleri, ülkemizi yasa boğan bu olayı inceleyen elbette mühendisler
oldu ve Cumhuriyet Halk Partisi hemen, Temmuz 2018’de bunun üzerine bir rapor
düzenledi ve tüm bu raporlarda ortaya çıkan, bir kere, bu demir yolu dolgusunun
yeterince tekniğe uygun yapılmadığı ve esas sorunun burada özelleştirme
uygulamalarından kaynaklandığı belirtilmektedir. TCDD’ye ait raylarda yıllardır
süregelen yol bekçileri uygulamasının da devre dışı bırakılması sonucu
arızaları belirleyebilecek kimsenin bulunmaması da diğer bir vahamettir.
Öte
yandan, Çorlu’dan geçen Halkalı-Muratlı demir yolu hattının menfez bakım ihalesinin
ödenek emri çıkmaması nedeniyle iptal edildiğine yönelik iddialar
bulunmaktadır. Zira Halkalı’daki menfezlerin bakıma muhtaç hâlde olduğu,
ihaleye çıkarılmasına rağmen ihalenin iptal edilmesi büyük bir talihsizliktir.
Türkiye’de
son yıllarda insana yatırım yerine insanlığın ranta ve kâra dönük hırsına yenik
düştüğü, ne yazık ki Türkiye’de yaşanan maden facialarında, kara yollarında
yaşadığımız kazalarda ve âdeta iş cinayetlerine dönüşen iş kazalarıyla
karşımıza çıkmaktadır.
Evet,
değerli milletvekilleri, yağmur, sel, deprem, heyelan, bunların hepsi birer
doğal olaydır ama insanoğlu bilimi, teknolojiyi ve aklını kullanarak bu doğa
olaylarını afete dönüştürmekten kurtarabilir kendisini. Ama ne yazık ki Türkiye
son yıllarda bu bilimsellikten uzaklaşır hâle gelmiştir. Rayların daha ucuza
mal edilmesi istenmesi nedeniyle çok ucuz malzeme, taşeron işçiliğe
başvurulması, emek, iş gücü ve malzemeden feragat edilmesi gibi sebeplerle ne
yazık ki yeni kazalara yol açılmaktadır. Biz artık yurttaşlarımızı madenlerde,
iş kazalarında, yollarda, kara yollarında, demir yollarında kaybetmek
istemiyoruz arkadaşlar. Değerli milletvekilleri, artık buna bir son verilmesi
gerekmekte.
Değerli
milletvekilleri, yine, bu tren kazasında menfezin yeterli olmadığı ve aşırı
yağış nedeniyle tıkandığı söylenmektedir. Biliyorsunuz ki bu teknik incelemeler
yapıldığında -kara yollarında dahi- beş yüz yıllık yağış ortalamasının alınması
zorunludur ama ne yazık ki verilen raporlarda sadece yedi yıllık yağışların baz
alındığı görülmüştür. Oysa o günün yağışlarında 34,7 milimetre ortalama yağış
olduğu söylenmiştir raporlarda ancak meteorolojik veriler, 1940 ve 2017 yılları
içerisinde özellikle 17.054 no.lu tren istasyonunda temmuz ayında ortalama
yağışın 50 milimetre civarında olduğunu ortaya koymuştur. Peki, nerede
mühendislik? Neden mühendisler bunun hesabını yaparak gerekli büyüklükte bir
menfez çalışması yapmamıştır? Ayrıca, bu kontrollerin düzenli olarak yapılması
gerekirken neden biz tren yolu bekçilerinden tasarruf yoluna gittik? Teknoloji
bu kadar gelişmişken acaba neden sinyalizasyon yok, neden? Bunu neyle izah
edebiliriz, hangi mühendisliğe dayandırabiliriz? Bu kadar insanın canını nasıl
yok pahasına sayabiliriz ve tekniği yok sayabiliriz?
Değerli
milletvekilleri, evet, orada yağışın yüksekliği ve gelen ince malzeme nedeniyle
menfezden tam olarak suyun geçmemiş olması ve rayların askıda kalması sonucu bu
tren kazası meydana gelmiştir. Bu, doğal drenajın da önünü tıkamış olduğu için
elbette gelmiştir. Vermiş olduğumuz soru önergesinde de Ulaştırma Bakanlığı
bunu doğrulamaktadır ama ne yazık ki şu anda sadece 4 çalışan dışında ne
yöneten ne Bakanlık sorumlu değildir.
(Mikrofon
otomatik cihaz tarafından kapatıldı)
MÜZEYYEN
ŞEVKİN (Devamla) – Hemen toparlıyorum efendim. 
BAŞKAN
– Devam edin, toparlayın.
MÜZEYYEN
ŞEVKİN (Devamla) – Kazanın gerçekleştiği alandaki traverslerin dağılmasına
sebep olan bir kalite sorununa kimse işaret etmemektedir. Kazanın meydana
geldiği hattaki travers ve dolgu malzemeleri ve bunların denetimi hangi
firmalar tarafından yapılmaktadır? Geçen yol üzerindeki izleme, bakım, onarım,
denetim çalışmaları yapılmakta mıdır, hangi kurum tarafından yapılmaktadır? Ve
en önemlisi, Çorlu tren kazası güzergâhında, tarih veriyorum arkadaşlar,
11/6/2018 tarih ve 2018/293539 ihale kayıt no.lu 14. Demiryolu Bakım Müdürlüğü
mıntıkası Muratlı-Halkalı arası menfez bakım ve taş duvar işleri ihalesi
22/6/2018 tarihinde gerekli ödeneklerin tahsisi geciktiğinden dolayı iptal
edilmiştir arkadaşlar, bunu nasıl izah edeceğiz? 
Demir
yolu hattı güzergâhında arızaları haber vermek, izlemek ve kontrolü sağlamak
üzere görev yapan yol bekçileri yine maliyet unsuru görüldüğü için
kaldırılmıştır.
Ankara-İstanbul
Tren Yolu Projesi’nde yeterli jeolojik, jeoteknik etütler yapılmadığı ve
müteahhit…
BAŞKAN
– Tamamlayıp selamlayalım Sayın Şevkin.
MÜZEYYEN
ŞEVKİN (Devamla) – Hemen bitiriyorum efendim. Teşekkür ediyorum bu arada.
Keşif
artışı yoluyla ödemeler yapılmıştır yeterli jeolojik ve jeoteknik etütler
yapılmadığı için.
Değerli
milletvekilleri, evet, kazada yöneticilerin bu davadan muaf tutulması çok büyük
handikaptır, mutlaka sorumlular cezalandırılmalıdır. Bugün aramızda da bulunan
çok değerli kardeşlerimiz ne yazık ki polis baskısına ve biber gazına maruz
kalmışlardır. Bu görüntülerdeki uygulamalar, bugün haklarını aramak isteyen o
25 canın ailelerine uygulanmıştır. Bu, kabul edilebilir bir durum değildir.
Son
olarak da Mısra Öz Sel tam on bir aydır mücadele veriyor, hak hukuk mücadelesi
veriyor, buradan saygılarımı gönderiyorum. Bütün kardeşlerimin haklarını
arayacağız. Bizim amacımız burada, hiçbir insanın ölmemesi, tekniğin,
mühendisliğin baz alınması ve bundan sonra ne demir yollarında ne kara
yollarında ne madenlerde, iş cinayetlerinde hiçbir insanın ölmemesi.
Hepinize
saygılar sunuyorum. (CHP ve İYİ PARTİ sıralarından alkışlar) 
BAŞKAN
– Öneri üzerinde söz isteyen, İYİ PARTİ Grubu adına Ankara Milletvekilimiz
Sayın Şenol Sunat. 
Süreniz
üç dakika Sayın Sunat.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA ŞENOL SUNAT (Ankara) – Sayın Başkan, değerli milletvekilleri;
CHP’nin vermiş olduğu grup önerisi üzerine İYİ PARTİ Grubu adına söz almış
bulunmaktayım. Yüce Meclisi saygıyla selamlarım.
Evet,
konumuz demir yolları, kazalar ve sorumlular ama değerli milletvekilleri,
açıklık, hesap verebilirlik ve en önemlisi de siyasi sorumluluk; bu üç kavramın
gereğini bir türlü yerine getirmeyen bir Türkiye tablosunu ortaya koydunuz on
yedi senedir. Evet, bu üç kavram gereği gibi değerlendirilebilseydi, bugün
ülkemizde birçok meseleyi çözebilme, birçok meseledeki sıkıntıları azaltabilme
imkânına sahip olabilirdik. 
Evet,
tren kazalarında ölüm oranı son on beş yılda 2 katına çıkmış. Yani dünyada yine
1’inci sıradayız ölüm oranlarında. İşte, hepinizin bildiği gibi, 22 Temmuz
2004’te, Ankara-İstanbul seferini yapan hızlandırılmış tren -hızlı tren değil-
Sakarya’nın Pamukova ilçesi yakınlarında raydan çıkarak devrilmişti ve bu
kazada 41 can hayatını kaybetti. 
İstifa
konusunda ne düşündüğü sorulan zamanın Ulaştırma Bakanı “O direksiyonu ben
kullanmıyorum ki kardeşim.” gibi alayvari bir konuşma yapmıştı ve Mecliste
çoğunlukları olduğu için gensoru açılmadı biliyorsunuz ve o arada, Devlet
Demiryolları Genel Müdürü Süleyman Karaman hakkında da soruşturma açılmadı
çünkü Binali Bey izin vermedi. 
Tabii,
Binali Bey Başbakan oldu, sonra Meclis Başkanı oldu, şimdi Büyükşehir Belediye
Başkan adayı ama Genel Müdür o kadar önemli çalışmalarından dolayı
Cumhurbaşkanı tarafından inovasyon ödülüyle ödüllendirildi. 
8
Temmuzda Tekirdağ’ın Çorlu ilçesindeki, biraz önce de sayın hatibin ifade
ettiği gibi ve bizim İYİ PARTİ olarak olay olur olmaz bir araştırma önergesi
verip bu konunun mutlaka araştırılması gerektiğini ifade ettiğimiz tren
kazasında da 25 vatandaşımız hayatını kaybetti. Sorumlular hakkında takipsizlik
kararı verildi ama maalesef, aileler hâlen nöbette, adalet nöbetinde. Evet,
insan hayatının bu kadar ucuz olduğu hiçbir ülke yok dünyada.
(Mikrofon
otomatik cihaz tarafından kapatıldı) 
BAŞKAN
– Devam edip tamamlayalım. 
ŞENOL
SUNAT (Devamla) – Evet, Ankara’da bu kadar söylememize rağmen araştırma
önergesi verilmedi, üstelik, AK PARTİ’li bir milletvekili “Bu bir doğal olay,
doğa olayı.” dedi. Evet, fıtratında var herhâlde kazalar bu şekilde insan
hayatının. Ankara’da ise 13 Aralıkta “sinyalizasyon” denilerek, “Sinyalizasyon
uygulaması yapılmadı.” denilerek 9 vatandaşımız göz göre göre hayatını
kaybetti. Kazanın sebebi sinyalizasyonun yapılmamış olmasıydı ama onu bile
kabul etmediler. O konuda da o zaman, şimdiki Bakan “Sinyal olmasa da olur.”
dediler. 
Evet,
sayın milletvekilleri, ölen ölüyor, kalan kalıyor. Sinyal olmasa ne olur?
Gensoru verilmez, soruşturma açılmaz, kimse görevden alınmaz. Ölen gariban ise
arkasından da maalesef ağlanmıyor. 
Hepinizi
saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Öneri üzerinde söz isteyen Halkların Demokratik Partisi Grubu adına Kocaeli
Milletvekilimiz Sayın Ömer Faruk Gergerlioğlu. (HDP sıralarından alkışlar) 
Süreniz
üç dakika Sayın Gergerlioğlu.
HDP
GRUBU ADINA ÖMER FARUK GERGERLİOĞLU (Kocaeli) – Sayın Başkan, değerli
milletvekilleri; “tren kazası” değil, bir kere baştan bunu konuşalım. Son
yıllarda olan, tren faciaları, katliamları, cinayetleri. Bunu çok iyi bir
şekilde tespit edelim en başta. Niye bunlar oluyor? Perşembenin gelişi
çarşambadan bellidir. Apaçık bir sorumsuzluk, acelecilik, tedbir almama ve
sonuçta facialar, katliamlar art arda geliyor. 
Cumhuriyetin
ilk yıllarında demir yollarına önem veriliyordu, daha sonra Marshall
planlarıyla, kapitalist bir anlayışla demir yolları arka planda bırakıldı ve
kara yolları geliştirildi, demir yolları sürekli ihmal edildi, kazalar da
arttı. Ardından, iktidarınız döneminde, özelleştirmeyle altyapı ve üstyapı
çalışmaları, periyodik kontroller piyasa ekonomisine sunuldu, piyasa
şartlarında değerlendirildi, bakım onarımlar bundan çok etkilendi; genelden
denetlenmesi gereken elektrik hat dağıtımları çok sıkıntı oldu, ölümlü ve
yaralanmalı kazalar gerçekleşti; ardından, 655 sayılı KHK’yle uluslararası
sermayeye açtı bu iktidar ve kamusal denetimden de çıkarıldı. “Bu kazalar niye
oluyor?” diye soruyorsunuz. İşte bundan, sizin icraatlarınızdan dolayı oluyor. 
Hızlı
tren dendi, tüm bütçe hızlı trene aktarıldı, konvansiyonel demir yolları ihmal
edildi; 2014 yılında iptal edildi ve 2017’de açıldı ama bu üç buçuk yılda doğru
dürüst bir teknik destek sunulmadığı için, ardından Çorlu’da büyük bir katliam
yaşandı. Ne oldu? Dolguyla yükseltilerek yeni raylar döşendi, mevsimsel şartlar
dikkate alınmadı, yağmur geldi, menfezin altı boşaldı, tren geldi ve korkunç
bir katliam oldu. Bunun hesabı sorulmadı. Ardından Ankara katliamı geldi,
Ankara kazası değil Ankara katliamı geldi. Bunun da hesabı sorulmadı. Bu hesap
sormamayla nereye varacağız arkadaşlar? 
Bakın,
bugün sivil toplum ayağa kalkmış, soruyor. Bugün Anayasa Mahkemesinin önündeydi
arkadaşlarımız, sadece ve sadece bir basın açıklaması yapmak istiyorlar,
darbediliyorlar. Olacak şey mi? Bu insanlar acılı insanlar, yaralı insanlar,
bırakın orada bir basın açıklaması yapsınlar. Hayır, darbediliyorlar. Oğuz Arda
Sel’in dedesi darbedilip hastaneye kaldırılıyor. Sosyal medyadan aylardır takip
ediyorum, Oğuz Arda Sel’in annesi Mısra Öz sabah akşam yavrusunu kaybetmiş bir
anne olarak feryat ediyor, yürekler dayanmaz buna, kimse umursamıyor. Bu nasıl
bir devlet, anlamak mümkün değil gerçekten.
(Mikrofon
otomatik cihaz tarafından kapatıldı) 
BAŞKAN
– Toparlayalım.
ÖMER
FARUK GERGERLİOĞLU (Devamla) – Değerli arkadaşlar, siyasi şovlarla
yürütüyorsunuz. Bakın, faciadan sonra ne denmiş? Milliyet gazetesi -tabii, o
zaman Demirören’de değildi- “Bir şov uğruna öldüler” demiş. Evet, bu şovlar hep
yapılıyor ve hakkı olmayanlara görev veriliyor.
Adam
Genel Müdür olmuş TCDD’ye, trene binmiş. Yaşanmış hadise, anlatıyorum bakın.
Makas değiştirilip farklı bir yöne gidiliyor, oradaki görevlilere soruyor,
diyor ki: “Niye direksiyonu kırdınız?” Ya, genel merkezden makasın
değiştirildiğinden bile haberi olmayan adamı Genel Müdür yapmışsınız çünkü.
Personel sayısı azaltılmış ve personelin çalışma motivasyonu kaybolmuş.
İnsanlar bu kadar, böyle ahbap çavuş ilişkisiyle göreve gelen insanları
gördükten sonra çalışma motivasyonlarını kaybetmişler. 
Değerli
arkadaşlar bu facianın üzerinde durulmalı ve mutlak surette bu önerge kabul
edilmeli. Tüm insani duyarlılığımızla bu önerge üzerinde konuşmalıyız.
Teşekkürlerimi
sunuyorum. (HDP sıralarından alkışlar) 
BAŞKAN
– Öneri üzerinde söz isteyen Adalet ve Kalkınma Partisi Grubu adına Sivas
Milletvekilimiz Sayın Mehmet Habib Soluk. (AK PARTİ sıralarından alkışlar) 
Süreniz
üç dakika Sayın Soluk.
AK
PARTİ GRUBU ADINA MEHMET HABİB SOLUK (Sivas) – Sayın Başkan, değerli
milletvekilleri; Cumhuriyet Halk Partisi Grubu tarafından verilmiş olan grup
önerisi aleyhine AK PARTİ Grubumuz adına söz almış bulunuyorum. Bu vesileyle
Genel Kurulu ve yüce heyetinizi saygıyla selamlıyorum.
Tunceli
kırsalında PKK’lı bölücü teröristlerle girilen çatışma sonucu şehit olan
askerlerimize Allah’tan rahmet, ailelerine, milletimize sabrıcemil niyaz
ediyor, yaralı askerlerimize acil şifalar diliyorum.
Cumhuriyet
Halk Partisi Denizli Milletvekili Kazım Arslan’a Allah’tan rahmet, acılı
ailesine ve Cumhuriyet Halk Partimize de başsağlığı diliyorum. 
Cumhurbaşkanımız
Sayın Recep Tayyip Erdoğan’ın talimatlarıyla, kaderine terk edilen demir
yolları, 2003 yılında yeniden devlet politikası hâline getirilmiştir. Altyapı
yatırımlarına, çalışmalarına devam edilirken 8 Temmuz 2018 tarihinde
Tekirdağ’ın Çorlu ilçesi demir yolu hattında meydana gelen üzücü tren kazasında
hayatını kaybeden 25 vatandaşımıza Allah’tan rahmet diliyorum. 
Değerli
milletvekilimizin ifade ettiği Pamukova davasıyla ilgili, evet, Pamukova’yla
ilgili dava açılmıştır. Kocaeli 2. Ağır Ceza Mahkemesinin kovuşturmaya gerek
olmadığına dair kararı da kayıtlarda mevcuttur. 
Demir
yolu güzergâhı boyunca daha sonradan inşa edilen kara yolları, yerleşim yerleri,
tarım arazileri dikkate alındığında, demir yolu dolgusunun drenajı
engellememesi adına, Demiryolları Genel Müdürlüğü tarafından yerinde yapılan
incelemelerde ve periyodik kontrollerde tespit edilen drenaj sorunlarının
çözümlemeleri ulusal, uluslararası standartlara, konusunda uzman proje
firmalarına ve üniversitelerden alınan uzman görüşlerine ve tecrübelerine göre
de yapılmaktadır. Önergede iddia edildiği gibi, ucuz, kalitesiz bir malzeme
kullanımı da söz konusu değildir, kullanılan bütün malzemelerimiz dünya
standartlarına uygundur. 
Önergede
ifade edilmiş olan “yol bekçiliği”yle ilgili olarak: Yol bekçiliği kadroları
kaldırılmamış olup yol bekçiliği görevi hâlen riskli bölgelerimizde devam
etmektedir, isimleri değiştirilerek “kontrol memuru” olarak da
adlandırılmaktadır. Ayrıca bütün hatlar uluslararası tekniğe uygun olarak ölçüm
makinalarıyla da kontrol edilmektedir, yalnızca yol bekçilerinin kontrollerine
bırakılmış değildir. 
(Mikrofon
otomatik cihaz tarafından kapatıldı) 
BAŞKAN
– Sayın Soluk, toparlayarak devam edelim. 
MEHMET
HABİB SOLUK (Devamla) – Demir yollarında emniyet, güvenlik sistemleri kurulmuş
ve tüm güvenlik kontrol sistemleri ileri teknolojiyle donatılmıştır. Demir yolu
bakımları işletme emniyetine göre sıralı olarak planlanmaktadır. Soru
önergesinde bahsi geçen ihale, hattın diğer kesimlerindeki bakımları
ilgilendirmekte olup 8/7/2018 tarihinde Tekirdağ Çorlu ilçesinde tren kazasının
meydana geldiği menfez de söz konusu ihale kapsamında değildir. Bunun da
bilinmesinde fayda vardır. Dolayısıyla ödeneğin de bu menfezle ilişkisi söz
konusu değildir. 
Demir
yolu güzergâhı yapım çalışmalarında yapı denetim sistemi, TCDD İşletmesi Genel
Müdürlüğünün uzman teknik personeli tarafından yerinde yapılan planlı
incelemeler düzenli olarak kontrol edilmekte, gerekli görülen durumlarda
ülkemizde konusunda uzman müşavir firma ve üniversitelerden de yardım
alınmaktadır.
Sayın
Başkan, kaza sırasında traverslerin kırılmasının nedeni trenin yoldan çıkması,
tekerleklerin raydan traverslerin üzerine düşmesi sonucu oluşan darbedir.
(Mikrofon
otomatik cihaz tarafından kapatıldı) 
BAŞKAN
– Sayın Soluk, toparlayalım, selamlayalım; buyurun.
MEHMET
HABİB SOLUK (Devamla) – Peki efendim.
Güzergâhta
kullanılan üstyapı malzemeleri UIC ve EN standartlarına göre belirlenmiş olup
bu kriterler dâhilinde gerekli muayene ve kontroller yapılmakta, buna ilişkin
uygunluk raporları da Demiryolları teknik elemanlarınca kontrol edilmektedir.
Tüm demir yolu şebekesi genelinde demir yolu hat bakım ve kontrol planı
uygulanmaktadır. Bakım ve onarımları düzenli olarak yapılmakta olan demir yolu
hatlarımız, hat bakım ve kontrol planında belirtilen usul ve esaslara göre
yapılmaktadır.
Kazanın
gerçekleştiği tren hattı üzerinde yapılan bakım, onarım ve denetim çalışmaları
TCDD İşletmesi Genel Müdürlüğü personelince yol ölçüm ve kontrol makinalarıyla
da sürekli yapılmıştır. 
Yüce
Meclisi saygıyla selamlıyorum. (AK PARTİ sıralarından alkışlar)
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, bir söz talebiniz oldu, buyurun. 
ENGİN
ÖZKOÇ (Sakarya) – Efendim, hatibin yaptığı açıklamalar ile gerçekler arasında
uyuşmazlıklar var, eğer müsaade ederseniz bu konuda 60’a göre söz talep
ediyorum. 
BAŞKAN
– Buyurun efendim. 
V.- AÇIKLAMALAR (Devam)
30.- Sakarya Milletvekili Engin Özkoç’un, Sivas
Milletvekili Mehmet Habib Soluk’un CHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkanım, değerli milletvekili arkadaşlarım; Allah
kimseyi evlat acısıyla sınamasın. Şu anda yukarıda evlat acısı yaşayan, 6
yaşındaki evladını kaybetmiş, 9 yaşındaki evladını kaybetmiş, 12 yaşındaki
evladını kaybetmiş anneler babalar var. Peki, ben burada Cumhuriyet Halk
Partisi Grup Başkan Vekili olarak hamaset mi yapıyorum? Eğer böyle yapıyorsam,
gerçekten, Allah beni gerektiği şekilde cezalandırsın. (AK PARTİ sıralarından
“Âmin!” sesi)
BAŞKAN
– Değerli arkadaşlarım, lütfen…
MAHMUT
TOĞRUL (Gaziantep) – Ne kadar ayıp bir şey ya!
BAŞKAN
– Buyurun Sayın Özkoç, siz devam edin lütfen. 
ENGİN
ÖZKOÇ (Sakarya) – Buradan “Âmin.” diyen milletvekiline de kendisine yakıştığı
şekilde davrandığını ifade etmek istiyorum. 
BAŞKAN
– Siz Genel Kurula hitap edin lütfen, buyurun. 
ATİLA
SERTEL (İzmir) – Acıdan anlamıyorsunuz hiç, acı yok sizde. 
BAŞKAN
– Sayın Sertel, grup başkan vekiliniz konuşuyor, lütfen…
ENGİN
ÖZKOÇ (Sakarya) – Biz burada Meclis olarak şunu yapmaya çalışıyoruz: Değerli
hatibimizin, az önce Adalet ve Kalkınma Partisi adına konuşan hatibimizin
söylediğine göre denetleme yapılıyor, menfezlerde sorun yok, yeteri kadar
personel var, devletin hatası yok ama tren kazası oluyor ve 25 can gidiyor. Biz
de Meclis olarak diyoruz ki: O zaman burada başka bir hata var, o zaman bunlar
suçlu değillerse biz başka canların yanmaması için bir araştırma önergesi
verdik, Meclisin görevi budur, birlikte bunu araştıralım. Onlardan rica
ediyorum; amacımız kimseyi suçlamak değildir, amacımız gerçeğe ulaşmaktır,
gerçeğe ulaşmanın önü tıkanmasın istiyoruz. 
Saygılar
sunuyorum.
BAŞKAN
– Teşekkür ederim. 
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, sizin de bir söz talebiniz oldu. 
ÖZLEM
ZENGİN (Tokat) – Evet, rica edeceğim.
BAŞKAN
– Buyurun.
31.- Tokat Milletvekili Özlem Zengin’in, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
ÖZLEM
ZENGİN (Tokat) – Sayın Başkanım, çok değerli milletvekilleri; elbette, evladını
kaybeden anne babalara, üzüntülerini aynen hissetmek dışında şu an için kalben
söyleyebileceğim şey, böyle bir üzüntü karşısında insanın kelimelerinin
yetmediği; öyle söyleyeyim yani. İnanın, kafamı toparlarken -6 yaş, 9 yaş, 12
yaş- önce rahmet diliyorum kendilerine; ailelerine sabırlar diliyorum. 
Böyle
bir olay karşısında ben hiçbir milletvekilimizin de hamaset yapacağını asla
düşünmüyorum çünkü evlat acısı bu. Bunun üzerine hamaset yaparsanız Allah
“Âmin.” deseniz de demeseniz de size karşılığını verir zaten.
Bu
olay karşısında, biraz evvel arkadaşlarım konuşmayı hazırlarken de üstünden
geçmiştik, şimdi tekrar bir kez daha teyit etme ihtiyacını duydum. Bir defa,
devam eden bir yargı süreci var. Bütün tedbirleri alsanız da hukukta kasıt
olduğu gibi taksir de vardır, kaza da vardır. Yani siz, tüm tedbirleri almanıza
rağmen, hayatın akışı içerisinde meydana gelen olaylar var ama tüm bunlara rağmen,
Türkiye’de hukuk düzeni içerisinde devam eden bir yargı süreci var şu anda. Bu
yargı süreci içerisinde hangi kademede olursa olsun görevini yerine getirmeyen,
ihmal eden birisi varsa yargı zaten bunu ortaya koyacaktır. Yargı bir havale
mercisi değildir yani “Yargıya gittik, kurtulduk.” diyemeyiz. 
AYTUN
ÇIRAY (İzmir) – Meclis ne işe yarıyor Hanımefendi? Onu araştırmayacak, bunu
araştırmayacak…
ÖZLEM
ZENGİN (Tokat) - Yargı, bizim en doğruyu bulacağımız yerdir, nihai noktadır. O
sebeple, ümit ediyorum ki yargı mercileri bu manada üzerlerine düşen görevi
hepsinden daha hassasiyetle takip ederler ve biz de onların takipçisi oluruz
Meclis olarak ve nihayetinde de bu konuda eğer varsa hata yapan, cezalarını
alırlar, biz de bunun takipçisi oluruz. Yoksa buradan siyaset üretmenin
hiçbirimize faydası olmadığı kanaatindeyim. Arkadaşlarımız da gereken şeyleri
söylediler.
Ben,
tekrar, bütün ailelerin de hassasiyetini, üzüntüsünü bir kez daha paylaşıyorum.
Keşke mümkün olsa bunlar hiç ama hiç olmasa.
Teşekkür
ederim.
ŞENOL
SUNAT (Ankara) – Siyasi sorumluluk nerede?
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – Efendim, kayıtlara geçmesi için müsaade ederseniz arz
edeceğim.
Sayın
Başkanım, yargının görevleri var, yargı görevini yapacak.
ŞENOL
SUNAT (Ankara) – Meclisle beraber.
ENGİN
ÖZKOÇ (Sakarya) – Milletin vekili olan vekillerin de millet adına görevleri
var. Yargı görevini yaparken milletvekilleri de bu görevlerini yapmak
zorundadır. Onun için araştırma önergeleri var. Milletimiz için görevimizi
yapmak yargıya müdahale değil; tam tersine, yargıya yardımdır. Bunun böyle
anlaşılmasını değerli milletvekillerinden rica ediyorum. Bu araştırma
önergesine bu şekliyle baksınlar.
BAŞKAN
– Peki.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, demir yollarının durumu ve ihtiyaçları ile yaşanan kazaların
nedenlerinin tespiti için alınması gereken önlemlerin belirlenmesi amacıyla
verilmiş olan (10/95) esas numaralı Meclis Araştırması Önergesinin ön
görüşmelerinin, Genel Kurulun 12 Haziran 2019 Çarşamba günkü birleşiminde
yapılmasına ilişkin önerisi (Devam)
BAŞKAN
- Öneriyi oylarınıza sunuyorum: Kabul edenler… 
ÖZLEM
ZENGİN (Tokat) – Sayın Başkan, tek bir cümle söyleyebilir miyim?
BAŞKAN
– Bir saniye, işleme başladım.
Kabul
etmeyenler… Öneri kabul edilmemiştir.
Buyurun
Sayın Zengin.
ÖZLEM
ZENGİN (Tokat) – Sayın Başkanım, ifade etmek istediğimiz şey… Yargıya
müdahaleden bahsetmiyoruz yani yargı yoluna, devam eden…
BAŞKAN
– Meramlar anlaşıldı bence.
ÖZLEM
ZENGİN (Tokat) – Evet, yani müdahaleden bahsetmiyoruz. Yargıda zaten devam eden
bir süreç var. Milletvekillerinin… 
BAŞKAN
– Peki, teşekkür ederim.
AYTUN
ÇIRAY (İzmir) - Sayın Başkanım, kuvvetler ayrılığına göre Meclis yargıyı
denetleyebilir. Böyle bir şey mi var? Kuvvetler ayrılığı var, varsa eğer.
BAŞKAN
– Teşekkür ederim.
Sayın
Mengüllüoğlu, sisteme girmişsiniz, söz veriyorum. 
V.- AÇIKLAMALAR (Devam)
32.- Hatay Milletvekili Barış Atay Mengüllüoğlu’nun,
Çorlu katliamında yakınlarını kaybeden ailelerin Anayasa Mahkemesi önünde
saldırıya uğramasıyla ilgili Genel Kurulu bilgilendirmek istediğine ilişkin
açıklaması
BARIŞ
ATAY MENGÜLLÜOĞLU (Hatay) - Teşekkür ederim Sayın Başkan.
Bugün
Çorlu katliamında yakınlarını kaybeden ailelerin Anayasa Mahkemesi önünde
saldırıya uğramasıyla ilgili bilgi istemiştiniz. İzninizle ben Genel Kurulu da
bilgilendirmek istiyorum çünkü oradaki vekillerden biri bendim. 
Aslında
çok basit bir talep vardı: Anayasa Mahkemesine yargı yolunun açılması için bir
basın açıklaması yapmak. Ve aileler hep birlikte oraya geldiler; oradaki kolluk
kuvvetlerinin amirleri, karşı kaldırımda yapılması için büyük bir direnç
gösterdi; aileler de doğal olarak, bu ülkenin yurttaşları oldukları için
istedikleri kaldırımda basın açıklaması yapabileceklerinden, mahkeme binasının
kapısı önünde yapmak istediler. Daha sonra Güvenlik Şube Amiri olduğunu
öğrendiğimiz şahsın gelmesiyle olaylar tırmandı, bayağı bir sert müdahaleye
girişildi, bu sırada Oğuz Arda Sel’in dedesi baygınlık geçirdi. Sadece şunu
düşünün: “Torunumu aldınız, oğluma dokunmayın.” diye araya girmeye çalışan
yaşlı bir insanın çabasını düşünün ve baygınlık geçirdiğini düşünün. 
Bugün
size birkaç soru soracaktım esasen. Ya, bir insan…
(Mikrofon
otomatik cihaz tarafından kapatıldı) 
BARIŞ
ATAY MENGÜLLÜOĞLU (Hatay) – Çok özür dilerim, hemen toparlayacağım. 
BAŞKAN
– 60’a göre süremiz bir dakika Sayın Mengüllüoğlu. 
Ben
konuyla ilgili gerekli bilgileri alacağım, arkadaşlarımdan da alacağım.
BARIŞ
ATAY MENGÜLLÜOĞLU (Hatay) – Teşekkür ederim. 
BAŞKAN
- Bizim, tüm partilerin de, hepimizin de ortak amacı, insanlarımızın acısını
hafifletmek olmalıdır. Barışçıl olan hak arama talepleri her yerde, herkesin
bence savunması gereken bir davranış biçimidir. Bu konuda ben de bir hassasiyet
göstereceğim. 
Ayrıca,
Sayın Toğrul da Hasankeyf için benden bir söz talebinde bulundu. Ben konuyu
anlayamadım ama sanırım Hasankeyf’le ilgili bir basın açıklaması yapılırken de
benzer konular olmuş. Barışçıl olan, şiddete kaçmayan her türlü hak arama
taleplerinin bu ülkede özgürce yapılmasını sağlamak hepimizin görevi olmalıdır
diyor, birleşime on beş dakika ara veriyorum.
Kapanma Saati: 16.41
İKİNCİ OTURUM
Açılma Saati: 17.05
BAŞKAN: Başkan Vekili Levent GÖK
KÂTİP
ÜYELER: İsmail OK (Balıkesir), Şeyhmus DİNÇEL (Mardin)
----- 0 -----
BAŞKAN
– Değerli milletvekilleri, Türkiye Büyük Millet Meclisinin 88’inci Birleşiminin
İkinci Oturumunu açıyorum.
Alınan
karar gereğince denetim konularını görüşmüyor ve gündemin “Kanun Teklifleri ile
Komisyonlardan Gelen Diğer İşler” kısmına geçiyoruz.
1’inci
sırada yer alan, İstanbul Milletvekili Şirin Ünal ve Adalet ve Kalkınma Partisi
Grup Başkanvekili Tokat Milletvekili Özlem Zengin ile 49 Milletvekilinin
Askeralma Kanunu Teklifi ve Millî Savunma Komisyonu Raporu’nun görüşmelerine
kaldığımız yerden devam edeceğiz.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69)(´)
BAŞKAN
– Komisyon? Yerinde.
Değerli
milletvekilleri, birazdan Komisyon Başkanımıza ve şahsı adına bir sayın
vekilimize söz vereceğim. Ondan sonra soru-cevap işlemi olacak. 
Özellikle
Türkiye'nin, herkesin gözünün kulağının burada olduğu bu kanunla ilgili
tartışmaların mümkün olduğu kadar yapılarak uzlaşmayla bu kanunun çıkmasını
arzu ediyorum. O nedenle yapacağım soru-cevap işleminde Komisyona
yönelteceğiniz soruların görüştüğümüz Askeralma Kanunu Teklifi’yle ilgili
olmasını sizlerden rica ediyorum ki Komisyon Başkanı burada, aklımızda olan
soruları, kendinizin tespit ettiği eksiklikleri kendilerine sorarak yani bir
tartışma içerisinde, mümkün olduğu kadar bu kanunu daha çok tartışarak en doğru
yolu bulmayı arzu edelim. O yirmi dakikalık soru-cevap işleminde
arkadaşlarımızın bu kanun dışında başka konulara girmemesini, bu kanunun
özelliğinden dolayı sizlerden rica ediyorum.
Değerli
milletvekilleri, dünkü birleşimde İç Tüzük’ün 91’inci maddesine göre temel
kanun olarak görüşülen 69 sıra sayılı Kanun Teklifi’nin tümü üzerinde gruplar
ve şahsı adına bir milletvekili konuşmuştu. 
Şimdi
söz sırası, söz talep eden Komisyon adına Millî Savunma Komisyonu Başkanı Sivas
Milletvekili Sayın İsmet Yılmaz’a aittir. 
Buyurun
Sayın Yılmaz. (AK PARTİ sıralarından alkışlar) 
Süreniz
yirmi dakika Sayın Yılmaz. 
MİLLÎ
SAVUNMA KOMİSYONU BAŞKANI İSMET YILMAZ (Sivas) – Teşekkür ediyorum Sayın
Başkanım. 
Sayın
Başkanım, sayın milletvekilleri; Türkiye Büyük Millet Meclisi Millî Savunma
Komisyonunda kabul edilen ve Meclis Genel Kurulumuzda görüşülmesine başlanan
Askeralma Kanunu Teklifi üzerine Komisyon adına söz almış bulunmaktayım. Bu
vesileyle sizleri saygıyla selamlıyorum. 
Sözlerimin
başında bu ülkenin birliği, bütünlüğü ve değerleri için can veren şehitlerimize
Allah’tan rahmet diliyorum, mekânları cennet olsun. Uğruna can verdikleri
değerleri ilelebet koruyup yaşatacağız.
Arif
Nihat Asya’nın ifadesiyle “Şehitler tepesi boş değil/ Biri var bekliyor/
Yattığı toprak belli/ Tuttuğu bayrak belli/ Kim demiş meçhul asker diye/
Toprağını kahramanlar bekliyor.” Üstünü de kahramanlar bekliyor.
Sayın
Başkan, sayın milletvekilleri; Askeralma Kanunu Teklifi’ni görüşmeye başladık.
Bütün partilerimize sonsuz teşekkür ediyorum çünkü Silahlı Kuvvetler ortak
değerimiz. Ortak bir çalışmayla ve ortak akılla Silahlı Kuvvetlerimizin ve
ülkemizin gücüne güç katacak bir teklifi hayata geçirirsek bundan Türkiye
kazanacaktır. 
Sayın
vekillerimizin konuşmalarından da anlaşılacağı üzere, bu kanun teklifi halkımız
tarafından çok yakından takip edilmektedir. Kanun teklifinde hem halkımızın
beklentileri hem de Türk Silahlı Kuvvetlerimizin ihtiyaçları dikkate alındı. Bu
kanun teklifinde askerlik sisteminin sürekliliği sağlanarak, öngörülebilir bir
sistem içinde eğitimli insan gücü kaynağının etkin ve verimli kullanılması
amaçlandı.
Bu
teklif hazırlanırken Millî Savunma Bakanlığı, Aile, Çalışma ve Sosyal Hizmetler
Bakanlığı, Hazine ve Maliye Bakanlığı, İçişleri Bakanlığı, Millî Eğitim
Bakanlığı, Sağlık Bakanlığı, Tarım ve Orman Bakanlığı ve Yükseköğretim Kurulu
Başkanlığıyla koordine edildi.
Teklifin
içeriğinde, bu kamu hizmeti alanlarında birçok yeni uygulama hayata
geçirilmektedir. Bu uygulamalardan en önemlisi, bundan sonra bir bedelli yasası
çıkarılacağı beklentisinin sona ermesidir. Bu beklentinin sona ermesinin çok
önemli sonuçları olacaktır. Bedelli çıkacağı beklentisiyle askerliği tecil
ettirme, yoklama kaçağı ve bakaya gibi askere gitmeyi erteleyen unsurların
azalacağı, ortadan kalkacağı düşünülmektedir. Hâlihazırda mevcut olan 2 milyon
200 bin yükümlü havuzunun bir daha oluşmayacağı, yükümlülerin zamanında askere
gideceği beklenilmektedir. 
Zamanında
askere giderek askerlik yükümlülüğünü er veya erbaş olarak yerine getiren
yükümlüye askerlik sonrası, asker öğrenci, dış kaynaktan muvazzaf
subay-astsubay, sözleşmeli subay-astsubay, uzman erbaş ve sözleşmeli erbaş-er
temininde ek puan verilmesi uygulaması getirilmektedir. Böylece, askerliğini
yapanlar askerliğini yapmayanlara kıyasla askerlik mesleğine öncelikli
alınacaktır. Bu şekilde askerlik mesleğine alınanların beş dakikalık bir
mülakatla alınan personelden çok daha uyumlu olacağına, askerlik sistemine uyum
göstereceğine hiç şüphe yoktur. 
Askere
gitmeyi teşvik eden yeni askerlik sisteminde askerlik süresi de altı aya
indirilmektedir. Bilindiği üzere ülkemizde yükseköğretim okullaşma oranı her
yıl artmaktadır. 1995’te erkekler için brüt yükseköğretimde okullaşma oranı
yüzde 21 iken bu oran bugün yüzde 111’dir. Üniversite sayısının ve
kapasitesinin artmasıyla birlikte bu oranın daha da artması beklenmektedir.
Yılda yaklaşık 400 bin erkek yükseköğretimden mezun olmaktadır. Hâlihazırda 1
milyon 600 bin öğrenci ertelinin 1 milyon 300 bini üniversite öğrencisidir.
Doğal olarak altı aylık askerliğe tabi yükümlü sayısı da artmaktadır. Askerlik
süresinin kısaltılmasının askere gitmeyi de teşvik edeceği düşünülmektedir. 
Gelişmiş,
teknolojik, akıllı silahların kullanımıyla birlikte Silahlı Kuvvetlerimizde
uzman personel istihdamı da artmaktadır. Sözleşmeli er uygulamasının
başlangıcında sözleşmeli er sayısı bugünkü sayısının yaklaşık onda 1’i
kadarken, yine uzman erbaş sayısı bugünkü mevcudun yarısı kadarken, barışta
yükümlü askerlik süresinin altı ay olması siyasiler tarafından da teklif
edilmiştir. 
NATO
içindeki ülkelerin orduları yeniden yapılandırılmaktadır. Dünyanın 40 ülkesinde
askeri olan İngiltere’nin kara kuvvetleri sayısı 100 bin civarında -112 bin-
yine Fransa’nın da 100 bin civarındadır. Orduların gücü salt asker mevcuduyla
değil, teknolojiyi kullanan eğitimli personelle birlikte değerlendirilmektedir.
Bütün bu unsurlar dikkate alınarak yeni getirilen düzenlemede hizmet süresi
altı ay olarak belirlenmiştir. 
Bu
kanun teklifiyle getirilen yeniliklerden biri de altı ay er ve erbaş olarak
askerlik yükümlülüğünü yerine getirenlerden, istekli olanlardan uygun
görülenler, terhise hak kazandığı tarihten itibaren Bakanlıkça uygun görülecek
sayıda ve altı ay süreyle sınırlı olmak üzere askerlik hizmetine devam
edeceklerdir. Bu kapsamda askerlik hizmetine devam edenlere, bu görevlerinin
devamı süresince net asgari ücretten az olmamak üzere harçlık da ödenecektir. 
Teklifle
getirilen bir diğer yeni uygulama yedek astsubaylık sistemidir. Mevcut sistemde
liseden sonra iki veya üç yıl süreli yükseköğretim kurumlarından mezun olanlar
er olarak askerliğini yapmaktadırlar. Yine, yedek subay hakkına sahip olacak
ancak ihtiyaç fazlası nedeniyle yedek subaylardan er olarak askerliğini
yapanlar da var. Yeni düzenlemeyle, Türk Silahlı Kuvvetleri, ihtiyacı kadar
yedek subay adayını, iki veya üç yıl süreli yükseköğretim kurumlarından mezun
olanlar arasından ve dört yıl ve daha fazla süreli yükseköğretim kurumlarından
istekleri de dikkate alınarak seçmektedir. Türk Silahlı Kuvvetlerinin ihtiyaç
duyduğu yedek subay miktarından fazla yükümlüler, askerlik hizmetini erbaş ve
er olarak yerine getirecektir. Yedek astsubayların hizmet süresi, yedek
subaylar gibi on iki ay olarak belirlenmiştir. 
Kanun
teklifiyle getirilen bir diğer yenilik bedelli askerlik uygulamasıdır. Bedelli
askerlik her dönem için uygulanır hâle getirilmektedir. Yeni getirilen
düzenlemeyle, istekli olanlar arasından Bakanlıkça belirlenen sayıda yükümlü,
240 bin gösterge rakamının memur aylık katsayısıyla çarpımı sonucu bulunacak
bedeli, silah altına alınmadan önce Bakanlıkça belirlenen sürede peşin
ödemeleri ve bir aylık temel askerlik eğitimini tamamlamaları hâlinde askerlik
hizmetini yerine getirmiş sayılacaklardır. 
Askeralma
Kanunu Teklifi’nin getirdiği bir yeni uygulama da tabiplere ilişkindir. Bu
düzenlemeyle, hem Türk Silahlı Kuvvetlerinin tabip ihtiyacının karşılanması hem
de tabip olmayan yerleşim yerlerinde hekim eksikliğinin giderilmesi
amaçlanmaktadır. Yeni getirilen düzenlemeyle, Bakanlık ile Sağlık Bakanlığınca
her celp döneminde müştereken belirlenen yer ve miktarda yedek subay aday adayı
olarak silah altına alınacak tabipler, temel askerlik eğitimini takiben devlet
hizmeti yükümlülüğünü yapmak üzere Sağlık Bakanlığı emrine verilecek ve bu
yükümlülüğü yerine getirinceye kadar geçici terhis edilecek; bunlardan usulüne
uygun olarak devlet hizmeti yükümlülüğünü yerine getirenler Sağlık Bakanlığınca
Bakanlığa bildirilecek ve bunlar da asteğmen olarak terhis edilecektir.
Bakanlık ile Sağlık Bakanlığınca her celp döneminde müştereken belirlenen yer
ve miktarda -Hakkâri Yüksekova’da veya Şemdinli’de- askerlik hizmetini yedek
subay olarak yerine getiren tabipler devlet hizmeti yükümlülüğünü de tamamlamış
olacaklardır. 
Yeni
getirilen teklifle getirilen bir başka yenilik de teknik bilimler meslek
yüksekokulu ve meslek lisesi mezunları ile tarım, turizm ve mevsimlere bağlı
sektörlerde faaliyet gösteren yükümlülerin askere sevkine, Türk Silahlı
Kuvvetlerinin ihtiyaç ve öncelikleri de dikkate alınarak, mesleklerine uygun
olarak sınıflandırma ve istedikleri celp döneminde silah altına alınma
taleplerine ilişkin usul ve esaslar da Bakanlıkça belirlenecektir. Turizm
bölgelerinde çalışanlar turizm mevsiminin yoğun olduğu dönemde değil, olmadığı
dönemde; tarım alanında çalışanlar ekim, biçim, harman döneminde değil,
onlardan daha sonra askere gidebilecektir. 
Yine,
getirilen teklifle askerlik erteleme süreleri yeni düzenlemeyle
azaltılmaktadır. Lise ve dengi okullarda öğrenim görenler mevcut kanunda 29
yaşına kadar erteleniyordu, yeni kanunda 22 yaşına kadar. Fakülte ve
yüksekokulda öğrenim görenler eski kanunda 29 yaşına kadar erteleniyordu, yeni
kanunda 28 yaşına kadar. Lise mezunları mezun olduktan sonra üç yıl erteleme
hakkına sahipler ve 22 yaşını geçmeyecekler; meslek lisesi mezunları ise
-normal liseden mezun olanlar üç yıl erteletebiliyordu- 3+3 yani 25 yaşına
kadar askerliklerini erteletebilecekler. Fakülte ve meslek yüksekokullarında
öğrenim görenler mevcut kanunda 29 yaşına kadar erteletebiliyordu, yeni kanunda
28; yine, kamu görevlisi yurt dışında staj yapabilir, yüksek lisans yapabilir,
doktora yapabilir, eski kanunda 35 yaşına kadar erteletebiliyordu, yeni kanunda
32 yaşına kadar; sporcular 38 yaşına kadar erteletebiliyordu, yeni kanunda 35
yaşına kadar; orijinal, bilimsel çalışma yapanlar, araştırma yapanlar 36 yaşına
kadar askerliğini erteletebiliyorlardı, yeni getirilen düzenlemeyle bu erteleme
yaşı 35’e çekilmektedir. 
Sayın
Başkanım, değerli milletvekilleri; yeni kanun teklifinde, yoklama kaçağı, saklı
ve bakayalara verilen cezalar da artırılmaktadır. Bir örnek vermek isterim.
Mevcut kanunda, bir yıl içinde gelenler 500, yakalananlar 2 bin; bir yıldan
sonra gelenler 750, yakalananlar 3 bin Türk lirası idari para cezasıyla
cezalandırılıyordu ve bu cezaları verme yetkisi de il ya da ilçe idare
kurullarında idi. Yeni getirilen düzenlemeyle, kaçak kaldıkları gün süresi
kadar idari para cezasıyla cezalandırılmakta, kendiliğinden gelenler için her
gün için 5 lira, yakalananlar için ise her gün karşılığı 10 Türk lirası idari
para cezasıyla cezalandırılmakta, para cezasını vermeye yetkili makam da
askerlik şubesi başkanı olmaktadır. 
Yine,
izin süreleri değiştirilmekte. Mevcut 1111 sayılı Kanun’da erbaş ve erlerin
izin süreleri muvazzaflık hizmetinin her ayı için iki gün, on iki ay
muvazzaflık vardı, 12x2=24 gün izin alıyorlardı, dolayısıyla, normalde on iki
ay da değil on bir aya düşüyordu; şimdi getirilen düzenlemede ise erbaş ve
erlere, hizmetinin her ayı için bir gün izin veriliyor. Yine, mevcut kanunda
radyoaktif ışınla çalışanlara otuz güne kadar sıhhi izin verilirken, getirilen
düzenlemede radyoaktif ışınla çalışan erbaş ve erlere her ay için iki gün ilave
izin verileceği düzenlemesi getirilmektedir. Yine, sağlık izin süreleri de
kısaltılmaktadır. Mevcut kanunda, erbaş ve erlere verilen hava değişimi ve
istirahat sürelerinin toplam otuz güne kadar olan kısmı muvazzaf askerlik
hizmetinden sayılmaktaydı; yeni getirilen düzenlemede, hava değişimi ve
istirahatte geçen sürelerinin, her ay için bir günlük kısmı askerlik
hizmetinden sayılmaktadır.
Sayın
Başkanım, değerli milletvekilleri; yurt dışı erteleme yaşı da düşürülmektedir.
Mevcut düzenlemede yurt dışında doğan ve ikamet edenler 38 yaş sonuna kadar
askerliklerini erteletebilecek iken yeni getirilen düzenlemeyle bu yaş 35
yaşına çekilmektedir. 
Yine,
dövizle askerlik miktarı da artırılmaktadır. Mevcut düzenlemede, 2 bin avro
ödemek kaydıyla ve Bakanlıkça belirtilen uzaktan eğitimi almaları hâlinde
askerlik hizmetini yerine getirmiş sayılanlar yeni düzenlemede, bu kanunda
belirtilen 9’uncu maddedeki gösterge rakamının -240 bin- memur aylık
katsayısıyla çarpımı sonucu bulunacak tutarın, avronun ödenmesi ve uzaktan
eğitimin alınması kaydıyla dövizle askerliğini yapmış şartı aranıyor. 
Yine,
askerlik hizmetini er veya erbaş olarak yapanlara da ilave haklar
tanınmaktadır. Bunlar: Asker ailelerine yapılan yardım miktarı artırılmakta.
Askerlik hizmetini er veya erbaş olarak yapıp da daha sonra Millî Savunma
Bakanlığının personel ihtiyacına başvuranlara yüzde 20’ye kadar ancak bunlar
yüksekokul veya meslek lisesi mezunu ise yüzde 25’e kadar ilave puan verilecek.

Yine,
kendi üzerlerine konutları olmayanlara Toplu Konut İdaresinden öncelikli konut
temin edilebilecek. 
Yine,
hizmet süreleri içerisinde kamu ve belediyeler tarafından işletilen toplu
taşıma hizmetlerinden ücretsiz yararlanacak. 
Hizmette
geçen süre içinde de müze ve ören yeri gibi yerlerden de ücretsiz
yararlanılmakta. 
Çok
daha önemlisi -daha önceki yıllarda hep Plan ve Bütçe Komisyonunda arkadaşlarımız
teklif ederlerdi askerlik hizmet borçlanmasının devlet tarafından karşılanmasıydı
ikinci altı aylık dönemdeki hizmet borçlanması devlet tarafından karşılanıyor. 
Öğretmenlerin
askerlik hizmeti uygulaması aynen devam etmektedir. 
Emniyet
hizmetleri sınıfı mensuplarının askerlik hizmeti aynen devam etmektedir. 
Jandarma
Genel Komutanlığı ile Sahil Güvenlik Komutanlığı mensuplarının kurumlarından
ilişiklerinin kesilmesi sonrası askerlik hizmeti uygulaması Türk Silahlı
Kuvvetleri personeli uygulamasına tabidir. Yine, Jandarma ve Sahil Güvenlik
Akademisinden veya Jandarma Genel Komutanlığı ile Sahil Güvenlik Komutanlığı
adına okudukları okuldan ilişiği kesilenlerin okuduğu sürelerin askerlikten
sayılmasına dair uygulamada, yine askerî öğrenciler, Millî Savunma Üniversitesi
ve yine Millî Savunma Bakanlığı adına okuyan öğrenciler gibi aynı hükümlere
tabidir. 
Yine,
bu kanunun uygulanmasına dair yönetmelik altı ay içerisinde çıkartılacak; bu
kanun çıktığında 2 kanun yürürlükten kaldırılacak, 1111 sayılı Askerlik Kanunu
ile 1076 sayılı Yedek Subaylar ve Yedek Askerî Memurlar Kanunu yürürlükten
kaldırılacak; geçici maddeyle Jandarma Genel Komutanlığının ve Sahil Güvenlik
Komutanlığının erbaş ve er ile askerlik yükümlüsü ihtiyacı için Cumhurbaşkanı
kararıyla belirlenecek süre yine bu çerçevede sağlanacak; yasanın yürürlüğe
girmesiyle birlikte askerlik hizmetini, er ve erbaş olarak altı aylık hizmet
süresini tamamlayanlar terhis edilecek, isteyenlerden uygun görülenler altı ay
daha askerlik hizmetine devam edebileceklerdir.
Sayın
Başkan, sayın milletvekilleri; bu arada daha önceki dönemden birkaç hususta da
yine sayın Genel Kurula bilgi sunmak istiyorum. Hâlen Mayıs 2019 celbinin
kıtalara sevki devam etmektedir. 10 Haziranda başladı, 8 Temmuza kadar 29 bin
yükümlünün kıtalara sevkleri devam etmektedir. Bu yükümlü erler öncelikle hudut
birlikleri ile Kıbrıs hudutlarındaki birliklere tertip edilmiştir. Ağustos
celbi 18 Temmuzda başlayacaktır. Bu celpte erlerin 12 bini doğrudan batıdaki
kıtalara gönderilecektir. Kasım 2019 celbi ise Eylül 2019’da başlayacaktır.
Kara Kuvvetleri Komutanlığının öncelikli görevi olan hudutların korunmasına
yönelik birliklerin öncelikleri belirlenmiş ve birinci öncelikli desteklenecek
birliklerin Mayıs 2019 celbinden itibaren hâlihazır seviyenin muhafaza edilmesi
hedeflenmiştir. Bu tedbirlere ilave olarak, Kuzey Kıbrıs Türk Cumhuriyeti
hududu dâhil hudutların kritik kesimlerinin komando birlikleriyle takviye
edilmesi de planlanmıştır. 
Yine,
27 AB ülkesinin 20’sinde zorunlu askerlik yoktur. Ancak Alman Savunma
Bakanıyla, yine Hollanda Savunma Bakanıyla bizzat görüştüğümde, kaldı ki
onların da kendi “White papper” diye silahlı kuvvetlerinin plan ve programı
var, yine burada güvenlik konseyinin üyesi olacağı, işte uluslararası toplumun
eşit bir sorumlusu olarak kendi üzerlerine düşen sorumluluğu yerine
getireceklerini belirterek açıkça yazıyor. Aslına bakınca, “Zorunlu askerliği
kaldırmadık, zorunlu askerliği askıya aldık. “ diyorlar. Niçin askıya aldılar?
Yeteri kadar talep ettiklerinde genç nüfus bulamıyorlar. Eğer Türkiye’deki
nüfus artış hızı Silahlı Kuvvetlerimizin ihtiyacını karşılayacak kadar olmazsa
bilin ki Türkiye’nin de varacağı nokta orasıdır. Yoksa ne Almanya ne de
Hollanda zorunlu askerliği kaldırmadı, oradaki tabire de arkadaşlarım bakabilirler
“suspension” askıya almak. Dolayısıyla çocuk sayısında hangisi olabilir onu
söylemem, sayısını bilmem ama Silahlı Kuvvetlerimizin ihtiyacı kadar bir neslin
devamının sağlanması bu ülkenin bekası için de gereklidir.
ENEZ
KAPLAN (Tekirdağ) – Suriye’den getiririz, fark etmez.
MİLLÎ
SAVUNMA KOMİSYONU BAŞKANI İSMET YILMAZ (Devamla) - Yine, bir başka, “Suriyeli
sığınmacıların Türk Silahlı Kuvvetleri bünyesine geçmesinin önü açılıyor mu?”
diye de bir bilgi sunmak isterim. Böyle bir açılma yok. 22 yaşından sonra
vatandaşlığa alınanlara muafiyet, daha genç yaşlarda vatandaşlığa alınanların
askerlik yükümlülüğünde bulunması yönündeki mevcut uygulama da aynen
korunmaktadır. 
(Mikrofon
otomatik cihaz tarafından kapatıldı)
ŞENOL
SUNAT (Ankara) – Aynen korunmuyor ki, mülteci sayısı artacak.
BAŞKAN
– Buyurun.
MİLLÎ
SAVUNMA KOMİSYONU BAŞKANI İSMET YILMAZ (Devamla) - Yine, bedelli askerlik
yapanları biz temel askerlik eğitimine alıyoruz. Çünkü, bu insanların
seferberlik kaynağına alınabilmesi için temel eğitime ihtiyaç vardır. Sivil
savunma hizmetlerinde görevlendirilmesi hususunda özel bir kanuni düzenleme de
gerekmektedir.
Yine,
bir başka bilgi vermek isterim: “Askeralma” ibaresi 1970 tarihinden itibaren
bizim mevzuata girmiştir, 1325 sayılı Millî Savunma Bakanlığının Görev ve
Teşkilatı Hakkında Kanun’la birlikte. 2012’de asker alma ayrı; birleştirilmiş,
tek tabir hâline getirilmiştir yanlış anlamaları önlemek için. Yükümlülük
esasına göre askerlik hizmetini yapacak yedek subay, yedek astsubay, erbaş ve
erlerin yükümlülük esasına vurgu yapmak maksadıyla kanunun adı “Askeralma
Kanunu” olarak ifade edilmiştir. 
(Mikrofon
otomatik cihaz tarafından kapatıldı) 
BAŞKAN
– Devam edelim Sayın Yılmaz. 
MİLLÎ
SAVUNMA KOMİSYONU BAŞKANI İSMET YILMAZ (Devamla) – Teşekkür ederim Başkanım. 
Çok
kısa sürede bitiriyorum. 
Yine
bir sayın vekilimiz “Askerî personelin sendika hakkı niçin yoktur?” dedi. 4688
sayılı Kamu Görevlileri Sendikaları ve Toplu Sözleşme Kanunu’nun “Sendika Üyesi
Olamayacaklar” başlıklı 15’inci maddesinde Silahlı Kuvvetler mensubu da
sayılmaktadır. Dolayısıyla, kanun değişikliği gerekiyor. 
Yine,
bir vekilimizin “Muş Hasköy Jandarma Komutanlığında zorunlu askerlik görevini
yerine getirirken Er Uysal Doğan’ın 2012 tarihindeki ölümüyle ilgili
başvurulara bir cevap alınamadığı” şeklinde bir ifadesi olmuştu. Jandarma Genel
Komutanlığından bu konuda sorulan bilgi ve alınan cevap şu şekilde: “Kaza olay
raporu tutuldu. Akabinde olay yargıya intikal etti. 8. Kolordu Askerî Savcılığı
tarafından yapılan kriminal inceleme sonucunda kovuşturmaya yer olmadığına
ilişkin karar verilmiştir.” Ancak aileler bu kovuşturmaya yer olmadığına
ilişkin karara da itiraz ediyorlar. Bundan sonra yeni bir hukuki yol, prosedür
açılır mı? Onu da yüce Meclisin takdirine bırakıyorum. 
Yine,
şehitlerin ne mezhebine ne inancına ne etnik kimliğine bakılmaz. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Yılmaz. 
MİLLÎ
SAVUNMA KOMİSYONU BAŞKANI İSMET YILMAZ (Devamla) – Sonsuz teşekkür ediyorum
Başkanım. 
Bu
ülke için, bu bayrak için can veren, aynı Çanakkale’de olduğu gibi…
Çanakkale’de gidin, şehit olanlara bakın; Selahaddin’den gelen var, Erbil’den
gelen var, Hama’dan gelen var, Şam’dan gelen var, Kudüs’ten gelen var,
İşkodra’dan gelen var, Balkanlar’ın dört bir köşesinden gelen var. Dolayısıyla,
orada nasıl bir ve beraber… Sivas’tan da var, Erzurum’dan da var, Adana’dan da
var. Orada kimsenin, gelenlerin dinine, diline, ırkına, mezhebine bakılmadığı
zaman, işte o zaman Türkiye büyük oluyor. Türkiye’nin büyüklüğü birliğinden,
beraberliğinden, gücünden geçiyor. 
“Sözleşmeli
subay ve astsubaylıktan muvazzaf subay, astsubaylığa niçin geçirmiyoruz?”
Kanununda bu var, 2019 yılı Ağustos ayında sınav yapılmasını düzenliyoruz,
getireceğiz Muhterem Başkanım.
Yine
bir konuda da bilgi vermek isterim. “Zırhlı tanklarda, zırhlı muharebe
araçlarında –son cümlemdir Muhterem Başkanım- geliştirilmiş zırhlı personel
taşıyıcılarındaki personel yükümlü oranı nedir?” diye soruldu. Şu anda yüzde
75-80 oranında uzman personelden karşılanmaktadır. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Yılmaz. 
MİLLÎ
SAVUNMA KOMİSYONU BAŞKANI İSMET YILMAZ (Devamla) – Mevcut uzman personel
durumu, yükümlü personelin tamamının terhis edilemeyeceği ve yeni silahaltına
alınacak yükümlü personel de göz önüne alındığında bu konuda bir zafiyet
yaşanmayacağı değerlendirilmektedir. 
Bu
kanuna tüm milletvekillerimizin, tüm gruplarımızın, tüm partilerimizin vermiş
olduğu destek için sonsuz teşekkür ediyorum. Emekleriniz için her birinize ayrı
ayrı teşekkür ediyorum. Muhterem Başkanım, size de nezaketiniz için sonsuz
teşekkür ediyorum. Sağ olun, var olun. Hayırlı uğurlu olsun. (AK PARTİ
sıralarından alkışlar)
BAŞKAN
– Teşekkürler. 
Teklifin
tümü üzerinde şahısları adına son konuşmacımız İstanbul Milletvekili Sayın
Şirin Ünal. (AK PARTİ sıralarından alkışlar)
Süreniz
on dakika Sayın Ünal. 
ŞİRİN
ÜNAL (İstanbul) – Sayın Başkan, değerli milletvekilleri; Askeralma Kanunu
Teklifi hakkında şahsım adına söz almış bulunuyorum. Hepinizi saygıyla
selamlıyorum. 
Sözlerimin
başında, Tunceli’de hain terör örgütü PKK’yla mücadelede şehit düşen 2
askerimize Cenab-ı Allah’tan rahmet diliyorum. Yaralı Mehmetçiklerimize acil
şifalar diliyorum. 
Ayrıca,
Hakk’ın rahmetine kavuşan Cumhuriyet Halk Partisi Denizli Milletvekilimiz Sayın
Kazım Arslan Bey’e Allah’tan rahmet diliyorum. Kederli ailesine ve sevenlerine,
dostlarına da başsağlığı diliyorum. 
Dünyada
ve Türkiye’de askerî teknolojinin süratle gelişmesi, tehdit algısının
değişmesi, yeni silah sistemleri ile araç ve gereçlerin çeşitlenmesi, muharebe
sahasında yaşanan konsept değişiklikleri, bölgesel ve küresel güç dengelerinin
değişkenliği Türk Silahlı Kuvvetlerinin dünyadaki gelişmelere hızla ayak
uydurmasını ve yeni donanımlar ile etkin personel kullanımını da zorunlu hâle getirmektedir.
Böylece, yeniden yapılanma süreci içinde bir yanda zorunlu askerlik sisteminin
geniş tabanını muhafaza etmek, diğer yandan ihtiyaçlar doğrultusunda etkin,
dinamik, yetenekli ve verimli personel sayısını artırarak profesyonel yapıyı
güçlendirmek gerekmektedir. Bu yolla toplumun tüm katmanlarında askerlik
sistemine dâhil olmaya hevesli personelin kolaylıkla sisteme dâhil olmaları,
sistem içinde kalmaları, kısa ve uzun vadede Silahlı Kuvvetlerin ihtiyaç ve
beklentilerine cevap verebilecek verimliliğe ulaşmaları beklenmektedir. 
Değerli
milletvekilleri, bu kanun teklifiyle asker alma ve seferberlik faaliyetlerine
esas olan 1111 sayılı Askerlik Kanunu ile 1076 sayılı Yedek Subaylar ve Yedek
Askerî Memurlar Kanunu yürürlükten kaldırılacaktır. Bu kanunlarda düzenlenen
konuların tek kanun hâlinde toplanarak uzun yıllar asker alma süreçlerinde
yaşanan değişkenliğin de ortadan kaldırılmasını hedefliyoruz. Modern ve Türk
Silahlı Kuvvetlerinin ihtiyaçlarına uygun personel seçiminin önünün açılması,
ülkenin sahip olduğu nüfus gücünün daha da verimli hâle getirilmesi
hedeflenmektedir. Buna göre askerlik yükümlülüğünün iş hayatını bölen, aile
kurulmasını engelleyen veya geciktiren, iş verimini ortadan kaldıran, işsizlik
sürecini uzatan ve iş bulmayı zorlaştıran bir süreç olmaktan çıkarılarak bir
yandan saydığımız süreçleri hızlandırıp ekonomiye ciddi katkılar getirmesi
diğer yandan sisteme dâhil olan yetenekli personelin sistem içinde kalması ve
Türk Silahlı Kuvvetlerine profesyonel katkı sağlaması umulmaktadır. Bu yolla
yükümlülüğünü yerine getirerek askerlik mesleğini kalıcı bir çalışma alanı
olarak seçen personelin askerî kurallar içinde rütbe beklemeden yükselmesinin
temini de moral ve motivasyonun artıracak, sistemi kuvvetlendirecektir.
Yetenekli ve verimli personel teminini kolaylaştırıcı bir yol olarak
görülmektedir. Bu kapsamda hazırlanan kanun teklifiyle modern, öngörülebilir,
eşit hizmet süresine sahip eğitimli insan gücü kaynağının etkin ve verimli
kullanılması, zorunlu askerlik hizmetine tabi yükümlülerden azami derecede
istifade edilmesi, gençlerimizin bir taraftan ordumuzun ihtiyacını karşılayarak
ülkemizin ve milletimizin savunmasına katkı sağlarken diğer taraftan da kendi
eğitim, öğrenim ve mesleki gelişmelerini sağlamaları, iki yıl veya daha fazla
süreli yükseköğretim kurumlarından mezun olanlara yedek astsubay olma imkânının
getirilmesi, erbaş ve erler için hizmet süresinin on iki aydan altı aya
indirilmesi ve yedek subay ve yedek astsubayların hizmet süresinin on iki ay
olarak öngörülmesi, bu kapsamda kısa dönem askerlik uygulamasına son verilmesi,
askerlik hizmetini yerine getiren erbaş ve erlerden istekli olanlara terhis
hakkını kazandıktan sonra altı ay süreyle göreve devam etme imkânı verilmesi ve
böylece Türk Silahlı Kuvvetlerinin ihtiyacı olan yetişmiş uzman personel
teminine altyapı oluşturulması, askerlik hizmetini yapmakta olan erbaş ve
erlere gerek silahaltındayken gerekse terhis sonrası çeşitli mali ve sosyal
imkânlar sağlanması, bedelli askerlik hizmetinin yoklama kaçağı ve bakaya durumunda
olan yükümlüler hariç sürekli hâle getirilmesi ve kanunda belirtilen bedel
miktarını ödemeleri ve bir aylık temel askerlik eğitimini almaları şartıyla
askerlik hizmetini yapmış sayılmaları, yabancı ülkelerde bulunan ve vatandaşlık
hakkına sahip olanlar ile oturma veya çalışma iznine sahip olarak işçi, işveren
veya bir meslek ya da sanat mensubu sıfatıyla yabancı ülkelerde en az üç yıl
süreyle fiilen bulunan vatandaşlara kanunda öngörülen bedeli ödemeleri ve
verilecek uzaktan eğitimi almaları şartıyla askerlik hizmetini yerine getirme
imkânı sağlanmaktadır. 
Millî
Eğitim Bakanlığının ihtiyacı olan ve Millî Savunma Bakanlığının uygun görmesi
hâlinde öğretmenlik mesleğini fiilen icra eden yükümlülerin temel askerlik
eğitimini takiben Millî Eğitim Bakanlığı emrine verilmesi, Emniyet teşkilatı
kadrolarında emniyet hizmetleri sınıfına mensup personel ile polis eğitim ve
öğretim kurumlarında öğrenim gören veya bu kurumların giriş sınavlarını
kazananların her türlü askerlik işlemlerinin ertelenmesi ve Emniyet teşkilatlarında
on yıllık hizmet süresini tamamlayanların askerlik hizmetini yerine getirmiş
sayılmaları, askerlik hizmetini yedek subay olarak yerine getiren tabiplerin
devlet hizmeti yükümlülüğünü tamamlamış sayılması ve temel askerlik eğitimine
takiben Sağlık Bakanlığı kadrolarında devlet hizmeti yükümlülüğünü
tamamlayanların askerlik hizmetini yerine getirilmiş sayılmaları, Jandarma
Genel Komutanlığı ile Sahil Güvenlik Komutanlığı personelinin askerlik
yükümlülüğüne ilişkin düzenleme yapılması, ayrıca 211 sayılı Türk Silahlı
Kuvvetleri İç Hizmet Kanunu ve 926 sayılı Türk Silahlı Kuvvetleri Personel
Kanunu başta olmak üzere çeşitli kanunlarda kanun teklifiyle uyumun sağlanması
amacıyla değişiklerin yapılması öngörülmektedir.
Sayın
Başkan, değerli milletvekilleri; Gazi Mustafa Kemal Atatürk’ün de dediği gibi,
tarihte benzeri görülmemiş kahramanlıkları, fedakârlıkları göstermiş olan
kahraman Türk ordusu için kanun teklifimizin hayırlara vesile olmasını
diliyorum. Teklifimizin sayın milletvekillerimizin yapıcı önerileriyle daha da
olgunlaşacağına inanıyoruz. 
Hepinizi
saygıyla selamlıyorum.
Çok
teşekkür ederim. (AK PARTİ sıralarından alkışlar)
BAŞKAN
– Değerli milletvekili arkadaşlarıma teşekkür ederim. Özellikle, ben 60’a göre
her zaman söz veririm ama bu soru-cevap işleminin sadece askerlik kanunuyla ilgili
olmasını rica ettim konu bir bütün içerisinde tartışılsın diye.
Şimdi,
sisteme giren 2 arkadaşımız var. askerlik kanunuyla ilgili Komisyona soru
sormak isteyen arkadaşlarımıza -sanırım 7-8 arkadaşımız daha girebilir sisteme-
bir on dakika söz veririm, ondan sonra Komisyon Başkanı cevap verir. 60’a göre
sisteme giren arkadaşlarımızı da ben daha sonra değerlendireceğim, onların
hakları saklı.
Bu
bakımdan, Komisyonumuza soru sormak isteyen arkadaşlarımızın sisteme
girmelerini rica ediyorum. 
Sayın
Cinisli…
MUHAMMET
NACİ CİNİSLİ (Erzurum) – Sayın Başkan, teşekkür ederim.
Komisyonumuza
iki sorum olacak. Birincisi, ülkemiz için çok önemli bu kanun teklifinin
Komisyonunuzda ne kadar tartışıldığı ve ne kapsamda tartışıldığıyla ilgili
bilgi verirseniz çok memnun olurum.
İkincisi
de, Sayın Millî Savunma Bakanımız Hulusi Akar Bey’in yüce Meclisimizi ne zaman
bilgilendireceğiyle ilgili de bizi aydınlatırsanız memnun olurum.
Teşekkür
ederim.
BAŞKAN
– Sayın Pekgözegü…
SERPİL
KEMALBAY PEKGÖZEGÜ (İzmir) – Sayın Başkan, öncelikle, zorunlu askerliğin
olmadığı, vicdani ret hakkının tartışılabildiği bir zeminde konuşulamamasının
bir eksiklik olduğunu düşünüyorum.
Türkiye
Barolar Birliği ile Türkiye Emekli Astsubaylar Derneğinin düzenlediği bir
sempozyumda 2005-2015 arasında çatışmalarda yaşamını yitiren asker sayısının
818, aynı dönemde intihar sonucu yaşamını yitiren asker sayısının ise 934 kişi
olduğu söyleniyor. Sorum şu: Son on yılda çatışmalarda yaşamını yitiren asker
sayısı kaçtır? Bunlardan kaçı sözleşmeli askerdir? Ve son on yılda intihar
şüpheli ölümler sonucu yaşamını yitiren asker sayısı kaçtır? Ve yargıda
cezasızlık ve kovuşturmaya yer olmadığı yönünde kaç tane böyle karar vardır?
Teşekkür
ediyorum.
BAŞKAN
- Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
Tarihimizde
askerî varlığımız değişik süreçlerden geçmiştir. İki yüz yıl önce Yeniçeri
Ocağının kapatılmasının ardından Asakir-i Mansure-i Muhammediyye ordusu
kuruldu, askerlik ise çok az bir maaşla, kısa olmak üzere tam on iki yıl oldu.
İmparatorluğun ilk üç asrında dünyanın en önemli askerî gücünü oluşturan
Osmanlı ordusu 17’nci yüzyıldan itibaren değişen askerî sistemlere ayak
uydurmak için imparatorluğun son üç yüz yılını ise arayışlarla geçirdi. 1846
tarihli Kura Kanunu ile askere alma işlemlerine bir düzen getirildi. 1908’de
yeni bir askere alma kanunnamesi hazırlandı ama siyasi ortamdan dolayı kanun
çıkarılamadı. 12 Mayıs 1914’te “Mükellefiyet-i Askeriye Kanun-u Muvakkati”
adıyla ülkemizde mecburi askerlik başladı.
BAŞKAN
– Sayın Çelebi…
MEHMET
ALİ ÇELEBİ (İzmir) – Teşekkürler Sayın Başkan.
6
sorum olacak:
1)
Muharip yükümlü erbaş/er kadro sayısı nedir?
2)
Kadroların revizesi yapılacak mıdır Silahlı Kuvvetlerde? Kapatılacak tugaylar
var mıdır? Bölge ekonomisine katkısı olan tugaylar kapanırsa tedbir almayı
düşünüyor musunuz?
3)
Seferberlik Kanunu’nun bu kanuna entegre edilmesi gerekiyor muydu?
4)
Geçmişten günümüze doğan erkek sayısı, silahaltına alınan miktar, gerçekleşen
miktar nedir son on yıl için?
5)
Celp ihtiyacını azaltmak için sözleşmeli er, uzman çavuş almayı düşünüyoruz.
Onların özlük haklarıyla ilgili iyileştirmeler yapılacak mı, özellikle
sözleşmeli erlerin kadroya alınmalarıyla ilgili? 
6)
Altı aylık askerlik gerçekleşirse mevcut yüzde 70 oranına hangi tarihte
ulaşabileceğiz?
Teşekkür
ederim.
BAŞKAN
– Sayın Koç…
ABDULLAH
KOÇ (Ağrı) – Teşekkür ederim Sayın Başkan.
Benim
iki sorum olacak. 
Birincisi,
bu bedelli askerlik yasası düzenlenirken ya da teklif edilirken bölgeler
arasındaki gelir dağılımı dikkate alınmış mıdır?
Diğer
bir soru, yoksul olan Türkiye halkı düşünüldüğünde, para ödemeden askerliğe
gitmek istemeyen şahıslar hakkında bir düzenleme yapılacak mıdır?
Teşekkür
ederim.
BAŞKAN
– Sayın Akar…
HAYDAR
AKAR (Kocaeli) – Sayın Başkan, evet, tüm siyasi partilerle birlikte Türkiye'nin
ortak değeri olan Türk Silahlı Kuvvetleri Kanunu’nda çok ciddi bir değişiklik
yapıyoruz, burada bedelliyi de kalıcı hâle getiriyoruz, bundan sonra yeni bir
yasal düzenlemeye ihtiyaç olmadığı söyleniyor.
Şimdi
size sormak istiyorum: Milletvekilliği yaşı düşürüldü değil mi, hepimizin
bildiği gibi? Askerliğini yapmayan bir milletvekili erkek arkadaşımız askere
gittiğinde veya bedelli yapmak istediğinde neredeyse bir maaşına yakın bir
ücretle bedelliyi yapabilecek. 
Peki,
bu arkadaşımız milletvekili seçilmediğinde, 2 bin lira asgari ücretle
çalıştığını düşündüğünüzde bunun bedelli askerlik yapma hakkı ne olacak? 
Onun
için şunu öneriyorum: Bir gelir testi ve kademeli bir ücretlendirmenin daha
doğru olacağını düşünüyorum, böylece Anayasa’nın eşitlik ilkesinden de
ayrılmayız diyorum.
BAŞKAN
– Sayın Şevkin…
MÜZEYYEN
ŞEVKİN (Adana) – Ben Bandırma’dan bir annenin feryadını iletmek üzere söz
aldım.
669
sayılı Kanun Hükmünde Kararname’yle haksız yere tasfiye edilip üniformaları ve
hayatları ellerinden alınan binlerce gencin ve binlerce ailenin alın teri
hakları ne olacak? “Otuz beş aydır sesimizi duymuyorlar. Bitsin artık bu
haksızlık, evlatlarımızın üniformaları verilsin, evlatlarımız gülsün artık,
duyun bizi.” diye Bandırma’dan bir anne feryat etmiş. 
Türk
Silahlı Kuvvetlerinde 30 bin olmak üzere, haklarında soruşturma açılmayan,
hapis cezası almayan, yurt dışı yasağı bulunmayan on binlerce insan KHK mağduru
olup açlığa mahkûm edilmiş durumda. Bir devletin vatandaşını cezalandırması söz
konusu olamaz, ölüme mahkûm edemez, etmemelidir. İşten atılan on binlerce memur
ve devlet görevlisi ve TSK’nin itiraz hakkı, adil bir yargılama ve yeniden
değerlendirme hakkı talep ediyor insanlarımız. Meclis, suçsuz günahsız insanların
sesine kulak vermelidir. 
BAŞKAN
– Sayın Filiz…
İMAM
HÜSEYİN FİLİZ (Gaziantep) – Sayın Başkan, bu kanunda yapılan değişikliklerle
ilgili olarak -konu, bütün yönleriyle- her alanda ihtiyaç duyulan asker sayısı,
kullanılan teçhizatlar, silahlar, caydırıcılık ve benzeri faktörler göz önüne
alınarak bir model çalışması yapılmış mıdır ve bu model esas alınarak bir
simülasyon yapılmış mıdır? Bu değişikliklerin sonucu Türk ordusuna nasıl
yansıyacaktır? Bu konuda Komisyonun cevaplandırmasını istiyorum. 
Teşekkür
ederim. 
BAŞKAN
– Sayın Akar, tekrar girmişsiniz sisteme.
Buyurun.

HAYDAR
AKAR (Kocaeli) – Sayın Başkan, beni rahatsız eden ikinci bir konu da şu ekstra
puan meselesi; yüzde 20’ye kadar ve yüzde 25’e kadar, ucu açık. Yani 1’den 25’e
kadar gidebiliyorsunuz, 1’den 20’ye kadar gidebiliyorsunuz, ucu açık bir şey.
Böyle bir şey olamaz. Bunu tamamen oradaki insanların inisiyatifine kalmış ya
da referanslarına kalmış bir olay olarak değerlendiriyorum. Yani siyaseti ve
askeriyeyi bunun dışında tutmalıyız diye düşünüyorum. Bununla ilgili gerçekten
bir daha üzerinde konuşulmalı, tartışılmalı. Evet, bir ekstra puan verilebilir
ama bunun altyapısı, şartları, prosedür, kriterleri oluşturulur ve her birinin
bir tanımı vardır. “Şu kritere uyuyorsa 3 puandır, bu kritere uyuyorsa 2
puandır, toplamda 25 puandır, 20 puandır, 19 puandır:” dersiniz. Ama burada
“25’e kadar, 20’ye kadar” dediğinizde birilerinin inisiyatifine bırakmış
oluyorsunuz. Bana göre doğru bir madde değil. Bunun tekrar gözden geçirilmesi
gerektiğini düşünüyorum, insanın vicdanını yaralar diye düşünüyorum. 
BAŞKAN
– Sayın Komisyon…
HAYDAR
AKAR (Kocaeli) – Sayın Başkan, süre var, bir şey daha söyleyebilirim o zaman.
BAŞKAN
– Sayın Komisyon cevaplandırsın, bakarız, artarsa veririm.
Buyurun.

MİLLÎ
SAVUNMA KOMİSYONU BAŞKANI İSMET YILMAZ (Sivas) – Sayın Akar’ın bütün sorularına
yazılı cevap vermeye de hazırız Muhterem Başkanım, ondan sonra cevapsız bir
soru kalmayacaktır. 
Öncelikle
Sayın Akar’ınkinden başlayayım Muhterem Başkanım. Askerliğe siyasetin
girmesini, liyakatsiz bir değerlendirme yapılarak personel alınmasını biz de
istemeyiz. Bu konuyla ilgili yönetmelik çıkacak. Bu yönetmelikte -sizin
söylediğiniz kriterler- objektif kriterler, tartışılmaz, herkesçe genel kabul
görür kriterler getirilecektir. O konuda bir sıkıntı olmaz diye düşünüyorum.
Komisyondayken
milletvekillerimiz de “Bu puan yüzde 20 değil de biraz daha aşağı, biraz daha
fazla olabilir.” şeklinde ifade etti. Bununla ilgili yine ortak mutabakata
varırsak bir şey getirebiliriz, orada da bir sıkıntı olmaz.
Model
çalışması yapıldı mı? Aslında bakınca, bu çalışma sadece şimdi değil -Sayın
Mehmet Ali Çelebi de söyledi- ta eski genelkurmay başkanları döneminde yapılmış
bir çalışmaydı. Her zaman Silahlı Kuvvetlerimizin yeniden yapılandırılması…
Sadece Türkiye’ye de ilişkin değil, İngiltere’ye bakın, Almanya’ya bakın,
Fransa’ya bakın, NATO çerçevesinde her an yen bir yapılanma var. Dolayısıyla da
nasıl daha etkin, daha az, müdahale gücü daha fazla… Teknoloji arttıkça
eğitimli insan ihtiyacı da artıyor ve masrafları azaltmak istiyorlar. Trump’un
itirazı var, diyor ki: “Millî gelirin en az yüzde 2’sini harcamak zorundasınız
ki, tabii bunların da yüzde 20’sini teknolojik cihazlara harcayın ki bir
şekilde savunma sanayisinin de sürdürülebilirliği sağlansın.” gibi teklifler
var. Yeni olmuş bir şey değil, çok eskiden beri yapılıyordu. 
Yine
sayın vekilimiz söyledi “Bu, Komisyonda ne kadar tartışıldı?” dedi. Komisyona
tabii, daha önceden getirildi ama Komisyonda hep bilinen bir husustu bundan
önce. Şimdi, Komisyon raporumuz yayımlandı. Komisyon raporumuzda bütün
partilerimizin, gruplarımızın da şerhleri var, itirazları var. Genel itibarıyla
herkes böyle… İtiraz eden oldu ama bir itiraz raporunu okuyayım muhalefet
şerhinden: “Bu uygulama özü itibarıyla doğrudur.” 
Yedek
astsubaylarla ilgili bir itiraz vardı. Yine 45’inci maddede Sayın
Cumhurbaşkanına verilen yetkiliyle ilgili itiraz vardı. Dolayısıyla sınırlı
sayıda… Geliri oranında bir askerlik bedeli alınması doğrultusunda görüş
iletildi. Firari ve bakayalar için de bedelli askerlik uygulamasının mümkün
hâle getirilmesi istendi. Yine bir başkası, 39’uncu maddeyle ilgili, dövizle
askerlik yapmak isteyenler için yapılacak tahsilatın daha düşük olması
gerektiği… Biz biliyorsunuz yurt dışında olup da üç yıl ikamet edenlere dövizle
askerlik izni veriyoruz, hakkı veriyoruz. O arkadaşlarımız “Bu üç yıl değil,
bir yıla düşürülse daha iyi olur.” şeklinde… Dolayısıyla da genelinde 65 madde
-yürütme, yürürlük dâhil- 1 geçici madde var, 66 ama itiraz edilen herhâlde 8
madde falandır, geri kalanlar hemen hemen mutabakatla geçti diye düşünüyoruz
yani.
Yine,
Sayın Müsavat Dervişoğlu da… “Tartışalım, bu milletin genelini ilgilendiriyor
ve ülkemizin bekası için de önemlidir.” Denildi. Biz de buna katıldık, bunu da
çok net söyleyeyim.
Yine,
asker sayısıyla ilgili bir soru vardı. Hemen o asker sayısını da vermek
isterim. Bizdeki asker sayısı: 23.789 subayımız var, 62.174 astsubayımız var,
73.966 uzman erbaşımız var. 18.693 -20 bin planladık, dolayısıyla sözleşmeli
erbaşta çok geride kaldığımız değil, planladığımız rakam 20 bindi- alınan
sözleşmeli erbaş, şu anda aktif görev yapan 18.693. Uzman personelin toplam
sayısı 178.866. Yedek subay sayımız şu anda görev yapan 10.833. Erbaş ve er,
yükümlü olarak ne kadar? 229.017. Yükümlü personelin toplamı -yedek subay artı
er, erbaş- 239.850 kişi. Toplam askerî personelimiz 418.716. Bunlarda sivil
memurlar var, işçilerimiz var, bunların da toplamı 38.461. O hâlde “Millî
Savunma Bakanlığımızın çatısı altında, Silahlı Kuvvetlerimiz dâhil, onlara hizmet
edenler dâhil toplam sayı ne kadar?” derseniz; 457.177. Bu rakama Jandarma
Genel Komutanlığı da dâhil değil. Jandarma Genel Komutanlığının da 200 bin
personeli var, belki 198.989 gibi bir rakam ama 200 bin var ve savaş döneminde
Jandarma Genel Komutanlığı Genelkurmayın ayrılmaz bir parçasıdır. Dolayısıyla
457 bin burada var, 200 bin daha koyarsak 657 bin. Buraya gelmeden önce de… Bu,
İngiltere’nin sitesinde, normal sitesinde 112 bin. “Dünyada 40’ın üzerinde
operasyon yapıyoruz.” deniyor. Fransa’nın 2015 şeyinde, baktım, 108 bin, hava
kuvvetleri 42 bin, deniz kuvvetleri 36 bin ama bunlar da tekrar gözden
geçirilecek… Genel gidişat, eğilim asker sayılarının azaltılması
doğrultusundadır ama bunun yanında hangi bölümü artıracaklar? Özel kuvvetleri
artırmak istiyorlar çünkü operasyonda kullandıkları kimseler böyle yükümlü
olanlar değil. Özel kuvvet mensuplarını da artırmak istiyorlar. 
NATO
içindeki ülkelerde de genellikle kabul görmüş, herkes de bilir, NATO’nun 2’nci
en büyük ordusuna sahip ülkeyiz Amerika’dan sonra. Amerika’nın nüfusu 330
milyon, 350 milyon gibi bir rakam, bizimki 82 milyon. Amerika’dan sonra en
fazla ordu bizim var, bu da Türkiye'nin gücündendir. Hep onu söyledim: DEAŞ,
Irak sınırına kadar geldi, oradaki Türkmen şehirlerini, Kürt şehirlerini, insanlarını
yerinden ederken Türk sınırında geldi, durdu. Haritanın üzerindeki çizgiye
bakıp da durduysa bu, bu ülkenin gücünden geliyor. Silahlı gücü, bu ülkenin
somut gücü. Ondan dolayı hepimiz bu ülkede daha özgür yaşıyoruz. Sıkıntılarımız
olabilir ama o sıkıntılara bazen dışarıdan bakmak lazım. Ben hep şunu
söylüyorum: Kayseri yakındır, Kayserililer iyi bilir, Erciyes’in tepesine
çıkarsanız Erciyes Dağı’nın yüksekliğini bilmezsiniz. Erciyes Dağı’nın
yüksekliğini anlamak için biraz açılmak lazım, ovaya inip ovadan bakmak lazım.
Dolayısıyla Türkiye'nin geldiği seviyeyi bilmek için de Türkiye’ye dışarıdan
bakmak lazım. Sırbistan Cumhurbaşkanının söylediği ifadeyi tekrarlıyorum:
“Türkiye, bölgesinde süper güç.” Sırbistan Cumhurbaşkanı yani bir siyasi, değerini
söylüyor. Bu nedir? Bu, bu ülkenin gücündendir. Eksiklerimiz var ancak bir
mesafe aldığımız da kesin. Bunu nasıl aldık? Yine, inanın, birlikten,
beraberlikten, Silahlı Kuvvetlerimizden, kurumlarımızdan… Bu Orta Doğu
coğrafyasında devlet geleneği olan 3 devlet sayarlar; biri İran, biri Türkiye,
biri de herhâlde varsa kendi kendini yöneten İsrail diye düşünülebilir.
Dolayısıyla eksiklerimiz var ama inşallah, onu da ileriki dönemde çıkartacağız.
Bu
kanuna niçin ihtiyaç duyduk? 2 milyon 300 bin ertelimiz var, 2 milyon 200 bin
havuzda bekleyen insanımız var. Bunları bir şekilde askerlikten muaf da
edemiyoruz, bunları bir şekilde askere de alamıyoruz. Bunların 1 milyon 600
bini de üniversite eğitimi dolayısıyla ertelemiş, 460 bin bakayamız var. Peki,
bunların sebeplerini araştırmak lazım ki bir daha 2 milyon 200 bin erteleme
ortaya çıkmasın diye. 
Gerçekten,
bir anda 106 bin kişiyi terhis edeceğiz. Peki, bir açık olacak mı? Biz
olmayacağını -gerek profesyonelleşmeye doğru gidiyoruz gerekse de celp
dönemleriyle- yeni gelenlerle bu açığın kapanacağını düşünüyoruz. Daha
teknolojik cihazları kullanıyoruz, teknolojik imkânları da kullanıyoruz. Sayın
vekillerimiz de söyledi, teknolojinin gerektiği yerde muhakkak ki insan da
gerekiyor, ondan hiç şüpheniz olmasın. En güvenilir unsur insan unsuru. İnsan
unsurunu ihmal ettiğiniz anda diğerlerini yanıltabilmek, atlatabilmek kolay.
Ama insan artık teknolojik gerekliliği bir araya oturtturduğunda…
Ama
2 milyon 300 bin bekleyen var, 460 bin bakaya var. O hâlde ne yapmak lazım? Yeni
bir düzenleme yapmak lazım. Üzerinde çalışalım ki bu bakaya sayısını azaltmak
lazım, yoklama kaçağını azaltmak lazım. Erteleme… Doğrudur, eğitim bu ülkenin
ihtiyacıdır ama ulusal güvenlik de, millî güvenlik de bu ülkenin ihtiyacıdır.
Bunları dikkate alarak… 
Vatandaşların
da talebi var. Her yıl bedelli askerlik talebi geliyor, değil mi? Hatta şimdi
bile “94 doğumluyum, birkaç günle, birkaç ayla bir önceki bedelliyi kaybettim,
kaçırdım. Lütfen yeni bir şey…” Ve yeni de sosyal medyada çıktı; sosyal medyayla
bunların birbirlerini etkilemeleri, hareket edebilmeleri ve bizlere taleplerini
iletebilmeleri de çok daha kolaylaşan bir döneme girdi ve kısa bir süre sonra
yeni bir bedelli çıkacağı ihtiyacı duyurusu, beklentisi askere gelecek olanı da
gelmez hâle getiriyor. O hâlde öyle bir sistem yapalım ki ertelemeler azalsın.
Ne kadar, kimse, her yıl… Böyle yeni bir yasa çıkmayacak artık bundan sonra.
Burada -145 bin-toplam 700 bin yükümlü düşürülüyor, bu 700 bin yükümlüden 400
bine Genelkurmayımızın kendi ihtiyacı var, geri kalanlar kendi ihtiyacının
dışında. Kendi ihtiyacının dışında olanlardan öğretmen ihtiyacı olanları
öğretmen olarak görev yaptıralım, eski mevcut düzenlemede de vardı, şimdikinde
de var, polisler yine eski sistemde devam ediyor, Sahil Güvenlik ve Jandarmada
olanlar Millî Savunma Bakanlığındaymış gibi aynı sistemle devam ediyor; hiçbir
değişiklik yok. Bunların dışındakiler de dövizli askerlik, bedelli askerlik;
ödesinler, bir aylık temel eğitimi de alsınlar, askerlikten muaf olsunlar. 
Antalya’dan
beni aradılar “Peki, zenginler bunu verecek de ya fakirler ne yapacak?” diye,
talep böyle geliyor ama Silahlı Kuvvetlerimizin insan gücüne ihtiyacı olduğu
gibi teknolojik gereçlere de ihtiyacı var. Bu kaynağı nereden bulacak? Yine
milletimizden alacak, vergi yoluyla alacak. Dolayısıyla da bence beden yoluyla
askerlik yapmak isteyenler hoş geldi sefa geldi, başımızın üstüne ama bedel
karşılığı verecekse… Ki bakın, 2011 yılında ilk bedelli çıkardığımızda 30 bin
lira bedel koyduk, şimdi 31 bin liraya denk geliyor, o zaman da 600-700 bin
beklenti vardı, başvuran sayısı 70 bini ancak buldu. Şimdi diyorlar ki “145 bin
sayısını artırın, bu yetmez çünkü bekleyenler var.” Kendi bedel ödeyecek olan
kimse sanıyor ki bütün herkes bedel ödeyecek; inanın, 145 bin bedelli sayısı
dahi dolmayacaktır diye düşünüyoruz. Çünkü altı aylık askerliğe 30 bin lira
ödese ayda 5 bin lira mı yapar? 6 kere 5, 30 gibi… E, herkesin 5 bin lira
vereceğini düşünüyor musunuz? Ben olsam vermem, onu da söyledim daha önce, ben
gider askerliğimi yaparım, bunu çok net söylüyorum. Askerliğin de ayrı bir
değeri, ayrı bir katkısı, kazandırdıkları vardır, o da ayrı bir okuldur. 
HAYDAR
AKAR (Kocaeli) – O zaman, daha yüksek tutun Sayın Bakan, çok parası olanlar
yapsın sadece. 
MİLLÎ
SAVUNMA KOMİSYONU BAŞKANI İSMET YILMAZ (Sivas) – Yok, öyle demiyoruz, optimumu
diyoruz. 
HAYDAR
AKAR (Kocaeli) – Sabancı’nın torunuyla benim torunum aynı mı?
MİLLÎ
SAVUNMA KOMİSYONU BAŞKANI İSMET YILMAZ (Sivas) – Haydar Bey, olabilir, daha az
olan da var, herkes gider. Yüksek yaptığınızda ise yine optimumu yakalayabilmek
lazım. Dolayısıyla, bir ortası… 1 liraya da düşürebilirsiniz, çok fazla da
artırabilirsiniz ama bir yerde durmak lazım. Bu 30 bin lira rakamı makul gibi
145 bin rakamını sağlayabilmek için. 
HAYDAR
AKAR (Kocaeli) – Sayın Başkan, iki buçuk dakika alacağımız var bizim. 
MİLLÎ
SAVUNMA KOMİSYONU BAŞKANI İSMET YILMAZ (Sivas) – Sayın Başkanım, sayın
vekilimiz sormuştu, Silahlı Kuvvetlerde hayatını kaybeden askerlerimizle,
intihar eden…
(Mikrofon
otomatik cihaz tarafından kapatıldı) 
MİLLÎ
SAVUNMA KOMİSYONU BAŞKANI İSMET YILMAZ (Sivas) – Son cümlemi söyleyeyim, yazılı
olarak bu bilgileri vereceğim. 
BÜLENT
TURAN (Çanakkale) – Başkanım, süre bitti. 
BAŞKAN
– Değerli arkadaşlar, süre konusunda herhâlde Başkanlığın bir takdiri
olacaktır. 
Sayın
Yılmaz, siz lütfen cümlelerinizi tamamlayın, rahatça tamamlayın…
MİLLÎ
SAVUNMA KOMİSYONU BAŞKANI İSMET YILMAZ (Sivas) – Başkanım, teşekkür ediyorum.
BAŞKAN
- …yani kafalarda hiçbir soru işareti kalmasın, herkes sorduğu sorunun cevabını
alsın.
MİLLÎ
SAVUNMA KOMİSYONU BAŞKANI İSMET YILMAZ (Sivas) – Tamam, olur, sağ olasınız.
BAŞKAN
– Buyurun.
MİLLÎ
SAVUNMA KOMİSYONU BAŞKANI İSMET YILMAZ (Sivas) – Efendim, teşekkür ediyorum. 
İntihar
etme oranı… Aslında bizim Silahlı Kuvvetlerimizde intihar bir gerçek, bunu
azaltmak için Silahlı Kuvvetler bünyesinde gerçekten birçok çalışma yapılmakta.
İstiyoruz ki insanlar yalnız hissetmesin, kendi sorunlarını en yakınındakine
aktarabilsin. Gerek bilimsel, işte psikolojik destek de alarak bunu en aza düşürmek,
azaltmak istiyoruz ama bu sorun sadece bizim ülkemizin sorunu değil. Amerikan
internet sitelerine bakın, Amerika’daki sayı çok daha fazla, Finlandiya’daki
sayı çok daha fazla yani başka ülkenin negatifi veya kötüsü bizim bu hatalı
olan şeyi meşrulaştırmaz ama insanlığın da ortak bir sorunu olduğunu bilelim.
Bunu nasıl hep beraber çözelim de ortadan kaldıralım da Silahlı Kuvvetlere
giren evlatlarımızı, sağ salim aldığımız evlatları anne babalarına sağ salim
teslim edelim de böyle bir sorun önümüze gelmesin diye… Dolayısıyla son on
yıldaki intihar sayılarını da yazılı olarak bildireceğiz ve son on yılda
Silahlı Kuvvetlerde görev yaparken çatışmalarda ölenleri de bildireceğiz. Ama
oradan şu noktaya geliniyor: İntihar edenlerin sayısı silahlı çatışmalarda
ölenlerden daha fazla, bu aynen trafik kazalarında ölenlerin sayısının terörle
mücadelede ölenlerin sayısından fazla olması gibi.
Tekrar
teşekkür ediyorum Muhterem Başkanım.
BAŞKAN
– Değerli milletvekilleri, soru-cevap işleminde süremiz bitmesine rağmen 60’a
göre söz isteyen arkadaşlarımıza da söz verdiğimiz zaman ileriki aşamalarda o
söz taleplerini de gerek Komisyon gerekse konuşan arkadaşlarımız
cevaplandırabilirler.
HAYDAR
AKAR (Kocaeli) – Sayın Başkan…
BAŞKAN
- Sayın İmir, siz sisteme girin, birazdan size söz vereceğim. Sayın Şevkin, siz
ayrıca sisteme girin yani soru-cevabın dışında talebiniz vardı.
Değerli
arkadaşlar, teklifin tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
Enginyurt…
V.- AÇIKLAMALAR (Devam)
33.- Ordu Milletvekili Cemal Enginyurt’un, Ordu ili
Gürgentepe ilçesinde dolu yağışı nedeniyle oluşan mağduriyetin afet kapsamında
değerlendirilmesi gerektiğine ilişkin açıklaması
CEMAL
ENGİNYURT (Ordu) – Sayın Başkan, çok teşekkür ediyorum.
Bir
saat evvel Ordu ili Gürgentepe ilçesinde yağan dolu özellikle fındık
bahçelerinde büyük hasara sebep olmuştur. Yaklaşık yarım saat süren ve yumurta
büyüklüğündeki -büyüklüğünün tehlikesini özellikle arz etmek istedim- doluyla
birlikte büyük bir felaket meydana gelmiştir. Bu konuda Tarım ve Orman
Bakanlığımızın afet kapsamında bir değerlendirme yapmasını hassaten rica
ediyorum. Gürgentepe’de yaşayan vatandaşlarımıza geçmiş olsun dileklerimi ifade
ediyorum.
BAŞKAN
– Sayın İmir...
34.- Şırnak Milletvekili Nuran İmir’in, yurttaşların
iktidar partisinin politikalarını desteklemek zorunda mı olduğunu ve her
eleştiride tehdit altında mı yaşayacaklarını İçişleri Bakanından öğrenmek
istediğine ilişkin açıklaması
NURAN
İMİR (Şırnak) – Teşekkür ederim.
Şimdi,
üç gün önce bir sokak röportajına katılan Reis Boz adındaki yurttaşımız
demokratik bir söylemle iktidarı eleştirdiği için evinin duvarına bıçak
saplanarak tehdit edilmiştir. Şimdi İçişleri Bakanlığına sormak istiyoruz:
Yurttaşlar iktidar partisinin politikalarını desteklemek zorunda mıdır? Her bir
eleştiride yurttaşlar sürekli tehdit altında mı yaşayacaklar? Şuradan belirtmek
istiyoruz: Reis Boz’un yanındayız ve kendisinin başına gelebilecek en ufak bir
hareketin takipçisi olacağımızı da belirtmek istiyorum. 
Teşekkür
ediyorum.
BAŞKAN
– Sayın Akar...
35.- Kocaeli Milletvekili Haydar Akar’ın, Askeralma
Kanunu Teklifi’nin 42’nci maddesinin tekrar ele alınması gerektiğine ilişkin
açıklaması
HAYDAR
AKAR (Kocaeli) – Teşekkür ederim Başkan.
Demin
yarım kaldı. Bir de 42’nci madde var beni rahatsız eden Sayın Bakan -eski Bakan
olduğunuz için- Sayın Başkan. Burada “Askerlik hizmet sırası gelen ilk kardeş
istekli olmadıkça silah altına alınmaz.” diyor (b) fıkrasında. Yani burada 1,
2, 3 kardeş, 4 kardeş olabilir. İlk kardeş boştur ama diğer kardeşin gerçekten
kurumsal bir işi vardır ve çalışıyordur. İlk kardeş askerlik yapmak istemezse
ikinci kardeşe sıra gelecektir. Burada böyle bir değerlendirmenin tekrar gözden
geçirilmesi gerektiğini düşünüyorum. 
Yine,
bu muaf olma işinde, 42’nin (1)’inde, sadece bir kardeş muaf olurken, örneğin
Kıbrıs Barış Harekâtı’nda şehit olan bir askerimizin bir çocuğu muaf olurken 15
Temmuz ve terörle mücadelede hem çocukların tümü hem de kardeşlerin, aynı anne
babadan olma kardeşlerin tümü oluyor. Bana göre de bu yanlış. Ya hepsi, tümü
olmalı, aynı anne babadan kardeşlerin de ve kendi çocuklarının da tümü olmalı
diye düşünüyorum. Burayı da bir gözden geçirirseniz doğru olacağını
düşünüyorum.
BAŞKAN
– Sayın Aygun...
36.- Tekirdağ Milletvekili İlhami Özcan Aygun’un, Çorlu
katliamında yakınlarını kaybeden ailelerin Anayasa Mahkemesi önünde yaşadıkları
saldırıya ilişkin açıklaması
İLHAMİ
ÖZCAN AYGUN (Tekirdağ) – Sayın Başkanım, teşekkür ediyorum. 
Yalnız
benim Komisyona değil, Genel Kurula hitabım olacak. Bugün Çorlu tren kazasında
hayatını kaybedenlerin aileleri yanımızdaydı, beraberdik. Anayasa Mahkemesine
başvurumuzu yaptık ama orada hak, hukuk, adalet arayan, yaklaşık on bir aydan
beri adaletin kapısında bekleyen ailelerle beraber hak edilmeyen bir saldırıyla
karşı karşıya kaldık. Ama devletin güvenlik güçlerinin “Milletvekillerini ayır,
gerisini süpür.” demesi beni hakikaten derinden üzmüştür. Bu konuda Genel
Kurulumuz ve iktidar partisinin grup başkan vekilleri inşallah gereğini
yaparlar. Hiçbir milletvekiline 82 milyon vatandaşımızdan ayrım yapılamaz,
milletvekili de eşittir, vatandaşımız da eşittir. Orada sadece hakkını arayan
vatandaşlarımız vardır. 
Teşekkür
ediyorum. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69) (Devam)
BAŞKAN
– Değerli milletvekilleri, şimdi birinci bölümün görüşmelerine başlıyoruz. 
Birinci
bölüm 1 ila 30’uncu maddeleri kapsamaktadır. 
Şimdi,
birinci bölüm üzerindeki söz taleplerini karşılayacağım. 
Birinci
bölüm üzerinde ilk söz İYİ PARTİ Grubu adına İstanbul Milletvekilimiz Yavuz
Ağıralioğlu’nundur. (İYİ PARTİ sıralarından alkışlar)
Süreniz
on dakika Sayın Ağıralioğlu. 
İYİ
PARTİ GRUBU ADINA YAVUZ AĞIRALİOĞLU (İstanbul) – Sayın Başkan, değerli
milletvekilleri; Genel Kurulumuzu saygıyla selamlıyorum. 
Sayın
Başkan, değerli milletvekilleri; grup önerimiz üzerinde bir niza çıktı. Grup
önerimizi tartışırken AK PARTİ Grubunun bize söylediklerine cevap verecektim,
Meclis Başkan Vekilimiz rica etti ki “Konuşmaya sakla.” ben de konuşmaya
sakladım. Bu Meclis açıldığı günden beri özel ihtimam gösteriyorum ki asabımız
bozulsa da, sinirlensek de, kızsak da, canımız yansa da bir siyasi dili, bir
siyasi seviyeyi muhafaza edelim, ısrarla muhafaza edelim. Çok müstesna
zamanlarda ritmimi kaybediyorum, çok müstesna zamanlarda kızıyorum, kızdığım
zaman da kabalık etmemek için özel gayret ediyorum. 
Kürsüye
bugün kızmış olarak çıktım, grubunuza kızacağım. Parlamenter demokrasinin,
parlamenter demokrasinin burada bize sağladığı bir imkân vardı eskiden.
Partiler, biliyorsunuz, iktidar namzedi olarak parlamentonun görünür
taraflarında iktidara cümle kurarlarken “Biz de yapabiliriz, biz daha iyisini
yapabiliriz.” görüntüsü verirler. Aslında burası bizim millet meydanında,
milletin bizi görebileceği yerlerde görücüye çıktığımız yerlerdir. Eski
sistemde “Biz de yapabiliriz, daha iyisini yapabiliriz.” görüntülerini vermek
için iktidarın söylediklerine tenkit olsun diye “Böyle söylenmez.” cümleleri
kuranların “Aslında biz olsaydık böyle söylemezdik.” dedikleri imkânını
kullanmış oluyoruz. 
Şimdi,
Meclisin yeni sistemde bize bu imkânı vermediğini biliyoruz. Yeni sistem,
maalesef, bakanlarla mütekabiliyet oluşturma imkânını vermiyor bize. Parti
başkanları burada olup Başbakana cümle kurunca, parti başkanlarıyla
mütekabiliyet oluşturan, Başbakanla mütekabiliyet oluşturan parti başkanları
“Biz de başbakan olabiliriz.” bakanlara cümle kuran milletvekilleri “Biz de
kabine sorumluluğu taşıyabiliriz.” cümleleri kurmuş oluyorlar. Şimdi bu
imkândan mahrumuz ama yeni sistemin elinize vermiş olduğu siyasi kuvvetin,
uzunca yıllardır elinizde bulundurmuş olduğunuz siyasi iktidar kuvvetinin
medyada temsil imkânlarınızı da lehinize çeviriyor olması bizi burada kendimizi
ifade imkânları anlamında daha sınırlı bir alana hapsetti. Bizim size yakın
siyasi kanallarda, siyasi perspektifinize destek veren kanallarda görünme
imkânımız olmadığı için, biz, elinizdeki mevcut kanallardan söylediğiniz her
cümleye buradan cevap verebiliyoruz. Bunları yaparken de hassasiyet gösteriyoruz,
grup toplantılarında diyoruz ki: Arkadaşlarımızın verdiği, milletvekillerimizin
verdiği önergeleri gündemle ilişkilendirecek şekilde verelim, hem
milletvekillerimizin sürece katılmasını sağlayalım hem hassasiyet gösterdiğimiz
mevzulara dikkat çekelim hem de mevzuyla birleştirelim. 
Ben
söylüyorum, Bülent Bey cevap veriyor: “Ne alakası var gündemle?”
İlişkilendiriyorum gündemle, diyorum ki: Askeralma Kanunu Teklifi’ni
görüşüyoruz. Aslında askerliği konuşuyoruz, orduyu konuşuyoruz, ordunun
kuvvetini konuşuyoruz. Bunu yaparken dikkat çekmeye çalıştığımız şey şu: Devlet
yöneticilerinin kullandıkları cümlelerin ordunun mesuliyetini de havi bir
ciddiyet taşıması lazım. Ne diyoruz? Şunu diyoruz aslında: Ben tedbirli çıktım,
önergeyi tedbirli verdim, sataşmaya mahal verilirse cevap vereceğim işi de
ayarladım. Ordu dediğiniz kurum Türk devletinin kurucusu olmak vasfıyla, Türk
milletinin, Türk vatanının inşacısı olmak vasfıyla -aslında ordunun rabiasını
söylüyorum- vatan, bayrak, namus, ittihat yani Türk vatanının ittihadını, Türk
vatanının, Türk Bayrağı’nın namusunu, Türk devletinin tekliğini savunan
mekanizma, aynı zaman kuran da mekanizma. Dolayısıyla ordunun ittihat
mesuliyetini, vatanın birliğini sağlama mesuliyetini, gücünü vatanın birliğini
beraberliğini sağlamak anlamında kullanma mesuliyetini “kürdistan” tabiriyle
örselemeyin diye söylüyorum. Alakası var mıymış beyefendi? Var, alakası var.
(İYİ PARTİ sıralarından alkışlar) “Kürdistan” tabiriyle örselenmesin. Niye?
Çünkü ordu kanununu görüşüyoruz, ordunun kuvvetini konuşuyoruz, ordunun daha
profesyonelleşirken bölgesinde ağırlaşan şartları taşıma kabiliyetini
konuşuyoruz. 
Efendim,
biz cümle kuruyoruz, cümlelerimizin arkasından, satır aralarından sataşmalara
şöyle konu ediliyoruz: “Şahsi alınganlık ettin.” Grubum adına da konuşuyorum,
şahsen de konuşuyorum. Siyasi kariyerimizde devlet yönetimiyle alakalı çok
parlak bir imkân olmadı. Yani ben 48 yaşında bir kardeşinizim, Türk tarihinde
yaşı 40’ı geçtikten sonra Türk milletine mal olmuş çok az adam kahraman olmuştur,
böyledir. Bu yaş haddi gittikçe açılmaya başladı. Bu Türk devletinin içinde
bakanlık yaptığınız, başbakanlık imkânı bulduğunuz, şu anda Cumhurbaşkanlığı
yaptığınız makamları, mevkileri size yaşları 20’lerde idealizme adanmışlığıyla,
devletine milletine kurban olmuşluğuyla Türk askeriyesinin, Türk harbiyesinin
kurmayları verdi, 40 yaşını çoğu göremedi. Dolayısıyla biz şimdi bu mevzide
size cümleler kurarken aslında elimizde devletin hizmet imkânları olmadığı için
çok parlak bir siyasi kariyerden bahsedemeyiz. Ama ben sizin kardeşinizim,
sizin gözlerinizin içine baka baka söyleyeceğim bir cümle var: Beni cümle
kurarken -grubumuzdaki bütün milletvekillerimizi de katıyorum buna-
çocuklarımızın katilleriyle aynı cümle içerisinde zikredemezsiniz, siz değil
feriştahınız zikredemez. (İYİ PARTİ sıralarından alkışlar) Bakın, bizi
eleştirebilirsiniz, bize kızabilirsiniz, cümle kurabilirsiniz; bizi
vatansızlarla, bizi bayrak düşmanlarıyla, bizi Allahsızlarla, bizi devlet,
millet düşmanlarıyla aynı cümlede zikredemezsiniz, bunu alnımızın ortasından
kaşınmak sayarım. Ben parlak siyasi kariyeri olan bir kardeşiniz değilim ama
kendimi bildim bileli, vatanıma, milletime, dinime, devletime adanmış bir ömür
yaşadım. Ben siyaseti meslek olarak yapmadım, milletvekili grubumuz da öyle.
Biz siyaseti iş olarak yapmıyoruz -işlerimiz var, mesleklerimiz var- artan
zamanlarımızda da yapmıyoruz, birinci işimiz olarak yapıyoruz ve bu iş bizim
için vatan, millet meselesi. Çocuklarımız dâhil, biz babalarımızdan böyle
gördük, babalarımız da babalarından böyle bildi. Ben ülkesine ülküsüyle biatini
Yozgat’ta yapmış bir ailenin evladıyım. Dedem ülkücüydü benim, babam ülkücü,
ben ülkücüyüm, oğlum da ülkücü. Bizimle ilgili cümle kurarken PKK’lılarla
ilişkilendirme, irtibatlandırma sürecine dikkat etmeniz lazım. Biz “PKK’yla,
Kandil’le düşman mısınız?” cümleleri kuracağınız adamlardan değiliz. Kandil’le
düşman mıyız? Evet, düşmanız. (İYİ PARTİ sıralarından alkışlar) Şimdi cümleleri
hatırlatacağım size. İstediğiniz zaman, elinizde, siyasi geçmişimizi, güya
söylediğimiz cümleleri hatırlattığınız bir film şeridi var; kumanda elinizde,
istediğiniz zaman durduruyorsunuz, durduruyorsunuz, sonra diyorsunuz ki:
“Bakın, ne demişler?” Biraz daha geriye sarın, görün, biz Kandil’e düşmanız, ne
zamandan beri, biliyor musunuz? Siz Barzani’ye kongrelerinizde “Türkiye sizinle
gurur duyuyor.” dediğiniz zaman da düşmandık biz Kandil’e. (İYİ PARTİ
sıralarından “Bravo” sesleri, alkışlar) Biz Kandil’e düşmandık, ne zamandır
biliyor musunuz? Siz lahmacun parası öderken de düşmandık biz. Biz Kandil’e
düşmandık, siz Barzani’nin kongrede kafasından dökülmüş konfetileri temizlerken
de düşmandık. Biz Kandil’e düşmandık, ne zamandır biliyor musunuz? Siz Türk
devletinin ismini, Türkiye ismini, Türk ismini, Türk Bayrağı’nı tartıştırırken
de düşmandık biz, hâlâ düşmanız. (İYİ PARTİ sıralarından alkışlar)
Çocuklarımızın katillerinin birinin parmak iziyle, bize vereceği bir oyla
belediyeyi değil vatanı, hepsini verseniz alırsak namussuzuz. Ne diyorsunuz siz
bize? (İYİ PARTİ sıralarından “Bravo” sesleri, alkışlar) Bizimle ilgili
cümleler kurarken, özel istirhamımdır arkadaşlar… Yani her şeyi diyebilirsiniz,
söylediklerimizi tenkit edebilirsiniz. Sizin “tek vatan” dediğinize biz “Türk
vatanı” diyoruz, cesaret edip de “Türk yurdu” diyemediğinize “Türk yurdu”
diyoruz, “Türk dili” diyemediğinize “Türk dili” diyoruz. Biriniz cevap verin
lütfen, bundan sonra söz alacaksınız belki, cevap verin. Herhangi birimiz
ağzından çıkıp deseydi ki “kürdistan”, sehven, sehven, İstanbul’da propaganda yaparken
herhangi birimiz deseydi ki, Ekrem İmamoğlu -partimizden de değil,
ittifakımızın adayı- Trabzon’a gittiğinde deseydi ki “Ekümeniklikten dolayı,
böyle böyle, kutluyorum.”, bizi sokağa çıkaracak mıydınız, bizi bu Meclise
sokacak mıydınız, biz burada konuşabilecek miydik? Meral Akşener deseydi ki
“kürdistan”, sehven, kasten de değil; efendim “Eskiden de kürdistan.” deseydi,
“Böyle denirdi.” deseydi bizi bu Mecliste konuşturacak mıydınız? Arkadaşlar,
istisnası olmaya heves ettiğiniz işler yüzünden bu hâldeyiz; o yüzden, partim
ve grubum adına, kendi şahsım adına da istirham ediyorum, bizi tenkit edin,
eleştirin, sözlerimize karşı çıkın ama bize bir daha PKK’lı imasında
bulunmayın. Ya, bıktık ya, bıktık! Yani, bir seçimde seçim kazanmak için
FETÖ’cü, peşinden PKK’lı, bu seçimde ettiniz bizi Yunan; öbür seçime idmanlı
olup da bize Ermeni diyeceğiniz zamana kendimizi alışkın hâle getiremeyiz yani
sıradan savuşturuyorsunuz bizi. Bir yüzüne vurunca bir yüzünü dönecek insanlar
değiliz biz. “Susuyoruz diye zannetmeyesiniz ki…” kısmına Tayyip Bey’in
cümlelerini katıyorum yani “Yumuşak başlıysak uysal koyun değiliz.” diye
Beyefendi’nin çok severek okuduğu şiiri bizim de söylediğimizi sayın lütfen. 
Şimdi,
bu faslı bitiriyorum.
Ne
kadar zamanım kaldı Başkan? 
MİHRİMAH
BELMA SATIR (İstanbul) – Bitti. 
YAVUZ
AĞIRALİOĞLU (Devamla) - Sürem bitti. Maalesef akordumuzu bozduğunuz için ordu
meselesini konuşamadık.
İstirham
ederim Başkanım, bana birkaç dakika verirseniz, orduyla ilgili birkaç şey
söylemem lazım. 
Teknik
bir şey söylemeyeceğim. Mehmet Ali Bey’in dün konuştuklarına katılıyoruz,
endişelerine katılıyoruz, ikazlarına katılıyoruz; CHP Grubu adına konuştu, hem
de mesleğin içinden geldiği için olanı biteni çok daha rahat görebiliyor.
(Mikrofon
otomatik cihaz tarafından kapatıldı) 
BAŞKAN
– Devam edin. 
YAVUZ
AĞIRALİOĞLU (Devamla) - Devam ediyorum Başkanım. 
Türk
ordusunun bütünlüğü üzerinde konuşacağım bir şey var: Bizim üniversiteye
girdiğimiz zamanlarda kariyer olarak doktorluk, avukatlık -mülki idarede görev
almak anlamında- işte, diplomatlık, valilik imkânlarını sağlayacak uluslararası
ilişkiler -maddi konfor anlamında- bölümlerini kazananlar itibarlıydı.
Büyüklerimiz sorarlardı ki bize, imtihana girdiğimiz zaman arkadaşlarımızla
beraber: “Oğlum, nereyi kazandınız?” “Efendim, Mülkiyeyi kazandık, mühendisliği
kazandık, doktorluğu kazandık.” diyenlere bir şey demezlerdi; “Öğretmenliği
kazandık.” diyenlere derlerdi ki: “E, oğlum biraz daha çalışsaydın da
doktorluğu kazansaydın.” Doktorluk düşkünlüğünden değil aslında bu, maddi
beklentiden. “Hiçbir şey olamazsam öğretmen olurum.” cümlelerinin kurulduğu
yıllardır 1986’lar, 1987’ler, 1988’ler. Peşinden o hissiyat devam etti: “Hiçbir
yeri kazanamazsam öğretmenliği kazanayım.” “Hiçbir şeyi kazanamazsak
öğretmenliği kazanalım.” düşüncesi Türk eğitimini buraya getirdi. “Hiçbir şeyi
kazanamazsak öğretmenliği…” Öğretmenlik kurumu, Türkiye'nin en müstesna meslek
grubu olması gerekirken aslında hiçbir yeri kazanamayanların mecburi tercihleri
hâline geldi. Bugün “Hiçbir şey olamazsam asker olayım.” süreci başlamasın diye
söylüyorum bunu. 
(Mikrofon
otomatik cihaz tarafından kapatıldı) 
BAŞKAN
– Toparlayınız Sayın Ağıralioğlu.
YAVUZ
AĞIRALİOĞLU (Devamla) – Toparlayacağım Başkanım.
“Hiçbir
şey olamazsam asker olayım.” sürecini başlatmamak lazım. “Millî gelir seviyemiz
30-35 bin dolar seviyesine geldiği zaman -esas soru bu- 35 bin-40 bin dolar
seviyesine geldiğinde yani bedelli askerlik yapma imkânı, fırsatı herkese
tanındığında, geliriyle de bunu karşılaması mümkünse insanların kaçı askere
gider?” sorusunda gizlidir benim hassasiyetim. Yani bedelini ödeme imkânı
verildiğinde -bu parayı verip askere gitmek, gitmemek- bu tercih istatistik
olarak araştırılmalıdır. Türk ordusunu konuşurken mevzu promosyonla, reklamla
“Onu yapana bunu veriyoruz, bunu yapana şunu veriyoruz.” denmez. Askerliğin bir
bedeli yoktur, kelimelere bile dikkat etmek lazım. “Vatan hizmeti” denilebilir,
“bedelli vatan hizmeti” “bedelli askerlik” denmez, bedelli askerlik mevzu
edilemez çünkü askerliğin bedeli vatana sadakattir, bedeli vatan için ölmektir.
Dolayısıyla aslında bilabedel yapılacak bir işin içerisine “bedel” kavramını
koyuyorsak ihtimam göstereceğiz. 
Bunun
üzerine benim birkaç saat konuşmam lazım aslında çünkü ordunun bu mevzularını
konuşan ekiple siyasi olarak problemlerimiz var. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Başkanım, anlayışınıza sığınıyorum.
BAŞKAN
– Evet, anlayış gösterelim, bir dakika daha uzatalım.
YAVUZ
AĞIRALİOĞLU (Devamla) – Hatırlayın, on yedi yıllık iktidarınızın her
değişikliğine, Millî Eğitim Bakanlığının yaptığı her değişikliğine “devrim
niteliğinde bir değişiklik” “olağanüstü bir değişiklik” “Türk eğitim sistemini
ayağa kaldıracak bir değişik” diyerek 15’incisini değiştirdiğimiz bu sistemin
içerisinde çocuklarımız devrildi yani sizin “devrim” dediğinize çocuklarımız
devrildi, Türk istikbali devrildi. Ordu sonuçtur. Devleti güçlü olmayanın
ordusu güçlü olmaz. Milleti güçlü olmayanın ordusu güçlü olmaz. Eğitim çökmüş
bir memleketin ordusu güçlü olamaz. 143 bin evladını yurt dışına beyin göçüyle
vermiş bir milletin ordusu güçlendirilemez. Üniversiteleri dünyayla rekabet
edemez bir ülkenin ordusu güçlenemez, ekonomisi çökmüş bir ülke güçlenemez,
sanayicisi ayakta olmayan bir ülke güçlü olamaz, tasarruf oranları düşmüş bir
ülke ayakta kalamaz; AR-GE bütçeleri sınırlı hâle gelmiş bir ülke güçlenemez,
ayağa kalkamaz. 
Dolayısıyla,
sıkıştığımız yerleri görün diye söylüyorum. Amerika’nın F35 restine “Canımızı
sıkarsanız S400’ü alırız.” demekten başka alternatifler üretmemizin yolu
bilmektir, okumaktır, alın teriyle gayret etmektir, daha çok çalışmaktır. (İYİ
PARTİ sıralarından alkışlar) Türk devletinin dünyaya söyleyeceği söz şu mu
olmalıydı: “Eğer bize vermezseniz biz de gideriz Rusya’ya.” Davulcuya kızdım,
zurnacıya kaçıyorum gibi bir şeyi, asla böyle bir şeyi kaldıramayız. 
(Mikrofon
otomatik cihaz tarafından kapatıldı)
BAŞKAN
– Selamlamak için söz veriyorum.
YAVUZ
AĞIRALİOĞLU (Devamla) – Tamamlıyorum Başkanım. 
BAŞKAN
– Lütfen… 
YAVUZ
AĞIRALİOĞLU (Devamla) – Türk devletinin ayağa kalkmasının yolu… Toplumsal
tesanüt başta olmak üzere her şey birbiriyle irtibatlı. Siyasi çatışmaya cümle
kuruyoruz. Niye? Siyasi tevhit olmadan, siyasi beraberlik olmadan Türk yurdunu
ayağa kaldıramazsınız. Ekonomiyi ayağa kaldırmanızın yolu güvendir; güvenin
yolu istikrardır; istikrarın yolu Türkiye’de siyasi beraberliktir. Biz bu
siyasi beraberliğin ittifak noktalarının artacağı mevzuları konuşurken bile
hakaretleşmek zorunda kalıyoruz. Askerlik mevzusunu konuşuyoruz; Meclisten, Genel
Kuruldan bize “PKK’lı” denilmiş, asabı bozulmuş insanlar olarak çıkıyoruz. Bu
mevzuda hassasiyetinizi istirham ediyorum. 
Ben
galiba bu mevzuda söyleyeceklerimi milletvekili arkadaşlarımın anlayışına
sığınarak, onların konuşma haklarından fedakârlık etmelerini isteyerek, buraya
üç dört sefer daha gelerek sürecin konuşmam gerektiğine inandığım kısımlarını
da konuşacağım. 
Genel
Kurulunuza saygılarımla. (İYİ PARTİ ve CHP sıralarından alkışlar) 
BAŞKAN
– Buyurun Sayın Turan. 
BÜLENT
TURAN (Çanakkale) – Sayın Başkanım, sataşmadan söz istiyorum “Cesaretiniz yok.”
dediği için. 
BAŞKAN
– Buyurun Sayın Turan. (AK PARTİ sıralarından alkışlar)
İki
dakika süreniz var Sayın Turan, yeni bir sataşmaya mahal vermeyelim. 
VIII.- SATAŞMALARA İLİŞKİN KONUŞMALAR
1.- Çanakkale Milletvekili Bülent Turan’ın, İstanbul
Milletvekili Yavuz Ağıralioğlu’nun 69 sıra sayılı Kanun Teklifi’nin birinci
bölümü üzerinde İYİ PARTİ Grubu adına yaptığı konuşması sırasında Adalet ve
Kalkınma Partisine ve AK PARTİ Grubuna sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum. 
Öncelikle,
sayın grup başkan vekilinin bu kadar alınmasını şaşkınlıkla izledim çünkü
sabahleyin…
ŞENOL
SUNAT (Ankara) – Allah, Allah!
BÜLENT
TURAN (Devamla) – Bir şey demedin arkadaşlar, sakin. Oo, böyle bir usul yok.
Sakin, sakin… 
ŞENOL
SUNAT (Ankara) – “Allah, Allah” dedik diye…
BAŞKAN
– Değerli arkadaşlar, lütfen…
BÜLENT
TURAN (Devamla) – Peki, siz konuşun, ben dinliyorum. Hadi!
BAŞKAN
– Hayır, Sayın Turan… 
DURSUN
MUSAVAT DERVİŞOĞLU (İzmir) – Yok, sen konuş, biz gülelim.
BÜLENT
TURAN (Devamla) – Yavuz Bey, siz konuştunuz, Sayın Dervişoğlu da konuşsun. 
BAŞKAN
– Sayın Turan, siz Genel Kurula hitap eder misiniz lütfen. 
DURSUN
MÜSAVAT DERVİŞOĞLU (İzmir) – Siz konuşun, biz gülelim. Buyurun. 
BAŞKAN
– Sayın Dervişoğlu… Lütfen, değerli arkadaşlar…
BÜLENT
TURAN (Devamla) – Yakışıyor mu? Yaşınıza, devlet adamlığınıza yakışıyor mu?
BAŞKAN
– Sayın Turan, Sayın Turan… 
DURSUN
MÜSAVAT DERVİŞOĞLU (İzmir) – Şimdi kişilerin terbiyesini sorgulama.
BAŞKAN
– Sayın Dervişoğlu, lütfen… 
BÜLENT
TURAN (Devamla) – Peki.
Sayın
Başkan, değerli arkadaşlar; kim olursa olsun, sabahleyin ilk Meclisi açarken,
millet bizi beklerken, gündemde ne var diye düşünürken, milyonlarca gencimiz
askerlikle ilgili kulaklarını, gözlerini buraya çevirmişken, daha ilk cümleye
“Arkadaşlar, AK PARTİ’ye sataşacağım, neden ‘kürdistan’ dediniz?” diye başlarsa
bir insan cevabını alır. 
YAVUZ
AĞIRALİOĞLU (İstanbul) – Nezaket gösterdiniz.
BÜLENT
TURAN (Devamla) – Siz söyleyeceksiniz, biz cevap vermeyeceğiz; siz hakaret
edeceksiniz, biz cevap vermeyeceğiz. Böyle bir şey yok. 
YAVUZ
AĞIRALİOĞLU (İstanbul) – Cevap verin, tabii ki cevap vereceksiniz,
yakıştıracaksınız cümleyi.
BÜLENT
TURAN (Devamla) – Söylerseniz cevabınızı alırsınız. 
Bakın,
değerli arkadaşlar, 82 milyon bu ülkede beraber yaşıyoruz. Hiç kimseyi terörle
itham etmeye, hiç kimseyi aşağılamaya kendimizi memur görmeyiz ama siz daha
Meclisin -tabiri caizse- kapısını açarken, günaydın derken bu ithamla
başlarsanız bizim şu hakkımız doğar: Sizin İstanbul adayınız “Selahattin
Demirtaş’ın politikasını alkışlıyorum.” dediğinde ne demiştiniz? Var mı
cevabınız? (AK PARTİ sıralarından alkışlar) 
MAHMUT
TOĞRUL (Gaziantep) – Selahattin Demirtaş kadar kafanıza taş düşsün! Selahattin
Demirtaş, Selahattin Demirtaş…
BÜLENT
TURAN (Devamla) – Ya da ne bileyim, sizin, seçim kampanyasında paslaştığınız
partilerin bir tanesinin genel başkanı tutup da “Batıda Erdoğan kaybedecek,
kürdistanda biz kazanacağız.” derken hiçbir kelime etmezseniz bunu söylemeyecek
miyiz arkadaşlar? (AK PARTİ sıralarından alkışlar) Siz şunu diyorsunuz: Ben
söylerim ama cevap vermeyin, ben konuşurum cevap vermeyin.
YAVUZ
AĞIRALİOĞLU (İstanbul) – Açın izleyin, neler demişiz seçim meydanlarında bakın.
BÜLENT
TURAN (Devamla) – Herkes hak ettiği cevabı alacak arkadaşlar. (AK PARTİ
sıralarından alkışlar) O yüzden bir daha söylüyorum.
Sayın
Başkanım, bir dakika daha istirham ediyorum izin verirseniz.
BAŞKAN
– Süreniz daha bitmedi zaten.
BÜLENT
TURAN (Devamla) – Sayın grup başkan vekili “Türk devleti” demekten korktuğumuzu
ifade ettiler.
(Mikrofon
otomatik cihaz tarafından kapatıldı)
ŞENOL
SUNAT (Ankara) – Evet, öyle.
YAVUZ
AĞIRALİOĞLU (İstanbul) – Burada değil, Diyarbakır’da.
BAŞKAN
– Bekleyin, bir dakika daha ekleyelim.
BÜLENT
TURAN (Devamla) – Sayın grup başkan vekili, AK PARTİ’nin “Türk devleti”
demekten korktuğundan, çekindiğinden bahsettiler.
YAVUZ
AĞIRALİOĞLU (İstanbul) – Yozgat’ta diyorsunuz, Diyarbakır’da demiyorsunuz.
BÜLENT
TURAN (Devamla) – Bunu duymadığımızı farz ediyorum, bunu yakıştıramadığımı
ifade etmek istiyorum.
Biz
kampanyamızda sürekli “tek millet, tek bayrak, tek devlet, tek vatan” derken
herkes bilir ki o millet, Türk milletidir; o bayrak, Türk Bayrağı’dır. (AK
PARTİ sıralarından alkışlar) Bizim devletimiz, vatanımız Türkiye’dir, Türk
vatanıdır. Bizim resmî dilimiz Türkçedir ama bu millet içerisinde yaşayan diğer
tüm dostlarımızın, kardeşlerimizin, 82 milyonun diliyle, inancıyla, giyimiyle
beraber yaşamasının önündeki engellerin kaldırılmasından onur ve şeref duyarız.
Biz beraber oldukça bu bayrağın altında, tüm milletler, tüm arkadaşlar,
kardeşler, 82 milyon beraber oldukça ileriye dönük gururumuz, heyecanımız daha
da artar. Allah’tan ki AK PARTİ’nin tüm demokratik engelleri aşmak gibi, tüm
sorunları aşmak gibi bir iradesi var da artık bu ülkede herkes daha rahat
dilini ifade edebiliyor, daha rahat giyinebiliyor, birliğimize beraberliğimize
daha çok katkı sağlayabiliyoruz.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim.
Sayın
Oluç, sizin de bir söz talebiniz oldu 60’a göre.
Buyurun.
V.- AÇIKLAMALAR (Devam)
37.- İstanbul Milletvekili Hakkı Saruhan Oluç’un,
Çanakkale Milletvekili Bülent Turan’ın yaptığı konuşmasındaki bazı ifadelerine
ilişkin açıklaması
HAKKI
SARUHAN OLUÇ (İstanbul) – Sayın Başkan, Adalet ve Kalkınma Partisinin grup
başkan vekili iki konuda bizi kastederek sataşmada bulundu. Bunlardan
birincisini önce söyleyeyim. Daha evvel de Mecliste gündeme geldi, bu konuda
görüşlerimizi açıklamıştık. Biz bir siyasi parti olarak sizi eleştiriyoruz ve
sizin iktidar alanınızı daraltmak için bir politik taktik uyguluyoruz. Bunu ne
kadar eleştirirseniz eleştirin bu taktiğimiz tuttu, doğru yaptık; bunu
ayıplayamazsınız, suçlayamazsınız. Bir siyasi parti olarak, bir muhalefet
partisi olarak bizim görevimiz, sizin iktidar alanınızı daraltmaktır, sizi
eleştirmektir, doğru politikalara yöneltmektir sizi. Bunun neresi suç oluyor
ya? Bunu niye eleştiriyorsunuz ikide bir? Beğenmeyebilirsiniz, yaptık bunu, yeniden
yapacağız. Yani bu yerel seçimlerde bunu yaptık, yeniden İstanbul’da da
yapacağız, bundan emin olun.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Oluç.
HAKKI
SARUHAN OLUÇ (İstanbul) – Hatay’da yaptık, Antalya’da yaptık, Mersin’de,
Adana’da, İzmir’de, Aydın’da, Yalova’da yaptık, Ardahan’da yaptık, İstanbul’da
yaptık, onurla yaptık. Seçmenlerimiz siyasi partimizin bu taktiği doğrultusunda
davrandı ve oylarını öyle kullandı. 
MİHRİMAH
BELMA SATIR (İstanbul) – Biz de onu söylüyoruz zaten, aynı şeyi söylüyoruz.
HAKKI
SARUHAN OLUÇ (İstanbul) – Burada herhangi bir suçlama konusu asla olamaz. Siz
de yaparsınız muhalefette olsanız iktidarı değiştirmek için çeşitli taktikler,
birincisi bu.
İkincisi:
Şimdi, bakın, Selahattin Demirtaş dediniz. Selahattin Demirtaş yıllarca bu
Mecliste onuruyla politika yapmış, bizim Eş Genel Başkanlığımızı yapmış bir
kişidir. Selahattin Demirtaş, Fetullahçı savcıların suçlamalarıyla şu anda
cezaevinde yatmaktadır. Yıllarca grup başkan vekilliği ve grup başkanlığı
yapmış bir kişidir.
YAVUZ
AĞIRALİOĞLU (İstanbul) – Ahmet Türk'ü çıkardılar, belediye başkanı oldu.
HAKKI
SARUHAN OLUÇ (İstanbul) – Selahattin Demirtaş’ın adını anarken dikkat
edeceksiniz. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Oluç. 
HAKKI
SARUHAN OLUÇ (İstanbul) - Selahattin Demirtaş sadece Halkların Demokratik
Partisinin değil, sadece Kürt halkının değil, Türkiye’deki demokrasi güçlerinin
büyük bir onurla, büyük bir güvenle destekledikleri bir politikacıdır. Utanç
duyulması gereken şey, bu politikacının bu Mecliste, Meclis kürsüsünde, grup
konuşmalarında, mitinglerde yaptığı konuşmalardan dolayı iki buçuk yılı aşkın
bir zamandır hapiste yatıyor olmasıdır. Utanç duyulması gereken şey budur.
Selahattin Demirtaş’ın adını anarken dikkat edeceksiniz ve saygı duyacaksınız,
hepimiz gibi. 
Teşekkür
ediyorum. (HDP sıralarından alkışlar)
BAŞKAN
– Peki, teşekkür ederim. 
OYA
ERONAT (Diyarbakır) – Duymuyorum, duymayacağım. 52 kişinin katilidir o. 
BÜLENT
TURAN (Çanakkale) – Sayın Başkan, polemik uzasın istemiyorum, gündemimiz yoğun.

Sayın
grup başkan vekilinin ifade ettiği gibi biz, HDP’nin ittifak söylemini
eleştirmek değil, ayıplamak değil, tespitini yaptık. O yapılan ittifaka ilişkin
vurguyu ifade ettik. Zaten bununla aynı şeyi söylemiş olduk. 
Teşekkür
ederim. (AK PARTİ sıralarından alkışlar) 
BAŞKAN
– Peki, teşekkür ederim. 
Birinci
bölüm üzerinde söz isteyen, Milliyetçi Hareket Partisi Grubu adına Düzce
Milletvekilimiz Sayın Ümit Yılmaz’ı davet etmeden önce… 
MİHRİMAH
BELMA SATIR (İstanbul) – Bir ve berabersiniz. 
YAVUZ
AĞIRALİOĞLU (İstanbul) – Sayın Başkanım, bir şey söyleyeceğim. Başkanım, beni
bağışlayın, bir şey eklemem lazım. 
BAŞKAN
- Sayın Ağıralioğlu, sisteme girerseniz bu tartışmalar sırasında görmüş de
olurum. Ama lütfen tartışmayı uzatmadan bitirelim artık çünkü bu karşılıklı
söylemlerle kanun teklifinin görüşmelerini sürdüremeyiz. 
Bir
dakikalığına söz veriyorum. 
Buyurun.

38.- İstanbul Milletvekili Yavuz Ağıralioğlu’nun,
Cumhuriyet Halk Partisiyle ittifak hâlinde olduklarına, açık siyaset
yaptıklarına ve seçim meydanlarında konuştuklarının neler olduğuna ilişkin
açıklaması
YAVUZ
AĞIRALİOĞLU (İstanbul) – Biz Cumhuriyet Halk Partisiyle ittifak hâlindeyiz. (AK
PARTİ sıralarından gürültüler) Bakın, dinleyin beni, ben bunu tane tane
anlatıyorum, siz de sizin için…
MİHRİMAH
BELMA SATIR (İstanbul) – Allah Allah!
BAŞKAN
– Arkadaşlar, lütfen, sakin olun. Sakin olun, herkese söz veriyoruz. 
MİHRİMAH
BELMA SATIR (İstanbul) – Ne biçim bir tarz bu! 
YAVUZ
AĞIRALİOĞLU (İstanbul) – Arkadaşlar, istirham ediyorum bakın... Ya, şöyle şöyle
durumunuzu anlatacağım size, durumunuzu. Durumunuzu anlatacağım size. 
BAŞKAN
– Sayın Ağıralioğlu, siz konuşun lütfen, duyuluyor zaten. 
MİHRİMAH
BELMA SATIR (İstanbul) – Sayın Başkan, müdahale eder misiniz, “Dinleyin.”
diyor. 
YAVUZ
AĞIRALİOĞLU (İstanbul) – Şimdi söylüyorum, bazen siyasi mecburiyet sizin için
taktik hâline geliyor ya, ondan bahsedeceğim size.
Tayyip
Bey normalde Esad’dan nefret ediyor, inanıyorum dedim size birkaç sefer, nefret
eder. Amerika’nın bizi çektiği tuzaktan kendini kurtarmak için Rusya’ya
yaslanmaktan başka çare bulamadı, Putin’e yaslanmak zorunda kaldı. Sabahtan
akşama kadar Esad’a sövüp akşamdan sabaha kadar Putin’le telefonlaşmak zorunda
kaldı, mecburiyetten. Esad’ı kim tutuyor orada?
MİHRİMAH
BELMA SATIR (İstanbul) – Konuya gel, konuya. Buradaki konuya gelelim. 
YAVUZ
AĞIRALİOĞLU (İstanbul) – Esad’ı kim tutuyor orada? Putin. Putin kimi
destekliyor? Esad’ı.
MİHRİMAH
BELMA SATIR (İstanbul) – Buradaki konuya gelin. 
YAVUZ
AĞIRALİOĞLU (İstanbul) – Ya, arkadaşlar, istirham ediyorum, bizim…
MİHRİMAH
BELMA SATIR (İstanbul) – Gündeme gel Başkan, gündeme.
YAVUZ
AĞIRALİOĞLU (İstanbul) – Bakın, biz açık siyaset yapıyoruz. Sizin o istihza
tebessümlerinizin bir karşılığı yok. 
BAŞKAN
– Teşekkürler. 
Toparlayın,
bitirelim artık. 
YAVUZ
AĞIRALİOĞLU (İstanbul) – Şundan dolayı yok: Bizim seçim meydanlarında
konuştuklarımızı bulabilirsiniz, neler demişiz. Biz, çocuklarımızın
katillerinden oy istemedik. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Ağıralioğlu, toparlayın, bitirelim. 
OYA
ERONAT (Diyarbakır) – Berabersiniz. 
YAVUZ
AĞIRALİOĞLU (İstanbul) – Biz, PKK’yı meşru görenlerden oy istemedik, söyledik,
beyan ettik. 
OYA
ERONAT (Diyarbakır) – Berabersiniz.
YAVUZ
AĞIRALİOĞLU (İstanbul) – Arkadaşlar, biz söyledik diyorum bakın, avazımız
çıktığı kadar meydanlarda söyledik. 
BAŞKAN
– Siz devam edin konuşmanıza Sayın Ağıralioğlu. 
YAVUZ
AĞIRALİOĞLU (İstanbul) – Lafı uzatmadık, sündürmedik, söyledik. Ama HDP’ye oy
veren Kürt vatandaşlarımızın 6 milyon olması üzerine sizin “HDP eşittir PKK”
demenize şöyle cümle kurduk biz: Her PKK’lı HDP’li olabilir, her PKK’lının
HDP’li olduğuna ben iman ediyorum ama her HDP’li PKK’lı değildir dedik. Dedik
mi? Dedik. Ondan sonra da “Vatanın birliği, beraberliği için, Türk milletinin,
Türk devletinin istikbali için ben bu siyasi vizyonda oluyorum diyen her Türk
vatandaşından oy istiyoruz.” dedik, hepsi bu kadar. Mevzuyu uzatmanıza,
sündürmenize gerek yok. Lüzumsuz şirinlik yapıp oy avcılığı yapmadık biz,
yapmıyoruz. Herkes kendi taktiğiyle yürüyor. Yutkunmadık bile, yutkunmadık,
susmadık. 
BAŞKAN
– Peki, teşekkür ederiz Sayın Ağıralioğlu. 
Sayın
Oluç, siz de bir cümleyle toparlayın lütfen, bitirelim. Milliyetçi Hareket
Partisinin değerli konuşmacısı bizi bekliyor çünkü. 
Buyurun
Sayın Oluç, bir cümleyle toparlarsanız sevinirim. 
39.- İstanbul Milletvekili Hakkı Saruhan Oluç’un, İYİ
PARTİ Grubuyla herhangi bir ortaklıklarının, ittifaklarının olmadığına ve
olmasını da düşünmediklerine ilişkin açıklaması
HAKKI
SARUHAN OLUÇ (İstanbul) – Sayın Başkan, evet, yeni bir sataşmaya mahal vermek
istemiyorum.
Her
HDP seçmenin ne olduğu, HDP’ye oy verenlerin ne olduğu konusunda yani
tartışmayı burada yapmamıza herhâlde gerek yok. 
BAŞKAN
– Şüphesiz. 
HAKKI
SARUHAN OLUÇ (İstanbul) – Bunu istiyorlarsa kamuoyu araştırma şirketlerine
görev verip öğrenebilirler. Fakat, bir şeyi söyleyeyim, İYİ PARTİ Grubu da
rahatlamış olsun: Bizim, İYİ PARTİ Grubuyla herhangi bir ortaklığımız,
ittifakımız yoktur, yapmayı da düşünmüyoruz; rahat olun o konuda. 
YAVUZ
AĞIRALİOĞLU (İstanbul) – Yani hiç üzülmedik buna! 
BAŞKAN
– Peki, teşekkür ederiz. 
HAKKI
SARUHAN OLUÇ (İstanbul) – Teşekkür ederim. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69) (Devam)
BAŞKAN
– Evet, birinci bölüm üzerinde söz isteyen, Milliyetçi Hareket Partisi Grubu
adına Düzce Milletvekilimiz Sayın Ümit Yılmaz. (MHP ve AK PARTİ sıralarından
alkışlar) 
Sayın
Yılmaz, süreniz on dakika. 
MHP
GRUBU ADINA ÜMİT YILMAZ (Düzce) – Sayın Başkan, değerli milletvekilleri;
gündemimizdeki Askeralma Yasa Teklifi üzerinde Milliyetçi Hareket Partisi Grubu
adına söz almış bulunmaktayım. Genel Kurulu saygıyla selamlıyorum. 
Sayın
Başkan, öncelikle, Tunceli’de şehit olan 2 uzman çavuş kardeşimize Allah’tan
rahmet diliyorum, kederli ailelerine de başsağlığı diliyorum. 
Değerli
milletvekilleri, Türk milleti tarih boyunca ordusuna çok önem vermiş, devlet
yapılanmalarında ordunun ayrı bir yeri olmuştur. Türk milleti bilinen tarihiyle
iki bin iki yüz yirmi yedi yıllık geçmişi olan bir ordu sistemine sahiptir.
Türklerde ordu teşkilatının oluşumunda ordu millet geleneğinin yeri çok
büyüktür. Ordu millet geleneği binlerce yılda oluşmuş, Türk milletine özgü bir
gelenektir. Binlerce yılda oluşan bu gelenekle Türk milleti gerek vatan
savunmasında gerekse yeni yurt ediniminde orduyla beraber hareket etmiştir.
Metehan zamanından başlayan bu gelenek, Türklerin yerleşik devlet hayatına
geçtiği Selçuklu Devleti, Osmanlı Devleti ve Türkiye Cumhuriyeti devletinde de
bozulmadan devam etmiştir. Değişen coğrafi, sosyal, ekonomik şartlara, iç ve
dış tehditlere rağmen ordu millet geleneği bozulmadan bugünlere kadar
gelmiştir. 
Türk
milleti, Türk ordusunun oluşumunda hep asli unsur olarak kalmıştır. Gerek
İslamiyet’ten önce gerekse Türklerin İslamiyet’le tanışmasından sonra ordu
teşkilatının Türk milleti gözündeki kutsallığı ve yeri asla değişmemiştir.
Hatta İslamiyet’i kabul ettikten sonra ordu yeni bir kutsallık kazanarak
“Peygamber ocağı” olarak adlandırılan yer olmuştur. 
Tarih
boyunca Türklerin kurmuş olduğu devletlerde ordu teşkilatının dili her zaman
Türkçe olarak kalmıştır. Türk milletinin İslamiyet’le tanışıp ilk Türk-İslam
devleti Karahanlılar’ın İslamiyet’i kabul etmesinden sonra da ordu millet
ilişkisi giderek artmıştır. Daha sonra kurulan Selçuklular olsun, Osmanlı
İmparatorluğu olsun, ordu millet geleneğinde değişiklik olmadan Türkiye
Cumhuriyeti kurulmuş ve aynı gelenek günümüze kadar ulaşmıştır. 
Türk
ordusunun tarih boyunca diğer bir özelliği de toplumun gelişmesine önayak
olması konusunda yapmış olduğu liderliktir. Özellikle orduda askerlik
faaliyetleri esnasında yaşananlar tıp ve mühendislik alanında gelişmelerin
öncülüğünü yapmıştır. Tarihimizde bunun örnekleri oldukça fazladır. 
Osmanlı
İmparatorluğu’nda olsun, Cumhuriyet Devri’nde olsun, ülke ekonomik zorluk
çektiği zamanlarda dahi ordunun modernizasyonuna ve geliştirilmesine her zaman
önem verilmiştir. Orduda silah altına alınan askerlerde zaman içinde ihtiyaca
uygun değişiklikler yapılmıştır. Tarihte orduyu oluştururken kimi zaman
devşirme askerlerden faydalanılmışsa da asli unsur her zaman Türk milleti
olarak kalmıştır. Tanzimat Dönemi’nde II. Mahmut’un Yeniçeri Ocağını kaldırması
o dönem Osmanlı İmparatorluğu’nun ordu içindeki en büyük inkılabı olmuştur.
Yeniçeri Ocağının kaldırılmasıyla orduda yeniden yapılanmanın yanında büyük bir
modernizasyona gidilmeye çalışılmıştır. 
Osmanlı
İmparatorluğu’ndan sonra kurulan Türkiye Cumhuriyeti devleti ordunun
düzenlenmesinde eski geleneğe bağlı kalmakla beraber köklü değişikliklere
gitmiştir. Cumhuriyeti kuran kadronun, başında Mustafa Kemal Paşa olmak üzere
diğer kurucu ve kurtarıcı kadronun tamamına yakını Osmanlı Devleti ordusu
içinde yetişmiş kadrolardır. Cumhuriyeti kuran kadronun imparatorluktan aldığı
binlerce yıllık bilgi birikimi ordunun Türk Silahlı Kuvvetleri olarak oluşumunu
sağlamıştır. Cumhuriyetin kurulmasıyla ordudaki en büyük devrim asker ile
siyaset arasına kalın bir çizgi çizilmesiyle gerçekleşmiştir. Bu vesileyle
askerlerin görevleri sırasında siyaset yapmaları yasaklanmıştır.
İmparatorluktan ulus devlet anlayışına geçilmesiyle ordunun yeniden yapılanması
bu anlayış çerçevesinde gerçekleşmiştir. Dönemin gerekliliğine uygun olarak
zorunlu askerlik sistemi yeni hâliyle düzenlenmiştir. 1927 yılında çıkarılan Askerlik
Kanunu da yeni devlet yapılanmasına uygun hâlde çıkartılmıştır. 1927’den
günümüze kadar gelen bu kanunda, değişen askerî şartlar, ekonomik ve toplumsal
gelişmeler, iç ve dış tehditler karşısında askerlik sürelerinde zaman içinde
değişiklikler yapılmıştır. Ordunun subay ihtiyacını gidermek ve zorunlu
askerlik görevlerindekileri belli bir düzende tutmak ülkemiz açısından oldukça
önemlidir. Özellikle son zamanlarda çıkarılan bedelli askerlik uygulamaları
toplumda bazı tartışmalara sebep olmuştur. 
15
Temmuz hain darbe girişiminden önce orduyu ele geçirmeye çalışan ve Türk
Silahlı Kuvvetlerinin içine çöreklenen FETÖ, darbeyle ülkemizi bölmeye
çalışmıştır. Ülkemiz kurumlarını, özellikle de Türk Silahlı Kuvvetlerini FETÖ
ve benzeri yapılanmalardan uzak tutmamız devletin ve milletin bekası açısından
oldukça önemlidir. Yeni çıkarılacak yasayla FETÖ’nün ordu içinde kalan
kırıntıları temizlenmeli ve benzeri örgütlenmelere bir daha izin
verilmemelidir. 
Ülkemiz
bulunduğu bölge itibarıyla yüksek güvenlik tedbirlerini asla elden bırakmaması
gereken bir coğrafyadadır. Ülkemizin çevresinde yaşanan gelişmeler bunun en
büyük göstergesidir. Bu yüzden S400 gibi hava savunma sistemlerinin alınmasını
ve tek yönlü tedarikçi yerine diğer seçeneklerin değerlendirilmesini destekliyoruz.

Ülkenin
birliğini ve bulunduğu coğrafyada büyüyerek devamını sağlayabilmenin bir diğer
şartı da Türk Silahlı Kuvvetlerini zafiyete uğratmayacak yeni bir personel
rejimidir. 1927 yılında kabul edilen 1111 sayılı Askerlik Kanunu ve 1076 sayılı
Yedek Subaylar Kanunu bugüne kadar ülkemizi idare etmiştir. Ancak gelişen
sosyal, ekonomik, teknolojik şartların yanı sıra değişen küresel güç dengeleri
ve tehdit algıları yeni bir yasa hazırlanmasının gerekliliğini ortaya
çıkarmıştır. 
Yeni
askere alma kanunu çıkarılırken özellikle üzerinde durulması gereken konuların
başında zorunlu askerlik sisteminin toplumun geniş tabanını muhafaza etmesini
sağlamak gelmektedir. Yasayla ülkenin sahip olduğu nüfus gücünün verimli
kullanımına ve ordunun profesyonel sistemine katkı sağlanmaktadır. Askere alma
süreçlerinde yaşanan değişkenliklerin önüne geçilerek farklı uygulamalarda
yaşanan kafa karışıklığı giderilmektedir. Son yıllarda sıklıkla çıkarılan ve
her zaman çıkacağı söylentisi dolaşan bedelli askerlik ve para miktarı
belirlenirken farklı tutarlar, toplumun ve askerlerin arasında kafa
karışıklığına neden olmaktadır. Bu hazırlanan kanun teklifiyle bunun da önüne
geçilmektedir. 
Değerli
milletvekilleri, Türk Silahlı Kuvvetlerinin şanlı mazisi kahramanlıklarla
doludur. Türk Silahlı Kuvvetlerinin her personeli vatanı ve milleti için gözünü
kırpmadan şehadeti göze alan yiğit Türk evlatlarından oluşmaktadır. En üst
rütbelisinden en alt rütbedeki personeline kadar tamamı bu övgüye mazhardır.
Malum
olduğu üzere, parti grubumuzun kahraman uzman çavuşlarımızın kadro talepleriyle
alakalı kanun teklifi hâlen Komisyonda beklemektedir. Vatan savunmasında
kahramanca mücadele eden uzman er ve erbaşların kadro isteği yerine
getirilmelidir. Ayrıca, uzman çavuşların özlük haklarında bir an önce
düzenlemeye gidilmeli, hak mahrumiyetleri ortadan kaldırılmalıdır. Sosyal
haklardan olan Türk Silahlı Kuvvetleri Sağlık Yönetmeliği’nde yerlerinin
belirtilmesi, orduevlerinden faydalanmaları gibi hakları da verilmelidir. Yeni
yapılacak düzenlemede mevcut, silahaltında bulunan uzman çavuşlara da
astsubaylığa ve subaylığa geçiş imkânı sağlanmaktadır. Bir an önce bu teklifin
yeni çıkacak kanunla uyumlu şekilde değerlendirilmesi kahraman uzman
çavuşlarımızın hakkıdır.
Değerli
milletvekilleri, seçim bölgem ve memleketim olan Düzce’de bir uzman er ve uzman
erbaş okulunun yapılması Türk Silahlı Kuvvetlerinin çok az yatırımı olan Düzce
için çok iyi olacaktır. Zira Düzce, bulunduğu konum itibarıyla bu yatırımın
değerlendirilmesi gereken bir bölgededir. Çevresindeki bütün illerde Silahlı
Kuvvetlerimizin birçok birliği bulunurken Düzce ilinde bulunmaması değerli
hemşehrilerimizde haklı beklentiye neden olmaktadır. 
Düzce,
bölgedeki nüfus yoğunluğuyla, diğer askerî birlik ve askerî teknolojilere yakın
mesafesiyle tercih edilmesi gereken konumdadır. Düzce’ye yapılacak bir uzman er
ve uzman erbaş eğitim okulu için, yer tahsisi ve diğer konularda, Türk Silahlı
Kuvvetlerine yük getirmeden elimizden gelenin hemşehrilerimizle beraber
yapılacağını bilmenizi istiyorum.
(Mikrofon
otomatik cihaz tarafından kapatıldı)
BAŞKAN
– Tamamlayın.
ÜMİT
YILMAZ (Devamla) – Değerli milletvekilleri, konuşmama burada son verirken şu
anda gerek yurt içinde gerekse terörle mücadele için yurt dışında Pençe
Harekâtı’nda olanlar başta olmak üzere tüm Türk Silahlı Kuvvetleri personeline
başarılar diliyorum. Bu kardeşlerimiz bilsinler ki büyük Türk milletinin
duaları her an onlarla beraberdir. 
Bu
arada iki gün sonra kutlayacağımız Jandarma teşkilatımızın 180’inci kuruluş yıl
dönümünü de kutlamak istiyorum.
Genel
Kurulu ve sizi saygıyla selamlıyorum. (MHP sıralarından alkışlar)
BAŞKAN
– Teşekkür ederim.
Söz
sırası Halkların Demokratik Partisi Grubu adına Şanlıurfa Milletvekilimiz Sayın
Nimetullah Erdoğmuş’ta. (HDP sıralarından alkışlar)
Süreniz
on dakika Sayın Erdoğmuş.
HDP
GRUBU ADINA NİMETULLAH ERDOĞMUŞ (Şanlıurfa) – Teşekkür ediyorum Sayın Başkan.
Sayın
Başkanım, çok değerli milletvekilleri; hepinizi ve hazırunu saygı ve hürmetle
selamlıyorum.
İki
cihan savaşı, iki dünya savaşı arasında daha önce hazırlanmış bir yasanın belki
bugün de üçüncü dünya savaşının konuşulduğu bir zeminde ve zamanda yeniden ele
alınıp değiştirilmesi belki de bir mukadderattır diyorum ama elbette ki zamanın
ve zeminin değişmesiyle yasaların da hükümlerin de değişmesi kaçınılmazdır.
Mecelle kaidesidir: “Ezmânın tagayyürüyle ahkâmın tagayyürü inkâr olunamaz.”
Yani zaman değişince elbette ki ona bağlı olarak hükümler de yasalar da
değişecektir. Beşerî yasaları bir bünyeye benzetebiliriz, bir fizyolojiye, bir
insan fizyolojisine benzetebiliriz; belli bir dönem hizmet ederler ve o dönem
tamamlandıktan sonra onların da ömürleri tamamlanır. Ancak her yasanın bir ruhu
var ki o ruhun kaybolması, o ruhun yok olması düşünülemez. Fakat, bu ruhun
dirilmeye, diriltilmeye yani dirilişe ihtiyacı var. Bizim şu anda üzerinde
konuştuğumuz, tartıştığımız ve mümkün mertebe bütün arkadaşlarımızın objektif
olarak değerlendirmesini yaptığı bu yasanın, ruh itibarıyla dirilmesi için veya
arzu edilen dirilişin elde edilmesi için barış hakkını gözetmesi gerekiyor.
Birinci değerlendirmemiz budur, bu yasanın barış hakkına riayet etmesi
gerekiyor. 82 milyonun bu hakkı var ve o hak şu anda buradaki zevatın bizzat
boynunun borcudur. 
Bizim
barış kültürümüzün zenginliğini konuşup tartışmamıza gerek yok. Öylesine
emsalsiz bir barış kültürümüz var ki hem tarihî hem toplumsal olarak bunun en
güzel şekilde muhafaza edilip değerlendirilmesi gerekiyor. Diyebiliriz ki
Malazgirt’ten Çanakkale’ye kadar böylesine bir birikimin, böylesine eşsiz bir
manevi ve kültürel sermayenin şu anda vârisleriyiz. O zaman bu barış
hazinesinin, bu barış kültürel hazinesinin bu yeni düzenlemeyle ele alınması
belki de bugün en değerli adımlardan bir tanesi olacak. Neden? 
Değerli
arkadaşlar, Silahlı Kuvvetler, barışı en iyi anlayan, barışı en iyi okuyan ve
en iyi değer biçen bir kurumdur. Neden? Çünkü savaş sanatını icra eden, savaş
sanatıyla hayatını ortaya koyan ve bunu savunma mantığıyla hayata geçiren bir
felsefenin sahibi olan savunma gücü elbette ki barışın da en iyi savunucusu,
belki de muhafızı olma hakkını taşımaktadır. 
Bakınız
“Yurtta sulh, cihanda sulh…” kaidesi aslında bugün belki de en acil olarak ele
almamız gereken ve hayata geçirilmesi gereken bir prensiptir. Bu prensibin
koruyucusu, kollayıcısı yine Silahlı Kuvvetler olmalıdır. 
Düşünce
olarak, felsefe olarak biz şuna inanırız: Savaş arızidir, barış ise cevherîdir;
savaş geçicidir, barış ise kalıcıdır, esastır ve kutsaldır. Bundan dolayı
Silahlı Kuvvetlerin bütün hazırlıkları, silahtan tutunuz da personele kadar,
caydırıcı düşünceden, niyetten ve iradeden asla bağımsız olamaz. Esas olan
caydırmaktır, esas olan başkasına yani düşmanlığı esas alana karşı caydırıcı
bir tedbir almaktır. 
Bediüzzaman
hazretlerinin çok veciz bir sözü var: “Bizim inancımız düşmanlığa düşmanlık
yapmaktır.” Nerede bir düşmanlık varsa esas olan düşmanlığa karşı düşmanlık
yapmaktır ki düşmanlığın panzehiri de odur.
İkinci
husus adalettir. Bir kanunun adaletin emrinde olması lazım, şu andaki yasanın
adaletin hizmetinde olması lazım. Adaletin hizmetinde olursa ancak ve ancak, 82
milyon insanın o hakkını biz burada göz ardı etmemiş oluruz. Ne tür
adaletsizlik var bu kanunda? Bakınız “adalet”in kelime anlamı -haddimi aşıyorum
belki, bağışlayın- eşitliktir. “Muadil” kelimesi “adalet” kelimesinden geliyor
ki müsavattır bunun anlamı. Yani adalet eşittir eşitliktir. O zaman, bu kanunda
özellikle bedelliyle ilgili bir itirazımız var. Burada bir eşitsizlik var.
Yoksul olan ile zengin olanın aynı ücreti ödemesi tamamen bir eşitsizliktir.
Her adalet eşitlik ama her eşitlik adalet değildir. 
Üçüncü
husussa özgürlükle ilgilidir. Vicdan özgürlüğüyle ilgili diyoruz ki HDP olarak:
Vicdani ret, bir özgürlük hakkıdır. Vicdani ret, kullanılması gereken bir seçim
hakkıdır. Bunlarla ilgili bir düzenleme yapılabilir, kamu hizmetlerinde bu
insanlar farklı farklı görevlerde istihdam edilebilirler.
O
zaman, çok kıymetli arkadaşlarım, konuşmamı özetlersem şu üç itirazı ifade
ederek huzurlarınızdan ayrılmak istiyorum: Birincisi, bu yasa barış hakkına
riayet etmemiş. İkincisi, bu yasa eşitlik hakkına riayet etmemiş. Üçüncüsü, bu
yasa özgürlük hakkına riayet etmemiş. Bu üç hakka riayet etmesi durumunda biz
birtakım…
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Erdoğmuş.
NİMETULLAH
ERDOĞMUŞ (Devamla) – Teşekkür ediyorum Başkanım.
Genel
anlamda bu düzenlemeyi de elbette ki olumlu bulduk ama bu üç hakka riayet
etmesini diliyor ve -son söz- bir müftü olarak sizinle şunu paylaşmak
istiyorum: Komisyonda da istirham etmiştim ve söylemiştim. Geçen hafta
Meclisimize asker aileleri ziyarette bulundular. Grup başkan vekillerimizden,
partilerimizden müsait olanlarla görüştüler. Geliniz, madem bir asker alma
yasası görüşülüyor, alıkonulan o askerlerle ilgili de bir çalışmamız, bir
değerlendirmemiz olsun diyorum. Bu şekilde sizleri saygıyla selamlamak
istiyorum.
Hoşça
kalın. (HDP sıralarından alkışlar) 
BAŞKAN
– Değerli milletvekilleri, bölüm üzerindeki konuşmalar bittikten sonra on beş
dakikalık soru-cevap işlemi olanağımız da var. Komisyona ileteceği soruları
olan arkadaşlarımız, yine bu görüştüğümüz askerlik kanunuyla ilgili olmak
kaydıyla, sisteme girenler Komisyona sorularını yöneltsinler. On beş dakika
soru-cevap işlemi yapacağız. Bunun yarısını milletvekillerimiz kullanacak,
yarısını da Komisyon kullanacak.
Şimdi
söz sırası Cumhuriyet Halk Partisi Grubu adına Denizli Milletvekilimiz Sayın
Haşim Teoman Sancar’a aittir. (CHP sıralarından alkışlar)
Süreniz
on dakika Sayın Sancar.
CHP
GRUBU ADINA HAŞİM TEOMAN SANCAR (Denizli) – Sayın Başkan, değerli
milletvekilleri; sözlerime başlamadan önce, Tunceli’de şehit haberini aldığımız
değerli Emre ve Ökkeş kardeşlerime Allah’tan rahmet diliyorum, değerli
ailelerine sabır ve başsağlığı diliyorum.
Yine,
yüce Meclisimizde birlikte çalışma şansı bulduğum değerli ağabeyim,
Denizli’mizin değeri, partimizin emektarı Sayın Kazım Arslan ağabeyimi de
kaybetmenin acısı içinde ona da Allah’tan rahmet diliyor, mekânlarının cennet
olmasını diliyorum.
Değerli
milletvekilleri, bugün görüşmekte olduğumuz yasa bence bugüne kadar çıkarılan
en önemli yasa. Anadolu’da Peygamber ocağı kabul ettiğimiz; doğan her Türk
çocuğu, evladımız için “Her Türk asker doğar.” diyerek gururlandığımız,
hayatımızın başlangıcı ve onuru olan askerlikle ilgili bir yasada, tabii ki
üzerinde durarak ince ayrıntıları da konuşmak bizlerin görevidir. 1927 yılından
bu yana gelen 1111 sayılı Askerlik Yasası bu şekilde kökten değişmekte ve âdeta
yeni bir alan şeklinde gelmektedir.
Tabii,
burada, Sayın Millî Savunma Bakanının böyle önemli bir konuda Komisyona
gelmemesini, Meclise bilgi vermemesini, âdeta Türkiye Büyük Millet Meclisini
bilgilendirmekten uzak olmasını da esefle kınıyorum. Sayın Bakan bu soruları,
bu tereddütleri aydınlatmak durumundadır.
Bu
vesileyle, değerli arkadaşlar, Millî Savunma Komisyonu toplantısında tarafımıza
yapılan sunumda yeni askerlik yasasını dinlerken tabii öncelikle şu göze battı;
dediler ki: “Kışlaya er olarak giren general olacak.” Yani 2019 yılında
modernizasyondan, teknolojiden bahseden Türk Silahlı Kuvvetlerinde en modernize
olay bu; kışlaya er olarak giren general olacak. 
Değerli
arkadaşlar, bu yeni bir yasanın argümanı, başlığı, manşeti olamaz.
Cumhuriyetimizin kuruluşundan bu yana Çanakkale’de, Kocatepe’de ve Türkiye
Cumhuriyeti’nin her bölgesinde şanlı ordularımıza kumandanlık yapan
paşalarımızın, komutanlarımızın, âdeta “Herkes er olabilir, herkes general
olabilir, bu anlamda bir sıkıntı yoktur.” gibi görülmesiyle incitildiği
düşüncesindeyim. Bu vesileyle değerli komutanlarımızın Türkiye
Cumhuriyeti’ndeki öneminin her daim hatırlatılmasında yüksek fayda görüyorum. 
Yine,
askerlik yasasını konuşurken Sayın Bakandan da aldığımız bilgi gereği bedelli
askerlik ve benzeri yasa değişikliklerini konuştuk.
Değerli
arkadaşlar, seçim önü olması vesilesiyle aceleye geldiğini düşünüyorum, çok
üzerinde çalışıldığı kanaatinde değilim. Her yasada Cumhuriyet Halk Partisinin
görüşü şu olmuştur: Çıkan bir yasa Türkiye Cumhuriyeti’nin 82 milyon
vatandaşına hak, hukuk ve adalet dağıtmalıdır. 
Öncelikle,
bundan altı ay evvel bir bedelli askerlik yasası çıkardık. Bedelli askerlik
yasasındaki şartlar, 15 bin TL bedelle yirmi bir gün temel eğitim ve 25 yaş
sınırıydı. 633 bin kardeşimiz bu yasadan faydalandı. Biraz evvel Sayın Başkanın
da söyledikleri gibi “Ben bir günden kaybettim.” diyen, “Ben iki günden
kaybettim.” diyen kardeşlerimiz var. Şimdi ben diyorum ki size: 2011 yılında
bedelli askerlik 30 bin lira, 2015 yılında 15 bin lira, 2018 yılında 15 bin
lira, 2015 yılında 18 bin lira; bugünkü bedelli askerlik memur katsayısına
göre, çarpılarak belirlenmiş, 31 bin lira. Allah Allah! Ben de diyorum ki acaba
aynı iktidarda, aynı dönemde sizler bu ülkenin yönetimindeyken 2011’deki bedeli
neye göre çıkardınız? 2015’teki bedeli neyle çarptınız? 2018’deki yani daha
altı ay önceki bedeli hangi katsayıya göre belirlediniz? Bugün de 31 bin lirayı
neye göre buluyorsunuz? 
Evet,
hak, hukuk ve adalet burada zedelenmektedir. Sayın Bakanın ve Sayın Başkanın
verdiği bilgilerde 2 milyon 200 bin yükümlü kardeşimizin olduğu, 1 milyon 600
bin öğrenci kardeşimizin, 460 bin yoklama kaçağı ve bakayanın olduğu bizlere
bildirilmiştir. 145 binlik bir kontenjanla 31 bin lira yapılan askerlik, acaba
pazartesi sabahı hangi sorunu çözmüş olacaktır? 460 bin yoklama kaçağı ve
bakaya ortadan kalkacak mıdır? 1 milyon 600 bin öğrenci kardeşimiz askerliğini
yapmış mı olacaktır? Bedelliyle ilgili bir günle kaçıran kardeşimiz 16 bin lira
daha fazla ödeyerek 31 bin lira bulmak zorunda bırakılarak acaba adalet mi
dağıtmış oluyoruz? Böyle sistem olmaz, bu sistem yanlış bir sistem, bunun ele
alınması lazım.
Temel
eğitim, yirmi bir gün idi, şimdi otuz bir gün oldu yani aynı iktidar, aynı
yönetim. Beş sefer paralı askerlik çıkarıyor, her birisinde farklı bir rakam,
farklı bir şey. İki dönem çıkarılan askerliklerde temel eğitim yok yani 2011
yılında ve 2015 yılında yok ama 2018’de var, 2019’da var. Değerli arkadaşlar,
15 bin lirasını yatıran kardeşlerimiz daha askerliğini yapmadılar, yedi ay
sonra, sekiz ay sonra yapacaklar. Bir devlet memuru olarak, lütfen hesap edin
-hiç asgari ücretliye filan girmeyin, onun o şansı kalmadı- nasıl 31 bin lira
bulacak? 
Tabii,
ben size bir beyan söylemek istiyorum. Bu ülkede parası olan var, olmayan var.
Şimdi parası olan bedelli askerlik yapacak, “Buyur yap.” diyeceksiniz, olmayana
da “Git, asker ol.” diyeceksiniz. Bunu adalet terazisine oturtamam çünkü parası
olan bastıracak parayı askerliğini yapacak, olmayan vatandaşlarımız da gidecek
köşedeki izbe yerlerde askerlik yapacak. Bunu söyleyen, AK PARTİ Genel Başkanı
Recep Tayyip Erdoğan. Sayın Bakanım, 31 bin lirayı çıkarırken keşke AK PARTİ
Genel Başkanına da sorsaydınız, bu adaletsizliğe sebebiyet vermeseydiniz. 
Bu
sebeple, paralı, bedelli askerliğin şu andaki durumu Hükûmetin 145 bin çarpı 31
bin lirasıdır. 2020 yılında 145 bin çarpı 35 bin lirasıdır. Bedelli askerliği
mi konuşuyoruz yani kutsal gördüğümüz, peygamber ocağı dediğimiz askerliği mi
konuşuyoruz, yoksa bedeli mi konuşuyoruz? Çünkü askerlik yapamayacaklar, şubat
ayına kadar kışlalar dolu. Bizim kardeşlerimiz 15 bini verdi, şubatı
bekliyorlar, ocağı bekliyorlar. Düğün yapacak, yapamıyor; işe girecek,
giremiyor; dükkân açacak, açamıyor. Nasıl olacak bu? 31 bin lirayı verecek, siz
parayı alacaksınız, harcamaya başlayacaksınız, 2020’de, 2021’de devam edecek.
Bu sebeple, 460 bin yoklama kaçağı ve bakaya bu askerlik şansından faydalanamayacaktır.
Biraz
evvel dediniz ki Sayın Başkan: “145 bin kişi bile dolmaz sanıyorum.” O zaman
niye kura çekiyorsunuz, o zaman niye endişe ediyorsunuz? 460 bin kişiyi gelin,
pazartesi günü sıfırlayın; sistemi çözün, ondan sonra yeni bir sistem açın.
Madem 145 bin rakamı vardı da niye 633 bin kişiyi askere aldınız? Bu sebeple,
bedelli askerlik, maalesef, bundan sonra zenginlerin faydalanacağı, parası
olanın faydalanacağı, parası olmayanın da gidip kuzu kuzu askerlik yapacağı bir
döneme gelmiştir. Bunu ben adaletli bulmuyorum, hakkaniyetli bulmuyorum; bu,
hak, hukuk ve adalet anlayışına aykırıdır. 
Diğer
açıdan, daha evvel de söyledik, Millî Savunma Komisyonunda da konuştuk;
Cumhuriyet Halk Partisinin, bayramı evinde geçirmek isteyen kışladaki asker
kardeşlerimizin askerliğiyle ilgili bir problemi yoktur, hepsini yürekten
sevgiyle, saygıyla selamlıyoruz ama Millî Savunma Komisyonunda sorduğumuz ve
hâlâ cevabı net alamadığımız, hâlâ Sayın Bakanın ortalarda olmadığı bir konu
var. Bu, şu anda bulunduğumuz dönemde ve ülkemizin içinde bulunduğu terör
pozisyonunda mukavemet gücümüzü azaltır mı, azaltmaz mı? Bununla ilgili
istatistik nedir? Biz size matematik soruyoruz, popülist bir cevap
beklemiyoruz, matematik. “Şudur, budur; bu ayda bu kadar kardeşimiz terhis olur,
bu ayda da bu kadar kardeşimiz gelir.” denmediğinden dolayı bugüne kadar sanki
Cumhuriyet Halk Partisi karşıymış gibi bir anlayış ortaya çıktı. Değerli
Mehmetçik kardeşlerimizin Allah yollarını açık etsin, başarı nasip eylesin. 
Şimdi
-biraz önce de söylemiştim- 45’inci maddede ve 28’inci maddede Sayın
Cumhurbaşkanına bir keyfî yetki verilmiştir. Daha önce beyanlarında AK PARTİ
Grup Başkan Vekili Sayın Turan ısrarla “Bu yasa 1970 yılından beri var, niye
rahatsızlık duyuyorsunuz?” diyor. Değerli Turan, ben kabul ediyorum, bu yasa
1970 yılından beri var ama Cumhurbaşkanı bir yıldan beri partili Cumhurbaşkanı,
AK PARTİ Genel Başkanı. Siz, bu yetkiyi Cumhurbaşkanına vermiyorsunuz, bir
siyasi partinin başkanına veriyorsunuz, yarın diyecek ki “Gel bakalım gençlik
kolları başkanı, ben seni aldım, sarayda bahçenin görevlisi yaptım, askerden
saydım.” Ne diyeceksiniz? Yasa açık, “gönüllüler” diyor, her şeyin gönüllüsü
var, çiçek gönüllüsü var, böcek gönüllüsü var, bahçe gönüllüsü var. Bu sebeple
lütfen yarın siz iktidarda olmadığınızda, başka bir siyasi parti geldiğinde o
siyasi partinin genel başkanının da keyfî davranmasını engelleyecek yasalar
çıkarın. 
(Mikrofon
otomatik cihaz tarafından kapatıldı)
BAŞKAN
– Devam edin. 
HAŞİM
TEOMAN SANCAR (Devamla) – Yani makam ve mevkiler geçer ama bu kanunlar ilelebet
kalır ve kalmalıdır. Askerlik Yasası, hakkın, hukukun, adaletin temelidir. Onun
için diyorum ki Sayın Başkan, o iki günle mağdur olan kardeşimizi 15 bin lirayı
bulamadığından dolayı 31 bin lirayla cezalandırmayın. Şimdi ne oldu biliyor
musunuz? O kadar otomatik, o kadar kibar, o kadar ince bir yol buldunuz ki beş
ay askerlik mi, 31 bin lira mı? Yani aylık 5.200 lira mı, askerlik mi? Ben
hepinize soruyorum, milletvekilleri de dâhil, sayın vekillerimiz belki evlatlarına
öderler: Türkiye’de kaç kişi 10 bin lira maaş alıyor? Her ay 5.200 lira
ödeyecek kişinin en az 10 bin lira geliri olması lazım. O zaman işte gelir
adaletsizliğini ortaya çıkarıyorsunuz, hak adaletsizliğini ortaya çıkarıyoruz.
Askerlikteki demokrasi terazisini ortadan koparıp paralı ve parasız diye
ayırıyorsunuz. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Sancar. 
HAŞİM
TEOMAN SANCAR (Devamla) – Bu sebeple buradaki maddelerde lütfen askerlik
yasasının 82 milyon kardeşimizin vicdanına hitap etmesini, kışladaki
askerlerimizin annelerine, babalarına, askere gidecek kardeşlerimizin ilerideki
planlarına ve adalet terazisine oturmasını sağlamak zorundayız. 
Tekrar
diyorum ki Türk Silahlı Kuvvetleri, Türkiye Cumhuriyeti’nin onurudur,
gururudur, değeridir, siyaset üstüdür. Bunu bir ticari kaynak gibi görmek
yanlıştır. Ama siz bunu beş seferdir ticari kaynak olarak görüyorsunuz. İşte
tutarsızlık buradadır. Yoksa bugün memur katsayısı 31 bin, altı ay önce 15 bin,
iki ay önce 18 bin, dört yıl önce 30 bin. Böyle bir tutarsızlık olur mu? Ne
enflasyona uyuyor ne devalüasyona uyuyor. Bu sebeple, lütfen, öncelikle
mağduriyeti çözecek, bu yasa çıktığında Türk Silahlı Kuvvetlerinin her türlü
yükümlüsünün sorununu çözecek, önünü açacak, aydınlatacak bir yasa olmalıdır. 
Allah,
Türk Silahlı Kuvvetlerimizi nazardan saklasın, gücümüzü kuvvetimizi bol
eylesin, her türlü terörden uzak eylesin. İnşallah, bir kardeşimizin bile burnu
kanamadan kışlasından evine gelsin. (İYİ PARTİ sıralarından “Âmin.” sesleri) 
Saygılar
sunuyorum efendim. (CHP ve İYİ PARTİ sıralarından alkışlar) 
BAŞKAN
– Bölüm üzerinde söz sırası, Adalet ve Kalkınma Partisi Grubu adına Osmaniye
Milletvekilimiz Sayın İsmail Kaya’ya aittir. (AK PARTİ sıralarından alkışlar) 
Süreniz
on dakika Sayın Kaya. 
AK
PARTİ GRUBU ADINA İSMAİL KAYA (Osmaniye) – Teşekkürler Sayın Başkan. 
Sayın
Başkan, çok değerli milletvekilleri; yeni Askeralma Kanunu Teklifi hakkında
Adalet ve Kalkınma Partisi Grubumuz adına söz almış bulunmaktayım. Bu vesileyle
ekranları başında bizleri izleyen aziz milletimizi ve Genel Kurulu saygıyla
selamlıyorum. 
Beyefendiliğiyle
tanıdığımız mesai arkadaşımız Cumhuriyet Halk Partisi Denizli Milletvekili
merhum Kazım Arslan’a Allah’tan rahmet, ailesine, sevenlerine ve CHP camiasına da
başsağlığı diliyorum. Allah rahmet eylesin. 
Yine
bugün üzülerek haberini aldığımız Osmaniye’mizde şehidimiz var. Tunceli
Jandarma Komando Tabur Komutanlığında görevliyken hain PKK terör örgütü
mensuplarıyla meydana gelen çatışmada hemşehrimiz Jandarma Uzman Çavuş Ökkeş
Ede şehit olmuştur. Şehidimize Allah’tan rahmet, kederli ailesine başsağlığı
diliyorum. Osmaniye’mizin ve milletimizin başı sağ olsun. 
Çok
değerli milletvekilleri, vatani görevini henüz tamamlamamış olan çok değerli
gençlerimiz, silah altındaki er ve erbaşlar ve aziz milletimiz tarafından çok
yakından takip edilen yeni Askeralma Kanunu Teklifi’nin millî, manevi ve
mesleki değerler ön planda tutularak Türk Silahlı Kuvvetlerimizin ihtiyacını ve
gençlerimizin beklentisini karşılayacak şekilde hazırlandığını çok net bir
şekilde ifade edebilirim. 
Komisyonda
Teoman Bey’le de beraber çalışıyoruz. Az önceki dile getirdiği tereddütlerini
ve aziz milletimizin de inşallah kafasındaki soru işaretlerini bu
açıklamalarımızla da gidereceğiz. 
1927
yılından bu yana ülkemizde uygulamada olan 1111 ve 1076 sayılı Askerlik
Kanunu’muzu yeni Askeralma Kanunu Teklifi’yle kapsamlı bir şekilde
değiştiriyoruz. Dünkü konuşmalarda bu kanunun çıkmasıyla birlikte altı ayını
tamamlayan er ve erbaşların terhis edilmesinden dolayı bazı aksaklıkların
oluşabileceği dile getirildi. 
Çok
değerli milletvekilleri, bu yasa uzun süre üzerinde çalışılmış ve her açıdan
çok detaylı bir şekilde düşünülerek hazırlanmıştır. Millî Savunma Bakanımız ve
ilgili bürokratlar aylarca bu yasa üzerinde çalıştılar. Millî Savunma Bakanlığı
ve Genelkurmay Başkanlığımız, bu yasanın çıkmasıyla birlikte silah altındaki er
ve erbaşların terhis edilecek olmasından dolayı herhangi bir sıkıntının
yaşanmayacağını defalarca dile getirdiler. Bu yasaya partimizin görevlendirdiği
milletvekillerimiz tarafından da çok değerli katkılar sağlandı. Millî Savunma
Komisyonumuzda da her gruptan milletvekillerimizin çok değerli katkılarıyla
Askeralma Kanunu Teklifi’nin maddeleri kabul edilerek Genel Kurula geldi.
Temennimiz, inşallah en kısa sürede yeni Askeralma Kanunu’nu tüm parti
gruplarımızın ortak mutabakatıyla Genel Kurulumuzda onaylayarak aziz
milletimizin bu beklentisini de karşılamaktır. 
Savunma
sanayimizin güçlenmesiyle birlikte ülkemiz, bölgesinde ve dünyada söz sahibi
konuma gelmiştir. Türk Silahlı Kuvvetlerimizi de üstün teknoloji ve donanımla
kuşatmak için kararlılıkla çalışıyoruz. Her geçen gün ordumuzu daha profesyonel
hâle getirmek için de gayret sarf ediyoruz. Komando birlikleri öncelikli olmak
üzere muharip birliklerin profesyonel yapıya kavuşmasını amaçlayan çalışmaların
ardından operasyon bölgelerinde veya doğrudan çatışmaya iştirak edecek
bölgelerde yükümlü askerler bulunmamaktadır. Terörle aktif mücadele eden
birliklerin tamamında profesyonel askerlerimiz istihdam ediliyor. İhtiyaç
duyulan bölgelerde de ilave profesyonel birlik ve komutanlıklar oluşturuluyor.
Bu yasanın çıkmasıyla birlikte amacımız, hem Türk Silahlı Kuvvetlerimizin
profesyonelleşerek gücünü artırması hem de gençlerimizin gelecek planlarını
daha rahat bir şekilde yapmalarını sağlamaktır. 
Yeni
askerlik sisteminin net bir şekilde anlaşılması için kısaca özetleyecek
olursak: Zorunlu hizmet süresini erbaş ve erler için altı aya düşürüyoruz. Bu
durum yedek subay ve yedek astsubayları için ise on iki aydır. Er ve
erbaşlardan istekli olanlar, disiplin amirleri tarafından uygun görülmesi
hâlinde ikinci altı aylık dönemde asgari ücret üzerinden harçlık alarak altı ay
daha askerlik hizmetine devam edebilecekler. 
Bedelli
askerlik kalıcı hâle getiriliyor. Her yıl “Bedelli askerlik çıkacak mı?”
beklentisi ortadan kalkıyor. Bedelli askerlik için ödenecek ücret bir asteğmen
maaşının 6 katı olarak belirlendi. 
Dövizli
askerlikte ise bu bedel 4.500 euro olarak belirlenmiş olup yurt dışındaki
vatandaşlarımız uzaktan eğitimle vatani görevlerini tamamlayabiliyorlar. 
Bir
ay temel eğitim herkes için zorunlu hâle getiriliyor. Bedelli askerlikten
faydalananlar da bu bir aylık temel eğitimi almak zorundalar. 
Askerlik
çağı 20 yaşında başlıyor. Bedelli askerlikten faydalanmak için erteleme yaş
sınırı lise mezunlarında 22, meslek lisesi mezunlarında 25, meslek
yüksekokullarında ve lisans mezunlarında 28, yüksek lisansta 32, doktora, tıp
ve sporcularda ise 35’tir. Yine yeni sistemde ilk defa meslek yüksekokulu mezunlarına
yedek astsubay olarak vatani görevini yapma imkânı veriliyor. 
Mevcut
yasada meslek yüksekokulu mezunları, ilkokul mezunlarıyla aynı statüde
değerlendirildikleri için bu yüzden gençlerimiz kısa dönem askerlikten
faydalanma adına kendi mesleklerini yapamıyorlar, mutlaka dört yıllık bir
fakülte bitirmenin derdine düşüyorlardı. Şimdi, yedek astsubaylık tercihinde
bulunarak iki ay temel eğitimin ardından on ay astsubay maaşı alarak vatani
görevlerini tamamlayabilecekler. 
Ayrıca,
vatani görevini er ve erbaş olarak yapan vatandaşlarımızdan askeriyede kalmak
isteyenlere uzman erbaş, astsubay, subay alımları için sınav tam notunun yüzde
20’sine kadar ilave puan, meslek lisesi mezunları ve yüksekokul mezunları için,
yani teknik elemanlara ise yüzde 25’e kadar ilave puan verilebilecek. Bunun
amacı, Türk Silahlı Kuvvetlerimizin personel alımında bir yıl süreyle eğittiği
ve yatırım yaptığı insan gücünü muhafaza ederek kaynaklarını en etkin şekilde
kullanmak istemesidir. 
Bu
yasayla, ilk defa askerliğini er ve erbaş olarak yapanlara Toplu Konut
İdaresinin yaptığı konutların tahsisinde kendi üzerine kayıtlı konutu
olmayanlar için öncelikli olarak istifade edebilme hakkı da tanınıyor. 
Askerlik
döneminde geçen süre için SSK priminin ilgili Bakanlık tarafından ödenmesi
imkânı ilk defa bu yasayla vatani görevini yapacak er ve erbaşlarımıza
tanınıyor. 
Yine,
er ve erbaşlardan muhtaç asker ailelerine yapılan yardım miktarı da
artırılıyor. Hizmette geçen süre içinde kamunun ve belediyelerin işlettiği
deniz ve şehir içi toplu taşıma hizmetlerinden ücretsiz yararlanabildikleri
gibi, müze ve ören yeri gibi yerlerden de ücretsiz olarak yararlanabiliyorlar. 
Turizm
ve tarım işçisi olarak çalışan vatandaşlarımızın askere sevkinde mesleklerine
uygun sınıflandırma yapılarak ve istedikleri gibi, çalışma sezonlarının dışında
kalan celp dönemlerinde askere gidebilme imkânı sağlanmaktadır. Bu madde çok
önemli. İlk defa, yeni çıkacak olan Askeralma Kanunu, mevsimlik işçilere ve
turizm sektöründe çalışan er ve erbaşlara kendi sezonlarının dışında da
askerlik yapabilme imkânı tanımasıyla da gençlerimize bir kolaylık sağlıyor.
Çok
değerli milletvekilleri, yeni askerlik sisteminin ülkemize ekonomik yönden de
herhangi bir yükü bulunmamaktadır. Er ve erbaşlara ödenen harçlığın, yedek
astsubay ve yedek subaylara ödenen maaşın bedelli askerlik ve dövizli
askerlikten elde edilen gelirle karşılanması beklenmektedir; yani sistem kendi
içerisinde döngüsünü sağlamaktadır. 
Yine,
dünkü konuşmalarda bedelli askerlik ücretleri de gündeme geldi, bugün de miktarı
üzerinden birçok konuşmacı bedeli tartıştı. Çok değerli milletvekilleri, daha
önce çıkarılan bedelli askerliklerde belli dönemlerde çıkarıldığı için ve
bedelliden faydalanmak isteyenler birikmiş olduğundan dolayı farklı
fiyatlandırmalar olabilir. Biz bu yasayla bedelli askerliği kalıcı hâle
getiriyoruz. Fiyatın düşük olması durumunda herkes bedelli askerlikten
faydalanmak isteyebilir, bu durumda da Türk Silahlı Kuvvetlerimizin asker
ihtiyacını karşılayamayız; bedelin çok yüksek olması durumunda da bu durumdan
çok az kişi faydalanabilir. Bu yüzden, bedelli askerlik için, bedelli askerliği
sabit hâle getirdiğimizden dolayı, bu, en makul fiyat olarak belirlenmiştir.
Yeni
yasa teklifinde yoklama kaçağı ve bakaya durumunda olanlar, bedelli askerlikten
faydalanamazlar. Ancak bir geçici madde eklenerek, yasa çıktıktan sonra bakaya
ve yoklama kaçağı durumunda olan kişilerden istekli olanlar, bir defaya mahsus
olmak üzere ilk başvuru döneminde bedelli askerlikten faydalanabilecekler.
Öğretmenler ve doktorlar bağlı bulundukları bakanlıkların ihtiyaçları göz
önünde bulundurularak bir aylık temel eğitimlerinin ardından kendi görevlerini
yapıp maaşlarını da kendi bakanlıklarından alarak vatani görevlerini tamamlamış
olacaklar.
Çok
değerli milletvekilleri, yeni sistemin bir güzelliği de personelin önünün açık
olması. Gerekli şartları yerine getirdiği takdirde askeriyeye er ve erbaş
olarak giren bir personelimiz, uzman çavuş, astsubay, subay, hatta generalliğe
kadar çıkabilir.
Çok
değerli milletvekilleri, görüldüğü üzere yeni askerlik sistemi çok daha büyük
bir özen, ayrıntı ve dikkatle hazırlanmış bir çalışmadır. Burada çok önemli bir
değişim, dönüşüm ve gelişme içerisindeyiz. Bayram öncesi bu yasanın çıkmasını
bekleyen asker kardeşlerimiz ve aileleri bulunmaktaydı. Biz de bayramdan önce
bu yasanın çıkması için gayret gösterdik ancak Genel Kurulumuzun çalışma
programı çerçevesinde yetiştiremedik. Şu anda silah altında bulunan asker
kardeşlerimizin ve ailelerinin bu beklentilerini de inşallah karşılayacağız.
(Mikrofon
otomatik cihaz tarafından kapatıldı) 
BAŞKAN
– Devam edin.
İSMAİL
KAYA (Devamla) – Yeni Askeralma Kanunu Teklifi, Türkiye Büyük Millet Meclisinde
grubu bulunan tüm partilerin mutabakatıyla inşallah Genel Kurumumuzda kabul
edildikten sonra, Sayın Cumhurbaşkanımız Recep Tayyip Erdoğan tarafından da
onaylandıktan sonra yürürlüğe girecek. Bu yasanın yürürlüğe girmesiyle birlikte
silah altındaki er ve erbaşlardan altı ayını tamamlayanların tümü,
tezkerelerini alarak terhis edilecekler. 
Adalet
ve Kalkınma Partisi olarak yeni Askeralma Kanunu’nun ordumuza, vatanımıza ve
aziz milletimize hayırlı olmasını diliyor, Genel Kurulu saygıyla selamlıyorum.
(AK PARTİ sıralarından alkışlar)
BAŞKAN
– Bölüm üzerinde gruplar adına konuşmaları tamamladık.
Şimdi
şahıslar adına söz taleplerini karşılayacağım.
Şahıslar
adına ilk söz, İstanbul Milletvekilimiz Sayın Erkan Baş’a aittir. (HDP
sıralarından alkışlar)
Sayın
Baş, süreniz beş dakika.
ERKAN
BAŞ (İstanbul) – Teşekkür ediyorum Sayın Başkan.
Bu
vesileyle ekranları başında bizleri izleyen güzel ülkemizin alın teriyle,
emeğiyle yaşayan tüm onurlu insanlarını da sevgiyle saygıyla yürekten
selamlıyorum.
Yine,
önemli bir kanun tartışıyoruz. En başta, bunun, önemine uygun bir ciddiyetle
ele alınmadığını düşündüğümüzü ifade etmek istiyorum. Meclis, sadece usul
yerini bulsun diye tartışma yürüteceğimiz bir yer olamaz. Yani bazen birinci
parti grubu arkadaşların, Meclisi bir noter makamı olarak gördüklerini… Hani
biraz daha kaliteli tartışsak bir fikir kulübü ya da bir münazara turnuvasında olduğumuzu
düşüneceğiz ama arkadaşlar, bu yasada da gördüğünüz üzere, aldığımız kararlar
birtakım insanların hayatlarını doğrudan etkiliyor hatta birtakım insanların
hayatlarını kaybetmesine neden oluyor. Bir kere bu ciddiyetle ele almak
gerekiyor. 
Ben
çok kısaca konuşacağım ve mümkün olduğunca net fikirlerimizi ifade etmek
isteyeceğim. 
Birincisi
değerli arkadaşlar, Türkiye İşçi Partisi, öyle orasına burasına değil,
fiyatlandırma tartışmasına falan girmeden bedelli askerlik fikrine külliyen
karşıdır, kökünden karşıyız. Yani siz bir ülkede insanları ceplerindeki paraya
göre ayıramazsınız. Yıllarca bu ülke için alın teri döken, emeğiyle yaşayan ama
yoksul yaşamak zorunda kalan insanlara devlet, çıkıp “Ya paranı ya canını
istiyorum.” diyemez. Bedelli askerlik fikrini külliyen reddetmemiz gerekiyor.
Bakın biraz önce, ben bir dil sürçmesi olduğunu düşünmüyorum; ne dedi burada
konuşan hatip: “fiyatlandırma” dedi. Ya, canın fiyatı olur mu? Vatan görevinin
fiyatı olur mu? Fiyatlandırma tartışıyoruz. Bir de domates tartışıyormuşuz,
soğan tartışıyormuşuz gibi kaç para olacağını tartışıyoruz. O dönemde devletin
ne kadar paraya ihtiyacı var, kaç kişi bu işi yapacak, bu işten kaç para
kazanıyoruz? Arkadaşlar, olmaz. Bakın, sadece mafya “Ya paranı ya canını” der.
Bütün yurttaşlar Anayasa önünde eşitse eşit bir muameleye tabi tutulmak
zorundadır. 
Biz
şunu biliyoruz: Bu ülkede, hep altını çiziyorum, hep emekçi çocukları, yoksul
çocukları ölüyor. Bu ülkede zenginlerin, para babalarının, patronların,
yandaşların çocukları savaşta canını kaybetmiyor; böyle örnekler yok. O yüzden,
şu kadar mı olsun bu kadar mı olsun tartışmasını falan da külliyen
reddediyoruz. Askerliğin bedeli olmaz arkadaşlar. Askerlik, tüm yurttaşlar için
ne gerekiyorsa o biçimde düzenlenir ve buna göre uygulanır. Yani gerçekten
elinizi vicdanınıza koyun. Asgari ücretin 2000 lira olduğu bir ülkede insanlara
15 aylık maaşını ver diyorsun, öbür tarafta –affedersiniz- bir akşam yemeği
için harcadığı parayı verecek askere gitmeyecek. Bu mu adalet, bu mu eşitlik? Bunu
kabul etmemiz mümkün değil.
İkincisi
arkadaşlar, burada bir profesyonel orduya geçiş süreci var. Bunu da çok
açıklıkla ifade ediyorum. Biz profesyonel orduya kesinlikle karşıyız.
Profesyonel ordu dediğiniz şey, ordunun iktidarın bir aygıtı hâline gelmesidir,
iktidarın milis gücü hâline gelmesidir. Bu, kabul edilebilir bir şey değildir.
Tüm yurttaşların gerektiğinde yurt savunması için görev alması fikri,
profesyonel ordunun reddidir ve biz bu çizgideyiz. Profesyonel ordu kabul
edilemez, profesyonel ordu sadece iktidarın çıkarları için çalışan bir ordudur.
Değerli
arkadaşlarım, tabii ki alternatif seçenekler üzerinde düşünmek gerekir.
Örneğin, bakın, ben askerliğin bütün yurttaşlar için zorunlu olması gerektiğini
savunuyorum fakat pekâlâ kimi yurttaşlarımız diyebilir ki: “Ben bu vatan için
gerekiyorsa canımı veririm ama ben can almak istemiyorum, elime silah almak
istemiyorum.” Çeşitli nedenlerle dinî düşüncesi nedeniyle, ideolojisi nedeniyle
silah almak istemiyor olabilir. Mesela buna ilişkin bir uygulama getirebiliriz.
Kamu hizmetinde görev yapar. Çok güzel örnekleri var, askerlik yerine bir kamu
görevi olarak çocuk bakımevlerinde çalıştırabilirsiniz, yaşlı bakımevlerinde
çalıştırabilirsiniz; devletin, toplumun başka ihtiyaçlarını karşılayacak
biçimde yapabilirsiniz ama parayı veren yatar, parayı vermeyen gitsin canını
versin uygulaması kabul edilemez. Bunun tekrar altını çizmek istiyorum.
Değerli
arkadaşlar, vatan tartışıyoruz, yurt tartışıyoruz, ülke tartışıyoruz, izin
verirseniz, bu vesileyle yıllarca bu kürsüde, başka yerlerde her tür gericinin,
faşistin, her tür sağcı ideolojinin “vatan haini” olarak itham ettiği
komünistler adına da bu konuda bir iki çift laf söylemek istiyorum.
Değerli
arkadaşlar, ben bir komünistim ve bu ülkede iktidar tarafından vatan
hainliğiyle en fazla suçlanan insanların temsilcilerinden birisi olarak bu
kürsüde yer alıyorum. Bunun da kayıtlara geçmesi gerektiğini düşünüyorum. 
(Mikrofon
otomatik cihaz tarafından kapatıldı)
ERKAN
BAŞ (Devamla) – Bakın, bu ülkede yaklaşık yüz yıldır devrimciler, sosyalistler,
komünistler var. Kurtuluş Savaşı’nda birileri ülkeyi emperyalizme peşkeş
çekerken Kurtuluş Savaşı’na katılmak için Anadolu’ya gelen komünistler var.
1950’lerde birileri Türkiye’yi Amerika Birleşik Devletleri’nin 51’inci eyaleti
yapmaya çalışırken NATO’ya karşı bu ülkeyi savunan komünistler var. 1960’larda
6’ncı Filo’yu kıble yapıp namaz kılanlar varken “6’ncı Filo defol!” diye
sokaklara çıkan komünistler var. 1990’larda bu ülkeyi ABD vatandaşı başbakanlar
yönetirken “Bu ülkeyi sattırmayacağız." diyen komünistler var. 2000’li
yıllarda Amerika Birleşik Devletleri istediği için Irak’a asker göndermeye
çalışırken siz “Biz ABD’nin askeri olmayacağız." diyen komünistler var. O
yüzden kayıtlara girsin, her dönem emperyalizme, gericiliğe ve faşizme karşı
mücadele eden komünistlerin yurtseverliğini tartışmak hiç kimsenin haddi
değildir. 
(Mikrofon
otomatik cihaz tarafından kapatıldı) 
BAŞKAN
– Tamamlayınız.
ERKAN
BAŞ (Devamla) – Son olarak değerli arkadaşlar, dedim ya hep emekçi çocukları
savaşta canını kaybediyor, hep yoksul çocukları ölüyor, hep emekçi çocukları
ölüyor ama Türkçe’mizin bir azizliği var, öldükten sonra onun emekçi anası,
emekçi babası, yoksul insanlar diyorlar ki: “Vatan sağ olsun.” Ben de diyorum
ki: Vatan artık sol olsun da emekçi çocukları ölmesin, yoksul çocukları
ölmesin. (CHP ve HDP sıralarından alkışlar)
BAŞKAN
– Sayın Turan, sisteme girmişsiniz 60’a göre, bir söz talebiniz var.
Buyurun.
V.- AÇIKLAMALAR (Devam)
40.- Çanakkale Milletvekili Bülent Turan’ın, İstanbul Milletvekili
Erkan Baş’ın 69 sıra sayılı Kanun Teklifi’nin birinci bölümü üzerinde şahsı
adına yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, sayın komünist arkadaşın ithamına bir ufak
cevap vermek isterim izin verirseniz. Israrla “Noter gibi çalışıyorsunuz,
geleni onaylıyorsunuz.” dedi. Muhtemelen çalışmaları takip edemedi arkadaşımız,
sadece kürsüde söz hakkı varken geldi ve tekrar ayrılacak. Bu, çok haksız bir
yaklaşım. Biz iki günden beri tüm partilerle yoğun görüşmeler yapıyoruz. Ortak
paydaşlarla, kurumlarla askerimiz başta olmak üzere, tüm ilgililerle bir araya
geliyoruz. Bu akşam tekrar AK PARTİ Grubu kapalı toplantı yapacak, tüm
önerileri değerlendirecek. Yarın Millî Savunma Bakanımız partileri ziyaret
edecek, kanaatlerini paylaşacak, onların önerilerini alacak. Dolayısıyla
askerlik gibi ortak meselede herkesin kanaatini alıp ortak bir akılla beraber,
bir karşılıklı değerlendirmeyle beraber yol almak istiyoruz. Dolayısıyla bu
ithamı doğru bulmadığımı söylemek isterim.
Teşekkür
ederim.
BAŞKAN
– Teşekkür ederim.
ERKAN
BAŞ (İstanbul) – Tutanaklara geçsin Sayın Başkanım.
BAŞKAN
– Buyurun Sayın Baş.
ERKAN
BAŞ (İstanbul) – Birincisi: Arkadaşlar, birbirimizi tanıyoruz, Parlamentoyu
gören herkes, Türkiye İşçi Partisi vekillerinin devam ve devamsızlığı konusunda
bir fikre sahiptir.
BÜLENT
TURAN (Çanakkale) – Evet, sahibiz. 
ERKAN
BAŞ (İstanbul) - Bir AKP’nin oranına bakın bir de diğerlerine bakın. Bu
tartışmaya hiç girmeyelim, tutanaklara geçsin. 
İkincisi:
Değerli arkadaşlar, ben bütün çalışmaları takip ediyorum, Komisyona gelen kanun
teklifiyle Komisyonda süren tartışmalardan sonra bir virgül değişikliği var
mıdır, bunu merak ediyorum? 
Üçüncüsü:
Bu Parlamento sadece grubu olan partilerden ibaret değildir. Grubu olan
partilerin kendi arasında ittifak yapması, buradaki bütün milletvekillerinin
çalışmalara katıldığı anlamına gelmez. Ben bu vesileyle teşekkür ediyorum.
Parlamentoda grubu olmayan vekillerin de çalışmalara aktif biçimde katılmasının
aynı zamanda grubu olan tüm partilerin sorumluluğunda olduğunu bir kez daha
hatırlatmak istiyorum. 
BAŞKAN
– Peki, teşekkür ediyorum. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69) (Devam)
BAŞKAN
- Değerli milletvekilleri, şahsı adına son söz, Burdur Milletvekilimiz Sayın
Yasin Uğur’a aittir. (AK PARTİ sıralarından alkışlar) 
Süreniz
beş dakika Sayın Uğur. 
YASİN
UĞUR (Burdur) – Sayın Başkan, çok değerli milletvekilleri; yeni Askeralma
Kanunu Teklifi hakkında şahsım adına söz almış bulunmaktayım. Bu vesileyle
Genel Kurulu ve ekranları başında bizleri izleyen aziz milletimizi saygıyla
selamlıyorum. 
Vatani
görevini henüz tamamlamamış olan çok değerli gençlerimiz ve silah altındaki er
ve erbaşlar tarafından çok yakından takip edilen yeni Askeralma Kanunu Teklifi’nin
millî, manevi ve mesleki değerler ön planda tutularak, Türk Silahlı
Kuvvetlerimizin ihtiyacını ve gençlerimizin gerçekçi olan beklentilerini
karşılayacak şekilde hazırlandığını ifade etmek istiyorum. 
Biliyorsunuz,
1927’den bu yana ülkemizde uygulanan 1111 sayılı Askerlik Kanunu’muzu yeni
Askeralma Kanunu Teklifi’yle kapsamlı bir şekilde değiştiriyoruz. Amacımız, hem
Türk Silahlı Kuvvetlerimizin profesyonelleşerek gücünü artırması hem de
gençlerimizin gelecek planlarını daha rahat yapmalarını sağlamaktır. İnşallah
en kısa sürede yeni Askeralma Kanunu’nu çıkararak, aziz milletimizin ve
gençlerimizin bu beklentisini de karşılayacağız. 
Yeni
askerlik sistemi için hazırlanan kanunun daha iyi bir şekilde anlaşılması için
özetleyecek olursak, zorunlu hizmet süresi erbaş ve erler için altı aya
düşürülüyor. Bu durum yedek subay ve yedek astsubaylar için ise on iki aydır.
Er ve erbaşlardan istekli olanlar, disiplin amirleri tarafından uygun görülmesi
hâlinde ikinci altı aylık dönemde 2 bin lira maaş alarak altı ay daha askerlik
hizmetine devam edebiliyorlar. Bedelli askerlik kalıcı hâle geliyor; her yıl,
bedelli askerlik çıkacak mı çıkmayacak mı beklentisi dolayısıyla ortadan
kalkmış oluyor. Bedelli askerlik için ödenecek ücret bir asteğmen maaşının 6
katı olarak belirlenmiş oluyor; dövizle askerlikte ise bedelli için hesaplanan
sisteme göre belirlenecek olup uzaktan eğitimle askerlik hizmetini
tamamlayabileceklerdir. Bir ay temel eğitim herkes için zorunlu hâle
getiriliyor. Bedelli askerlikten faydalananlar da bu bir aylık temel eğitimi
alıyorlar. 
Askerlik
çağı 20 yaşında başlıyor. Bedelli askerlikten faydalanmak için erteleme yaş
sınırı lise mezunlarında 22, meslek liselerinde 25, meslek yüksekokullarında ve
lisans mezunlarında 28, yüksek lisansta 32, doktora, tıp ve sporcularda ise
erteleme yaşı 35’tir. Yine, yeni sistemde ilk defa meslek yüksekokulu
mezunlarına yedek astsubay olarak vatani görevini yapma imkânı veriliyor.
Mevcut yasada, meslek yüksekokulu mezunları ilkokul mezunlarıyla aynı şartlarda
değerlendiriliyordu, bu yüzden gençlerimiz kısa dönem askerlikten
faydalanabilmek için mesleklerinden vazgeçerek mutlaka dört yıllık bir fakülte
bitirmenin derdine düşüyorlardı. 
Değerli
milletvekilleri, yeni hazırlanan askerlik sistemimizin bütçemize de ekonomik
yönden herhangi bir yükü bulunmamaktadır. Er ve erbaşlara ödenen harçlık, yedek
astsubay ve yedek subaylara ödenen maaş bedelli askerlik ve dövizle askerlikten
elde edilen gelirle karşılanmaktadır yani sistem kendi döngüsünü kendi
içerisinde sağlamaktadır. 
Yeni
yasa teklifinde, yoklama kaçağı ve bakaya durumunda olanlar bedelli askerlikten
faydalanamazlar ancak yasa çıktıktan sonra bakaya ve yoklama kaçağı durumunda
olan kişilerden istekli olanlar bir defaya mahsus olmak üzere, ilk başvuru
döneminde bedelli askerlikten yararlanabileceklerdir. 
Öğretmenler
ve doktorlar, bağlı bulundukları bakanlıkların ihtiyaçları göz önünde
bulundurularak bir aylık temel askerlik eğitimlerinin ardından kendi
görevlerini yapıp maaşlarını da kendi bakanlıklarından alarak vatani
görevlerini tamamlamış olacaklardır. 
Değerli
milletvekilleri, görüldüğü üzere yeni askerlik sistemi çok daha büyük bir özen,
ayrıntı ve hakikaten dikkatle hazırlanmış bir çalışmadır. Burada çok önemli bir
değişim, dönüşüm ve gelişme içerisindeyiz. Bu yasa teklifi, inşallah, Genel
Kurulumuzda Meclisimiz tarafından onaylanarak kabul edildikten sonra Sayın
Cumhurbaşkanımızın onayıyla yürürlüğe girecektir. Bu yasanın yürürlüğe
girmesiyle birlikte silah altındaki er ve erbaşlardan altı ayını tamamlayanlar
terhis edileceklerdir. 
Ben
bu vesileyle yeni askerlik kanunumuzun vatanımıza ve milletimize hayırlı
olmasını diliyor, Genel Kurulu da saygıyla ve hürmetle selamlıyorum. (AK PARTİ
sıralarından alkışlar) 
BAŞKAN
– Değerli milletvekilleri, şimdi on beş dakika süreyle soru-cevap işlemine
başlıyoruz. 
Sayın
Yaşar…
BEDRİ
YAŞAR (Samsun) – Teşekkür ederim Sayın Başkanım. 
Aracılığınızla
aşağıdaki soruları Komisyon Başkanımıza sormak istiyorum. Soruyu sormadan önce
de her Türk asker doğar, asker ocağı peygamber ocağıdır, kutsaldır, hiçbir
şekilde bununla ilgili bir sulandırma yapılamaz diyerek sözlerime başlamak
istiyorum. 
Sayın
Başkanım, özellikle dövizle askerlik yapanların en büyük meselesi iş kaybı
olmasın, işlerinden olmasından hareketle, yurt dışında üç yıl çalışanlara böyle
bir muafiyet tanıyoruz. Aynı şekilde, yurt dışında eğitim alan arkadaşlarımız
da var. Yani üç yıl süreyle, daha uzun süreyle eğitim alan arkadaşlarımız da
bundan istifade edebilir mi? Burada sadece “Askerlikleri ertelenebilir.”
diyorsunuz.
Üçüncüsü
de yurt içinde de stratejik görevlerde çalışan arkadaşlarımız var. Kendi
işlerini yapan sigortalı arkadaşlarımız var, BAĞ-KUR’lu arkadaşlarımız var.
Bunlar da yaptığı işler itibarıyla vergilerini ödüyorlar. 
(Mikrofon
otomatik cihaz tarafından kapatıldı) 
BEDRİ
YAŞAR (Samsun) – Vergi ödemek de kutsaldır. Dolayısıyla aynı çerçevede yani
dövizle askerlik yapanlar ile yurt içinde de işlerini yapanlar arasında bir
paralellik kurup onlar da temel askerlik süresini tamamlamadan bu kanundan
istifade edebilirler mi? 
Teşekkür
ederim Sayın Başkan.
BAŞKAN
– Sayın Kırkpınar…
YAŞAR
KIRKPINAR (İzmir)- Sayın Başkanım, ikinci altı ay için askere harçlık olarak
ödenecek miktarın asgari ücretin 1,5 veya 2 katı olma imkânı var mı? Bir de bu
miktarın ekonomik olarak bütçeye herhangi bir yükü var mı onu sormak isterim. 
Teşekkür
ediyorum. 
BAŞKAN
– Sayın Erim…
BEKİR
KUVVET ERİM (Aydın) – Teşekkür ederim Sayın Başkan. 
Bu
yasayla tek tip askerlik modeline geçtiğimiz söylenebilir mi? Yeni getirilen bu
askerlik sisteminin özü nedir? 
BAŞKAN
– Sayın Akar…
HAYDAR
AKAR (Kocaeli) – Sayın Başkan, biraz evvel yapmış olduğunuz konuşmada yoklama
kaçağı ve bakaya durumuna düşenlere her gün için 5 lira ve 10 liralık bir ceza
yaptırımı uygulanacağını söylediniz. Şimdi kanun yapıyoruz burada. Üç sene
sonra, beş sene sonra bu 5 liraları, 10 liraları düşündüğünüzde, hiçbir anlam
ifade etmeyecek ve üç yıl sonra veya iki yıl sonra tekrar buraya bir kanun
gelecek “Bunları artıralım.” diyeceksiniz. Onun için bunu da aynı bedelli
askerlikte bulduğunuz formül var ya böyle bir formülle -örneğin asgari ücretin
yüzde 0,5’i olabilir, 1’i olabilir- bir sisteme bağlarsanız, bundan sonra bir
daha bunun için de bir kanun yapma gereği duymayız. 
Yine,
bir başka şey: Askerlik hizmet süreleriyle ilgili Cumhurbaşkanına yetki
veriyorsunuz. Askerlik hizmet süresini -üç ay- yarıya indirebilir ya da yarısı
kadar artırabilir. Yahu askerliği üç aya indirirse ne yapacağız? Böyle bir şey
olabilir mi? Bir kişiye niye yetki verilsin? Bakın, burada hep birlikte kanun
yapıyoruz, altı ayla da sınırladık, belirledik. Yani askerliğin üç aya düşmesi
gerekiyorsa üç sene sonra, beş sene sonra, on sene sonra yine konuşuruz. 
BAŞKAN
– Sayın Bayraktutan…
UĞUR
BAYRAKTUTAN (Artvin) – Teşekkür ediyorum Sayın Başkan. 
Sayın
Başkan, mevcut, yıl itibarıyla ihtiyaç olan 700 bin kişi; erkek doğum olduğunu
düşünün, bunlardan 400 bini askere gidiyor yıl itibarıyla. Bunların içerisinden
her yıl ortalama 145 bin kişinin, 150 bin kişinin bedelli askerlik yaptığını
düşünürsek geriye kalıyor 250 binlik bir rakam. Şu andaki mevcut sistemde on
iki aydaki ihtiyaç 300 bin. Biz askerlik süresini altı aya indirerek bu 300 bin
rakamını 600 bine çıkartıyoruz. Demek ki mevcut rakamda 250 bin var, bir yandan
ihtiyaç 600 bin var. 350 binlik bir zafiyet var. Bu, ülkenin güvenliği için,
özellikle terörle mücadelede dış tehditler yaşayan bir Türkiye için güvenlik
tehdidi oluşturabilir mi? Burada çünkü rakamlar arasında açık şeyler var.
Genelkurmayın, Kara Kuvvetlerinin elinde de bu bilgiler var. 350 binlik bir
açık gözüküyor. Bu konuda ne düşünüyorsunuz? Bu güvenlik zafiyeti olur mu?
Teşekkür
ederim.
BAŞKAN
– Sayın Ödünç? Yok.
Sayın
Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
Sorularım
şu: 145 bin bedelli kontenjanının yeterli olacağını düşünüyor musunuz? Muhtaç
asker ailelerine yardım asgari ücretin yüzde 50’si olarak belirlenmiş. Bunun
asgari ücrete yükseltilmesi mümkün mü? 
69
sıra sayılı Askeralma Kanunu Teklifi’ni çıkarılmasını olumlu buluyoruz.
Halkımızın büyük kesiminin beklentisini yerine getirmiş oluyoruz. Profesyonel
askerlik, askerlik tarihi sürecimize de uygundur. Aksi takdirde kuzuyu kurdun
ağzına vermiş oluruz.
BAŞKAN
– Sayın Akar…
HAYDAR
AKAR (Kocaeli) – Sayın Başkan, 40’ıncı maddede sağlanan haklar ve yaptırımlar
var. Biliyorsunuz, orada dış kaynaklardan sağlanan yine sınavla askerliğe devam
edecek olanlar için birtakım öncelikli haklar verilmiş. Bu haklar niye
muvazzaflara verilmez veya askerlik görevi içerisinde profesyonel görev
yapanlara verilmez? Sadece bunlara böyle bir hak tanınmış. Yani TOKİ’den
öncelikli ev edinme hakkı sadece bunlara niçin verilir, niçin diğer askerî
personele verilmez? Eğer böyle bir hak verilmesi gerekiyorsa tümüne de
verilmesi gerektiğini düşünüyorum.
Saygılar.

BAŞKAN
– Sayın Enginyurt…
CEMAL
ENGİNYURT (Ordu) – Sayın Başkan, Sayın Komisyon Başkanımızdan önemle öğrenmek
istediğim bir konuyu arz ediyorum.
145
bin sınırlamasında ısrar nedir? Yani 630 bin kişi başvurmuş bir önceki
bedelliye, şu an “145 bin” diye diretmek veya “145 bin kişi zaten başvurmaz.”
demek yerine, zaten başvurmayacaksa bu rakamı 300 bin yapmanın herhangi bir
sakıncası var mı? Birçok insan, binlerce insan sürekli soru yağmuruna tutuyor.
Bu konuda bir esneklik gösterirseniz memnun olurum.
BAŞKAN
– Sayın Yılmaz, söz Komisyonda.
MİLLÎ
SAVUNMA KOMİSYONU BAŞKANI İSMET YILMAZ (Sivas) – Başkanım, teşekkür ediyorum.
Güvenlik
zafiyeti oluşur mu? Muhterem Başkanım, değerli milletvekilleri; mevcut sistemde
Türk Silahlı Kuvvetleri personelinin yüzde 50’ye yakını uzman askerlik
sistemine dayanmaktadır; subay, astsubay, uzman erbaş ve sözleşmeli er. İcra
edilen teröristle mücadele, yurt dışı ve benzeri kritik harekâtlarda uzman
personel, özellikle uzman erbaş ve sözleşmeli erbaş, er görevlendirilmektedir.
Bu nedenle, yeni askerlik sisteminin uzman personel mevcudunda herhangi bir
azalmaya sebep olmayacağı gibi Türk Silahlı Kuvvetlerinin icra ettiği görevlere
yönelik de olumsuz bir etki yaratmayacağı değerlendirilmektedir.
Yeni
askerlik sistemiyle birlikte cezalı duruma düşen yoklama kaçağı ve bakayalarda
cezayı artırdık. Sayın Akar’ın değiştirilmesi… “5 TL, 10 TL yapma, belli bir
oran koyalım.” Doğrudur. “İleride kanuni düzenlemeyi ortadan da kaldırır."
diye, doğru bir teklif, ona bir şey demiyoruz.
Yoklama
kaçağı ve bakaya cezasının artmış olması, bundan sonra mümkünse oraya
gitmeyeceğini, bakayaların yoklamalarının azalacağı düşünülürken yükümlü
sayısının… Bu sayede bir yılda silah altına alınabilecek yükümlü sayısının
mevcut yükümlü personelin kadro, tercih, istek durumu da dikkate alınarak ilave
altı aylık askerlik hizmetine devamla da hâlihazırdaki destekleme oranlarını
yakalayabileceğimizi düşünüyoruz. 
Bunun
yanında, Türk Silahlı Kuvvetlerinin ihtiyaçlarına yönelik belirlenen
kontenjanlar kapsamında uzman personel teminine de devam edilmektedir. Şu anda
-biraz önceki rakamları vermiştim- uzman erbaş mevcudumuz 73 bin ama Ekim
2019’da planlanan 79 bin yani alım devam ediyor. Sözleşmeli er şu anda 18.693
ama Ekim 2019’da, işte birkaç ay sonra 19.505’e çıkacak. Hâlihazırda teminde
eğitimi devam eden yaklaşık 20 bin uzman erbaşın da kıtaya alınarak kısa bir
süre sonra katılacak olmasının da söz konusu erbaş ve er ihtiyacına olumlu
katkı sağlayacağı değerlendirilmektedir. 
Yeni
askerlik sistemine geçiş aşamasında altı aylık hizmet süresini dolduran
yükümlülerin terhis olmasıyla erbaş, er mevcutlarında ilk etapta bir azalma
meydana geleceği aşikârdır ancak bu azalmayla hâlihazırda yüzde 60-yüzde 70
olan yükümlü personel destekleme oranının ilk aşamada yüzde 35-40 olarak
gerçekleşeceği, bu yılın ağustos ayında yüzde 40-45’e yükseleceği, ekim ayında
ise yüzde 45-50’ye yükseleceği değerlendirilmektedir. 
İlave
altı ay askerlik uygulaması: Şimdi, eğer bu ilave altı aylıkta muhtemel bir
rakam var yani yarıya yakını ya da üçte 1’i yaparsa Silahlı Kuvvetlerin
ihtiyacını karşılar ama anketlerin herkes, siz de ben de bize aktarılan
bilgilerle gerçekleşeceğini düşünüyoruz, hiç kimse ikinci altı ayı seçmezse o
zaman bir sıkıntı olabilir, bir varsayıma dayanıyor ama bu hakları verirsek…
Dolayısıyla bu hakları verelim ki sıkıntı oluşmasın, askerde kalsın. İleride
askeri, sözleşmeli erbaşı da uzman erbaşı da sözleşmeli subayı da öncelikle
görev alacak kimseleri bunların arasından seçelim. Zaten komutan bunu bilecek,
disiplin durumunu bilecek, olumlu nitelik hâlinde bir rapor verecek, onları da
objektif kriterlere bağlamak için yine yönetmeliğe de konabilir. Dolayısıyla
şuna çok inanıyoruz ki: Normal sınavlarda, işte, KPSS’den aldığın 50, 60, 70;
bir imtihan, sınav komisyonunun önüne geliyorsunuz, beş on dakika bir mülakat
yapıyorsunuz. Böyle eleman almaktansa altı ay komutanın görmüş olduğu,
davranışıyla, biçimiyle kendisinin de olumlu bir rapor verdiği kimsenin alacağı
-orada yine değerlendirilebilir- yüzde 20 veya yüzde 25 ilave puanla birlikte
bu adamlar Silahlı Kuvvetlere alınırsa Silahlı Kuvvetlere, askerlik mesleğine
uyumunun daha uygun olacağını düşünüyoruz. 
Teröristle
Mücadele Harekâtı, Fırat Kalkanı, Zeytin Dalı ve Pençe Harekâtları gibi yurt
içi ve yurt dışındaki operasyonların tamamı uzman personelden müteşekkil
birlikler tarafından yürütülmektedir, mevcut kanun teklifinde yer alan hususlar
da bu operasyonları etkilemeyecektir. 
Şimdi,
yükümlü miktarını bir sayın vekilimiz söyledi, normalde çağ nüfusu diyoruz, çağ
nüfusu okullarda da var; ilkokul 1’e ne gelecek, ortaokula ne gelecek, liseye
ne gelecek diye. 1 milyon 300 bin-1 milyon 200 bin gibi, bazen düşüyor, artıyor
ama 1 milyon 300 bin-1 milyon 400 bin gibi, bunun yarısı erkek, yarısı kız
diye… Ama İçişleri Bakanlığımızdan, Nüfus ve Vatandaşlıktan gelen rakam, erkek
doğum oranı 1999’da bu 792 bin iken şimdi ki 723 bine düşmüş yani 70 bine 1,
toplam doğum olduğu için kadınlarda da erkeklerde de eksilme vardır ama 723 bin
bir doğum oranı var. Biz 700 bin kişi bekliyoruz ama bu 700 bin kişi
içerisinden –planlama da buna göre- 20 bin kişinin dövizle askerlik yapacağını
düşünüyoruz, 145 bin kişinin bedelli askerlik yapacağını düşünüyoruz, askerliğe
elverişli nüfusun yaklaşık yüzde 10’unun da engelli olduğu, dolayısıyla 60 bin
gibi bir rakamın da askerliğe elverişli olmayacağı düşünülüyor. Doğum bu ama
gelmeyecektir. Bu arada, doğdu ama askerlik yaşına kadar da bir ölüm olabilir,
askerlik yaşına kadar vatandaşlıktan çıkabilir de; bunların sayısının da 20 bin
olacağını öngörüyoruz. Yine diğer, firar, hastalık gibi nedenlerle de silah
altına alınamayan yükümlülerin sayısının 280 bin olacağını öngörüyoruz. Silah
altına yükümlü er olarak 400 bin kişiyi düşünüyoruz. Yedek subay olarak bir
dönemde 15 bin kişiyi düşünüyoruz, şu anda 10 bin gibi bir rakam var. Yedek astsubay
olarak da ilk defa yeni bir sistem getiriyoruz, ona da 5 bin TL olarak
düşünüyoruz. 
Yine
bir sayın vekilimiz söyledi Muhterem Başkanım, gerçekten bu sisteme “tek tip
askerlik” deniyor da tabii, tek tipin yanında işte diğerleri de var, dövizlisi
var, bedellisi var. Tek tipin yanında, altı aylık esas, esas olan o fakat
ikinci altı aylık uzatma da var. Dolayısıyla “Bu gelen sistemin en önemli
özelliği nedir?” derseniz, bedelli askerlik yasasının çıkacağı beklentisinin
sona ermesidir. Bu beklenti, okumayacağı hâlde yüksek lisansa başlamayı
artırıyor. Çok üniversitelerimiz var herhangi bir şehirde, okumayacağı hâlde,
devam etmeyeceği hâlde belki doktoraya gidiyor dolayısıyla ertelemek için
bahane arıyorlar. Ondan 1 milyon 600 bin işte eğitimden dolayı, eğitim
ertelemesi var. 2 milyon 200 bin kişi havuzda var ama 1 milyon 600 bin de
eğitimden dolayı. Bedelli çıkacağı beklentisiyle askerliği tecil ettirme,
yoklama kaçağı ve bakaya gibi askere gitmeyi erteleyen unsurların azalacağı,
ortadan kalkacağı düşünülmektedir. Yani beklentimiz bu ama hukuk da yaşayan bir
olgu, önümüze ne çıkacak göreceğiz ama şu var: Askerlik süresinin kısaltılması
askere gitmeyi teşvik eder mi? Eder. Askere zamanında gittiğinde burada
alacağın puanlarla askerlik mesleğini tercih edeceksen Millî Savunma
Bakanlığının şemsiyesi altına personeli olarak girebilir misin? Diğerlerinden
daha avantajlı yüzde 20, yüzde 25 olarak. 
İki:
Burada yine Sayın Akar da söyledi “Sadece bu kapsamda olanlara değil de işte
toplam muvazzafların hepsine Toplu Konuttan önceliği verseniz.” dedi. E
doğrudur, ona da katılırız ama tabii, bütçeyle birlikte, imkânlarla birlikte
inşallah, adım adım gelir diye düşünüyoruz. Bu ilave puan verilmesinin bu
sistemi teşvik ettiğini de düşünüyoruz. 
Yine,
bu sistemde ilk defa gelen bir husus, yedek astsubaylık sistemi. Bu ana kadar
böyle bir durum yok. Biz, beklenti olarak yaklaşık 5 bin gibi bir personeli
almayı düşünüyoruz ama iki yıllık, üç yıllık meslek yüksekokullarını bitirenler
vardı. Bunlar daha önce, ilkokul, ortaokul veya lise gibi... Dört yıl olursa
yedek subaylık hakkı veriyordun ama iki veya üç yıl olduğunda yedek subaylık
hakkı vermiyordun. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Başkan. 
MİLLÎ
SAVUNMA KOMİSYONU BAŞKANI İSMET YILMAZ (Sivas) – Başkanım, son cümlem,
tamamlayacağım. 
O
zaman bunlar “Bize biraz haksızlık oluyor.” dediği için, ilk defa meslek
yüksekokulu mezunlarına, iki veya üç yıllık olanlara yedek astsubaylık
getiriyoruz. Dolayısıyla bunların içerisinden 5 bin kişiyi yedek astsubay
alacağız, geri kalanı ise erbaş ve er yapacağız. Ancak bir husus daha var:
Eskiden yedek subayların, işte… Normalde, yılda 400 bin erkek öğrenciyi
yüksekokuldan mezun ediyoruz, 400 bin. Demek ki yedek subay… Bundaki rakamı
vardı ama… Bunun bir kısmı iki yıllık meslek yüksekokulu mezunu, bir kısmı da
200-300 bine yakını da dört yıllık okul. Dört yıllık okul mezunu 300 bin ama
yedek subay olarak alacağın 15-25 bin. Geriye kalan rakam yine erbaş olarak
yapıyor. Onlara da “Yedek subay olamadın ama acaba yedek astsubay olmak ister
misin?” diye onu da soruyoruz. Eğer yedek astsubay olamazsa onların arasından…
Dolayısıyla yedek astsubay olmak için iki kaynağımız var; iki ve üç yıllık
okullar, artı dört yıllık okullardan yedek subay olamayanlar yedek astsubaylığı
tercih edebilecek. 
Sistem,
altı aylık sistem, esas, artı yedek astsubaylık sistemi getiriyoruz, esas. Bundan
sonra artık, böyle askerliğin ertelenmeyeceğini, bir an önce askere
gidileceğini, zamanında askerliğin askerlik yapanlara da avantaj sağlayacağını
düşünüyoruz ve hep, bu zamana kadar şunu söylerdik: “Devlet için çalışıyorum
ama emeklilikte askerlik borçlanması yaptığımda onun ücretini ben ödüyorum.”
Bunu devletin ödemesi gerektiğini söylüyorduk. 
(Mikrofon
otomatik cihaz tarafından kapatıldı)
BAŞKAN
– Devam edelim Sayın Bakan. 
MİLLÎ
SAVUNMA KOMİSYONU BAŞKANI İSMET YILMAZ (Sivas) – İlk defa, bu dönemlerde devlet
bunu ödeyecek. Bunun yaklaşık bir maliyet hesabı çıkarıldı, onu da şimdi
söylemek isterim. 
UĞUR
BAYRAKTUTAN (Artvin) – Sayın Bakan, yıllık 600 bin ihtiyacı karşılamayı
açıklayamadınız. 
MİLLÎ
SAVUNMA KOMİSYONU BAŞKANI İSMET YILMAZ (Sivas) – Efendim, onu söyledik. Eğer
Silahlı Kuvvetlerin yüzde 50’si profesyonel olmuşsa 600 bini safi. Bakın 400
küsur bin askeriniz var, 200 bin jandarmada var, 600 bin. 600 bin ihtiyacı
nereden çıkarıyorsunuz yani?
UĞUR
BAYRAKTUTAN (Artvin) – Altı ay, altı ay Sayın Bakan. 
MİLLÎ
SAVUNMA KOMİSYONU BAŞKANI İSMET YILMAZ (Sivas) – Yok, yok. Hiçbir sıkıntı
olmayacaktır, bunu çok net olarak söylüyorum. Genelkurmay Başkanlığımızın da
görüşü bu doğrultudadır. Kritik görevleri yapanlar için de zaten bu kanunun
özel bir düzenlemesi yoktur. Kritik görevler uzman personel eliyle
yürütülmektedir, dolayısıyla altı aylık ve altı aydan fazla temel eğitimi
yaptıktan sonraki olanlar içinde değildir. 
Bir
cümle daha şunu söylemek istiyorum: Buradan yaklaşık ne bekliyorsunuz, ne
yapılacak?
Başkanım,
bitireceğim. 
İkinci
altı ay yükümlü olarak bu kapsamda yaklaşık 66 bin kişiyi bekliyoruz. Eğer
bunlara 2.090 lira ödersek… Bir arkadaşım “Bu miktar artırılamaz mı?” dedi.
İşte, Maliye Bakanlığının da bütçe imkânlarını dikkate alarak söylüyorum. 
(Mikrofon
otomatik cihaz tarafından kapatıldı)
BAŞKAN
– Açalım Sayın Bakan mikrofonunuzu. 
MİLLÎ
SAVUNMA KOMİSYONU BAŞKANI İSMET YILMAZ (Sivas) – Son cümlelerim olacak Muhterem
Başkanım. 
66
bin kişi bekliyoruz, 2.090 lira ödersek on iki ayda 1 milyar 650 milyon lira
para ödeyeceğiz. Yedek astsubay ise 5 bin kişi düşünüyoruz. İki ay sınıf
okulunda kalacak, kıta hizmetinde ise 4 bin lira aylık ödeyeceğiz; 4.900-5 bin
kişi düşünüyoruz, 5 bin ödeyince 250 milyon lira da yedek astsubaylar için
düşünüyoruz. Hizmet borçlanması için, o ikinci altı aylık dönemdeki 66 bin kişi
için de yaklaşık bin lira ödeyeceğiz, bu da yaklaşık 600 milyon liraya denk
geliyor. Dolayısıyla da bu askerlik sisteminin bize maliyeti 3 milyar 153
milyon lira olacak ancak bedelli askerlikten 145 bin kişiyi 31 bin TL’yle
çarpınca 4,4 milyar bekliyoruz. Dövizle askerlikte 20 bin kişinin 31 bin TL
ödeyeceğini düşünürsek 620 milyon da ondan geliyor. Yani giderimizi 3 milyar
150 milyon, gelirimizi de 5 milyar 115 milyon gibi bir rakam öngörüyoruz. Bu
beklentilerimiz karşılanırsa bir sıkıntı olmayacağını düşünüyorum. 
Tekrar
teşekkür ediyorum. 
BAŞKAN
– Değerli milletvekilleri, böylelikle birinci bölüm üzerindeki görüşmeler
tamamlanmıştır. 
ENGİN
ÖZKOÇ (Sakarya) – Çok özür diliyorum Sayın Başkan.
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Sayın Başkan, öncelikle size çok teşekkür ediyorum. Bu kadar
çok önemli bir konuda hem iktidar partisi komisyon başkanlarına hem de bize,
muhalefete yeterince söz tanıdığınız için çok teşekkür ediyorum. Ancak Sayın
Bakanken de saygıyla dinlediğim, şimdi de Komisyon Başkanıyken de dinlediğimiz
Sayın Başkanın gerçekten açıklamaları tatmin edici olsun istiyoruz. Bu yüzden
arkadaşımızın Komisyon Başkanımıza 60’a göre bir sorusu var. Yani kafalarda
herhangi bir şey kalsın istemiyoruz. Son kez buna da izin verirseniz gerçekten
yararlı olacak diye düşünüyoruz efendim. 
BAŞKAN
– Peki. 
Üç
arkadaşımız 60’a göre söz istedi, her birine ayrı ayrı söz vereceğim, ondan
sonra da birleşime biraz ara vereceğiz. 
Sayın
Şimşek…
V.- AÇIKLAMALAR (Devam)
41.- Mersin Milletvekili Baki Şimşek’in, ikinci altı
ayda da askerlik yapmak isteyenlerin ne zaman müracaat etmeleri gerektiğini
öğrenmek istediğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkanım, altı ay yaptıktan sonra ikinci altı ay da askerlik yapmak isteyenler
ilk askere giderken mi belirlenecekler yoksa altı ay askerlik yaptıktan sonra
mı belirlenecekler? Yani burada önemli bir nokta bu çünkü eğer birinci altı
ayda, askerlik biterken bu tercihi yapacak olurlarsa bunların eğitiminde,
atamalarında farklı sorunlarla karşılaşılabilir. Bence bunlar ilk askere
giderken bu tercihi yapsa hem birlikler bunların ne yapacağını, altı ay sonra
ne olacağını bilse, bunların tayinleri yapılırken de göreve verilirken de buna
göre değerlendirilse daha doğru olur diye düşünüyorum.
Saygılar
sunuyorum. 
BAŞKAN
– Sayın Akar…
42.- Kocaeli Milletvekili Haydar Akar’ın, Askeralma
Kanunu Teklifi içerisinde çelişkiler olduğuna ve düzeltilmesi gerektiğine
ilişkin açıklaması
HAYDAR
AKAR (Kocaeli) – Öncelikle sizlere teşekkür etmek istiyorum. Konu çok önemli.
Bu önemli konuda da herkese söz verdiğiniz için ayrıca teşekkür ediyorum. 
Sayın
Başkan, anladığım kadarıyla konu sizin grubunuzda da çok konuşulmamış. Çünkü
salı günü kapalı bir grup toplantısı yaptınız, bu akşam da bu konuyu
tartışacaksınız ama Komisyondan geçti. Bana göre, yöntem ve gidiş tarzınız
yanlış. Onun için de keşke bunları, Komisyondan geçmeden önce, Türkiye'yi
ilgilendiren, Türk Silahlı Kuvvetlerini ilgilendiren, hepimizi ilgilendiren bu
konuyu siyasi parti temsilcilerini de çağırıp bir güzel tartışabilseydik, daha
sonra Komisyonda da gereğini yapabilseydik, bugün bu işlerle uğraşmaz ve
kafamız daha net olurdu. Gerçekten, bugün size söylemek istediğim, bu kanunun
içerisinde görmüş olduğum çelişkiler. Bunların düzeltilmesi gerekiyor. Umarım,
bundan sonraki süreçte de bunları düzeltiriz diyorum.
Teşekkür
ediyorum.
BAŞKAN
– Son olarak Sayın Çelebi…
43.- İzmir Milletvekili Mehmet Ali Çelebi’nin,
askerliğin altı ay olması durumunda Silahlı Kuvvetlere gereken 600 bin kadronun
nasıl sağlanacağını öğrenmek istediğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Sayın
Bakanım şöyle söylediniz: “Bu 600 bin sayısı nereden geliyor?” Şimdi, yükümlü
er kadro sayısı zaten 250 bin. Bu, internette de yazan bir şey. Terörle
mücadele harekâtı hudut birlikleri yüzde 120’yle destekleniyor. Artı, uzman
erbaşlar ile sözleşmeli erlerde eksik taraflar yükümlü erlerle destekleniyor.
Bu sayı 300 bine çıkıyor. Şu an 300 binlik bir kadro gerekiyor Silahlı
Kuvvetlere on iki ay askerlik yaparken. Biz bir senede 1 kişi veriyorduk, altı
ay olursa bir senede 2 kişi vereceğiz. Dolayısıyla 300 bin çarpı 2; 600 bin.
Elimizde var 250 bin. Bu 600 bini nasıl sağlayacağız, sorumuz bu.
BAŞKAN
– Sayın Bakan, siz de arkadaşlarımızın sorularına kısaca bir değerlendirmede
bulunursanız…
44.- Millî Savunma Komisyonu Başkanı İsmet Yılmaz’ın,
Mersin Milletvekili Baki Şimşek ile İzmir Milletvekili Mehmet Ali Çelebi’nin
yaptığı açıklamasındaki bazı ifadelerine ilişkin açıklaması
MİLLÎ
SAVUNMA KOMİSYONU BAŞKANI İSMET YILMAZ (Sivas) – Teşekkür ediyorum Sayın Başkanım.
Öncelikle
Mersin Milletvekilimiz Baki Bey’in sorusu: İlk, askere giderken mi ikinci altı
aya müracaat edecek, yoksa altı aylık süreyi tamamladıktan sonra mı? Kanundaki
düzenlemeye göre birinci altı aydan sonra. Zira 5’inci maddenin (3)’üncü
fıkrasında “sıralı disiplin amirlerinin olumlu değerlendirmesiyle…” Yani
kendisi talep eder ama komutanın, bunun kalmasının ikinci altı ayda bize ilave
bir katkısı, faydası olmayacak şekilde bir düşüncesi olabilir. 
Yine
“Birlik Komutanlığınca hakkında olumlu nitelik belgesi doldurulmuş olmak…” Yine
kanunun bu maddesinde geçiyor. Dolayısıyla ikinci altı ay olarak geçiyor.
Yine,
ihtiyaç nereden çıkıyor hesabında… Şimdi, Silahlı Kuvvetlerin bir norm kadrosu
var, o norm kadroyu konuşuyoruz. Fakat bu norm kadro şu ana kadar hiç dolmadı.
Hiç olmayan şeyleri düşünüyoruz. Bundan önce -daha önce de ifade ettim-
sözleşmeli asker sayısı bu kadar değilken, uzman erbaş sayısı bu kadar değilken
bile siyasilerin “Bu askerlik süresi altı aya düşsün.” diye kanun teklifleri
var. O zaman biz sadece… Uzman erbaş, artı sözleşmeli erbaş 100 bin kişi. 100
bin kişilik profesyonel ordu İngiltere’nin profesyonel ordusuna denk,
Fransa’nın profesyonel ordusuna denk. 
Bakın,
mevcut kanunlarda da her dönem bedelli askerlik var ama hiçbir zaman bedelli
askerlik uygulanmadı. Niçin uygulanmadı? Çünkü bedelli askerliğin
uygulanabilmesi için Genelkurmay Başkanlığının ihtiyaç fazlası olduğunu beyan
etmesi lazım. İhtiyaç fazlası olduğunu beyan ettiklerinin arasından kimileri
kamu kurumlarında çalışır -işte öğretmen olarak çalışanlar, onda veya başka
yerlerde ama şu ana kadar uygulama öğretmende oldu- kimileri de isterse bedel
ödeyenler arasından yapılır, diyor. Ama şu ana kadar Silahlı Kuvvetler bu kanun
çıktığından itibaren hiç “Benim ihtiyacım fazla.” demedi. Dolayısıyla da ne
yaptık biz? Hep yasaları çıkardık. Niçin? Toplumun talebi için. Mevcut yasa
varken Genelkurmay “ihtiyaç fazlası” diye bir açıklamada bulunmadığından, biz
her zaman özel olarak bedelli askerlik yasası çıkardık.
Bedelli
askerlik yasası aslında toplumun bir ihtiyacıdır ve Osmanlı döneminde de
vardır. Biraz önce de gösterdiler arkadaşlar, veririz de dolayısıyla onun için
de şarkılarımıza da girdi “Zenginimiz bedel verir, askerimiz fakirdendir.”
diye. Bu, bu dönemin de şarkısı türküsü değildir, ta Osmanlı döneminden gelir
ama şunu da söylemek lazım yine: Profesyonel ordu… Biz, ideal olanın karma
sistem olduğunu söylüyoruz. Her ne kadar bir arkadaşımız “Her Türk asker doğar.
Türk ordusu, ordu millet kaynaşması vardır…” E ama bir de işin uzmanlığı
vardır, ihtisası vardır. Dolayısıyla Türkiye’nin şu an yakalamış olduğu yüzde
50, yüzde 50; profesyonel ordu, artı gönüllü katkısıyla birlikte iyi bir oranı
yakaladığımızı düşünüyorum. Dolayısıyla da ilk kadro oranına bakarak Silahlı
Kuvvetlerin bu kadar bir ihtiyacı vardır diye söylemenin doğru olmayacağını
düşünüyorum. Bu ana kadar hep bedelli yasaları çıkarıldı hem de 4-5 sefer.
Bunlar çıkarıldıktan sonra, Genelkurmay veya Silahlı Kuvvetlerden “Siz bunu
çıkarttınız da benim şu işim aksadı.” diye de bir şikâyet olmamıştır. 
Yüce
Meclisi saygıyla selamlıyorum. 
BAŞKAN
– Teşekkür ederim. 
Değerli
milletvekilleri, amacımız, böylesine önemli bir konuda İç Tüzük’teki süre
kısıtlamalarını daha özgürlükçü, Türkiye’nin menfaatleri doğrultusunda
yorumlayarak yanlış yapmadan bir yasa çıkmasına katkı sağlamaktır. Burada
iktidarın da muhalefetin de söyleyeceği her sözün, her cümlenin önemli olduğunu
düşünüyorum. Umuyorum ki bugün, yarın yapılacak diğer görüşmelerle de herkesin
kafasındaki tereddütlerin giderileceği ortak bir zemin üzerinde bir paylaşmanın
sağlanacağı bir ortama doğru gideriz. Önemli bir yasanın görüşmelerinde
sürelerin kısıtlanmasını da çok da uygun görmediğimi ifade ediyorum.
Birleşime
beş dakika ara veriyorum. 
Kapanma Saati: 20.01
ÜÇÜNCÜ OTURUM
Açılma Saati: 20.06
BAŞKAN: Başkan Vekili Levent GÖK
KÂTİP
ÜYELER: İsmail OK (Balıkesir), Şeyhmus DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 88’inci Birleşiminin Üçüncü Oturumunu
açıyorum.
69
sıra sayılı Kanun Teklifi’nin görüşmelerine devam ediyoruz.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69) (Devam)
BAŞKAN
– Komisyon? Yok.
Ertelenmiştir.
Gündemimizde
başka bir iş bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için 13 Haziran 2019
Perşembe günü saat 14.00’te toplanmak üzere birleşimi kapatıyorum.
Kapanma Saati: 20.07




(´) 69 S. Sayılı Basmayazı 11/6/2019
tarihli 87’nci Birleşim Tutanağı’na eklidir.




