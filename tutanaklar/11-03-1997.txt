


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 22          YASAMA YILI : 2



T. B. M. M.

TUTANAK DERGİSİ

66 ncı Birleşim

11 . 3 . 1997  Salı



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Rize Milletvekili H.Avni Kabaoğlu'nun, Karadenizin
kirliliği ve ekolojik sistemine ilişkin gündemdışı
konuşması

2. - Kırklareli Milletvekili Necdet Tekin'in,
Tevhidi Tedrisat Kanununun kabul edilişinin 73 üncü
yıldönümüne ilişkin gündemdışı
konuşması ve Millî EğitimBakanı
Mehmet Sağlam'ın cevabı

3. - Adana Milletvekili İmren Aykut'un, Sosyal
Hizmetler ve Çocuk Esirgeme Kurumundaki uygulamalara ilişkin
gündemdışı konuşması ve
Devlet Bakanı Sacit Günbey'in cevabı

B) TEZKERELER VE ÖNERGELER

1. - Avusturya, Almanya ve Fransa'ya gidecek olan
Turizm Bakanı M. Bahattin Yücel'e, dönüşüne
kadar, Devlet Bakanı H. Ufuk Söylemez'in vekâlet
etmesinin uygun görüldüğüne ilişkin
Cumhurbaşkanlığı tezkeresi(3/709)

2. - Küba'ya gidecek olan Sağlık
Bakanı Yıldırım Aktuna'ya, dönüşüne
kadar, Devlet Bakanı Ayfer Yılmaz'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/710)

3. - TBMM Başkanının başkanlığında,
Azerbaycan, Kazakistan, Kırgızistan, Özbekistan
ve Türkmenistan Meclis Başkanlarının
vaki davetlerine icabet edecek Parlamento heyetine ilişkin
Başkanlık tezkeresi (3/711)

4. - Türk Silahlı Kuvvetlerinde İstihdam
Edilecek Sözleşmeli Subaylar Hakkında Kanun
Tasarısı ile Türk Silahlı Kuvvetlerinde
İstihdam Edilecek Sözleşmeli Assubaylar Hakkında
Kanun Tasarısının (1/396) (1/411) yeniden
incelenmek üzere geri gönderilmesine ilişkin Başbakanlık
tezkeresi (3/712)

5. - Burdur Milletvekili Kâzım Üstünel'in,
Başkanlık Divanı Üyeliğinden çekildiğine
ilişkin önergesi (4/145)

6. - Bayburt Milletvekili Ülkü Güney'in,
Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair 2809
Sayılı Kanuna Ek ve Geçici Maddeler Eklenmesi
ve 78 ve 190 Sayılı Kanun Hükmünde Kararnamelerde
Değişiklik Yapılmasına İlişkin
Kanun Teklifinin (2/12) doğrudan gündeme alınmasına
ilişkin (4/147)

7. -Burdur Milletvekili Yusuf Ekinci'nin, 41
Sayılı Kanun Hükmünde Kararnamenin Değiştirilerek
Kabulüne Dair 2809 Sayılı Yükseköğretim
Kurumları Teşkilatı Hakkında Kanun
ile 78 ve 190 Sayılı KanunHükmünde Kararnamelerde
Değişiklik Yapılması Hakkında Kanun
Teklifinin (2/2) doğrudan gündeme alınmasına
ilişkin önergesi (4/146)

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - BartınMilletvekili Cafer Tufan Yazıcıoğlu
ve 21 arkadaşının, erozyonun nedenlerinin
araştırılarak alınması gereken
tedbirlerin belirlenmesi amacıyla Meclis araştırması
açılmasına ilişkin önergesi (10/174)

IV. - SATAŞMALARA İLİŞKİN
KONUŞMALAR

1. - Rize Milletvekili A.Mesut Yılmaz'ın,
Devlet Bakanı Sacit Günbey'in partilerine sataşması
nedeniyle konuşması

2. - Devlet Bakanı Sacit Günbey'in, Rize
Milletvekili A. Mesut Yılmaz'ın şahsına
sataşması nedeniyle konuşması

3. - Rize Milletvekili A. Mesut Yılmaz'ın,
Kayseri Milletvekili Salih Kapusuz'un şahsına sataşması
nedeniyle konuşması

4. - İstanbul Milletvekili HalitDumankaya'nın,
Edirne Milletvekili Evren Bulut'un, ileri sürmüş
olduğu görüşten farklı bir görüşü
kendisine atfetmesi nedeniyle konuşması

V. - GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI

A) GÖRÜŞMELER

1. - İstanbul Milletvekili Halit Dumankaya
ve 13 arkadaşının, TMO Genel Müdürlüğündeki
usulsüzlük ve yolsuzluk iddialarını araştırarak
alınması gereken tedbirleri belirlemek amacıyla
Meclis araştırması açılmasına
ilişkin önergesi ve (10/6) esas numaralı Meclis
Araştırması Komisyonu raporu (S.Sayısı
: 154)

2. - Konya Milletvekili Mustafa Ünaldı
ve 18 arkadaşının, hudutlarımızın
güvenliği konusunda alınan ve alınması
gereken tedbirleri araştırmak amacıyla Meclis
araştırması açılmasına
ilişkin önergesi ve (10/7) esas numaralı Meclis
Araştırması Komisyonu raporu (S. Sayısı
: 174)

VI. - SORULAR VE CEVAPLAR

A) YAZILI SORULAR VE CEVAPLARI

1. - Şanlıurfa Milletvekili Zülfükar
İzol'un, hayvansal ürünlerin ithalatının
durdurulması ile hayvancılık kredisi alan
üreticilere ödemenin ne zaman yapılacağına
ilişkin sorusu ve Tarım ve Köyişleri Bakanı
Musa Demirci'nin yazılı cevabı (7/1971)

2. - İzmir Milletvekili Sabri Ergül'ün,
hayvan sayısına ve illere göre dağılımına
ilişkin Başbakandan sorusu ve Tarım ve Köyişleri
Bakanı Musa Demirci'nin yazılı cevabı
(7/1986)

3. - Gaziantep Milletvekili Mustafa R. Taşar'ın,
Gaziantep ile BDT ülkeleri arasında karşılıklı
uçak seferleri yapılıp yapılmayacağına
ilişkin Başbakandan sorusu ve Ulaştırma
Bakanı Ömer Barutçu'nun yazılı
cevabı(7/1996) 

4. - İçelMilletvekili D. Fikri Sağlar'ın,
Akkuyu Nükleer Santral Projesine ilişkin sorusu ve
Enerji ve Tabiî Kaynaklar Bakanı M. Recai Kutan'ın
yazılı cevabı (7/2005)

5. - Manisa Milletvekili Tevfik Diker'in, korucularda
bulunan ve menşei belli olmayan silahlara ilişkin
sorusu ve İçişleri Bakanı Meral Akşener'in
yazılı cevabı (7/2010)

6. - Konya Milletvekili Nezir Büyükcengiz'in,
uyuşturucuyla mücadelede yetkililerin yetersiz kaldığı
iddialarına ilişkin sorusu ve İçişleri
Bakanı Meral Akşener'in yazılı cevabı
(7/2021)

7. - Gaziantep Milletvekili Mustafa R. Taşar'ın,
Gaziantep Organize Sanayii Bölgesine ilişkin Başbakandan
sorusu ve Sanayi ve Ticaret Bakanı Yalım Erez'in
yazılı cevabı (7/2026)

8. - Niğde Milletvekili Akın Gönen'in,
özel korumalara ilişkin sorusu ve İçişleri
Bakanı Meral Akşener'in yazılı cevabı
(7/2035)

9. - İstanbul Milletvekili Ercan Karakaş'ın,
Almanya'nın 16 yaşından küçükler
için vize ve oturma izni uygulamasına ilişkin
sorusu ve Dışişleri Bakanı ve Başbakan
Yardımcısı Tansu Çiller'in yazılı
cevabı (7/2040)

10. - Tekirdağ Milletvekili Enis Sülün'ün,
buğdaya zarar veren böcek ile mücadele konusunda
alınacak tedbirlere ve

İstanbul Milletvekili Bülent Akarcalı'nın,
personel atamalarına, 

İlişkin soruları ve Tarım
ve Köyişleri Bakanı Musa Demirci'nin yazılı
cevabı (7/2042, 2046) 

11. -Hatay Milletvekili Atila Sav'ın,
emniyet görevlilerince kullanılan bazı taşıtlara
sahte plaka takıldığı iddiasına
ilişkin sorusu ve İçişleri Bakanı
Meral Akşener'in yazılı cevabı (7/2053)

12. - Niğde Milletvekili AkınGönen'in,
silah ruhsatı verilmesi konusunda yönetmelikte değişiklik
yapılmasına ilişkin sorusu ve İçişleri
Bakanı MeralAkşener'in yazılı cevabı
(7/2061)

13. - İzmir Milletvekili Sabri Ergül'ün,
İzmir-Kemalpaşa Bağyurdu Lisesinde yaşandığı
iddia edilen cinsel taciz olayına ilişkin sorusu
ve Millî Eğitim Bakanı Mehmet Sağlam'ın
yazılı cevabı (7/2064)

14. - Bursa Milletvekili Ertuğrul Yalçınbayır'ın,
Bursa'da özelleştirme kapsamına alınan
tesislere ilişkin sorusu ve Devlet Bakanı Ufuk Söylemez'in
yazılı cevabı (7/2071)

15. - Bursa Milletvekili Ertuğrul Yalçınbayır'ın,
bazı projelerin gerçekleşme oranına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/2076)



I. - GEÇEN TUTANAK ÖZETİ

TBMM Genel Kurulu saat 15.00'te açılarak
iki oturum yaptı.

Manisa Milletvekili H. Ayseli Göksoy, Ankara'da
kadınlarca gerçekleştirilen yürüyüşün
nedenlerine ve kadın haklarına ilişkin,

İzmirMilletvekili Zerrin Yeniceli, 8Mart Dünya
Kadınlar Günü münasebetiyle çalışma
hayatı, kadınların eğitimi ve kadın
hakları ile laik ve demokratik rejimimizde Türk kadınının
yeri ve görevine ilişkin,

Devlet Bakanı Işılay Saygın,
8 Mart Dünya Kadınlar Günü münasebetiyle,


Erzurum Milletvekili ÖmerÖzyılmaz
da, Anayasanın 174 üncü maddesinde devrim kanunu
olarak belirlenmiş olan Tevhit-i Tedrisat Kanunuyla ilgili,

Gündemdışı birer konuşma
yaptılar.

Almanya'ya gidecek olan Enerji ve Tabiî Kaynaklar
Bakanı Mehmet Recai Kutan'a, dönüşüne
kadar, Devlet Bakanı Fehim Adak'ın,

İsviçre'ye gidecek olan Devlet Bakanı
Bahattin Şeker'e, dönüşüne kadar, Devlet
Bakanı Işılay Saygın'ın,

Vekillik etmelerinin uygun görülmüş
olduğuna ilişkin Cumhurbaşkanlığı
tezkereleri ile,

(10/160) esas numaralı Meclis Araştırma
Komisyonu Geçici Başkanlığının,
Komisyonun, başkan, başkanvekili, sözcü
ve kâtip üye seçimini yaptığına
ilişkin tezkeresi,

Genel Kurulun bilgisine sunuldu.

İstanbul Milletvekili Halit Dumankaya ve 27
arkadaşının, ormanlarımızın
korunması için alınması gereken tedbirlerin
belirlenmesi amacıyla birMeclis araştırması
açılmasına ilişkin önergesi (10/173)
Genel Kurulun bilgisine sunuldu; önergenin gündemdeki
yerini alacağı ve öngörüşmesinin,
sırasında yapılacağı açıklandı.

Türkiye Büyük Millet Meclisinde, Türkiye-İtalya
Parlamentolararası Dostluk Grubunun kurulmasına
ilişkin Başkanlık tezkeresi kabul edildi.

5.3.1997 tarihli gelen kâğıtlarda
yayımlanan ve bastırılıp dağıtılan
:

(10/6) esas numaralı Meclis Araşırması
Komisyonunun 154 sıra sayılı Toprak Mahsulleri
Ofisi Genel Müdürlüğündeki usulsüzlük
ve yolsuzluklar konusundaki raporunun gündemin "Özel
Gündemde Yer Alacak İşler" kısmında,

(10/7) esas numaralı Meclis Araştırması
Komisyonunun 174 sıra sayılı hudutlarımızın
güvenliği konusundaki raporunun gündemin "Özel
Gündemde Yer Alacak İşler" kısmının
2 nci sırasında,

Yer almasına ve görüşmelerinin
Genel Kurulun 11.3.1997 Salı günkü birleşiminde
yapılmasına ve görüşmelerin tamamlanmasına
kadar çalışma süresinin uzatılmasına
ilişkin Danışma Kurulu önerisi kabul edildi.

Gündemin "Kanun Tasarısı
ve Teklifleriyle Komisyonlardan GelenDiğer İşler"
kısmının :

1 inci sırasında bulunan 23 sıra
sayılı kanun tasarısının görüşmeleri,
komisyon yetkilileri Genel Kurulda hazır bulunmadıklarından,
ertelendi.

5 inci sırasında bulunan, Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapan 18.11.1992 Tarih ve 3842 Sayılı
Kanunda Değişiklik Yapılmasına DairKanun
Tasarısının (1/543) (S. Sayısı
: 175) görüşmeleri tamamlanarak kabul edildiği
ve kanunlaştığı açıklandı.

6 ncı sırasında bulunan, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının (1/569) (S. Sayısı
: 209) görüşmelerine devam edilerek 3 üncü
maddesine kadar kabul edildi.

Alınan karar gereğince, Toprak Mahsulleri
Ofisi Genel Müdürlüğündeki usulsüzlük
ve yolsuzluklar konusundaki 154 sıra sayılı
ve hudutlarımızın güvenliği konusundaki
174 sıra sayılı Meclis Araştırması
Komisyonlarının raporları ile diğer denetim
konularını görüşmek için,
11 Mart 1997 Salı günü saat 15.00'te toplanmak
üzere, birleşime 18.46'da son verildi.

Yasin Hatiboğlu

Başkanvekili

 Ali Günaydın Ünal Yaşar

 Konya Gaziantep

 Kâtip Üye Kâtip Üye


II. - GELEN KÂĞITLAR

7 . 3 . 1997 CUMA

Teklifler

1. - İstanbul Milletvekili Bülent Akarcalı'nın;
657 Sayılı Devlet Memurları Kanununda Değişiklik
Yapılmasına İlişkin Kanun Teklifi (2/718)
(Plan ve Bütçe Komisyonuna) (Başkanlığa
geliş tarihi : 4.3.1997)

2. - İzmir Milletvekili Kaya Erdem ve 65 Arkadaşının;
1739 Sayılı Millî Eğitim Temel Kanununun
Bir Maddesinin Değiştirilmesi ve Bir Ek Madde ve İki
Ek Geçici Madde Eklenmesi ve Geçici 2 nci Maddesinin
Kaldırılmasına Dair Kanun Teklifi (2/719)
(Millî Eğitim,Kültür, Gençlik ve Spor
ve Plan ve Bütçe komisyonlarına) (Başkanlığa
geliş tarihi : 5.3.1997)

3. - İzmir Milletvekili Kaya Erdem ve 64 Arkadaşının;
222 Sayılı İlköğretim ve Eğitim
Kanununun Bir Maddesinin Değiştirilmesi, Bir Ek Geçici
Madde Eklenmesi ve Geçici 9 uncu Maddesinin Kaldırılmasına
Dair Kanun Teklifi (2/720) (Millî Eğitim, Kültür,
Gençlik ve Spor ve Plan ve Bütçe komisyonlarına)
(Başkanlığa geliş tarihi : 5.3.1997)

Raporlar

1. - Mera Kanunu Tasarısı ve Tarım,
Orman ve Köyişleri Komisyonu Raporu (1/509) (S. Sayısı
: 231) (Dağıtma tarihi : 7.3.1997) (GÜNDEME)

2. - Türkiye Cumhuriyeti Hükümeti
ile Beyaz Rusya Cumhuriyeti Hükümeti Arasında
Gelir Üzerinden Alınan Vergilerde Çifte Vergilendirmeyi
Önleme Anlaşması ve Eki Protokolün Onaylanmasının
Uygun Bulunduğuna Dair Kanun Tasarısı ve Plan
ve Bütçe ve Dışişleri komisyonları
raporları (1/545) (S. Sayısı : 233) (Dağıtma
tarihi : 7.3.1997) (GÜNDEME)

3. - Türkiye Cumhuriyeti ve Tacikistan Cumhuriyeti
Arasında Yatırımların Karşılıklı
Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun
Tasarısı ve Plan ve Bütçe ve Dışişleri
komisyonları raporları (1/506) (S. Sayısı
: 234) (Dağıtma tarihi : 7.3.1997) (GÜNDEME)

4. - Türkiye Cumhuriyeti Hükümeti
ile Litvanya Cumhuriyeti Hükümeti Arasında Denizcilik
Anlaşmanın Onaylanmasının Uygun Bulunduğuna
Dair Kanun Tasarısı ve Bayındırlık,
İmar, Ulaştırma ve Turizm ve Dışişleri
komisyonları raporları (1/334) (S. Sayısı
: 235) (Dağıtma tarihi : 7.3.1997) (GÜNDEME)

5. - Türkiye Cumhuriyeti Hükümeti
ile Lübnan Cumhuriyeti Hükümeti Arasında
Denizcilik Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri
Komisyonu Raporu (1/546) (S. Sayısı : 236) (Dağıtma
tarihi : 7.3.1997) (GÜNDEME)

6. - Türkiye Cumhuriyeti Hükümeti
ile Türkmenistan Hükümeti Arasında Deniz
Taşımacılığı Anlaşmasının
Onaylanmasının Uygun Bulunduğuna DairKanun Tasarısı
ve Bayındırlık, İmar, Ulaştırma
ve Turizm ve Dışişleri komisyonları
raporları (1/354) (S. Sayısı : 237)  (Dağıtma
tarihi : 7.3.1997) (GÜNDEME)

7. - Türkiye Cumhuriyeti Hükümeti
ile Özbekistan Cumhuriyeti Hükümeti Arasında
Gelir Üzerinden Alınan Vergilerde Çifte Vergilendirmeyi
Önleme Anlaşmasının Onaylanmasının
Uygun Bulunduğuna Dair Kanun Tasarısı ve Plan
ve Bütçe ve Dışişleri komisyonları
raporları (1/557) (S. Sayısı : 239) (Dağıtma
tarihi : 7.3.1997) (GÜNDEME)

8. - Türkiye Cumhuriyeti Hükümeti
ile Azerbaycan Cumhuriyeti Hükümeti Arasında
Gelir Üzerinden Alınan Vergilerde Çifte Vergilendirmeyi
Önleme Anlaşmasının Onaylanmasının
Uygun Bulunduğuna Dair Kanun Tasarısı ve Plan
ve Bütçe ve Dışişleri komisyonları
raporları (1/563) (S. Sayısı : 240) (Dağıtma
tarihi : 7.3.1997) (GÜNDEME)

9. - 190 Sayılı Genel Kadro ve Usulü
Hakkında Kanun Hükmünde Kararnamenin Eki Cetvellerde
Değişiklik Yapılmasına Dair Kanun Tasarısı
ve Plan ve Bütçe Komisyonu Raporu (1/568) (S. Sayısı
: 241) (Dağıtma tarihi : 7.3.1997) (GÜNDEME)

10 . 3 . 1997 PAZARTESİ

Raporlar

1. -Türkiye Cumhuriyeti Hükümeti
ile Türkmenistan Hükümeti Arasında Gelir
Üzerinden Alınan Vergilerde Çifte Vergilendirmeyi
Önleme Anlaşması ve Eki Protokolün Onaylanmasının
Uygun Bulunduğuna DairKanun Tasarısı ve Plan
ve Bütçe ve Dışişleri komisyonları
raporları (1/560) (S. Sayısı : 238) (Dağıtma
tarihi : 10.3.1997) (GÜNDEME)

2. - Tokat Milletvekili Ahmet Feyzi İnceöz
ve 20 Arkadaşının; 765 Sayılı
Türk Ceza Kanununun 574 ve 575 inci Maddelerinin Değiştirilmesine
Dair Kanun Teklifi ve Adalet Komisyonu Raporu (2/54) (S. Sayısı
: 243) (Dağıtma tarihi : 10.3.1997) (GÜNDEME)

3. - Bölge İdare Mahkemeleri, İdare
Mahkemeleri ve Vergi Mahkemelerinin Kuruluşu ve Görevleri
Hakkında Kanunda Değişiklik Yapılmasına
İlişkin Kanun Tasarısı ve Adalet Komisyonu
Raporu (1/538) (S.Sayısı : 244) (Dağıtma
tarihi : 10.3.1997) (GÜNDEME)

11 . 3 . 1997 SALI

Teklifler

1. - Niğde Milletvekili M. Salih Katırcıoğlu
ve 12 Arkadaşının; Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne DairKanunun Ek 22 nci Maddesinde Değişiklik
Yapılması Hakkında Kanun Teklifi (2/721)
(Millî Eğitim,Kültür, Gençlik ve Spor
ve Plan ve Bütçe komisyonlarına) (Başkanlığa
geliş tarihi : 4.3.1997)

2. - Kırklareli Milletvekili İrfan
Gürpınar'ın; Kırklareli'nde Kırklareli
Üniversitesi Adı ile Bir Üniversite Kurulması
Hakkında Kanun Teklifi (2/722) (Millî Eğitim,
Kültür, Gençlik ve Spor ve Plan ve Bütçe
komisyonlarına) (Başkanlığa geliş
tarihi : 5.3.1997)

3. - İzmir Milletvekili Rıfat Serdaroğlu
ve 6 Arkadaşının; Mal Bildiriminde Bulunulması
Rüşvet ve Yolsuzluklarla Mücadele Kanununda Değişiklik
Yapılması Hakkında Kanun Teklifi (2/723)
(Adalet Komisyonuna) (Başkanlığa geliş
tarihi : 6.3.1997)

4. - Denizli Milletvekili Halûk Müftüler
ile Çanakkale Milletvekili Nevfel Şahin'in; 3143
Sayılı Sanayi ve Ticaret Bakanlığı
Teşkilat ve Görevleri Hakkında Kanunun Bazı
Maddelerinde Değişiklik Yapılması Hakkında
Kanun Teklifi (2/724) (Sanayi, Ticaret, Enerji, Tabiî Kaynaklar,Bilgi
ve Teknoloji ve Plan ve Bütçe komisyonlarına)
(Başkanlığa geliş tarihi : 6.3.1997)

5. - Burdur Milletvekili Yusuf Ekinci'nin; 8.6.1949
Tarih ve 5434 Sayılı T.C. Emekli Sandığı
Kanununun Ek 68 inci Maddesinde Değişiklik Yapılması
Hakkında KanunTeklifi (2/725) (Plan ve Bütçe
Komisyonuna) (Başkanlığa geliş tarihi :
6.3.1997)

6. - Burdur Milletvekili Yusuf Ekinci'nin; 14.7.1965
Tarih ve 657 Sayılı Devlet Memurları Kanununa
Ekli Bir Sayılı Cetvelin " 1 - Genel İdare
Hizmetleri Sınıfında Değişiklik
Yapılması Hakkında Kanun Teklifi (2/726)
(Millî Eğitim, Kültür, Gençlik ve Spor
ve Plan ve Bütçe komisyonlarına) (Başkanlığa
geliş tarihi : 6.3.1997)

7. - Burdur Milletvekili Yusuf Ekinci'nin; 14.7.1965
Tarih ve 657 Sayılı Devlet Memurları Kanununa
Ekli Bir Sayılı Cetvelin "1 - Genel İdare
Hizmetleri Sınıfında Değişiklik
Yapılması Hakkında KanunTeklifi (2/727) (Millî
Eğitim, Kültür, Gençlik ve Spor ve Plan ve
Bütçe komisyonlarına) (Başkanlığa
geliş tarihi : 6.3.1997)

Raporlar

1. - Amasya Milletvekili Aslan Ali Hatipoğlu
ve 9 Arkadaşının, Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair 2809 Sayılı Kanuna Bir Ek Madde
Eklenmesi Hakkında Kanun Teklifi ve İçtüzüğün
37 nci Maddesine Göre Doğrudan Gündeme Alınma
Önergesi (2/190) (S. Sayısı : 230) (Dağıtma
tarihi : 11.3.1997) (GÜNDEME)

2. - Maden Kanununa Bir Ek Madde Eklenmesine Dair
Kanun Tasarısı ve Sanayi, Ticaret, Enerji, Tabiî
Kaynaklar, Bilgi ve Teknoloji Komisyonu Raporu (1/550) (S.Sayısı
: 245) (Dağıtma tarihi : 11.3.1997) (GÜNDEME)

3.-Tekirdağ Milletvekili Enis Sülün
ve 11 Arkadaşının, Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne DairKanun ile 78 ve 190 Sayılı Kanun
Hükmünde Kararnamelerde Değişiklik Yapılması
Hakkında Kanun Teklifi ve İçtüzüğün
37 nci Maddesine Göre Doğrudan Gündeme Alınma
Önergesi (2/536) (S. Sayısı : 246) (Dağıtma
tarihi 11.3.1997) (GÜNDEME)

4. - Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin, Mahallî
İdareler ile Mahalle Muhtarlıkları ve İhtiyar
Heyetleri Seçimi Hakkında Kanunda Değişiklik
Yapılmasına İlişkin Kanun Teklifi ve
Antalya Milletvekili Deniz Baykal ve 29 Arkadaşının,
Gümüşhane Milletvekili M. Oltan Sungurlu ve 3
Arkadaşının ve İzmir Milletvekili Metin
Öney'in Aynı Mahiyetteki Kanun Teklifleri ile İstanbul
Milletvekili Bülent Ecevit ve 7 Arkadaşının,
Amasya Milletvekili Ahmet İyimaya'nın, 2972 Sayılı
Mahallî İdareler ile Mahalle Muhtarlıkları
ve İhtiyar Heyetleri Seçimi Hakkında Kanun
ile 1580 Sayılı Belediye Kanununda Değişiklik
Yapılması Hakkında Kanun Teklifleri ve İçişleri
ve Anayasa komisyonları raporları (2/612, 2/409,
2/453, 2/522, 2/466, 2/547) (S. Sayısı : 247) (Dağıtma
tarihi : 11.3.1997) (GÜNDEME)

Sözlü Soru Önergeleri

1. - Bursa Milletvekili Yahya Şimşek'in,
Bursa-Orhaneli Kömür İşletmelerinde çalıştırılan
işçilere ilişkin Enerji ve Tabiî Kaynaklar
Bakanından sözlü soru önergesi (6/458) (Başkanlığa
geliş tarihi : 6.3.1997)

2. - Bursa Milletvekili Yahya Şimşek'in,
Bursa İlindeki din görevlisi açığına
ve Kur'an Kurslarına ilişkin Devlet Bakanından
sözlü soru önergesi (6/459) (Başkanlığa
geliş tarihi : 6.3.1997)

3. - Bursa Milletvekili Yahya Şimşek'in,
çeşitli yollarla Türkiye'ye gelen ve vatandaşlık
hakkı elde edemeyen soydaşlarımıza
ilişkin Devlet Bakanından sözlü soru önergesi
(6/460) (Başkanlığa geliş tarihi : 6.3.1997)

4. - Bursa Milletvekili Yahya Şimşek'in,
hakkında tutuklama kararı bulunan bir Emniyet görevlisinin
katıldığı T.V. programının
yapımcısına ilişkin Adalet Bakanından
sözlü soru önergesi (6/461) (Başkanlığa
geliş tarihi : 6.3.1997)

5. - Bartın Milletvekili Cafer Tufan Yazıcıoğlu'nun,Tekel
İl dağıtım bayiliklerinin Bakkal ve Bayiler
Odalarına öncelikle verilip verilmeyeceğine ilişkin
Devlet Bakanından sözlü soru önergesi (6/462)
(Başkanlığa geliş tarihi : 7.3.1997)

6. - Bartın Milletvekili Cafer Tufan Yazıcıoğlu'nun,
itfaiye teşkilatlarına ilişkin İçişleri
Bakanından sözlü soru önergesi (6/463) (Başkanlığa
geliş tarihi : 7.3.1997)

7. -  Bartın Milletvekili Cafer Tufan Yazıcıoğlu'nun,
sayısal loto bayilikleri verilmesinde, profesyonel spor
klüplerine öncelik tanınıp tanınmayacağına
ilişkin DevletBakanından sözlü soru önergesi
(6/464) (Başkanlığa geliş tarihi : 7.3.1997)

Yazılı Soru Önergeleri

1. - Erzincan Milletvekili Mustafa Kul'un, THY'nin
Erzincan tarifeli uçak seferlerine ilişkin Ulaştırma
Bakanından yazılı soru önergesi (7/2236)
(Başkanlığa  geliş tarihi : 5.3.1997)

2. - Erzincan Milletvekili Mustafa Kul'un, Erzincan
Üniversitesinin kurulması konusunda bir çalışmanın
olup olmadığına ilişkin Başbakandan
yazılı soru önergesi (7/2237) (Başkanlığa
 geliş tarihi : 5.3.1997)

3. - Bursa Milletvekili Ertuğrul Yalçınbayır'ın,
Bursa Merinos'un özelleştirme kapsamında olup
olmadığına ilişkin DevletBakanından
yazılı soru önergesi (7/2238) (Başkanlığa
 geliş tarihi : 6.3.1997)

4. - Bursa Milletvekili Hayati Korkmaz'ın,
Bursa Bayındırlık ve İskân İl
Müdürlüğüne yapılan atamaya ilişkin
Bayındırlık ve İskân Bakanından
yazılı soru önergesi (7/2239) (Başkanlığa
geliş tarihi : 6.3.1997)

5. - Bursa Milletvekili Hayati Korkmaz'ın,
din görevlilerinin hizmet içi eğitimine ilişkin
Devlet Bakanından yazılı soru önergesi
(7/2240) (Başkanlığa geliş tarihi : 6.3.1997)

6. - Bursa Milletvekili Hayati Korkmaz'ın,
Bulgaristan'da yaşayan soydaşlarımızın
bazı sorunlarına ilişkin Başbakandan
yazılı soru önergesi (7/2241) (Başkanlığa
geliş tarihi : 6.3.1997)

7. - Bursa Milletvekili Hayati Korkmaz'ın,
Bursa İlinin hastane ihtiyacına ilişkin Çalışma
ve Sosyal Güvenlik Bakanından yazılı
soru önergesi (7/2242) (Başkanlığa geliş
tarihi : 6.3.1997)

8. - Bursa Milletvekili Hayati Korkmaz'ın,
Bulgaristan'dan Türkiye'ye gelmek için yapılan
vize müracaatlarında rüşvet alındığı
iddiasına ilişkin Dışişleri Bakanı
ve Başbakan Yardımcısından yazılı
soru önergesi (7/2243) (Başkanlığa geliş
tarihi : 6.3.1997) 

9. - Hatay Milletvekili Fuat Çay'ın,
Hatay ve çevresinde meydana gelen depremin neden olduğu
zararlara ilişkin Bayındırlık ve İskân
Bakanından yazılı soru önergesi (7/2244)
 (Başkanlığa geliş tarihi : 6.3.1997)

10. - TokatMilletvekili ŞahinUlusoy'un, Diyanet
İşleri Başkanlığından kurumlararası
nakil yoluyla yapılan atamalara ilişkin Sağlık
Bakanından yazılı soru önergesi (7/2245)
(Başkanlığa geliş tarihi : 6.3.1997)

11. - Gaziantep Milletvekili Mustafa Yılmaz'ın,
bir toplantıda yaptığı iddia edilen bazı
açıklamalara ilişkin Başbakandan yazılı
soru önergesi (7/2246)  (Başkanlığa geliş
tarihi : 7.3.1997)

12. - Çanakkale Milletvekili A. Hamdi Üçpınarlar'ın,
Müslüman Kardeşler Örgütü ile bir
toplantı yapıp yapmadığına ilişkin
Başbakandan yazılı soru önergesi (7/2247)
(Başkanlığa geliş tarihi : 7.3.1997)

  13. - Kocaeli Milletvekili Bekir Yurdagül'ün,
grevde olan Polisan Fabrikasının Karayolları
Genel Müdürlüğünün boya ihalesini
aldığı iddiasına ilişkin Çalışma
ve SosyalGüvenlik Bakanından yazılı
soru önergesi (7/2248) (Başkanlığa geliş
tarihi : 7.3.1997)

14. - İstanbul Milletvekili Nami Çağan'ın,
Bağ-Kur emeklilerinin maaşlarına ne zaman zam
yapılacağına ilişkin Çalışma
ve Sosyal Güvenlik Bakanından yazılı
soru önergesi (7/2249) (Başkanlığa geliş
tarihi : 7.3.1997) 

15. - Erzincan Milletvekili Mustafa Kul'un, Erzincanspor'a
bir yardım yapılıp yapılmayacağına
ilişkin Devlet Bakanından yazılı soru
önergesi (7/2250) (Başkanlığı geliş
tarihi : 7.3.1997)

16. - Erzincan Milletvekili Mustafa Kul'un, Erzincan
Şeker Fabrikasının üretim kapasitesinin
artırılmasıyla ilgili bir projenin olup olmadığına
ilişkin Sanayi ve Ticaret Bakanından yazılı
soru önergesi (7/2251) (Başkanlığı
geliş tarihi : 7.3.1997)

Meclis Araştırması
Önergesi

1. - Bartın Milletvekili Cafer Tufan Yazıcıoğlu
ve 21 arkadaşının, erozyonun nedenlerinin
araştırılarak alınması gereken
tedbirlerin belirlenmesi amacıyla Anayasanın 98
inci, İçtüzüğün 104 ve 105 inci
maddeleri uyarınca bir Meclis araştırması
açılmasına ilişkin önergesi (10/174)
(Başkanlığa geliş tarihi : 7.3.1997)

Süresi İçinde Cevaplandırılmayan
Yazılı Soru Önergeleri

1. - Bursa Milletvekili Yüksel Aksu'nun, yeni
makam arabaları alınıp alınmayacağına
ilişkin Başbakandan yazılı soru önergesi
(7/1953)

2. - Kocaeli Milletvekili Bekir Yurdagül'ün,
Konut Edindirme Yardımına ilişkin Başbakandan
yazılı soru önergesi (7/1955)

3. - Hatay Milletvekili Fuat Çay'ın,
özelleştirilen kuruluşlara ilişkin Başbakandan
yazılı soru önergesi (7/1957) 

4. - Adıyaman Milletvekili Celal Topkan'ın,
Sağlık Eğitimi Genel Müdürünün
görevden alınmasının nedenine ilişkin
Başbakandan yazılı soru önergesi (7/1965)

5.- Ağrı Milletvekili M. Sıddık
Altay'ın, Ağrı'nın ilçelerine
vakıf yurtları açılmasının
planlanıp planlanmadığına ilişkin
Başbakandan yazılı soru önergesi (7/1966)

6. - Van Milletvekili Fethullah Erbaş'ın,
Emlakbank hesaplarının yabancı bir şirkete
inceletildiği iddialarına ilişkin Başbakandan
yazılı soru önergesi (7/1967)

7. -Şanlıurfa Milletvekili Zülfikar
İzol'un, Harran Üniversitesinin kadro ihtiyacına
ilişkin Başbakandan yazılı soru önergesi
(7/1969)

8. - Kırıkkale Milletvekili Kemal Albayrak'ın,
Kırıkkale Devlet Hastanesince yapılan bazı
harcamalara ilişkin Sağlık Bakanından
yazılı soru önergesi (7/1973)

9. - Gaziantep Milletvekili Mustafa R. Taşar'ın,
Gaziantep İlindeki kamu yatırımlarına
ilişkin Başbakandan yazılı soru önergesi
(7/1974)

10.- Gaziantep Milletvekili Mustafa R. Taşar'ın,
zorunlu tasarruf hesabında biriken paranın miktarına
ve nemalarına ilişkin Başbakandan yazılı
soru önergesi (7/1975)

11. - Gaziantep Milletvekili Mustafa R. Taşar'ın,
Gaziantep'de DSİ Bölge Müdürlüğü
kurulup kurulamayacağına ilişkin Başbakandan
yazılı soru önergesi (7/1977)

12. - Bolu Milletvekili Abbas İnceayan'ın,
Bolu Abant İzzet Baysal Üniversitesi bünyesinde
bazı yeni bölümler açılmasını
öngören kararnameye ilişkin Başbakandan
yazılı soru önergesi (7/1981)

13. - İzmirMilletvekili Sabri Ergül'ün,
Türkiye'de kara, deniz ve hava taşıtlarının
sayısına ilişkin Başbakandan yazılı
soru önergesi (7/1983)

14. - İzmir Milletvekili Sabri Ergül'ün,
Diyanet İşleri Başkanlığı
ve Diyanet Vakfı tarafından işletilen kurs
ve öğrenci yurtlarına ilişkin Başbakandan
yazılı soru önergesi (7/1984)

15. -  İzmir Milletvekili Sabri Ergül'ün,
Başbakanlar tarafından hediye edilen silahlara ilişkin
Başbakandan yazılı soru önergesi (7/1989)

16. - Gaziantep Milletvekili Mustafa R. Taşar'ın,
ordudan ilişiği kesilen subay ve astsubaylara ilişkin
Başbakandan yazılı soru önergesi (7/1997)

17. - Konya Milletvekili Nezir Büyükcengiz'in,
Datça-İnce Burun Fenerine Yunan bayrağı
dikilip dikilmediğine ilişkin Dışişleri
Bakanı ve Başbakan Yardımcısından
yazılı soru önergesi (7/1999)

18. - İstanbul Milletvekili Mehmet Cevdet
Selvi'nin, PETLAS'ın özelleştirilmesine ilişkin
Devlet Bakanından (Ufuk Söylemez) yazılı
soru önergesi (7/2001)

19. - Hatay Milletvekili Fuat Çay'ın,
Halk Bankasına devredilen Öğretmenler Bankasının
hisse senetlerine ilişkin Devlet Bakanından (Ufuk
Söylemez) yazılı soru önergesi (7/2004)

20. - Sıvas Milletvekili MahmutIşık'ın,
SSK'da usulsüz atamalar yapıldığı
iddiasına ilişkin Başbakandan yazılı
soru önergesi (7/2007)

21. - Tokat Milletvekili Ahmet Feyzi İnceöz'ün,
Mason derneklerinin faaliyetlerine ilişkin İçişleri
Bakanından yazılı soru önergesi (7/2008)

22. - Hatay Milletvekili Fuat Çay'ın,
bir beyanına ilişkin Başbakandan yazılı
soru önergesi (7/2009)

23. - İstanbul Milletvekili Erdoğan Toprak'ın,
İstanbul-Taksim'de yapılması düşünülen
cami ile ilgili beyanatına ilişkin Başbakandan
yazılı soru önergesi (7/2022)

24. - Gaziantep Milletvekili Mustafa R. Taşar'ın,
Gaziantep Havaalanına ilişkin Başbakandan yazılı
soru önergesi (7/2024)

25. - Gaziantep Milletvekili Mustafa R. Taşar'ın,
Gaziantep'e serbest bölge kurulmasıyla ilgili bir
çalışma olup olmadığına
ilişkin Başbakandan yazılı soru önergesi
(7/2025)

26. - Gaziantep Milletvekili Mustafa R. Taşar'ın,
memurlara ek zam verilip verilmeyeceğine ilişkin Başbakandan
yazılı soru önergesi (7/2028)

27. - İstanbul Milletvekili BülentAkarcalı'nın,
canlı hayvan ihracatına ilişkin Dışişleri
Bakanı ve Başbakan Yardımcısından
yazılı soru önergesi (7/2037)

28. - Aydın Milletvekili Fatih Atay'ın,
Aydın- Dilek Millî Parkının satışa
çıkarıldığı iddiasına
ilişkin Başbakandan yazılı soru önergesi
(7/2039)

29. - Ankara Milletvekili Nejat Arseven'in; Sincan
Belediye Başkanı tarafından tertiplenen gecede
İran Büyükelçisi tarafından yapılan
konuşmaya ilişkin Dışişleri Bakanı
ve Başbakan Yardımcısından yazılı
soru önergesi (7/2048)


BİRİNCİ OTURUM 

11 Mart 1997 Salı

Açılma Saati: 15.00

BAŞKAN : Başkanvekili Kamer
GENÇ

KÂTİP ÜYELER : Mustafa
BAŞ (İstanbul), Ünal YAŞAR (Gaziantep)



BAŞKAN - Türkiye Büyük Millet
Meclisinin 66 ncı Birleşimini açıyorum.


Sayın milletvekilleri, çalışmalarımıza
başlamak için yeterli sayımız vardır.
Böylece, gensorusuz ve Meclis soruşturmasız
bir haftanın çalışmalarına başlamış
bulunuyoruz. 

Gündeme geçmeden önce, gündemdışı
söz istekleri vardır; üç değerli arkadaşıma
gündemdışı söz vereceğim. 

III. - BAŞKANLIĞIN GENEL KURULA
SUNUŞLARI

A) GÜNDEMDIŞI KONUŞMALAR

1. - Rize Milletvekili H. Avni Kabaoğlu'nun,
Karadeniz'in kirliliği ve ekolojik sistemine ilişkin
gündemdışı konuşması

BAŞKAN - Birinci gündemdışı
söz, Karadeniz'in kirliliği ve ekolojik sistemiyle ilgili
olarak, Rize Milletvekili Sayın Avni Kabaoğlu'na verilmiştir.


Buyurun Sayın Kabaoğlu. (ANAP ve DSP sıralarından
alkışlar)

Konuşma süreniz 5 dakikadır efendim.


H. AVNİ KABAOĞLU (Rize) - Sayın
Başkan, değerli milletvekilleri; Karadenizin kirliliği
neticesinde bozulan ekolojik denge hakkında bilgi sunmak
için söz almış bulunuyorum; sözlerime
başlamadan önce, hepinizi saygıyla selamlıyorum.


Değerli milletvekilleri, Karadeniz, otuz otuzbeş
sene öncesine kadar tuzluluk oranı çok az,
çok temiz bir denizdi; temizliği ve tuzluluğu tatlı
suya yakın bir durumdaydı. Eskiden, Karadenizde,
her yerde denize girebilme imkânı vardı; bugün,
ancak, belirli yerlerde denize girme imkânı vardır.
Bu durum nereden kaynaklanıyor? Karadenizin kirliliği,
Avrupa'nın sanayileşme ve gelişme sürecinde
çevre korumasına dikkat edilmemesi, kalkınma
için çevrenin ihmal edilmesi sonucu, sanayi atıklarının
Tuna Nehri ve diğer vasıtalarla Karadenize dökülmesinden
ileri gelmektedir. Orta ve Doğu Avrupa ülkelerinin tüm
kirli sanayi atıklarının Karadenize ulaşması,
Karadenizin, bugünkü kötü, bozulmuş
durumuna sebep olmuştur. 

O, insan haklarından bahseden Avrupa ülkeleri;
çevre korumalarından bahseden bu ülkeler, Tuna
Nehri yoluyla kendi pislikleriyle Karadenizimizi kirletirken,
ne insan haklarındah bahsediyorlar ne de çevre korumasından
bahsediyorlar. 

Değerli milletvekilleri, otuzbeş sene öncesine
kadar Karadenizde, 200 metre derinliğe kadar canlı
yaşam bütün özelliklerini taşıyordu,
denizde doğal denge bütün özelliğiyle hükmünü
sürdürüyordu. Bugün ise, ancak 70 metre derinliğe
kadar canlı yaşayabiliyor. 

Eskiden Karadeniz, diğer denizlerimize nazaran
balığı en fazla, çeşidi en fazla
olan denizdi. Son senelerde çevre korumaya dikkat edilmemesi
sonucu balık nesli azalmış, yok olma durumuyla
karşı karşıya gelinmiştir. Balıkların
azalması sonucunda, geçim kaynağını
denizden arayan balıkçılarımız,
her sene 250 milyon dolara yakın kayıplara uğramakta
ve dolayısıyla, bugün, geçim sıkıntısına
düşmektedirler. Bu durumla yetinemeyen Karadenizli
balıkçılar, başka denizlere açılmak,
rızklarını bu denizlerde aramak mecburiyetinde
kalmışlardır; Ege Denizine açılıyorlar,
Akdenize açılıyorlar. Kaderi göç
olan Karadeniz halkının bu ıstıraplı
yaşam savaşına çare getirecek ve çevre
korumayı esas alabilecek politikaların kısa
sürede üretilmesi ve uygulanması gerekmektedir.
Çözüm şekli ne olmalıdır?


Karadeniz çevresinde kıyısı
bulunan tüm ülkeler, zaman kaybetmeden, Karadenizin
kirliliğinin önlenmesi için, geliştirdikleri
organizasyonları, kendi aralarında birtakım
anlaşmazlıkları dikkate almadan işletmeleri
kaçınılmazdır. Böylece kirliliğin
çarelerini arayacaklar ve çözümleri bağlayıcı
olarak süratle yerine getireceklerdir. 

Ayrıca, Karadenizin ekonomik gelişmesini
sağlayacak tedbirler arayarak, gelişmişliği
hızlandırarak, çevre korumanın gerçekleşmesini
temin edeceklerdir; bunun başka çaresi yoktur. 

Değerli milletvekilleri, diğer taraftan,
bazı bilim adamları, Doğu Karadeniz Bölgesinde
petrolün varlığından ve Karadenizin derinliğinde
bulunan hidrojen sülfür tabakasının elektrolize
edilmesiyle, hem enerji üretilebileceğinden hem de hidrojen
sağlanabileceğinden söz etmektedirler. Enerji ve
Tabiî Kaynaklar Bakanlığının resmî
bir araştırma yapması, hem Karadenizlilerin
ve hem de ülkenin kalkınmışlığına
hizmet olacaktır. 

Ayrıca, Karadenizde, kültür balıkçılığı
yavaş yavaş hızlanmaktadır. Tarım
ve Köyişleri Bakanlığımızın,
kültür balıkçılığına
daha fazla sahip çıkması dileğimizdir.


Değerli milletvekilleri, kısaca şu
hususları arz etmek istiyorum: Sahillere yapılan
fabrikaların arıtma tesisleri yoktur, şehir
kanalizasyonları denize direkt akmaktadır. Bazı
belediyelerimiz, çöplerini denize dökmektedir.
Karadeniz Bölgesinde, çöp toplama ve imha merkezleri
yoktur...

(Mikrofon otomatik cihaz tarafından kapatıldı)

BAŞKAN - Sayın Kabaoğlu, size eksüre
veriyorum; lütfen, konuşmanızı bitirin.

H. AVNİ KABAOĞLU (Devamla) - Sağolun
Sayın Başkanım.

Karadenize bağlı tüm ülkelerin
sanayi atıkları, bu denize dökülmeye devam
edilmektedir. Ayrıca, kum ve çakıl motorları,
ruhsatsız bölgelerde kum ve çakıl çıkarmakta,
bu durum, sahilin dengesini bozmakta, kıyı balıkçılığını
tahrip etmektedir. 

Bu vahim durum karşısında, özellikle,
Çevre Bakanlığı, Orman Bakanlığı,
Tarım ve Köyişleri Bakanlığı,
Kültür Bakanlığı gibi kuruluşlarımız
ile bölgede devleti temsil eden valilere, kaymakamlara, belediyelere,
özel idarelere ve hatta Sahil Güvenlik Komutanlığına
önemli görevler düşmektedir. 

Çevre sorununun ortadan kaldırılması,
doğal dengenin sağlanması ve kalkınmayı
engelleyecek unsurların giderilmesi için gerekli
tedbirleri alınmasının sağlanmasını
Hükümetten talep ediyor, Yüce Heyetinizi saygılarla
selamlıyorum. (ANAP ve DSP sıralarından alkışlar)

BAŞKAN - Teşekkür ediyorum Sayın
Kabaoğlu.

Gündemdışı konuşmaya
cevap vermek üzere, Hükümetten bir talep gelmemiştir.


2. - Kırklareli Milletvekili Necdet Tekin'in,
Tevhid-i Tedrisat Kanununun kabul edilişinin 73 üncü
yıldönümüne ilişkin gündemdışı
konuşması ve Millî Eğitim Bakanı
Mehmet Sağlam'ın cevabı

BAŞKAN - Gündemdışı
ikinci söz, 3 Mart 1924 tarihinde Türkiye Büyük
Millet Meclisinde kabul edilen ve 73 üncü yıldönümünü
kutladığımız Tevhidi Tedrisat Kanununun
kabulü hakkında konuşmak isteyen Kırklareli
Milletvekili Prof. Dr. Sayın Necdet Tekin'e verilmiştir.


Buyurun Sayın Tekin. (DSP sıralarından
alkışlar)

Sayın Tekin, süreniz 5 dakikadır.

NECDET TEKİN (Kırklareli) - Sayın
Başkan, sayın milletvekilleri; Yüce Heyetinizi,
en derin saygılarımla selamlarım.

73 yıl önce, Türkiye Büyük
Millet Meclisinin İkinci Dönem toplantı yılının
3 Mart 1924 gününde, 429, 430 ve 431 sayılı
üç devrim yasası çıkarılmıştır.
Bu yasaları çıkaran milletvekillerini, rahmet,
saygı ve sevgiyle anıyorum. Bu büyük insanlar,
Mustafa Kemal Atatürk'ün önderliğinde, hukukta,
eğitimde, siyasal yapıda ve sosyal hayattaki laiklik
anlayışının en belirgin sürecini
başlattılar. Türk yurdunda laikliğe giriş,
bu üç devrim yasasının yarattığı
iklimden güç alarak yaşama geçirilmiştir.

Nedense, hepimiz, şapka ve harf devrimlerini
ad olarak anımsamamıza karşın, öğrenim
birliğini sağlayan Tevhidi Tedrisat Kanununu fazla hatırlamayız.
Tevhidi Tedrisat Kanunu, aslında, ülkenin gelişim,
değişim ve ulus olma bilincinin baharının
müjdecisidir. Tevhidi Tedrisat Kanunu, halifeliğin kaldırılması,
Medenî Kanun, harf devrimi, Soyadı Kanunuyla devam
eden devrimler zinciri, ümmetten ulusa, kuldan birey yaratma
çabasının en önemli ve belirgin evreleridir.
Bu yasalarla, Mustafa Kemal Atatürk ve genç Türk
Cumhuriyeti, çağdaş bir toplum yapısını
oluşturmayı amaçlamıştır.
Bu kanunların hiçbiri rasgele yapılmamış,
biri diğerini tamamlayarak, ulus bilincini gerçekleştirmeyi
esas almıştır. Bunlar, yeni Türk Devletinin
bilinçli tercihleridir.

Tevhidi Tedrisat Kanunuyla, ülke bütününe
yayılmış olan, Şeriye ve Evkaf Vekâletine
bağlı bütün medreseler, mahalle mektepleri,
tekke ve şeyhlere bağlı mektepler, yabancıların
kiliselerinde ve onlara bağlı yerlerde açılmış
olan tüm yabancı okullar -yani, misyoner okulları-
Maarif Vekâletine bağlanmış, eğitimde
birlik sağlanmıştır.

Saruhan Mebusu Vâsıf Bey ve arkadaşları,
bu kanunu Meclise sunarken -bugünkü Türkçeye
çevirerek söylüyorum- "Bir devletin irfan
ve maarif siyasetinde, ulusun düşünce ve duygusunda
birlik sağlamak için, öğretim birliği
ilkesi, ilmî ve her yerde yararları görülmüş
temel bir ilkedir" şeklinde bu Kanunun gerekçesini
açıklamışlardır. Bu Kanunu,
1924 yılında -hiçbir üyenin aleyhte
olmadığı bir kanundur- Türkiye Büyük
Millet Meclisi üyelerinin tümü, büyük
bir şevkle ve coşkuyla onaylamışlardır.
Cumhuriyet rejimi, bu devrim kanunuyla, kendi ideolojisini savunacak
yurttaşlar yetiştirmeyi hedeflemiştir. 

Sayın milletvekilleri, ne yazık ki,
eğitim birliği ilkesi, Atatürk'ün ölümünden
sonra, siyasal kudret sahiplerinin iktidar hırsıyla
zedelenmiştir. Böylece, günümüzde, medrese
zihniyetinin geri gelmesi tehlikesiyle yüzyüze kalınmıştır.
Hiçbir ulus, kendi rejimini yıkacak nesiller yetiştiremez.
Bunun için, çağdaşlaşma tarihinde,
3 Mart 1924'ün çok özel bir yeri vardır.


Sayın milletvekilleri, Millî Eğitim
Bakanlığı, cumhuriyetin bağımsızlık
ve laiklik ilkeleri doğrultusunda, ulusun duygu ve düşünce
birliğini sağlayacak, bilimsel ve pozitif bir eğitim
vermek zorundadır. Bu, adını saydığım
devrim yasalarının da temel bir emridir. 

Sayın milletvekilleri, yukarıda saydığım
üç devrim yasasının kıymetini,
bu Meclis bilmek zorundadır.

(Mikrofon otomatik cihaz tarafından kapatıldı)

BAŞKAN - Sayın Tekin, size de eksüre
veriyorum; lütfen, konuşmanızı toparlayın
efendim.

NECDET TEKİN (Devamla) - Yetişecek çocuklarımıza
ve gençlerimize, görecekleri eğitimin cinsi ne
olursa olsun, Türkiye Cumhuriyetinin bağımsızlığına,
çağdaşlığına, kendi benliğine,
ulusal geleneklerine ve Türk devrimlerine yönelecek
her tehdide karşı durmayı öğretecek
bilimsel ve çağdaş yöntemleri vermek zorundayız.


Sözlerimi, Büyük Atatürk'ün
öğretimin birleştirilmesi için, bu Mecliste
söyledikleriyle bitirmek istiyorum: "Efendiler, öğretimin
birleştirilmesi şarttır. Ülkemizi bir
çember içine alıp dünya ile ilgisiz
yaşayamayız. İleri ve uygar bir ulus olarak,
çağdaş uygarlık alanının
ortasında yaşayacağız. Bu yaşama
da bilgi ile teknik ile olur; hurafelerle, çağdışı
bilgilerle olmaz. Bilgi ve teknik neredeyse, onu oradan alacağız.
Bunu, ulusun her bireyinin ayrı ayrı kafasına
koyacağız. Eğitim ve öğretim, behemehal
çağdaş olacaktır." 

Yüce Meclisi saygılarımla selamlarım.
(DSP sıralarından alkışlar)

BAŞKAN - Teşekkür ederim Sayın
Tekin.

Millî Eğitim Bakanımız Sayın
Mehmet Sağlam gündemdışı konuşmaya
cevap verecektir.

Buyurun efendim.

MİLLÎ EĞİTİM BAKANI
MEHMET SAĞLAM (Kahramanmaraş) - Sayın Başkan,
değerli arkadaşlarım; değerli arkadaşımız,
bugün Öğrenim Birliği (Tevhidi Tedrisat) Kanununun
kabulünün yıldönümünden de yararlanmak
suretiyle konuyla ilgili görüşlerini açıkladılar.
Görüşlerine tümüyla katılıyorum;
yalnız, huzurunuza şunun için geldim: Değerli
arkadaşımızın da belirlediği gibi,
Büyük Atatürk'ün, daha İzmir Birinci
İktisat Kongresinde "Misakı İktisadî"
diye yazdırdığı bir metin var; bu metindeki
"Türk gençleri dünyanın her yerinde
mesleklerini icra edecek şekilde yetiştirilecektir"
talimatı doğrultusunda ve cumhuriyetin bütün
hükümetlerince daha başından beri Batı
uygarlığına dönük bir millî
eğitimin, hiç sapmadan bugüne kadar uygulanageldiğini
Yüce Meclisin huzurunda ben de belirtmek istiyorum. 

Esasen, Öğretim Birliği Yasası,
bir taraftan, bütün eğitim kurumlarını
Millî Eğitim Bakanlığı bünyesinde
toplarken, diğer taraftan, aynı Millî Eğitim
Bakanlığına, din adamı yetiştirme
konusunda ilahiyat fakültelerinin açılmasını
ve bir ölçüde, imam ve hatip yetiştirilmek
üzere de okullar açılmasını emrediyor.
Bu, cumhuriyetin başından itibaren yapılmış,
bir taraftan üniversitelerimizdeki ilahiyat fakülteleri,
diğer taraftan da, Millî Eğitim Bakanlığı
tarafından müfredatı belirlenen imam hatip
okulları kanalıyla din adamı yetiştirilmesi
sürdürülegelmiştir. 

Cumhuriyetin millî eğitim konusundaki başarısı,
gerçekten, Kurtuluş Savaşı mucizesindekine
paraleldir. Paraleldir; çünkü, yeni harflere
geçilmesiyle sıfır durumuna düşen
okuryazarlık oranı, bugün, en azından,
ilkokullarda yüzde 100'e, ortaokullarlarda -son rakam- yüzde
74,3'e, liselerde yüzde 54'lere ve üniversitede, açıköğretim
hariç yüzde 16'ya, açıköğretimle
beraber yüzde 24'e ulaşan çağ nüfusunu
eğitir hale gelmiştir. 

Yüce Meclisin huzurunda şunu belirtmek
istiyorum ki, Türkiye millî eğitimi, Millî
Eğitim Temel Kanununun, Anayasanın, Yüce Atatürk'ün
belirlediği prensiplerin doğrultusunda hep millî
olarak kalacaktır. Türk çocukları -değerli
arkadaşımızın da belirlediği gibi-
çağın eğitimini alırken, çağın
bilgi ve beceresini bir taraftan alırken, diğer taraftan
da, Türk Milletine düşman bütün unsurlar
hakkında da, elbette ki, bilgi sahibi kılınacaktır.


Bu anlamda, okulöncesi eğitimden -anaokulundan-
başlamak suretiyle,  kırsal alanda yatılı
ilköğretim bölge okulları, kentsel alanda
da ilköğretim okullarıyla ilköğretimi
-bugünkü yüzde 98,8 olan oranını
muhafaza ederek- daha kaliteli hale getireceğiz.

Özellikle şunu Yüce Meclisin huzurunda
tekrarlamak istiyorum: Hedefimiz, önümüzdeki ders
yılında, Türkiye'de, öğretmensiz okul
bırakmamaktır; aynı şekilde, okul dışı
kalmış öğrenci de bırakmamaktır.
54 üncü Hükümet olarak, önümüzdeki
ders yılında, Doğu ve Güney Doğu Anadolu
için de ayrı bir projemiz var. Buradaki yatılı
ilköğretim bölge okullarının tümünü
tamamlayacağız -32'ye yakın inşa halindekiler
tamamlanacak- ve eksik öğretmenler de tamamlanmak suretiyle,
Güney Doğu ve Doğu Anadolu dahil, kapalı okul
ya da en azından okulsuz öğrenci bırakmamaya
kararlıyız. Bugüne kadar 45 bin öğretmen
atadık. 32 500 öğretmen de 1996 yılında
emekli oldu. 1997 yılının ilk üç
ayında 7 bin öğretmenimiz daha emeklilik istedi.

Şimdi, Maliye Bakanlığından
talep ettiğimiz 19 bin kadronun verilmesiyle, daha önce
başvurularını alıp kura numaralarını
verdiğimiz gençlerimiz, bu kura numarasına göre
atanacaklardır. Burada, özellikle, daha önceki
atamalarda olduğu gibi, onbeş gün içinde
okuluna gidip göreve başlamayanların yerine
yenilerini atayacağız. Bu anlamda, öyle zannediyorum
ki, önümüzdeki yıl için öğretmen
açığı olayını çözmüş
olacağız ve ondan sonra, öğretmenlerimiz,
artık, eğitim fakültelerinden, öğretmen
yetiştiren kurumlardan mezun olan arkadaşlarımızdan
oluşacaktır. Şu ana kadar atadıklarımızın
yüzde 85'i gidip görevlerine başlamışlardır.
Evvelki gün Ardahan'dan geldim. Ardahan'da hiçbir
okul öğretmensiz değildir, hiçbir öğrenci
de okulsuz değildir. Geçen yıla göre mukayese
ettiğiniz zaman, gerçekten, yurdun o köşesinde
bile 20 öğrenciye 1 öğretmen düşmektedir;
bu vesileyle, bir kere daha, Yüce Meclisi saygıyla
selamlıyorum. 

Özellikle, millî eğitim politikası
açısından -değerli arkadaşım
rahat edebilirler- ne Atatürk'ün çizdiği
çizgiden bir sapış vardır ne de -bazı
kesimlerin iddia ettiği gibi- Türk millî eğitiminde,
Millî Eğitimin Temel Kanunu, Anayasa ve demokratik,
laik cumhuriyet ilkelerinden şu veya bu şekilde ayrılacak
bir uygulamaya şahit olunmamıştır; olunmayacaktır.

Hepinizi saygıyla selamlıyorum. (DYP,
RP ve DSP sıralarından alkışlar)

BAŞKAN - Teşekkür ederim Sayın
Bakan. 

Gündemdışı konuşma
cevaplandırılmıştır.

Biz de, yetmişüç yıl önce,
Türkiyemiz önüne bu kadar çok önemli
ve büyük bir hedef koyan o Yüce Meclisin bütün
değerli üyelerine Meclisimizin saygılarını
sunuyoruz ve ondan sonra gelen her kitle, her Meclisimiz, Tevhidi
Tedrisat Kanununun eksiksiz olarak uygulanması konusunda
bu Kanunun uygulayıcılarına çok büyük
talimatlar vermiştir ve aynı zamanda takipçisi
olacaktır. 

3. - Adana Milletvekili İmren Aykut'un,
Sosyal Hizmetler ve Çocuk Esirgeme Kurumundaki uygulamalara
ilişkin gündemdışı konuşması
ve Devlet Bakanı Sacit Günbey'in cevabı

BAŞKAN - Sayın milletvekilleri, üçüncü
gündemdışı konuşma Sosyal Hizmetler
Çocuk Esirgeme Kurumundaki uygulamalarla ilgili olarak
gündemdışı söz isteyen Adana Milletvekili
Sayın İmren Aykut'a verilmiştir. 

Buyurun efendim. (ANAP ve DSP sıralarından
alkışlar)

Konuşma süreniz 5 dakikadır.

İMREN AYKUT (Adana) - Sayın Başkan,
değerli milletvekilleri; devletimizin en temel, köklü
ve hizmet kapsamı itibariyle en önemli, ulvî
kurumlarından birisi olan Sosyal Hizmetler ve Çocuk
Esirgeme Kurumunda, son günlerde inanılmaz boyutlara
ulaşan siyasal kadrolaşmayla ilgili düşüncelerimi
aktarmak üzere huzurunuzda bulunuyorum. 

Sıcak bir yuva bekleyen kimsesiz yavrularımıza,
şefkat, saygı bekleyen kimsesiz yaşlılarımıza
hizmet etmek üzere kurulmuş bulunan Sosyal Hizmetler
ve Çocuk Esirgeme Kurumu, maalesef, gözü kara
bir iktidar ve kadrolaşma hırsıyla, amacından
uzaklaştırılmaktadır. Sekiz aylık
Refahyol Hükümeti döneminde, bırakın
bir yeni gelişmeyi, ilerlemeyi, mevcut, hemen her hizmette
ciddî bir gerileme dönemi yaşanmaktadır.
Başarılmış olan tek şey, siyasal
kadrolaşmadır.

Kurumun, merkezde ve illerde, hemen tüm yönetim
kadroları değiştirilmiş, yerlerine, böylesine
hassas bir kurumu yönetecek uzmanlıktan, meslekî
ve bürokratik yeterliliklerden yoksun, tek özelliği
parti referansı ve yandaş olan kişiler getirilmiştir.
Oysa, bu kurum, ihtisas hizmetlerini gerektirir bir kurumdur;
çocuk gelişiminden psikologlara, sosyal hizmet uzmanlarından
eğitimcilere kadar bu alanda yetişmiş insanlara
ihtiyaç vardır. 

Hayatında bir çocuk yuvasını
ya da huzurevini hiç görmemiş, buralarda tek
bir gün dahi çalışmamış
insanlar, yönetici olarak atanmaktadırlar. Üstelik,
görevden alınanların büyük bir çoğunluğu,
hemen hemen tamamı, bayan yöneticilerdir ve yerlerine,
ne hikmetse, hep, yukarıda belirttiğim niteliklerden
tamamen yoksun olan erkekler atanmaktadır. Bir annenin
şefkati, sıcaklığı çocuklardan,
yaşlılardan ve özürlülerden bilinçli
olarak esirgenmektedir. 

Bu kuruluşlarda, personelle bu ölçüde
oynanmasının bedelini, hiç kuşkusuz,
önce, buralarda bakılmakta olan çocuklarımız
ödemektedir. Zaten, anne ya da babadan ayrı kalmanın
acısını yaşayan, örselenmiş
çocuklarımız, bu kez de müdür annelerini,
uzman annelerini, bakıcı annelerini kaybetmek zorunda
bırakılmaktadır. Bir yetiştirme yurdundaki
evlatlar, huzurevinin yaşlıları "bize
bakan, şefkat gösteren, anne, baba, evlat olan personelimizi
almayınız" diye haykırmakta ve bu haykırışları
da, televizyonlarda gösterilmektedir. 

Bornova Yetiştirme Yurdu çocuklarının
feryadı, Seyranbağları Huzurevi yaşlılarının
ağlamaları, doktorlarını istemeleri,
daha da ötesi, üzüntüden kalp krizi bile geçirenlerin
olması, vicdanlarınızı sızlatmıyor
mu?! Bu kadar mı acımasız, bu kadar mı
gözükara oldunuz?! Peşlerinize televizyon kameralarını
ve gazetecileri alıp, devletin kesesinden iftar yemeği
vermeyi nasıl izah edeceksiniz?! Sayın Başbakanın,
Seyranbağları Huzurevinde verdiği iftar yemeğinin
faturasını, kurumun, 1418 sayılı Kanuna
dayalı kaynaklarından mı karşıladınız?!
Başbakanın, fitresini zarflara koyup, göstere
göstere, insanların onurunu ayaklar altına
alıp, çocuklara, yaşlılara dağıtmasını
içinize nasıl sindirdiniz?! O yaşlıların
içerisinde kimler olduğunu biliyor musunuz; onların
onurlarıyla oynayıp hayata küstürdüğünüzün
farkında mısınız?! 

Sayın Bakanın seçim bölgesinde
bile, yardım almak için birbirini çiğneyen
kadınlarımızın görüntüsü,
tüm Türkiye'yi üzüp şaşkına
çevirirken, üç gün sonra, aynı
ilde, Sosyal Yardımlaşma ve Dayanışma
Vakfından yapılan yardımlar, yine, Sayın
Bakanın ve basının önünde teşhir
edilirken, o yardımı alanların ve kadınlarımızın
boyunlarını büküp saklanmaya çalışmasının
utancı kimlere aittir?! 

Rahmetli Özal, bu son derece önemli yardım
kurumunu ve vakıfları, siz, bunların kaynaklarını,
ulufe gibi siyasî çıkarlarınız
için dağıtasınız diye kurmadı.
Sosyal hizmetler de sosyal yardımlar da, en doğal yurttaşlık
hakkıdır. Devlet, en başta bu görevi
yapmakla görevlidir. Bu amaçla kurulmuş sosyal
yardımlaşma, dayanışma vakıflarının
kaynaklarını, ihsan eder gibi kullanamazsınız.
Çoluğun çocuğun, yaşlının,
özürlünün korunduğu bu kurumlardan, lütfen,
ellerinizi çekiniz. 

(Mikrofon otomatik cihaz tarafından kapatıldı)

BAŞKAN - Sayın Aykut, size eksüre
veriyorum; lütfen, konuşmanızı bitirin
efendim; buyurun.

İMREN AYKUT (Devamla) - Bu kurum, Büyük
Önder Atatürk'ün kurduğu bir kurumdur; kökleri,
yüzlerce yıllık geleneklerimize, millî
ve dinî değerlerimize, hasletlerimize dayanır.
Daha İstiklal Savaşımız sürerken,
Büyük Önder, şehitlerimizin çocukları
için, Çocuk Esirgeme Kurumunun temellerini atmıştır.
Bu Kurumda yetişecek çocuklar, aydınlık
geleceğimizin, cumhuriyetimizin teminatı olarak yetiştirilmelidir.
Bu çocukların eğitimini, vakıf üyesi
kimliği altındaki partililere emanet edemezsiniz. 

Bugün, siz, bu Kurumda kadın yönetici
bırakmamaya yemin etmiş gibisiniz; mahkeme kararlarını,
Kurumun hassas yapısını hiçe saymaktasınız.
Bu yetmiyor, kreşleri kapatıyorsunuz; yetmiyor, çocuklarımızın
iş ve meslek öğrendiği atölyeleri, en
son olarak da Burdur Ayakkabı Fabrikasını
kapatıyorsunuz. Yatırımlar, olduğu yerde
duruyor, herşeyiyle hazır kuruluşlar da bekliyor.
Kreşleri kapatarak, çalışan anneleri,
işlerini bırakmaya ve eve hapsetmeye zorluyorsunuz.
Korunmaya muhtaç çocukları siyasî malzeme
yapmaya da, çocuklarımızı, yaşlılarımızı
sevgisiz bırakmaya da, gücünüzün ve
siyasal ömrünüzün yetmeyeceğini bildirmek
istiyorum. 

Sosyal hizmetler ve sosyal yardımları,
çağdaş bir topluma, çağdaş bir
sosyal devlete yakışır bir biçimde
ele almaya ve yönetmeye, sizleri davet ediyorum. 

Saygılarımla. (ANAP, DSP ve CHP sıralarından
alkışlar)

BAŞKAN - Teşekkür ederim Sayın
Aykut.

Sayın Aykut'un gündemdışı
konuşmasına cevap vermek üzere, Devlet Bakanı
Sayın Sacit Günbey; buyurun efendim. (RP sıralarından
alkışlar)

DEVLET BAKANI SACİT GÜNBEY (Diyarbakır)
- Sayın Başkan, sayın milletvekilleri; Anavatan
Partisi Milletvekili Sayın İmren Aykut'un gündemdışı
konuşmasına cevap vermek üzere huzurlarınızdayım;
hepinizi saygıyla selamlıyorum.

Sayın Aykut, defalarca bakanlık yapmış
bir kişi olarak, bu gazete haberleriyle muhalefet yapmak
anlayışı içerisinde, gazetelerden okuduklarını
buraya getirmiş ve muhalefet yaptığını
düşünmektedir. Ben, sorumlu, bakanlık yapmış
bir hanımefendinin, bu haberleri okuduktan sonra beni aramak
suretiyle, haberler hakkında bir malumat edinmesini beklerdim;
fakat, bunu yapmamışlardır. (RP sıralarından
"Bravo" sesleri, alkışlar) 

Bakanlığa başladığımızda
önümüzde bulduğumuz ilk evraklardan biri, Sayın
İmren Aykut'un, Başbakanlık Teftiş Kurulu
ve Çocuk Esirgeme Kurumu Genel Müdürlüğü
müfettişlerine, Kurumla ilgili başlatmış
olduğu teftiş raporlarıdır. Sormak istiyorum:
Sayın Aykut, bu geniş teftişi acaba niçin
başlattılar? Bizim yaptığımız
işlemler de bu teftiş raporlarının gereğinden
başka hiçbir şey değildir. 

Bu teftiş raporlarına göre, Kurumun
içerisinde, maalesef, birtakım gizli örgütlere
mensup insanların faaliyetleri var... 

TUNCAY KARAYTUĞ (Adana) - Bir başka örgütün
de...

DEVLET BAKANI SACİT GÜNBEY (Devamla)
- Varsa, onları da araştırırız
efendim...

ALTAN ÖYMEN (İstanbul) - Muhakemeleri
yok mu?!. 

DEVLET BAKANI SACİT GÜNBEY (Devamla)
- Muhakemeleri de var...  Onları, isterseniz, size takdim
edebilirim. 

...ve bu teftiş raporlarına göre
68 insanın suçlu bulunduğu, 11 kişi için
de lüzumu muhakeme gerektiği sabittir. Sayın Aykut
Hanımefendiye bunları takdim edebilirim. Biz, bunların
gereklerini yapmışız. 

Size söyleyeyim: Kurumumuzda çalışan
personelin yüzde 40'ı bayandır ve bu bayan
personele karşı, bir hareket olmamıştır;
Teftiş Kurulu raporlarına göre hareket edilmiş,
33 bayan personelin görev yerleri değiştirilmiştir,
görevden atılmamışlardır. Bu 33
bayan personelden 6'sı -kendileri dilekçe vermek
suretiyle- görevlerinden ayrılmış, 14
bayan personelin de -idarî görevleri devam etmek suretiyle-
görev yerleri değiştirilmiştir. 

Kadrolaşmadan bahsettiler. Bakan olduğumdan
beri, açıktan, dışarıdan bir
tek eleman almadım; yani, devletin kadroları içerisinde,
daha önce atanmış olan insanların- yaptıysam-
birkısmının görev yerlerini değiştirdim.
Sayın İmren Aykut, maalesef, üç aylık
bakanlığı dönemi içerisinde 252
kadro kullanmış ve biz geldiğimizde, imtihanını
yaptığı, sonuçlarını ilan
ettiği 200 civarındaki kadroya, devletin bütünlüğü,
sürekliliği anlayışı içerisinde,
Sayın İmren Aykut'a itimat etmek suretiyle, bunların
da atamasını yaptık; Sayın İmren
Aykut'un siyasî bir tavrının olacağını
düşünmedik. (RP sıralarından alkışlar)
Dolayısıyla, Sayın İmren Aykut döneminde
450'den fazla personel, Kuruma alınmış. 

Daire başkanı olarak, 3 bayan daire
başkanımız halen görevlerini sürdürmektedir,
3 bayan daire başkanı görevden alınmıştır;
fakat 1 bayan daire başkanı ve 1 bayan şube
müdürü de tarafımızdan göreve
atanmıştır. Yani, şunu söylemek
istiyorum: Bizim, bayanlara yönelik herhangi bir kastımız
olmamıştır. Eğer, bu rakam bayanlara yönelik
olarak gösterilmek isteniyorsa, bu, Kurumun özelliğinden
dolayı,Kurumda çalışan bayan personel
sayısının fazla olmasından kaynaklanmaktadır.


HALİL İBRAHİM ÖZSOY (Afyon)
- Üç gündür gazeteler yazıyor; niye
tekzip etmiyorsunuz?!

DEVLET BAKANI SACİT GÜNBEY (Devamla)
- Gazete haberleriyle muhalefet yapıyorsunuz efendim. (RP
sıralarından alkışlar) Ben rakam veriyorum;
sizlere yazılı olarak da verebilirim. 

Daha önceki dönemlerde...

MUSTAFA CUMHUR ERSÜMER (Çanakkale) -
Daha öncekileri bırak...

DEVLET BAKANI SACİT GÜNBEY (Devamla)
- Müsaade eder misiniz... Buradan konuşursunuz. Ben
sakin bir şekilde sizin konuşmacınızı
dinledim, siz de dinlemesini öğrenin...

BAŞKAN - Siz, Genel Kurula hitap edin Sayın
Bakan.

DEVLET BAKANI SACİT GÜNBEY (Devamla)
- Şimdi, efendim, Türkiye'de, 689 sosyal çalışmacı,
kurumda çalışıyor. Bunların
210'u Ankara'da görevlendirilmiş; yani, Karadeniz Bölgesi,
Doğu Anadolu Bölgesi ve Güneydoğu Anadolu Bölgesinin
32 şehrinde sadece 101 sosyal çalışmacı
kalmış. Bu sosyal adalet mi?

HALİL İBRAHİM ÖZSOY (Afyon)
- Sosyal hizmet uzmanıdır onlar.

DEVLET BAKANI SACİT GÜNBEY (Devamla)
- Sosyal çalışmacı efendim, sosyal
çalışmacı...

HALİL İBRAHİM ÖZSOY (Afyon)
- "Sosyal çalışmacı" diye
bir şey yok; sosyal hizmet uzmanıdır onlar.

BAŞKAN - Efendim, müdahale etmeyin. Eğer,
tereddütünüz varsa... Sayın Bakanın
konuşmasına itimat edeceğiz.

DEVLET BAKANI SACİT GÜNBEY (Devamla)
- Daha önceki dönemde, Ankara'daki 17 kuruluşta
1 100 civarında bakıma muhtaç çocuk
olmasına rağmen, bu 1 100 çocuk için,
taşra illerindeki kuruluş müdür yardımcılarından
42'sinin kadrosu Ankara'ya alınmış; yani,
taşradaki çocuklara, müdür yardımcısı
görevinde çalışacak personel hizmeti
layık görülmemiş. Biz, bunların
bir kısmını taşraya tekrar iade etmek
zorunda kaldık; çünkü, oradaki hizmetler
yürümüyordu. Bizim yaptığımız,
kanunî ve hizmete yönelik birtakım icraatlardır,
siyasî ve maksatlı hiçbir icraatımız
olmamıştır. 

Kadrolaşma konusuna gelince... Daha önce
Kurumda yapılan tahribatı biraz olsun düzeltmek
amacıyla, biz, şu anda -biraz önce de ifade
ettiğim gibi- hiçbir siyasî görüş
ayrılığı gözetmeden, dışarıdan
hiçbir eleman almadan, kurum içerisindeki personelle
kurumu yürütmekteyiz. 

Hizmetin kalitesine gelince... Ben, göreve geldiğim
gün, çok sayıda kuruluşun görüntüsünü
video kasetine aldım. Sayın Bakan eğer merak
ediyorlarsa, bu video kasetlerini kendilerine tarihleriyle birlikte
izletebilirim ve şu anda kendilerini davet ediyorum; istediği
kuruluşa, basın mensuplarıyla birlikte gidelim
ve o günkü hizmetin durumu ile bugünkü hizmetin
durumunu lütfen mukayese edelim. (RP sıralarından
alkışlar)

Bizim icraatımızdan dolayı kalp
krizi geçiren bu kişinin adresini verirlerse, ben,
en azından, ona bir başsağlığı
telgrafı çeker ve ziyaret edebilirim.

İftar yemeğine gelince... Tabiî,
bizim hizmet anlayışımız, tepeden bakan,
hor gören, dayatmacı hizmet anlayışı
değildir. (RP sıralarından alkışlar)
Sayın Başbakanımız, tabiî ki,
devlet-millet kaynaşmasının bir örneği
olmak suretiyle, gidip, iftarda yaşlılarla birlikte
yemek yemiştir. Bunda gocunacak hiçbir  taraf yoktur;
bununla iftar ediyoruz efendim. (RP sıralarından
"Bravo" sesleri, alkışlar)

AGÂH OKTAY GÜNER (Ankara) - Bunlar devletin
parasıyla mı oluyor?..

DEVLET BAKANI SACİT GÜNBEY (Devamla)
- Efendim, devletin parasıyla oluyor; ama, devletin parasını
götürüp rantiyecilere vermiyor, oradaki garibanlarla
birlikte iftar yemeği yiyor. Başbakanın orada
yediği bir kap yemektir, evine götürmemiştir
efendim!.. (ANAP sıralarından gürültüler)

HALİL İBRAHİM ÖZSOY (Afyon)
- Bu nasıl mantuk?..

BAŞKAN - Müdahale etmeyelim efendim...

DEVLET BAKANI SACİT GÜNBEY (Devamla)
- Allah rahmet eylesin, merhum Turgut Özal, gerçekten,
ülkenin, gariban...

HALİL İBRAHİM ÖZSOY (Afyon)
- Böyle mantık olur mu?..

DEVLET BAKANI SACİT GÜNBEY (Devamla)
- Lütfen dinler misiniz...(ANAP sıralarından
gürültüler) 

BAŞKAN - Efendim, müdahale etmeyin...
Rica ediyorum...

Sayın Bakan, onların konuşmalarını
dinlemeyin; siz devam edin. 

DEVLET BAKANI SACİT GÜNBEY (Devamla)
- Efendim, konsantrasyonumu bozmaya çalışıyorlar.
(RP sıralarından alkışlar)

BAŞKAN - Sayın Özsoy, çok
müdahale ediyorsunuz; konsantrasyonunu bozmayın efendim.
(Gülüşmeler) 

DEVLET BAKANI SACİT GÜNBEY (Devamla)
- Şimdi, merhum Turgut Özal, gerçekten, bu memlekette,
fakirin, fukaranın, garibanın, öksüzün,
yetimin ihtiyaçlarını karşılamak
üzere, bizatihi kendi gayretleriyle Sosyal Yardımlaşma
Fonunu kurmuştur; fakat, maalesef, ondan sonra, ANAP İktidarı,
bu Sosyal Yardımlaşma Fonunun kaynaklarını
kendi amacından saptırmış, yine rantiyecilere,
yine faize yöneltmiştir. Biz geldik, bu kaynakları,
yine garibana, yine kimsesizlere, yine yetimlere yönelttik.
Bundan üzülüyorsanız, biz, memnun oluyoruz
efendim. (RP sıralarından alkışlar,
ANAP sıralarından gürültüler)

MUSTAFA CUMHUR ERSÜMER (Çanakkale) -
Örnek al, örnek...

BAŞKAN - Arkadaşlar, dinleyelim efendim...


DEVLET BAKANI SACİT GÜNBEY (Devamla)
- Siz, Özal'ın hiçbir mirasına sahip
çıkmadığınız gibi bu kuruluşa
da sahip çıkmadınız... (RP sıralarından
"Bravo" sesleri, alkışlar, ANAP sıralarından
gürültüler) 

Burada, Burdur Ayakkabı Fabrikasının
kapatılmasından bahsediliyor. Gerçekten,
Burdur'da bir ayakkabı imalathanesi vardı; fakat,
buradaki imalathane, aletleri bakımından, personeli
bakımından işlev görmez durumdaydı.
Oradaki personeli başka yerlerde değerlendirmek üzere
ayırdık. Burayı, ya yeniden işletmeye
açacağız ya da buranın malzemelerini
satacağız veya başka bir yerde yenileyeceğiz.
Zaten orası işlemiyordu, fonksiyon görmüyordu.
Yapılan bundan ibarettir. 

Hepinize saygılarımı arz ediyorum.
(RP sıralarından alkışlar)

BAŞKAN - Teşekkür ederim Sayın
Bakan. 

Gündemdışı konuşma
cevaplandırılmıştır. 

IV. - SATAŞMALARA İLİŞKİN
KONUŞMALAR

1. - Rize Milletvekili A. MesutYılmaz'ın,
Devlet Bakanı Sacit Günbey'in partilerine sataşması
nedeniyle konuşması

A. MESUT YILMAZ (Rize) - Sayın Başkan,
sataşmadan dolayı söz istiyorum. 

BAŞKAN - Peki efendim; zatıâliniz
bir Genel Başkansınız; yeni bir sataşmaya
meydan vermemek üzere; buyurun. (ANAP sıralarından
alkışlar)

A. MESUT YILMAZ (Rize) - Sayın Başkan,
değerli milletvekilleri; biraz önce bir milletvekili
arkadaşımın gündemdışı
konuşmasını cevaplandırmak amacıyla
söz alan Sayın Devlet Bakanı, aslında,
bu konuşmasıyla, sorumlu olduğu alana ne kadar
az vukuf sağlayabilmiş olduğunu bir defa daha bu
kürsüden ortaya koymuştur.

MEHMET ALTAN KARAPAŞAOĞLU (Bursa) - Sen
anlamazsın, aklın ermez o işlere!

BAŞKAN - Efendim, rica ediyorum, yeni sataşmalara
meydan vermeyelim.

MEHMET ALTAN KARAPAŞAOĞLU (Bursa) - Önce
kendileri sataştılar.

BAŞKAN - Buyurun Sayın Yılmaz.

A. MESUT YILMAZ (Devamla) - Sayın Bakanın
burada yapmış olduğu konuşmada verdiği
rakamların hepsi gerçeklere aykırıdır.


RIZA ULUCAK (Ankara) - Nereden biliyorsunuz?!.

A. MESUT YILMAZ (Devamla) - Bu hususları somut
olarak Yüce Meclisin huzuruna getirebilmek için, Anavatan
Partisi olarak, bu konuda bir Meclis araştırması
önergesi vereceğiz. Refah Partisi Grubunu da, eğer
gerçeklerin ortaya çıkmasını
arzuluyorsa, bu önergemize destek vermeye çağırıyorum.
(ANAP sıralarından alkışlar) Burada,
öyle, yalan yanlış konuşup da milleti
aldatıp ondan sonra yerinizde oturamazsınız.


MEHMET ALİ ŞAHİN (İstanbul)
- O sizin sanatınız.

A. MESUT YILMAZ (Devamla) - Eğer, bu gerçeklerin,
hakikaten, Bakanın söylediği gibi olduğuna
inanıyorsanız, bizim önergemize destek verirsiniz.

ALİ OĞUZ (İstanbul) - Hay hay!

A. MESUT YILMAZ (Devamla) - Dün bu konuda bir
basın toplantısı yapan Refah Partisinin Grup
Başkanvekili, aslında, o basın toplantısındaki
ifadeleriyle, Refah Partili Sayın Bakanın kendisine
bağlı kurumlarda nasıl partizanca bir uygulama
içerisinde olduğunu ikrar etmiştir; bunun gerekçesini
ifade etmiştir.

MEMDUH BÜYÜKKILIÇ (Kayseri) - Anlayışınız
öyle mi?

A. MESUT YILMAZ (Devamla) - Ama, benim burada söz
almamın asıl gerekçesi, Sosyal Dayanışma
ve Yardımlaşma Fonunun uygulanmasıyla ilgili
olarak -Sosyal Yardımlaşma ve Dayanışma
Fonudur o fonun ismi, Sayın Bakan, sekiz aydan beri, daha
ismini bile öğrenememiştir- partimin geçmişteki
uygulamalarına yönelttiği mesnetsiz ve haksız
suçlamalardır.

Değerli milletvekilleri, Anavatan Partisi olarak,
bu fonu biz kurduk. (RP sıralarından "Özal
kurdu" sesleri) Anavatan Partisi olarak biz kurduk bu fonu.
Bu fonun sekiz yıllık Anavatan İktidarındaki
uygulamalarında, bir defa bile...

MUSA UZUNKAYA (Samsun) - Fakir fukaraya ne verdiniz?!.

A. MESUT YILMAZ (Devamla) - ...bugünkü
Başbakanın yaptığı gibi, Başbakanın
katıldığı toplantıda, masanın
üzerine bu fonun paraları getirilip de, sözde,
fakirlere, Refah Partisinin üyelerine dağıtılmadı.
(ANAP sıralarından "Bravo" sesleri, alkışlar)

SALİH KAPUSUZ (Kayseri) - Sayın Başkan,
konu ne?!.

BAŞKAN - Bir dakika efendim...

Sayın Yılmaz, lütfen... 

A. MESUT YILMAZ (Devamla) - Bizim sekiz yıllık
iktidarımızda, bir defa bile, ulvî amaçlarla
kurulan bu fon, bir partinin partizanca emellerine alet edilmedi.
(RP sıralarından gürültüler)

BAŞKAN - Efendim, siz sataşma konusuna
cevap verin... Rica ediyorum...

A. MESUT YILMAZ (Devamla) - Şimdi, aslında,
sorumlu olduğu bu Meclise gelip de, bu insanlık dışı
uygulamanın hesabını vermek zorunda olan
bu Hükümetin bir üyesinin...

NURETTİN AKTAŞ (Gaziantep) - Sayın
Başkan, sataşma nedeniyle söz aldı...

BAŞKAN - Bİr dakika efendim...

A. MESUT YILMAZ (Devamla) - ... bu fonu ihdas etmiş
olan, bu fonu bütün iktidarı döneminde de
amacına uygun olarak kullanmış olan Anavatan
İktidarını suçlaması, doğrudan
doğruya bu suçunu örtme gayretinden başka
bir şey değildir. (ANAP sıralarından alkışlar,
RP sıralarından gürültüler)

NURETTİN AKTAŞ (Gaziantep) - Sayın
Başkan, sataşma nedeniyle söz aldı, gündemdışı
konuşuyor... 

A. MESUT YILMAZ (Devamla) - Topluma adil düzen
vaat ederek işbaşına gelen, yüzde 21 oyla
bugün iktidar ortağı olan Refah Partisi, aslında,
sadece ve sadece, Sosyal Yardımlaşma ve Dayanışma
Fonunun uygulamasındaki adaletsiz icraatıyla, bu
sloganına ne kadar ters düştüğünü,
milleti nasıl aldattığını bir
defa daha ortaya koymuştur. Sayın Bakanın
burada söylediklerinin hepsini iade ediyorum.

NURETTİN AKTAŞ (Gaziantep) - Millet
hepsini görüyor...

A. MESUT YILMAZ (Devamla) - Bu konuda gerçeklerin
ortaya çıkarılması için, Refah
Partisi Grubunu, Meclis araştırması önergemize
destek vermeye davet ediyorum.

Hepinize saygılar sunuyorum. (ANAP sıralarından
ayakta alkışlar)

BAŞKAN - Teşekkür ederim Sayın
Yılmaz.

2. - Devlet Bakanı Sacit Günbey'in,
Rize Milletvekili A. MesutYılmaz'ın şahsına
sataşması nedeniyle konuşması

DEVLET BAKANI SACİT GÜNBEY (Diyarbakır)
- Sayın Başkan...

SALİH KAPUSUZ (Kayseri) - Sayın Başkan...

TEMEL KARAMOLLAOĞLU (Sıvas) - Sayın
Başkan...

BAŞKAN - Tamam... Bir dakika efendim... Bir
dakika...

Efendim, Sayın Yılmaz, tabiî,
Anamuhalefet Partisi Genel Başkanıdır.

SALİH KAPUSUZ (Kayseri) - Sayın Başkan...

DEVLET BAKANI SACİT GÜNBEY (Diyarbakır)
- Sayın Başkan, sataşma nedeniyle söz
istiyorum...

BAŞKAN - Bir dakika efendim... Dinleyeceğim
sizi... Bir dakika Sayın Bakan... Yalnız, üçünüz
birden çıkmayın da, biriniz konuşun.

Sayın Genel Başkan söz istediği
zaman, ben, Meclis Başkanvekili olarak bir sataşma
olduğuna inandığım için söz
verdim; ama, burada da, Meclis olarak çalışmak
zorundayız. Kürsüye çıkan her arkadaşımızın,
kürsüde, yeni sataşmalara meydan vermeden, bu
çalışmalarımıza imkân
sağlayacak şekilde davranması lazım; ama,
şimdi, zatı âliniz geldiniz, yeni sataşmalara
meydan verdiniz. Yalnız...

MUSTAFA CUMHUR ERSÜMER (Çanakkale) -
Sataşma yok Sayın Başkan...

DEVLET BAKANI SACİT GÜNBEY (Diyarbakır)
- Sayın Başkan, söz istiyorum...

BAŞKAN - Size de söz vereceğim...


TEMEL KARAMOLLAOĞLU (Sıvas) - Sayın
Başkan... Sayın Başkan...

SALİH KAPUSUZ (Kayseri) - Sayın Başkan...

BAŞKAN - Bir dakika... Birinize söz vereceğim
efendim.

Efendim, iki grup başkanvekilinden hanginize
söz vereyim?.. Rica ediyorum, yeni sataşmaya meydan
vermeyin.

TEMEL KARAMOLLAOĞLU (Sıvas) - Grup Başkanvekili
olarak, ben konuşayım.

BAŞKAN - Sayın Karamollaoğlu, isterseniz,
Sayın Bakana söz vereyim.

Sayın Bakan, buyurun efendim. 

Yeni bir sataşmaya meydan vermemek üzere,
Sayın Bakan... Rica ediyorum... Eğer, böyle sataşmalarla
bu işi götüreceksek, bu Meclis çalışmaz.

DEVLET BAKANI SACİT GÜNBEY (Diyarbakır)
- Sayın Başkan, teşekkür ediyorum.

Zatıâlinizi ve Yüce Heyeti saygıyla
selamlıyorum.

Şimdi, tabiî, doğrusu, ben, bir Genel
Başkanın, Başbakanlık yapmış
bir Genel Başkanın, burada, bu şekilde konuşmasını
yadırgadım.

ABDULLAH AKARSU (Manisa) - Allah Allah!.. Biz, seni
yadırgadık.

DEVLET BAKANI SACİT GÜNBEY (Devamla)
- Şimdi, ben, Sosyal Yardımlaşma ve Dayanışmayı
Teşvik Fonu İdaresinin ismini biliyorum; fakat, Sayın
Genel Başkanın ve Başbakanlık yapmış
bir zatın, bu yardımların ne şekilde
dağıtılması gerektiğini bilmesi gerekir.
(RP sıralarından alkışlar) 

MUSTAFA CUMHUR ERSÜMER (Çanakkale) -
Para dağıtmadınız mı?!.. 

BAŞKAN - Efendim, susar mısınız...
Lütfen....

DEVLET BAKANI SACİT GÜNBEY (Devamla)
- Çünkü, bunu, siyasî amaçlarla
dağıtmak mümkün değildir efendim.

MUSTAFA CUMHUR ERSÜMER (Çanakkale) -
Dağıtmadınız mı?!.

DEVLET BAKANI SACİT GÜNBEY (Devamla)
- Müsade eder misiniz beyefendi.

BAŞKAN - Sayın Ersümer, lütfen
susar mısınız. 

DEVLET BAKANI SACİT GÜNBEY (Devamla)
- Beyefendi, izah ediyorum...

MUSTAFA CUMHUR ERSÜMER (Çanakkale) -
Para dağıttınız...

DEVLET BAKANI SACİT GÜNBEY (Devamla)
- Müsaade eder misiniz; izah ediyorum efendim.

BAŞKAN - Efendim, susun!..

MUSTAFA CUMHUR ERSÜMER (Çanakkale) -
Ona cevap verin; para dağıttınız veya
dağıtmadınız...

DEVLET BAKANI SACİT GÜNBEY (Devamla)
- Ona cevap vereceğim.

BAŞKAN - Sayın Ersümer, lütfen...
Rica ediyorum...

Buyurun Sayın Bakan.

DEVLET BAKANI SACİT GÜNBEY (Devamla)
- Şimdi, efendim, bu Fonun bir kanunu var. Fon Genel Sekreterliğinin,
Başbakan talimat verse dahi, beş kuruş para
harcama yetkisi yoktur. 

ERSİN TARANOĞLU (Sakarya) - Biz nasıl
verdik o zaman?!.

DEVLET BAKANI SACİT GÜNBEY (Devamla)
- Bu Fonun Genel Kurulu vardır. Bu Fonun Genel Kurulunda,
ilgili Devlet Bakanı, Başbakanlık Müsteşarı,
Sağlık Bakanlığı Müsteşarı,
Vakıflar Genel Müdürü ve ilgili birkaç
müsteşar bulunur. Bu kişiler, vali ve kaymakamlardan
gelen istek ve talepleri ve buralara gönderilecek periyodik
yardımları değerlendirir. Bu yardımlar,
vali ve kaymakamlıkların emrinde olan ve ülkemizde
bulunan 925 sosyal yardımlaşma vakfına gönderilir.
Bu vakıfların mütevelli heyeti vardır.
(ANAP sıralarından gürültüler)

MUSTAFA CUMHUR ERSÜMER (Çanakkale) -
Para dağıttınız mı dağıtmadınız
mı?

BAŞKAN - Bir dakika... Bir dakika...

Sayın Bakan, siz Fonun işleyişine
değil de, Sayın Yılmaz'ın size sataşma
konusu olan konuya cevap verin efendim.

DEVLET BAKANI SACİT GÜNBEY (Devamla)
- Ben, sataşma konusuna cevap veriyorum.

Bu yardımları dağıtanlar,
vali ve kaymakamlar ve mütevelli heyetleridir; hiçbir
siyasî iradenin müdahalesi yoktur. 

Ben bu telaşı anlıyorum. Daha
önce faize, rantiyeye verdikleri bu parayı, biz şimdi
fakire fukaraya ulaştırıyoruz; bu telaş,
onun telaşıdır.

Saygılarımı sunarım efendim.
(RP sıralarından alkışlar)

BAŞKAN - Teşekkür ederim Sayın
Bakan.

Sayın milletvekilleri, gündemdışı
konuşmalar bitmiştir. 

MUSTAFA CUMHUR ERSÜMER (Çanakkale) -
Sayın Başkan...

BAŞKAN - Efendim, tamam artık. 

MUSTAFA CUMHUR ERSÜMER (Çanakkale) -
Sayın Başkan, müsaade edin.

BAŞKAN - Hayır efendim.

MUSTAFA CUMHUR ERSÜMER (Çanakkale) -
Sayın Başkan...

BAŞKAN - Efendim. 

MUSTAFA CUMHUR ERSÜMER (Çanakkale) -
Sayın sözcünün söylediklerini şöyle
bir değerlendirin. Bize "siz, Sayın Turgut Özal'dan
sonra keyfî bir uygulama yaptınız" diyor.


BAŞKAN - Öyle bir şey demedi efendim.


MUSTAFA CUMHUR ERSÜMER (Çanakkale) -
Sayın Başkan, bir dakika...

BAŞKAN - Hayır, demedi efendim. (ANAP
sıralarından gürültüler)

MUSTAFA CUMHUR ERSÜMER (Çanakkale) -
Şimdiki konuşmasında da "siz bunu kötüye
kullandınız; biz aynı kanunu kullandık"
diyor. Peki, yeni kanun mu getirildi?

BAŞKAN - Tamam; maksadınızı
açıkladınız, teşekkür ederim.


MUSTAFA CUMHUR ERSÜMER (Çanakkale) -
Müsaade edin, kısaca izah edeceğim. 

BAŞKAN - Hayır efendim; rica ederim...
Böyle, sabaha kadar sataşmadan dolayı söz
veremem. 

MUSTAFA CUMHUR ERSÜMER (Çanakkale) -
Niye "hayır" Sayın Başkan?!. 

BAŞKAN - Cumhurbaşkanlığı
tezkereleri...

TEMEL KARAMOLLAOĞLU (Sıvas) - Sayın
Başkan... 

BAŞKAN - Efendim.

TEMEL KARAMOLLAOĞLU (Sıvas) - Benim ismimi
zikretmeseydi...

BAŞKAN - Hayır efendim. 

TEMEL KARAMOLLAOĞLU (Sıvas) - Dün
basın toplantısını ben yaptım.
Benimle ilgili olarak Sayın Genel Başkan bir şey
söyledi. Ben bu konuyu kısaca açıklayıp
bitireceğim. 

BAŞKAN - Hayır, söz vermiyorum.

Efendim, Sayın Bakan, biraz önce sataşmaya
cevap verdi. 

TEMEL KARAMOLLAOĞLU (Sıvas) - Hayır
efendim... 

BAŞKAN - Bakın, Sayın Karamollaoğlu,
eğer, biz burada zamanı hep sataşmalarla geçirirsek,
akşama kadar, birisi çıkar ona sataşır,
ötekisi ona sataşır, bu Meclisi çalıştıramayız.

TEMEL KARAMOLLAOĞLU (Sıvas) - Benim üslubum
sataşma değildir; ama, müsaade ederseniz...

BAŞKAN - Efendim, rica ediyorum, orayı
geçtim artık. 

TEMEL KARAMOLLAOĞLU (Sıvas) - Efendim,
müsaade edin.

BAŞKAN - Oturur musunuz... Rica ediyorum. 

TEMEL KARAMOLLAOĞLU (Sıvas) - Sayın
Başkan...

BAŞKAN - Hayır efendim, rica ediyorum.
Söz vermiyorum size. 

BİLTEKİN ÖZDEMİR (Samsun)
- Sayın Başkan, Sayın Bakan, bütçenin
ve fonların kullanılış mekanizmalarını
bilmediği...

BAŞKAN - Efendim, lütfen... Söz vermedim
size.

BİLTEKİN ÖZDEMİR (Samsun)
-  ...faizin, rantın, verginin ne olduğunu bilmediği
için Meclisi yanıltmaktadır.

BAŞKAN - Lütfen, oturur musunuz yerinize.


BİLTEKİN ÖZDEMİR (Samsun)
- Meclisi aydınlatmak üzere söz istiyorum. 

BAŞKAN - Rica ediyorum... Oturur musunuz yerine.


Cumhurbaşkanlığı tezkeresi
vardır; okutuyorum...

SALİH KAPUSUZ (Kayseri) - Sayın Başkan,
bir şey söyleyebilir miyim?

BAŞKAN - Arkadaşlar, o zaman ben burayı
terk edeyim, siz karşılıklı konuşun.
Olur mu canım!

SALİH KAPUSUZ (Kayseri) - Arkadaşımızı
yerinden dinlediniz mi! Beni de dinleyin.

BAŞKAN - Evet, buyurun, siz de yerinizden bir
cümle söyleyin. 

SALİH KAPUSUZ (Kayseri) - Öncelikle zatıâliniz,
sataşma konusunu tespit etmediğiniz için gündemdışı
konuşma yaptı Sayın Başkan. Ben bir
cümle söylemek istiyorum. Şuradaki konuşma,
özellikle Refah Partisine sataşan Genel Başkan
için sadece şu cümle yakışır:
Biten bir Genel Başkanın konuşması olmuştur.
(RP sıralarından "Bravo" sesleri, alkışlar;
ANAP sıralarından sıra kapaklarına
vurmalar, gürültüler)

A. MESUT YILMAZ (Rize) - Sayın Başkan...

BAŞKAN - Cumhurbaşkanlığı
tezkeresi vardır; okutuyorum. (ANAP sıralarından
 sıra kapaklarına vurmalar, gürültüler)

Bir dakika efendim... Rica ediyorum...

MUSTAFA CUMHUR ERSÜMER (Çanakkale) -
Hakaret ediliyor.

BAŞKAN - Hayır efendim... Rica ediyorum...

Şimdi, değerli arkadaşlarım,
karşılıklı sataşmalarla bir yere
varamayız. 

Sayın Yılmaz, sizin bitip bitmediğinize
halk karar verecek, herhangi bir kimse karar veremez efendim.
(ANAP sıralarından sıra kapaklarına
vurmalar, gürültüler)

MUSTAFA CUMHUR ERSÜMER (Çanakkale) -
Bu kürsüden hakaret ediliyor.

BAŞKAN - Efendim, lütfen, şimdi,
benim yerime kendinizi koyun.

Lütfen oturur musunuz... 

Buyurun devam edin.

MUSTAFA CUMHUR ERSÜMER (Çanakkale) -
Hakaret edildi Sayın Başkan.

BAŞKAN - Sayın Ersümer, oturur
musunuz yerinize! (ANAP sıralarından gürültüler)
Efendim, oturun yerinize... Rica ediyorum...

Efendim, idare Amirleri yok mu arkadaşlar?

ERSİN TARANOĞLU (Sakarya) - Söz vereceksiniz.

BAŞKAN -  Efendim, rica ediyorum... Bakın,
rica ediyorum...

HALİL İBRAHİM ÖZSOY (Afyon)
- Müsaade etmeyiz!

MUSTAFA RÜŞTÜ TAŞAR (Gaziantep)
- Yalan söylüyor, yalan söylemesine müsaade
ediyorsun!

ABDULLAH AKARSU (Manisa) - Nezaket yok, nezaket...
Adam yalan söylüyor. Tarafsız davran!

BAŞKAN - Arkadaşlar, bakın, eğer,
yerinize oturmazsanız ara vereceğim. Rica ediyorum...


ASLAN ALİ HATİPOĞLU (Amasya) -
Konuşturacaksın!.

BAŞKAN - Efendim, bakın, bir başka
zaman tolerans tanıyacağım. Lütfen oturur
musunuz...Efendim, bakın, bir başka zaman tolerans
tanıyacağım. Lütfen oturur musunuz... Efendim,
sizlerden rica ediyorum.

HALİL İBRAHİM ÖZSOY (Afyon)
- Efendim, yalan söylüyor.

BAŞKAN - Efendim, bakın, sizlere çok
müsamaha gösterdim. Lütfen oturur musunuz.

ERSİN TARANOĞLU (Sakarya) - Söz vereceksiniz!

BAŞKAN - Şimdi, Meclisi, böyle,
çalıştırmamak suretiyle kime hizmet
ediyorsunuz?!.

BURHAN KARA (Giresun) - Kürsünün adaletine
güvenmiyoruz.

MUSTAFA RÜŞTÜ TAŞAR (Gaziantep)
- Haydi, çalıştır da görelim.

BAŞKAN - Efendim, İdare Amirleri yok
mu? Nöbetçi İdare Amiri kim? (ANAP sıralarından
sıra kapaklarına vurmalar, gürültüler)

Efendim, anlamıyorum, ne diyorsunuz. 

Arkadaşlar, yerinize bir oturur musunuz. (ANAP
sıralarından sıra kapaklarına vurmalar,
gürültüler)

 MİRAÇ AKDOĞAN (Malatya) - Söz
vereceksiniz, söz!..

BAŞKAN - Efendim, oturun da bir kişi
konuşsun.

Şimdi, bu, kürsüye saldırı
demektir. (ANAP sıralarından sıra kapaklarına
vurmalar, gürültüler)

Lütfen oturur musunuz yerinize... Rica ediyorum
oturun yerinize!

MUSTAFA CUMHUR ERSÜMER (Çanakkale) -
Sayın Başkan...

BAŞKAN - Grubunuzu bir oturtun bakalım.

Arkadaşlar, eğer, oturmazsanız birleşime
ara vereceğim. (ANAP sıralarından sıra
kapaklarına vurmalar, gürültüler)

ERSİN TARANOĞLU (Sakarya) - Söz vereceksiniz!

BAŞKAN - Sayın Taranoğlu, ben, böyle,
masalara vurmakla kimseye söz vermem. Ben, İçtüzüğü
işletirim. 

Lütfen oturur musunuz yerinize... (ANAP sıralarından
gürültüler)

Efendim, birleşime 5 dakika ara veriyorum.

 

Kapanma Saati: 15.52


4. -Denizli Milletvekili M. Kemal
Aykurt'un, Pamukkale Kuzey ve Güney kapılarına
ilişkin sorusu ve Kültür Bakanı İsmail
Kahraman'ın yazılı cevabı (7/2166)



Türkiye Büyük Millet Meclisi
Başkanlığına

Aşağıdaki sorularımın
Kültür Bakanı Sayın İsmail Kahraman
tarafından yazılı olarak cevaplandırılmasına
delaletinizi arz ederim.

Saygılarımla.  

  25.2.1997

  Mustafa Kemal Aykurt

  Denizli

Sorular :

Kültür Eski Bakanı Sayın
Fikri Sağlar döneminde yaptırılan Pamukkale
Kuzey ve Güney kapılarına ait;

1. Pamukkale'nin özgün mimarisine aykırı
olan bu kapı hangi amaçla yapılmıştır?

2. Bu kapıları yapan müteahhit
firma kimdir? Ve Sayın Bakanla yakınlık derecesi
nedir?

3. Bu kapıların maliyeti nedir?

4. Bu kapıların zeminine döşenen
İtalyan granit taşlar hangi ülkeden ne amaçla
ithal edilmiş ve kaç para ödenmiştir?

 T.C.

 Kültür Bakanlığı 12.3.1997

 Araştırma, Planlama ve Koordinasyon

 Kurulu Başkanlığı

 Sayı B.16.0.APK.0.12.00.01.940-62

Konu : Yazılı soru önergesi

Türkiye Büyük Millet Meclisi
Başkanlığına

İlgi : T.B.M.M. Başkanlığının
3 Mart 1997 gün Kan. Kar. Müd. A.01.0.GNS.0.10.00.02-7/2166-5542/15684
sayılı yazısı.

Denizli Milletvekili Sayın M. Kemal Aykurt'un
"Pamukkale Kuzey ve Güney kapılarına ilişkin"
yazılı soru önergesinin cevabı ekte
gönderilmektedir.

Bilgilerinizi arz ederim.

  İsmail Kahraman

  Kültür Bakanı


Cevap 1. Kültür, Turizm, Çevre bakanlıkları,
Denizli Valiliği ve ilgili kuruluşların her aşamasını
izlediği ve denetlediği "Pamukkale Koruma Amaçlı
İmar Planı" doğrultusunda yapımı
tamamlanan Kuzey ve Güney kapıları ziparetçi
karşılama merkezlerinin uygulama projeleri yine aynı
kurum ve kuruluşların oluşturduğu Danışma
ve Yönlendirme Kurulu tarafından her aşamada
denetlenmiş ve İzmir II Numaralı Kültür
ve Tabiat Varlıklarını Koruma Kurulunca onaylanmıştır.

Antik Hierapolis Kentinin kuzeyinde ve güneyinde
birer ziyaretçi karşılama merkezi oluşturulmasının
amacı örenyerinin taşıt trafiğine
kapanması ve gelen ziyaretçilere gerekli hizmetlerin
bu noktalarda verilmesini sağlamaktır.

Cevap 2. Bu merkezlerin yapımını
gerçekleştiren müteahhit firma UNİMAK
İnş. Tes. Tic. ve San. A.Ş.'dir.

Cevap 3. Sözkonusu kapıların toplam
maliyeti 1993 yılı birim fiyatları ile 67
343 617 000 TL.'dir.

Cevap 4. Bu kapıların zeminine çok
sayıda ziyaretçisi olan Pamukkale örenyerinde
aşınmaya dayanıklı ve iç piyasada
da satılan ithal granit kullanımı proje müelliği
tarafından önerilmiş ve yukarıda sözü
edilen ilgili kurum ve kuruluşlarca uygun görülmüş
olması sebebiyle kullanılmıştır.

Granit plaklarla döşeme kaplamasına
ödenen bedel yaklaşık 3 700 m2
 alan için 9 000 000 000 TL.'dir.

5. -Ağrı Milletvekili M. Sıddık
Altay'ın, Ağrı ve ilçelerinin kütüphane
ihtiyacına ilişkin sorusu ve Kültür Bakanı
İsmail Kahraman'ın yazılı cevabı
(7/2178)

Türkiye Büyük Millet Meclisi
Başkanlığına

Aşağıdaki sorumun Sayın Kültür
Bakanı tarafından sözlü olarak cevaplandırılmasını
arz ederim.

Saygılarımla.

  M. Sıddık Altay

  Ağrı

Soru : Ağrı ve ilçelerinde öğrencilerin
ve vatandaşların yararlanabileceği yeterli kütüphaneler
yoktur. Kütüphanesi olmayan ilçelerimizin kütüphaneye
kavuşturulması, mevcut olanlarında kapasitesini
artırmak için programınız var mı?
Varsa ne zaman, nasıl yapılacaktır?

 T.C.

 Kültür Bakanlığı 12.3.1997

 Araştırma, Planlama ve Koordinasyon

 Kurulu Başkanlığı

 Sayı B.16.0.APK.0.12.00.01.940-61

Konu : Yazılı soru önergesi

Türkiye Büyük Millet Meclisi
Başkanlığına

İlgi : a) 10.6.1997 tarih ve A.01.0.GNS.0.10.00.02-6/214-2075/5576
sayılı yazınız.

        b) T.BM.M. Başkanlığının
4 Mart 1997 gün Kan. Kar. Müd. A.01.0.GNS.0.10.00.02-7/2178-2075
5576 sayılı yazısı.

Ağrı Milletvekili Sayın M. Sıddık
Altay'ın "Ağrı ve ilçelerinin kütüphane
ihtiyacına ilişkin" ilgi (a) yazı ve
eki sözlü soru önergesi ilgi (b) yazıyla
yazılı soru önergesine çevrilmiş
olup, sözkonusu önergenin cevabı ekte gönderilmektedir.

Bilgilerinizi arz ederim.

  İsmail Kahraman

  Kültür Bakanı

Ağrı İli ve ilçelerinde
toplam 6 kütüphane mevcuttur. Toplam ilçe sayısı
7'dir. Kütüphanesi olan ilçe 5, kütüphanesi
lomayan ilçe sayısı 2, gezici kütüphane
sayısı ise 1 adettir.

Tutak İlçe Halk Kütüphanesi
ve Taşlıçay İlçesine kütüphane
yapımı için 1997 yılı yatırım
programına alınmadığından Devlet
Planlama Teşkilatı Müsteşarlığınca
uygun görülmemiştir.

Mahallî idarelerle işbirliği sonucu
kütüphane açılması teklifi gelen
Diyadin İlçesi ile Eleşkirt-Yücekapı
beldesine kütüphane açılması çalışmaları
sürdürülmektedir.

Ayrıca, 1996 yılında satınalma
ve bağış yoluyla sağlanan kitap ve yayınlar
adıgeçen kütüphanelere yıl içinde
gönderilmiştir.

İKİNCİ OTURUM

Açılma Saati : 16.06 

BAŞKAN : Başkanvekili Kamer
GENÇ 

KÂTİP ÜYELER : Mustafa
BAŞ (İstanbul), Ünal YAŞAR (Gaziantep)
 



BAŞKAN - Türkiye Büyük Millet
Meclisinin 66 ncı Birleşiminin İkinci Oturumunu
açıyorum. 

Sayın milletvekilleri, çalışmalarımıza
kaldığımız yerden devam ediyoruz. 

MUSTAFA CUMHUR ERSÜMER (Çanakkale) -
Sayın Başkan...

BAŞKAN - Lütfen, oturur musunuz...

Benim ne söyleyeceğimi ne biliyorsunuz?!..
(ANAP sıralarından gürültüler)

A. MESUT YILMAZ (Rize) - Sayın Başkan,
sataşmadan dolayı...

BAŞKAN - Sayın Yılmaz, lütfen...

MUSTAFA CUMHUR ERSÜMER (Çanakkale) -
Sayın Başkan...

BAŞKAN - Ben, söyleyeyim de ondan sonra...
(ANAP sıralarından gürültüler)

MUSTAFA CUMHUR ERSÜMER (Çanakkale) -
Sayın Başkan...

BAŞKAN - Ben, Sayın Yılmaz'a
söz vereceğim; siz oturur musunuz yerinize...

YAŞAR OKUYAN (Yalova) - Ne bağırıyorsun!..
Bağırma!... 

NABİ POYRAZ (Ordu) - Saygısız
herif!..

BAŞKAN - Lütfen, oturur musunuz yerinize.

IV. - SATAŞMALARA İLİŞKİN
KONUŞMALAR (Devam)

3. - Rize Milletvekili A. Mesut Yılmaz'ın,
Kayseri Milletvekili Salih Kapusuz'un şahsına sataşması
nedeniyle konuşması

BAŞKAN - Sayın Yılmaz, Sayın
Salih Kapusuz, bir cümlesinde dedi ki: "Bu konuşma,
biten bir genel başkanın yaptığı
bir konuşmadır" 

Yeni bir sataşmaya meydan vermemek üzere,
size söz veriyorum.

Buyurun (ANAP sıralarından alkışlar)

A. MESUT YILMAZ (Rize) - Sayın Başkan,
sataşma dolayısıyla bana söz verdiğiniz
için teşekkür ediyorum. Ancak, yeni bir sataşmaya
mahal vermeme ikazınız, bence yersizdir; çünkü,
burada olan olay, Grup Başkanvekili... (RP sıralarından
gürültüler)

MEHMET ALTAN KARAPAŞAOĞLU (Bursa) -Sayın
Başkan, böyle sürüp gidecek o zaman... (ANAP
sıralarından gürültüler)

YAŞAR OKUYAN (Yalova) - Dinle be!..

BAŞKAN - Efendim, rica ediyorum... 

Buyurun efendim, devam edin...

ASLAN ALİ HATİBOĞLU (Amasya) -
Biraz da oraya baksana... Orayı ikaz et, orayı...

BAŞKAN - Arkadaşlar, rica ediyorum...

MEHMET SAĞDIÇ (Ankara) - Oraya bak, oraya...

BAŞKAN - Efendim, ne yapalım herkes
sorumluluğunu bilecek. 

Buyurun Sayın Yılmaz...

YAŞAR OKUYAN (Yalova) - Genel Başkana
saygısızlık ediyor, susuyorsunuz. Genel Başkana
saygı göstersinler...

MUSTAFA RÜŞTÜ TAŞAR (Gaziantep)
- İyice bak...

BAŞKAN - Efendim, lütfen, Genel Başkanınız
burada konuşuyor, rica ediyorum...

MEHMET SAĞDIÇ (Ankara) - Oraya bak, oraya...

BAŞKAN - Efendim, ben bakıyorum oraya.
Sorumluluğu siz de yüklenin canım...

MUSTAFA RÜŞTÜ TAŞAR (Gaziantep)
- Yan tarafa bak, bu tarafa niye bakıyorsun?..

BAŞKAN - Ben, yan tarafa da bakıyorum...

MUSTAFA RÜŞTÜ TAŞAR (Gaziantep)
- İyi... Tamam...

BAŞKAN - Saldırganın kim olduğunu
da görüyorum.

Buyurun efendim.

A. MESUT YILMAZ (Devamla) - Refah Partisinin Sayın
Grup Başkanvekili bana bir hakarette bulunmuştur.
Aslında, bu hakaret, benim naçiz şahsıma
değil, doğrudan doğruya Anavatan camiasına
yapılmıştır, Anavatan Partisine yapılmıştır.
Böyle bir durumda, benim, Meclisi yöneten, Genel Kurulu
yöneten Sayın Meclis Başkanvekilinden beklediğim,
gerekli tepkiyi göstermesi; hatta, İçtüzüğün
ilgili hükümlerini uygulamasıydı. Bu yapılmadığına
göre, şimdi, bana düşen görev, Anavatan
Partisi adına, haddini bilmeyen bu Grup Başkanvekiline
aynen mukabelede bulunmaktır. (ANAP sıralarından
alkışlar, RP sıralarından gürültüler)

BAŞKAN - Bir dakika efendim... Rica ediyorum...
Bir dakika...

A. MESUT YILMAZ (Devamla) - Sayın Grup Başkanvekili,
zannediyorum, benim hakkımda kullandığı
bu ifadeyi...

(Mikrofon otomatik cihaz tarafından kapatıldı)

BAŞKAN - Lütfen efendim... Size 2 dakika
süre vermiştim; 1 dakika daha veriyorum. Rica ediyorum...

Buyurun.

A. MESUT YILMAZ (Devamla) - 1 dakika yeter Sayın
Başkan.

BAŞKAN - Evet, buyurun.

A. MESUT YILMAZ (Devamla) - ...Zannediyorum, benimle
ilgili kullandığı bu ifade, benim, dün,
Hükümetle ilgili olarak yapmış olduğum
basın toplantısında kullandığım
bir ifadeden mülhemdir. Ben, o basın toplantımda,
bugünkü Hükümetin bittiğini söyledim
ve şimdi görüyorum ki, bugünkü oturumdan
sonra, bu ifademde daha da musirr olmam gerekiyor. 

Başbakanı, kuzu kuzu katılıp,
paşa paşa imzaladığı Millî
Güvenlik Kurulu Kararı aleyhine, kapı kapı
dolaşıp kulis yapan bir Hükümet bitmiştir...
(ANAP sıralarından alkışlar)

Bakanı, daha, kendi sorumluluğu altında
olan kuruluşların ismini dahi bilmeyen -bugünkü
Devlet Bakanının bu kürsüde sergilediği
gibi- bir Hükümet bitmiştir...  

MUHAMMET POLAT (Aydın) - Bakan, onun cevabını
verdi.

A. MESUT YILMAZ (Devamla) - Kendisine destek...

(Mikrofon otomatik cihaz tarafından kapatıldı)

A. MESUT YILMAZ (Devamla) - Bitti mi 2 dakika?!.

BAŞKAN - Efendim, verdiğim süre bitti;
size 1 dakika daha veriyorum. Genel Başkansınız,
rica ediyorum... (ANAP sıralarından gürültüler)

A. MESUT YILMAZ (Devamla) - Sayın Başkan,
konuşmamın başında da söyledim;
eğer, siz, bir Meclis Başkanvekili gibi davransaydınız,
benim burada bir Genel Başkan gibi davranmama gerek kalmayacaktı.

BAŞKAN - Onun takdirini millet yapar efendim.
(RP sıralarından "Bravo" sesleri, alkışlar)

NABİ POYRAZ (Ordu) - Seni çok iyi tanıyoruz!..

BAŞKAN - Buyurun.

A.MESUT YILMAZ (Devamla) - Refah Partisi Grup Başkanvekilinin
bu ifadesini aynen iade ediyorum. Kendisini ayıplıyorum;
ama, bu ifadeyi serdetmesindeki asıl amacını,
gerçekte bitmiş olan Hükümetini, bu tür
polemiklerle biraz daha ayakta tutma gayretine bağlıyorum.

Hepinize saygılar sunuyorum. (ANAP sıralarından
"Bravo" sesleri, alkışlar)

BAŞKAN - Teşekkür ederim.

Efendim, ben burada gerekli tepkiyi gösterdim;
ama, neyse... 

Benim, burada ne kadar tarafsız davrandığımı
herkes görüyor. Ben istiyorum ki, şu Meclisi çalıştıralım;
aslında, ben, Meclisi çalıştırmak
istemesem çok daha değişik şekilde hareket
ederim. 

Arkadaşların anlayışlarına
teşekkür ediyorum!..

Cumhurbaşkanlığının
iki adet tezkeresi vardır; okutuyorum:

III. - BAŞKANLIĞIN GENEL KURULA
SUNUŞLARI (Devam)

B)TEZKERELER VE ÖNERGELER

1. - Avusturya, Almanya ve Fransa'ya gidecek olan
TurizmBakanı M. Bahattin Yücel'e, dönüşüne
kadar, DevletBakanı H. Ufuk Söylemez'in vekâlet
etmesinin uygun görüldüğüne ilişkin
Cumhurbaşkanlığı tezkeresi (3/709)

        6 Mart 1997

Türkiye Büyük Millet Meclisi
Başkanlığına

Görüşmelerde bulunmak üzere,
7 Mart 1997 tarihinden itibaren Avusturya, Almanya ve Fransa'ya
gidecek olan Turizm Bakanı Bahattin Yücel'in dönüşüne
kadar; Turizm Bakanlığına, Devlet Bakanı
H. Ufuk Söylemez'in vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

       Süleyman Demirel

          Cumhurbaşkanı

BAŞKAN - Bilgilerinize sunulmuştur.

2. - Küba'ya gidecek olan SağlıkBakanı
Yıldırım Aktuna'ya, dönüşüne
kadar, Devlet Bakanı Ayfer Yılmaz'in vekâlet
etmesinin uygun görüldüğüne ilişkin
Cumhurbaşkanlığı tezkeresi (3/710)

        7 Mart 1997

Türkiye Büyük Millet Meclisi
Başkanlığına

Görüşmelerde bulunmak üzere,
8 Mart 1997 tarihinde Küba'ya gidecek olan Sağlık
Bakanı Yıldırım Aktuna'nın
dönüşüne kadar; Sağlık Bakanlığına,
Devlet Bakanı Ayfer Yılmaz'ın vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.

       Süleyman Demirel

          Cumhurbaşkanı

BAŞKAN - Bilgilerinize sunulmuştur.

Türkiye Büyük Millet Meclisi Başkanlığının
bir tezkeresi vardır; okutuyorum:

3.- TBMM Başkanının
başkanlığında, Azerbaycan, Kazakistan,
Kırgızistan, Özbekistan ve Türkmenistan
Meclis başkanlarının vaki davetlerine icabet
edecek Parlamento heyetine ilişkin Başkanlık
tezkeresi (3/711)

Türkiye Büyük Millet Meclisi
Başkanlığına

Azerbaycan, Kazakistan, Kırgızistan,
Özbekistan ve Türkmenistan Meclis Başkanlarının
vaki davetlerine icabetle, Türkiye Büyük Millet
Meclisini temsilen TBMM Başkanı başkanlığında
6 kişilik bir parlamento heyetinin 11-20 Mart 1997 tarihleri
arasında söz konusu ülkelere resmî bir
ziyarette bulunması, Türkiye Büyük Millet
Meclisinin Dışilişkilerinin Düzenlenmesi
Hakkındaki 3620 Sayılı Kanunun 6 ncı
maddesi uyarınca Genel Kurulun 27.2.1997 tarih ve 62 nci
Birleşiminde kabul edilmiştir.

Heyeti oluşturmak üzere siyasî parti
gruplarının bildirmiş olduğu isimler,
adı geçen Kanununun 2 nci maddesi uyarınca
Genel Kurulun bilgilerine sunulur.

       Mustafa Kalemli 

           Türkiye Büyük Millet Meclisi


            Başkanı

 Cafer Tufan Yazıcıoğlu Ataullah
Hamidi

 Bartın Batman

 Abdülkadir Aksu Abdulkadir Akgöl

 Diyarbakır Hatay

 Atilâ Sav Cafer Güneş

 Hatay Kırşehir

BAŞKAN - Bilgilerinize sunulmuştur.

BAŞKAN - Başbakanlığın,
İçtüzüğün 75 inci maddesine göre
verilmiş tezkeresi vardır, okutuyorum : 

4. -Türk Silahlı Kuvvetlerinde
İstihdam Edilecek Sözleşmeli Subaylar Hakkında
Kanun Tasarısı ile TürkSilahlı Kuvvetlerinde
İstihdam Edilecek Sözleşmeli Astsubaylar Hakkında
Kanun Tasarısının (1/396) (1/411) yeniden
incelenmek üzere geri gönderilmesine ilişkin Başbakanlık
tezkeresi (3/712)       7.3.1997

Türkiye Büyük Millet Meclisi
Başkanlığına

İlgi: a) 30.11.1992 tarihli ve B.02.0.KKG/101-446/07598
sayılı yazımız.

       b) 21.9.1994 tarihli ve B.02.0.KKG/101-765/03935
sayılı yazımız.

       c) 3.5.1996 tarihli ve B.02.0.KKG/196-342/1847
sayılı yazımız.

İlgi (a) ve (b) yazılarımızla
Başkanlığınıza sunulan ve Türkiye
Büyük Millet Meclisi İçtüzüğünün
77 nci maddesine göre ilgi (c) yazımızla yenilenen
"Türk Silahlı Kuvvetlerinde İstihdam Edilecek
Sözleşmeli Subaylar Hakkında Kanun Tasarısı"
ile "Türk Silahlı Kuvvetlerinde İstihdam
Edilecek Sözleşmeli Astsubaylar Hakkında Kanun
Tasarısının" yeniden incelenmek üzere,
İçtüzüğün 75 inci maddesi gereğince
geri gönderilmesini arz ederim.

       Prof. Dr. Necmettin Erbakan

                                   Başbakan

BAŞKAN - Komisyonlarda bulunan 1/396 ve 1/411
esas numaralı kanun tasarıları geri verilmiştir.

Başkanlık Divanı kâtip
üyeliğinden istifaya ilişkin bir önerge vardır;
okutuyorum:

5. -Burdur Milletvekili Kâzım
Üstüner'in, Başkanlık Divanı Üyeliğinden
çekildiğine ilişkin önergesi (4/145)
      11.3.1997

Türkiye Büyük Millet Meclisi
Başkanlığına

Bazı siyasî parti gruplarının
oranlarında meydana gelen değişiklikler nedeniyle,
Kâtip Üyelik görevimden istifa ediyorum.

Gereğini arz ederim.

Saygılarımla.

        Kâzım Üstüner

              Burdur

BAŞKAN - Bilgilerinize sunulmuştur.

Bir Meclis araştırma önergesi vardır;
okutuyorum:

C)GENSORU, GENEL GÖRÜŞME,
MECLİS SORUŞTURMASI VE MECLİS ARAŞTIRMASI
ÖNERGELERİ

1. - Bartın Milletvekili Cafer Tufan Yazıcıoğlu
ve 21 arkadaşının, erozyonun nedenlerinin
araştırılarak alınması gereken
tedbirlerin belirlenmesi amacıyla Meclis araştırması
açılmasına ilişkin önergesi (10/174)

Türkiye Büyük Millet Meclisi
Başkanlığına

Araştırma Önergesi

Erozyon, ulusal değil, evrensel bir felaket.
Erozyon nedeniyle bir yılda yok olan toprak miktarımız
1 milyar tonu buldu. Ülkemizde, coğrafyanın görünümü,
bilimkurgu filmlerinde karşımıza çıkan
esrarengiz ve tekin olmayan bir gezegenin yüzeyini andırıyor.
Bırakın ormanı, bitki örtüsü
ve toprak diye bir şey kalmadı. Artık, alttaki
kayaçlar gün ışığında
parlıyor. Ormanlar artık yok. Erozyon nedeniyle
ırmaklarımız çamur gibi akıyor.
Barajlarımız verimliliğini yitiriyor. Irmaklar,
toprağın yanında kum ve çakılları
sürüklüyor. Erozyon nedeniyle yok olan toprak,
hava ve su ile birlikte yaşamın ana unsurlarından.
Toprak olmazsa, yaşam olmaz. Erozyonun yoğun olduğu
bölgelerde, yağışlı mevsimlerde oluşan
çamur selleri, can ve mal kaybına yol açıyor.
İnsan, doğayla yabancılaşıyor.
Susuzluk, açlık, tarımsal çöküş,
kırdan kente göçü artıracak; bunun
sonucu, toplumsal sıkıntılar baş gösterecek.
Ottan ağaca kadar, toprağın aşınmasını
önleyen tüm bitkileri günlük çıkarı
için yok eden insan, erozyonun birinci nedeni mi? Yanlış
tarım, yanlış hayvancılık, orman
yangınları, bilinçsiz ve kaçak ağaç
kesimi, sanayileşme, kentleşme, turizm, çevre
kirliliği mi erozyonu hızlandırıyor?

Birkaç santimetre kare toprağın
oluşması bile çok uzun zamana bağlı.
Türkiye'deki tarım alanlarının yüzde
59'unda, meraların yüzde 64'ünde, orman ve makiliklerin
yüzde 54'ünde erozyon görülmekte. Yine, Türkiye'de
her yıl 9 milyon ton gübre, erozyon nedeniyle ırmaklara
ve denizlere taşınmakta. Böylece ekonomik açıdan
büyük bir verimsizlik yaşanırken, çok
tehlikeli bir çevre kirliliği oluşmakta. Erozyonu
önlemekte çok önemli işlevi olan meralar
hızla yok olmakta. Anız yangınları,
erozyonu koruyan bitki örtüsünü yok ediyor,
toprağın ekolojik dengesini bozuyor. Sanayileşmenin
neden olduğu asit yağmurları ağaçları
kurutuyor. Sistemli bir hale gelen orman kaçakçılığı,
çıkarılan yasalarla orman alanlarının
daraltılması, orman yangınları, tarımdan
öteye geçmeyen hatıra ormanlarına gösterilen
medyatik ilginin, doğal ormanlara ve anıt ağaçlara
gösterilmemesi, ormanı yitirmemize ve bunun sonucu
biyolojik çölleşmeye neden oluyor.

Toprağı ve yeşil dokuyu yok eden
erezyonun nedenleri ve önlenmesi için acilen alınması
gereken tedbirlerin tespiti amacıyla Anayasanın
98 inci maddesi üçüncü fıkrası,
İçtüzüğün 104 ve 105 inci maddeleri
gereği bir Meclis araştırması açılmasını
talep ederiz.

Saygılarımızla.

 Cafer Tufan Yazıcıoğlu Halil Çalık

 Bartın Kocaeli

 Bülent Tanla Fevzi Aytekin

 İstanbul Tekirdağ

 Hayati Korkmaz Fikret Uzunhasan

 Bursa Muğla

 Mehmet Aydın Ziya Aktaş

 İstanbul İstanbul

 Emin Karaa Mehmet Yaşar Ünal

 Kütahya Uşak

 Tahsin Boray Baycık İhsan Çabuk

 Zonguldak Ordu

 Ali Rahmi Beyreli Hadi Dilekçi

 Bursa Kastamonu

 Mete Şahin Mustafa İlimen

 Antalya Edirne

 Necati Albay M. Cevdet Selvi

 Eskişehir İstanbul

 MehmetTahirKöse Tuncay Karaytuğ

 İstanbul Adana

 İbrahim Yavuz Bildik Mehmet Büyükyılmaz

 Adana Adana

BAŞKAN - Bilgilerinize sunulmuştur. 

Önerge gündemde yerini alacak ve Meclis
araştırması açılıp açılmaması
konusunda yapılacak öngörüşmeler sırasında
bu husus karara bağlanacaktır.

Sayın milletvekilleri, İçtüzüğün
37 nci maddesine göre verilmiş doğrudan gündeme
alınma önergeleri vardır; ayrı ayrı
okutup, işleme koyacağım:

B)TEZKERELER VE ÖNERGELER (Devam)

6. -BayburtMilletvekili Ülkü Güney'in,
Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin DeğiştirilerekKabulüne Dair 2809 Sayılı
Kanuna Ek ve Geçici Maddeler Eklenmesi ve 78 ve 190 Sayılı
Kanun Hükmünde Kararnamelerde DeğişiklikYapılmasına
ilişkin Kanun Teklifinin (2/12) doğrudan gündeme
alınmasına ilişkin önergesi (4/147)

Türkiye Büyük Millet Meclisi
Başkanlığına

Tarafımca hazırlanarak 16.1.1996 tarihinde
Türkiye Büyük Millet Meclisi Başkanlığına
sunulan Yüksek Öğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulü Hakkında
2809 Sayılı Kanuna Ek ve Geçici Maddeler
Eklenmesi ve 78 ve 190 Sayılı Kanun Hükmünde
Kararnamelerde Değişiklik Yapılmasına
İlişkin (2/12) esas numaralı Kanun Teklifim,
3.6.1996 tarihinde sevk edildiği Plan ve Bütçe
Komisyonunda görüşme yapılmadan bugüne
kadar bekletilmektedir.

Teklifimin, İçtüzüğün
37 nci maddesinin ikinci fıkrasına göre, doğrudan
gündeme alınmasını Yüce Meclisin
takdirlerine arz ederim.

Saygılarımla.

        Ülkü Güney

           Bayburt

7. -Burdur Milletvekili Yusuf Ekinci'nin,
41 Sayılı Kanun Hükmünde Kararnamenin
DeğiştirilerekKabulüne Dair 2809 Sayılı
Yükseköğretim Kurumları Teşkilatı
Hakkında Kanun ile 78 ve 190 Sayılı Kanun
Hükmünde Kararnamelerde Değişiklik Yapılması
Hakkında Kanun Teklifinin (2/2) doğrudan gündeme
alınmasına ilişkin önergesi (4/146)

Türkiye Büyük Millet Meclisi
Başkanlığına

Tarafımca hazırlanarak 9.1.1996 tarihinde
Türkiye Büyük Millet Meclisi Başkanlığına
sunulan Burdur İlinde Mehmet Akif Ersoy Üniversitesi
Adıyla Bir Üniversite Kurulması Hakkında
(2/2) esas numaralı Kanun Teklifim, 3.6.1996 tarihinde
sevk edildiği Plan ve Bütçe Komisyonunda görüşme
yapılmadan bugüne kadar bekletilmektedir.

Teklifimin, İçtüzüğün
37 nci maddesinin ikinci fıkrasına göre, doğrudan
doğruya gündeme alınmasını Yüce
Meclisin takdirlerine arz ederim.

Saygılarımla.

        Yusuf Ekinci

             Burdur

BAŞKAN - Sayın milletvekilleri, gündeme
göre, önce, son okunan önergeyi işleme alıyorum.
Biliyorsunuz, bu gibi önergelerde, istemlerde, Komisyona,
Hükümete, önerge sahibine ve bir milletvekiline
söz veriyoruz.

Komisyon ve Hükümetin bu konuda söz
talebi var mı efendim? Yok.

Sayın Ekinci, sizin bir talebiniz var mı?


YUSUF EKİNCİ (Burdur) - Sayın
Başkan, konunun önemi ve aciliyeti önergemin gerekçesinde
belirtilmiştir; bu bakımından, söz istemiyorum,
oylama talep ediyorum.

BAŞKAN - Teşekkür ederim.

Sayın Ekinci'nin dışında
ayrıca, Sayın Kâzım Üstüner'in
söz talebi var.

Sayın Üstüner?..

KÂZIM ÜSTÜNER (Burdur) - Sayın
Başkan, ben de gerekçeye aynen katılıyorum
ve söz istemiyorum.

BAŞKAN - Peki efendim, siz de aynı gerekçelerle
konuşmak istemiyorsunuz.

MUSTAFA ÇİLOĞLU (Burdur) - Sayın
Başkan, ben de gerekçeye katılıyorum
ve söz istemiyorum.

BAŞKAN - Sayın Çiloğlu da
söz istemiyor.

Önergeyi oylarınıza sunuyorum:
Kabul edenler... Etmeyenler... Kabul edilmiştir.


6. -BayburtMilletvekili Ülkü Güney'in,
Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin DeğiştirilerekKabulüne Dair 2809 Sayılı
Kanuna Ek ve Geçici Maddeler Eklenmesi ve 78 ve 190 Sayılı
Kanun Hükmünde Kararnamelerde DeğişiklikYapılmasına
İlişkin Kanun Teklifinin (2/12) doğrudan gündeme
alınmasına ilişkin önergesi (4/147) (Devam)

BAŞKAN - Diğer önergeyi işleme
koyuyorum:

Sayın Ülkü Güney'in önergesiyle
ilgili olarak Komisyon ve Hükümet söz istiyor mu?
İstemiyor.

Sayın Ülkü Güney, söz
istiyor musunuz?

ÜLKÜ GÜNEY (Bayburt) - İstiyorum
efendim.

BAŞKAN - Buyurun. (ANAP sıralarından
alkışlar)

Sayın Güney, süreniz 5 dakika.

ÜLKÜ GÜNEY (Bayburt) - Sayın
Başkan, muhterem arkadaşlarım; 1995 yılında,
Bayburt'ta bir üniversite kurulmasıyla ilgili vermiş
olduğum kanun teklifinin o dönem görüşülememesi
nedeniyle, yeni dönemde, tekrar bu kanun teklifini verdim;
ama, vermiş olduğum bu kanun teklifi, bugüne kadar
komisyonlarda yasal süre içerisinde şu veya
bu nedenle görüşülemedi; ben de, İçtüzüğün
37 nci maddesi gereğince, Bayburt Üniversitesinin Kurulmasıyla
İlgili Kanun Teklifimizin doğrudan Genel Kurul gündemine
alınması için söz almış
bulunuyorum; bu vesileyle Yüce Meclisi saygıyla selamlıyorum.

Muhterem arkadaşlarım, aslında,
ben burada ne ortamı germek ne arkadaşlarımı
rencide etmek ne de başka bir maksatla söz aldım.
Bazı arkadaşlarım, bana, "olumlu bir
hava var, bunlar geçiyor, artık, konuşmayın"
dedi; ama, ben buna rağmen konuşma ihtiyacını
duydum. 

Çok konuşmayı seven ve devamlı
olarak, konuşmak için ortaya atılan bir arkadaşınız
olmadığımı hepiniz bilirsiniz; ama, bu
hayırlı bir iş. Böyle hayırlı,
uğurlu, güzel bir işte ben konuşmayacağım,
bölgemin diğer milletvekili değerli arkadaşım
konuşmayacak da kim konuşacak?.. Tabiî ki, konuşacağız.
Gönül isterdi ki, şu konsensüs, bundan evvelki
Rize Üniversitesi, Gümüşhane Üniversitesi,
Ordu Üniversitesi gibi üniversiteler için de
geçerli olsaydı, Genel Kurula inseydi ve Genel Kurul
gündeminde sıralarını alıp görüşülseydi;
gönül bunu istiyor. İşte, işin esası
budur. 

Şimdi, burada bakıyorum; Refah Partili
arkadaşlarım olsun, Doğru Yol Partili arkadaşlarım
olsun, sosyaldemokrat arkadaşlarım olsun, hepsi bu
konuda olumlu bakıyorlar; çünkü, olumlu
bir şey. Niye olumlu bir şey; düşünebiliyor
musunuz, gelişmekte olan bir yöreye, kıt imkânları
olan bir yöreye üniversite kurulması için
bir kanun teklifi var, Yüce Meclis, bunu gündemine alıyor;
bundan daha güzel bir şey olabilir mi?..

Arkadaşlarım, bizim yörelerimiz,
göç veren yörelerdir. Bizim yörelerimizde
bu şekilde bir ilim yuvasının kurulması
demek, o yöreleri, siyasî bakımdan, kültürel
bakımdan ve daha sayamayacağım çok önemli
bakımlardan ileriye götürecektir, oradaki insanlarımıza
lokomotif görevi yapacaktır. Daha başka bir
şey söyleyeyim: Bizim yöremiz, okumayı
çok seven bir yöredir, insanlarımız
okumuş insanlardır. Bugün yüzlerce öğretim
üyesi arkadaşımız vardır. Bu arkadaşlarımız,
bu üniversitede görev almak için sıra
beklemektedirler. 

Dahası var: 1989'da il olan, gelişmekte
olan Bayburt, bugün, kurmuş olduğu vakıfla,
100 dönüm araziyi üniversite için tahsis
etmiştir. Kıt imkânlarına rağmen,
vakıflar yoluyla, Bayburt Üniversitesine para ayırmıştır.
İşte, devlet-vatandaş işbirliği ortada.
Bir üniversite öğretim üyesi olarak ve şu
anda, şu Meclisin bir vekili, bir üyesi olarak, böyle
hayırlı bir kurumdan dolayı büyük
bir mutluluk duyuyorum ve bu kanun teklifi nedeniyle hepinize
teşekkür ediyorum; ki, böyle hayırlı,
uğurlu bir kanun teklifinde bize yardım edeceksiniz.
Umut ediyorum ki, Genel Kurula indiği zaman da, Genel Kurul,
üniversiteler konusunda, sadece Bayburt değil, bütün
illerimiz için aynı hassasiyeti gösterir ve
her ile bir üniversite kurarız. 

Hepinize saygılar sunuyorum. (Alkışlar)

BAŞKAN - Teşekkür ederim Sayın
Güney.

Burada çıkan kanunlar hep hayırlı
ve uğurludur... 

Sayın Suat Pamukçu, buyurun. (RP sıralarından
alkışlar)

Süreniz 5 dakika. 

SUAT PAMUKÇU (Bayburt) - Sayın Başkan,
değerli milletvekilleri; Bayburt üniversitesinin kurulması
amacıyla, değerli milletvekili arkadaşımızın
vermiş olduğu kanun teklifinin doğrudan gündeme
alınması maksadıyla yapılan bu konuşmalara
katkıda bulunmak üzere söz aldım; bu vesileyle,
hepinize saygılar sunuyorum.

Bayburtumuz, Türkiyemizin en küçük
ilidir. Ancak, millattan önce 3000 yılına dayanan
tarihî bir geçmişi vardır;  4000 yıllık
kültür birikimi vardır. Bize göre, bütün
illerden daha önce Bayburt'a üniversite kurulması
gerekir. Bu bakımdan, değerli hemşehrimin vermiş
olduğu önergeyi desteklediğimi ifade ediyorum. 

Bu arada, Hükümetimizin, bütün
illerde üniversite kurulması yönünde bir
çalışması vardır; bunu da, sevinçle
öğrenmiş bulunuyoruz. İnşallah, bu
çalışmalar neticesinde, öncelik sırasında,
Bayburtumuz gibi şirin bir ilimize üniversite kazandırılması
hususunda, Hükümetimiz de gereken hassasiyeti gösterecektir;
bunu, ümitle bekliyoruz ve Parti Grubumuz olarak da, Bayburt
üniversitesinin kurulması yönünde, değerli
arkadaşlarımın da destek vereceğine inanıyorum.
Yeniden, bu adımın atılması hususunda
göstermiş olduğu çalışmalarından
dolayı, değerli hemşerime teşekkür
ediyorum. 

Ayrıca, bizim de, aynı konuda bizzat
verdiğimiz bir önergemiz vardır; belki, ileride,
inşallah, ikisi birleştirilerek görüşülür
ve en kısa sürede, Bayburtumuzda, en iyi hizmetlere
layık olan vatandaşlarımız, böyle
büyük bir hizmete de kavuşmuş olur. Bu vesileyle,
tekrar, hepinize saygılar sunuyorum, teşekkürlerimi
sunuyorum. (Alkışlar)

BAŞKAN - Teşekkür ederim Sayın
Pamukçu.

Sayın milletvekilleri, önerge üzerinde
yapılan müzakereler bitmiştir.

Doğrudan gündeme alınma önergesini
oylarınıza sunuyorum: Kabul edenler... Etmeyenler...
Kabul edilmiştir.

Hayırlı, uğurlu olsun.

Sayın milletvekilleri, gündemin, "Özel
Gündemde Yer Alacak İşler" kısmına
geçiyoruz.

Genel Kurulun 6.3.1997 tarihli ve 65 inci Birleşiminde
alınan karar gereğince, bu kısımda yer
alan Toprak Mahsulleri Ofisi Genel Müdürlüğündeki
usulsüzlük ve yolsuzluklar konusunda 154 sıra
sayılı ve hudutlarımızın güvenliği
konusundaki 174 sıra sayılı Meclis araştırma
komisyonları raporlarını görüşeceğiz.

V. - GENSORU, GENEL GÖRÜŞME,
MECLİS SORUŞTURMASI VE

MECLİS ARAŞTIRMASI

A)GÖRÜŞMELER

1.- İstanbul Milletvekili Halit Dumankaya
ve 13 arkadaşının, TMO Genel Müdürlüğündeki
usulsüzlük ve yolsuzluk iddialarını araştırarak
alınması gereken tedbirleri belirlemek amacıyla
Meclis araştırması açılmasına
ilişkin önergesi ve (10/6) esas numaralı Meclis
Araştırması Komisyonu raporu (S.Sayısı
: 154) (1)

(1)  154 S. Sayılı Basmayazı
tutanağa eklidir.

BAŞKAN - Şimdi, 1 inci sırada
yer alan, İstanbul Milletvekili Halit Dumankaya ve 13 Arkadaşının,
Toprak Mahsulleri Ofisi Genel Müdürlüğündeki
Usulsüzlük ve Yolsuzluk İddialarını
Araştırarak Alınması Gereken Tedbirleri
Belirlemek Amacıyla Anayasanın 98 inci, İçtüzüğün
104 ve 105 inci Maddeleri Uyarınca Bir Meclis Araştırması
Açılmasına İlişkin Önerge
üzerine kurulan (10/6) Esas Numaralı Meclis Araştırması
Komisyonu raporu üzerindeki genel görüşmeye
başlıyoruz. 

Komisyon?.. Burada.

Hükümet?.. Burada.

Komisyon ve Hükümet yerlerini aldılar.

İçtüzüğümüze
göre, Meclis araştırması komisyonu raporları
üzerindeki genel görüşmelerde, ilk söz,
önergeyi veren ilk imza sahibi milletvekiline veya onun göstereceği
diğer bir imza sahibine aittir; ondan sonraki müzakereler
de normal müzakeredir; yani, gruplara, hükümete
ve şahsı adına iki milletvekiline söz
verilecektir. 

Gruplar ve Hükümet adına yapılacak
konuşmalar 20'şer dakika, şahıslar adına
yapılacak konuşmalar da 10'ar dakikadır.

Şimdi, önerge sahibi olarak Sayın
Halit Dumankaya; buyurun efendim. 

Süreniz 10 dakikadır. 

HALİT DUMANKAYA (İstanbul) - Sayın
Başkan, muhterem milletvekilleri; sözlerime başlamadan
evvel, demin, bu Mecliste meydana gelen ve hiç hoş
olmayan olaylardan dolayı üzüntümü
belirtmek istiyorum. İktidar Partisinin Grup Başkanvekilliğine
yükselmiş genç bir arkadaşımın,
bir genel başkana karşı olan bu tavrı,
hoş bir tavır değildir. 

BAŞKAN - Sayın Dumankaya, rica ediyorum...
Bu konu bitti efendim. Tekrar başa dönersek, bir yere
gidemeyiz. 

MEHMET ALTAN KARAPAŞAOĞLU (Bursa) - Sataşma
devam eder...

BAŞKAN - Bir dakika...

Artık gündeme gelin; rica ediyorum.

HALİT DUMANKAYA (Devamla) - Ben, bütün
genel başkanlar karşısında ceketimi
düğmeler; ister bir milletvekili olsun, ister hiç
milletvekili olmasın; ister iktidarda olsun, ister anamuhalefette
olsun, onun önünden saygıyla geçerim.
Değerli arkadaşımın da aynı hassasiyette
olması gerektiğini düşünüyorum.
Bundan önceki tutumları da aynı şekildeydi;
ama, herhalde, şu son olaylar biraz sinirlerini bozmuştur;
o bakımdan, onu, sinirlerinin bozukluğuna veriyorum.

Değerli arkadaşlarım, şunu
hemen belirtmek istiyorum ki, bu Mecliste, özellikle iktidar
partilerinin daha hoşgörülü olması
lazım, tahammül etmesi lazım; çünkü,
geneli böyledir. 

MEHMET ALTAN KARAPAŞAOĞLU (Bursa) - Saygı
karşılıklıdır!

HALİT DUMANKAYA (Devamla) - O bakımdan,
muhalefet partilerinin sözlerine, eleştirilerine tahammül
etmek lazımdır.

Değerli arkadaşlarım, Anavatan Partisi
tarafından, bu Meclise SSK'daki yolsuzluklar, Sait Halim
Paşa Yalısı yangını, TURBAN'daki
yolsuzluklar, Toprak Mahsulleri Ofisindeki yolsuzluklar, Petrol
Ofisindeki yolsuzluklarla ilgili önergeler görüşülmüş
ve kabul edilmişti. 

Bizim verdiğimiz önergeler, hiçbir
zaman için, husumet önergeleri değildir. Bizim
verdiğimiz önergeler, iktidarı yıpratma
önergeleri de değildir. Biz, seçim meydanlarında
ne söylersek, muhalefette ne söylersek, iktidarda da
aynı şeyi söyleriz; Anavatan Partisi olarak,
çifte standart kullanmayız.

Bakınız, bu önerge; yani, Toprak
Mahsulleri Ofisiyle ilgili araştırma önergesi,
6.3.1996 tarihinde bu kürsüde görüşülürken,
öngörüşmesi yapılırken, ben,
aynen şöyle dedim: "Bu önergeyi, husumet
önergesi olarak vermiyoruz. Bu önergede, eğer, ortak
olmasak, ben, yine 'yalı çetesi' diyecektim, yine
'yalı çevresi' diyecektim... İşte,
şimdi, burada, yine bunu söylüyorum; çifte
standart kullanmıyorum. İnşallah, ülkeyi
de, partileri de, bu yalı çemberinden kurtarırız."
Hatta, bir bakan kürsüde konuştuktan sonra "Sayın
Bakan, ortak olacağız; ama, bu konuşmamdan sonra
sizinle nasıl ortaklık yapacağız diye
endişe duyuyorum." Bu konuşmayı, 6 Mart
1996 tarihinde yapmıştım. 

Değerli arkadaşlarım, biz, bu önergeleri,
araştırma önergelerini verirken; yani "bunlar
araştırılsın" derken, Refah Partili
arkadaşlarım da o zaman muhalefetteydiler. Onlar
da, soruşturma önergeleri vermeye başladılar.
Neydi bu soruşturma önergeleri; örtülü
ödenekti, TOFAŞ'tı, TEDAŞ'tı, mal
varlığıydı. Bu önergelerin altında,
şu anda 8'i bakan olan kişilerin imzası vardı.
Bu önergelerin altında, Refah Partisinin -4'ünü
de katarsanız- tüm milletvekillerinin imzası
vardı; ama, o zaman muhalefetteydi ve o zamanki soruşturma
önergelerinin her üçünün de birinci
imza sahipleri, şu anda bakan olan kişilerdi. 

Bu önergeler çok iddialı olarak
buraya gelmişti; ama, gelin görün ki, ortaklık
kurulunca, bu önergeler birer birer İktidar Partilerinin
oylarıyla reddedildi. 

BAŞKAN - Sayın Dumankaya, bu önergeyle
ilgisi yok; gündeme geçseniz de!.. 

MEHMET GÖZLÜKAYA (Denizli)  - Dumankaya,
sadede gel, yeter... 

HALİT DUMANKAYA (Devamla) - Değerli arkadaşlarım,
bu yetmiyormuş gibi, TURBAN önergesini buraya getirdik
-bütün parti liderlerine bu önergenin raporunu
verdik; hatta, dinamik güçlere de gönderdik-
o da, yine, İktidar Partilerinin, Refah Partili arkadaşlarımın
oylarıyla reddedildi. 

Değerli arkadaşlarım, şimdi,
bunu görüşeceğiz... Sayın Başkan,
ikaz ediyor... Değerli arkadaşlarım, bu önergeler
bir bütündür. Bunu görüşsek ne
olacak, görüşmesek ne olacak; çünkü,
149 dosyayla...Türkiye'nin tümü kabul etti... Dokunulmazlığı
olmayan 9 müdür tutuklanmıştır değerli
arkadaşlarım. Bu nedir biliyor musunuz; yani, şu
işin içerisinden bir kerte çeken tutuklanıyor,
işin esas sahipleri, burada, İktidar oylarıyla
aklanıyor. 

Toplumun dinamik güçleri, Türk-İş
Sayın Başkanı, DİSK'in Sayın
Başkanı, Hak-İş'in Sayın Başkanı,
TİSK'in Sayın Başkanı milletvekillerine
mektup yazıyor, uyarıyor. Bende, onlara, o raporları
göndermiştim ve "bakın, TURBAN'da bu kadar
yolsuzluk var; geliniz, temiz toplum için direnişinizi
gösteriniz" demiştim ama, onlardan bir ses çıkmadı.
Eğer raporu okumadılarsa... O toplum, dinamik toplum;
beni çağırın, size brifing vereyim, üç
gün brifing vereyim, oradaki yolsuzlukları anlatayım;
100 bin kişiyi, 500 bin kişiyi meydanlara dökün
ki, buraya mesaj verin. Bakın, o zaman, bu oyları
kullanma şekli değişir. 

Değerli arkadaşlarım, Toprak Mahsulleri
Ofisindeki yolsuzluklarla ilgili raporda pek bir şey bulamadım.
Benim verdiğim belgeleri dikkate alsalardı... Bu raporun
hazırlanışı sırasında
çok başkan değişti, inceleme yapılmadı.
Bir çok şey var; ama, bu raporun yeniden ele alınması
lazımdır. 

Değerli arkadaşlarım, bu raporda,
benim verdiğim belgeler, bilgiler; Yüksek Denetleme Kurulunun
olağanüstü hal stoklarıyla ilgili raporunda
yazdığı bilgiler olsaydı, bu rapor çok
daha değişik bir şekilde çıkacaktı.


Değerli arkadaşlarım, bakınız
-Sayın Bakan da buradadır, onu da ikaz etmek istiyorum-
şu anda, Toprak Mahsulleri Ofisinde usulsüz bir yönetim
vardır. Sayın Bakan, bilemiyorum beni dinliyor musunuz...
Şu anda, Toprak Mahsulleri Ofisinde usulsüz bir yönetim
devam ediyor.

BAŞKAN - Sayın Dumankaya, 1 dakikanız
var efendim. 

HALİT DUMANKAYA (Devamla) - Nedir bu yönetim.
Yönetim Kurulu 6 kişidir; bunların 1'i ayrılmış,
emekli olmuş; 2'si de görevden alınmıştır.
Toplantı yetersayısı 4, karar yetersayısı
da 4'tür. Şu anda, fiilî görevde 3 kişi
vardır; ama, görevden alınan 1 kişi mahkeme
kararıyla geri dönmüştür. Şimdi,
Sayın Bakan, bu mahkeme kararını uygulamıyor
veya diğer bakan uygulamıyor. Ne yapılıyor
biliyor musunuz; icra organı olarak yönetimin alacağı
kararlar, bakanlık oluruyla yerine getiriliyor. 

Değerli arkadaşlarım, 233 sayılı
Kanun Hükmünde Kararnamenin KİT'lerle ilgili
bölümüne dikkat ederseniz...

(Mikrofon otomatik cihaz tarafından kapatıldı)

BAŞKAN - Sayın Dumankaya, 1 dakika eksüre
veriyorum. Sürenizi daha fazla uzatmam; çünkü,
bugün 14 kişi konuşacak...

HALİT DUMANKAYA (Devamla) - Burada, bir usulsüzlük
devam ediyor. 

Değerli arkadaşlarım, ben bu kürsüden
ne anlatsam, yine, hoca bildiğini okuyor; ama, şu yolsuzluklar,
bu Mecliste aklanmazsa; bu yolsuzluklar, iktidar - muhalefet meselesi
yapılırsa; koltuğu muhafaza etmek için
bu yolsuzlukların üzerine gidilmezse, bu Meclisin
itibarı kalmaz, ülkenin itibarı kalmaz. İşte
o zaman, benim Bağ-Kur emeklim, esnafım, işçim,
köylüm, 10 liraya yiyeceği ekmeği -küçültülüp
küçültülüp, bir somun haline getirilir-
20 bin liraya yer. 

O nedenle, bu rapor...

(Mikrofon otomatik cihaz tarafından kapatıldı)

BAŞKAN - Sayın Dumankaya, teşekkür
ederim.

HALİT DUMANKAYA (Devamla) - Teşekkür
edeceğim efendim.

BAŞKAN - Hayır efendim. Başka
eksüre vermeyeceğim; çünkü, konuşacak
olan çok arkadaşımız var.

Teşekkür ediyorum.

HALİT DUMANKAYA (Devamla) - Bu duygularla,
Yüce Milletimize ve size teşekkür ediyorum. (ANAP
sıralarından alkışlar)

BAŞKAN - Efendim, önerge sahibi olarak
Sayın Dumankaya konuştu.

Gruplar adına yapılacak konuşmalara
geçiyoruz.

DSP Grubu adına Sayın Tuncay Karaytuğ,
CHP Grubu adına Sayın Nezir Büyükcengiz,
RP Grubu adına da Sayın Feti Görür söz
istemişlerdir. 

İlk söz, DSP Grubu adına Sayın
Tuncay Karaytuğ'un.

Buyurun Sayın Karaytuğ. (DSP sıralarından
alkışlar)

Süreniz 20 dakikadır. 

DSP GRUBU ADINA TUNCAY KARAYTUĞ (Adana) - Sayın
Başkan, sayın milletvekilleri; görüşülmekte
olan, Toprak Mahsulleri Ofisiyle ilgili olarak açılmış
olan Meclis araştırması sonucu hazırlanan
rapor üzerinde, Demokratik Sol Parti Grubu adına söz
almış bulunmaktayım; hepinizi saygıyla
selamlarım.

Sayın milletvekilleri, İstanbul Milletvekili
Halit Dumankaya ve 13 arkadaşının, Toprak
Mahsulleri Ofisi Genel Müdürlüğü ve bölge
müdürlüklerinde meydana gelen yolsuzluk, usulsüzlük
ve diğer olayları araştırmak, alınması
gerekli tedbirleri incelemek üzere verdiği önerge,
6.3.1996 tarihli 19 uncu Birleşimde oybirliğiyle kabul
edilmişti.

Komisyon, yapmış olduğu toplantılarda,
iddialarla ilgili kişi, kurum ve kuruluşlarla görüşmeler
yapmış, birebir görüşmelerin yanında,
yazışma yoluyla da çeşitli bilgi ve
bulgular elde etmiştir. 

Toprak Mahsulleri Ofisinde meydana geldiği iddia
edilen usulsüzlük ve yolsuzluklar 13 konu başlığı
altında ele alınmıştır. Bu konu
başlıkları ve iddialar şu şekildedir:

1- Toprak Mahsulleri Ofisi Genel Müdürlüğünün
Beslen Makarnaya şaibeli olarak iştirakiyle ilgili
iddialar.

2- 2491 sayılı Seferberlik ve Savaş
Hali Kanununa göre bulundurulması gereken olağanüstü
hal stoklarının bulundurulmadığına
ilişkin iddialar.

3- Toprak Mahsulleri Ofisi Genel  Müdürlüğünün
mülkiyetinde bulunan 7 518 metrekare arsa ve üzerinde
bulunan binalar ile Kemal Sütçü'ye ait apartmanın
(A) Bloğundaki daire ve dükkânların trampa
edilmesinde meydana gelen usulsüzlüklere ilişkin
iddialar.

4- Mersin bakliyat deposu ihalesinde Toprak Mahsulleri
Ofisi aleyhine meydana gelen zararlara ilişkin iddialar.

5- Toprak Mahsulleri Ofisi Genel Müdürlüğünce
Avustralya'dan 44 bin ton makarnalık buğday ithali
esnasında meydana gelen yolsuzluklara ilişkin iddialar.

6- Trabzon liman silosu inşaatında,
elektromekanik ekipman temincisinin taahhütnameye rağmen
değiştirilmiş olması hakkındaki
iddialar.

7- Toprak Mahsulleri Ofisi tarafından 1995-1996
döneminde alımı yapılan çeltikle
ilgili usulsüzlük iddiaları.

8- Tradigrain Firması ile ilgili yolsuzluk
iddiaları.

9- Toprak Mahsulleri Ofisinin menkul kıymet
gelirleri ve Kurum tarafından alınan 250 milyon
dolarlık krediyle ilgili iddialar.

10- Toprak Mahsulleri Ofisinin, 1995 Nisan, Mayıs
ve Haziran aylarında düşük bedelle buğday
sattığına ilişkin iddialar.

11- Derince liman silosunun yapımı
sırasında yapımcı, müşavir,
mühendis ve Toprak Mahsulleri Ofisi arasında çıkan
sorunlar ve süre uzatımıyla ilişkili
iddialar.

12- Toprak Mahsulleri Ofisi Genel Müdürlüğünce,
1992 yılında yapılan 100 bin metrik/tonluk
buğday ihracatında meydana gelen usulsüzlüklere
ilişkin iddialar.

13- Akel Firması aracılığıyla
yapılan pirinç ithalatında meydana gelen
yolsuzluklara ilişkin iddialar.

Değerli arkadaşlar, Meclis araştırma
komisyonu, bu iddiaları ele alarak, sürenin elverdiği
ölçüde incelemelerini gerçekleştirmiş
ve bu incelemeler sonucunda, bazı iddiaların gerçeği
yansıttığını, bazı iddialarınsa,
elde edilen bilgiler ışığında,
gerçeği yansıtmadığını
saptamıştır. Sizlere dağıtılan
rapor, komisyonun oybirliğine yakın çoğunluğuyla
oylanmış ve elde edilmiştir. 

Şimdi, bu iddiaların araştırılması
sonucunda elde edilen bulguları sizlere sunmaya çalışacağım.

Beslen Makarna ile ilgili iddialar: 

Toprak Mahsulleri Ofisinin Beslen Makarnaya iştirakinde
bazı şaibe ve usulsüz uygulamalar olduğu
tespit edilmiştir. 

Beslen Makarnanın iş ve güç
birliği talebi, özelleştirmenin esas alındığı
bir hükümet programında nasıl kabul görmüştür?
Toprak Mahsulleri Ofisi, kendi iştirakleri olan Migros ve
Gima hisselerini özelleştirirken, yaklaşık
4 trilyon liralık zarara mal olan Beslen Makarna ortaklığına
nasıl ve niçin girişmiştir? 

233 sayılı Kanun Hükmünde
Kararnamenin (9/1) ve 399 sayılı Kanun Hükmünde
Kararnamenin (11/a) maddeleriyle kendilerine yüklenen görevleri
gereği gibi yerine getirmeyerek, Beslene iştiraki kabul
eden ve Bakanlığa öneren Yönetim Kurulu ve
bu kararların alınmasına katılan Toprak
Mahsulleri Ofisi görevlileri direkt olarak sorumluluk altındadırlar.


Ayrıca, Beslen'e TMO'nun iştirakini
düzenleyen protokolde imzası bulunan genel müdürün,
protokol hilafına ve Kurum aleyhine olan gelişmelere
müdahale etmemesi, protokolü uygulamaya koymaması
ve daha sonra da protokolün kaybolması sonucu hukukî
bir boşluğun oluşmasına sebebiyet vermesi
dolayısıyla, sorumluluk altında olduğu
yolundaki görüşümüzün ne kadar
haklı olduğu ortaya çıkmıştır.


Toprak Mahsulleri Ofisinin Beslen'e iştiraki
işinde ihtilaflar meydana geldiğinden, mahkemeler nezdinde
muhtelif davalar açılmış olup, bu davalardan
bir kısmı halen devam etmektedir. Söz konusu
davalar, TMO lehine sonuçlanma şansına sahipken,
firmayla yapılan protokolün mahkemelere ibraz edilmemesi
nedeniyle davalar kaybedilmiştir. Söz konusu belgelerin
mesnet gösterilerek iadei muhakeme yoluna gidilmesi yolundaki
görüşümüzü Yüce Meclise sunuyoruz.


Gerek TMO aleyhine gerekse TMO tarafından
açılan davalar ile soruşturma raporu doğrultusunda,
TMO görevlileri hakkında açılmış
olan hukuk ve ceza davalarının, hassasiyetle takip
edilerek herhangi bir boşluk meydana getirilmemesinin gerektiği
düşüncesindeyiz.

Sayın milletvekilleri, Beslen ile TMO arasında
devam etmekte olan sorunlar halledilmeden, Beslen'in yapacağı
bir sermaye artırımında TMO'nun rüçhan
hakkını kullanmaktan vazgeçmesi veya bu haliyle
özelleştirilmesinin uygun olmayacağı yolundaki
görüşümüzü savunuyoruz.

İkinci iddia; Özbekistan'a yapılan
buğday ihracatı: Richco firmasının TMO'dan
alarak Özbekistan'a Zlatoust gemisiyle götürdüğü
22 bin 49 metrik/tonluk yemlik buğdayın bir kısmının
5 inci grup ekmeklik buğday olarak yüklendiği; yüklenen
buğdayın, ekmeklik de olsa, sözleşme spektlerine
uygun olduğu; kalite ve fiyat yönünden önemli
bir fark göstermediği ve bu yüklemede, sözleşmede
taahhüt edilen spektlerin esas alındığı
tespit edilmiştir. 

TMO tarafından Richco Rotterdam firmasına
FOB şekilde satışı yapılan buğday
Türkiye limanında teslim edilmiştir. 

Sayın milletvekilleri, FOB satışta,
ihracatı yapan ülke sorumluluğu yükleme limanında
biter. Bu aşamadan sonra, TMO'nun herhangi bir sorumluluğu
kalmamıştır. Kaldı ki, gözetmen
firma raporlarına göre de, yüklenen malda herhangi
bir sorun olmadığı tescil edilmiştir.
Bütün bunlara rağmen, ithalatçı firmanın
"buğdayda hastalık var" gerekçesiyle
bir kısmını Özbekistan'da tahliye ettiği
buğdayın 13 958 metrik/tonunu, TMO, hiçbir mecburiyeti
olmadığı halde, geri almıştır.
Yükleme belgelerine göre herhangi bir kusuru olmayan
buğdayın, hastalıklı olduğu gerekçesiyle
Richco Firması tarafından iadesi esnasında,
sürme bulaşığı ve mantar hastalığı
tespit edilmiştir. Tespit edilen bu hastalığa
rağmen, İskenderun Ziraî Karantina Müdürlüğü
"yurda sokulmasında sakınca yoktur" şeklinde
rapor düzenlemiş ve alıcısının
özürlü olduğu gerekçesiyle kabul etmediği
bu buğdayın, yemlik buğday olarak iç piyasaya
satıldığı tespit edilmiştir. 

Bütün bu işlemlerin yürütülmesinde,
TMO Yönetim Kurulu ve ilgili personelin, 233 sayılı
Kanun Hükmünde Kararnamenin 9 ve 12 nci maddeleri ile
309 sayılı Kanun Hükmünde Kararnamenin
11 inci maddesine göre, kendilerinden beklenen sorumluluk
ve görev anlayışını gereğince
yerine getirmediği düşüncesi pekişmiş
olup, zararın müsebbiplerince tazmini yoluna gidilmesinin
gerekli olduğu görüşü bir kez daha tekrarlanmak
durumundadır. 

Üçüncü iddia; Akel Firması
aracılığıyla yapılan pirinç
ithalatı: 15.2.1994 tarihinde yapılan pirinç
ihalesinde verdiği teklif şartnameye uymadığı
ve pirincin spektlerini garanti etmediği için ihaleyi
alamayan Akel Firması, ihalenin Romak Firmasına
ton başına 287,35 dolardan verilmesi üzerine,
TMO'ya bir mektup yazarak, daha düşük bedelle
pirinç verebileceğini ve TMO'nun bu işten 600
bin dolar kârlı çıkacağını
iddia etmesi üzerine, onaylanmış olan ihale
iptal edilmiştir. 14.4.1994 tarihinde yeni bir ihale yapılmış
ve iş, ton başına 233,78 dolar üzerinden,
Akel Firmasına verilmiştir. 

Dosyada mevcut belgelere göre, sonuçlanmış
ihalenin hangi saiklerle bozularak, önceden beğenilmeyen
pirincin Akel Firmasından alınması yoluna
gidildiği tespit edilememiştir; kayıtlara girmiyor
böyle bir bilgi. 

Akel Firması, Toprak Mahsulleri Ofisine vermeyi
taahhüt ettiği 11 ton pirinç yerine 2 069 ton
pirinç teslim etmiş, 8 961 ton pirinci teslim etmemiştir.
Sanıyoruz, o sırada piyasada pirinç fiyatlarının
yükselmesi dolayısıyla, TMO'ya vermek yerine
piyasaya satmak, Akel Firmasının işine gelmiş
olsa gerek.

Sözleşmeye taraf olmamakla birlikte, Üniyetiş
Firmasına bu işle ilgili olarak bazı ödemelerde
bulunulduğu da tespit edilmiştir. Sözleşme
şartlarında bonifikasyon uygulanacağına
dair hüküm olmadığı halde, TMO, firmaya
bonifikasyon uygulamıştır. 

Bütün bu uygulamalarda Toprak Mahsulleri
Ofisi Yönetim Kurulu ve Kurum ilgili personelinin, 233 sayılı
Kanun Hükmünde Kararnamenin 9 ve 12 nci maddeleri ile
399 sayılı Kanun Hükmünde Kararnamenin
11 inci maddesi gereğince, kendilerine yüklenen görevleri
gerektiği gibi yerine getirme hususunda hassasiyet göstermedikleri
yolundaki görüşlerimizi yineliyoruz.

Arsa takasına ilişkin iddialar:

Toprak Mahsulleri Ofisi Genel Müdürlüğünün
mülkiyetinde bulunan ve daha önce merkez atölyesi,
bakım, dağıtım ve depolama tesisi olarak
kullanılan 7 518 metre kare arsa ve üzerinde bulunan
binaların lojman karşılığı
satışının yapılması usule
uygun olarak başlamış olsa bile, lojman olarak
takası yapılan binaların teknik ekspertiz
raporları dikkate alındığında,
TMO'nun, 402 840 831 liralık bir zararının
olduğu ortaya çıkmıştır.
Bu zararın Kemal Sütçü lehine dönüşmüş
olması, Kemal Sütçü ile Toprak Mahsulleri
Ofisi yöneticileri arasında bir çıkar
ilişkisinin var olduğu kuşkusunu ortaya çıkarmıştır.

Toprak Mahsulleri Ofisi Genel Müdürlüğünce,
402 840 831 liralık Kurum zararının müsebbipleri
olan Kurum görevlilerinden tahsili için, Ankara Asliye
Hukuk Mahkemesinde dava açılmıştır;
yargılama süreci devam etmektedir. Türkiye Büyük
Millet Meclisinin, bu sürecin yakın takipçisi
olacağını umuyor; en azından, Demokratik
Sol Parti Grubu olarak, bizim, bu süreci yakından
takip edeceğimizi bildiriyorum. 

Olağanüstü hal stokuyla ilgili iddialar:


Sayın milletvekilleri, hepinizin de bileceği
gibi, olağanüstü hal, olağan koşullar
dışında seyreden ya da her türlü
olağandışılığı içeren
durum ve zaman demektir. Savaş, bir olağanüstü
haldir, deprem, olağanüstü bir haldir. Siz, eğer,
olağanüstü hali, olağan durumla karıştırıp
önlemlerinizi almazsanız; Allah korusun; ama, bir
savaş halinde neye uğradığınızı
şaşırırsınız. 

Olağanüstü hal stoku olarak stoklanması
gereken toplam 720 645 ton buğdayın stoklarda muhafaza
edilmemesi yanında, hububat piyasasında düzenleyici
bir görev üstlenen Toprak Mahsulleri Ofisi Genel Müdürlüğünün,
1995 yılının ikinci yarısından
itibaren, mevcut stoklarıyla bu görevi yerine getirmesinin
mümkün olmadığı anlaşılmıştır.
Demokratik Sol Parti Grubu olarak bizler, TMO Genel Müdürlüğünün
2941 sayılı Seferberlik ve Savaş Hali Kanununa
göre bulundurması gereken olağanüstü
hal stokları hususunda daha duyarlı ve dikkatli
olması, bunun bir yurtseverlik görevi olduğunu
idrak etmesi gerektiğinin altını çiziyoruz.


Derince Liman Silosuna ilişkin iddialar:

TMO Genel Müdürlüğü tarafından
yapımı Laing-Mapa ortaklığına,
müşavirlik işi de Unitek firmasına verilen
95 bin tonluk Derince Liman Silosu inşaatının
tamamlanması işinin 28 ayı aşkın
bir süre uzamasına ve bu nedenle, müteahhidin,
TMO'dan ilave olarak 6 milyon 450 bin ECU talep etmesine, birbiriyle
ilişkili birçok olayın sebebiyet verdiği,
hangi olaydan dolayı ne kadar gecikme olduğunun tespitinin
çok güç olduğu, söz konusu ihtilafın,
halen hakem kurulunun incelemesinde bulunduğu;buradan çıkacak
karara göre TMO'nun herhangi bir kaybının söz
konusu olması durumunda, buna göre işlem yapılması
gerektiği yolundaki görüşümüzü
yineliyoruz.

Değerli arkadaşlar, Meclis Araştırması
Komisyonumuz, İstanbul Milletvekili Halit Dumankaya ve
13 arkadaşının vermiş olduğu araştırma
önergesindeki iddialar içerisinde, burada, özetle
açıklamaya çalıştığım
konuların dışında kalanlar hakkında
somut bulgular elde edememiştir.

Sayın milletvekilleri, araştırma
komisyonları çok uzun bir süre ile emek harcayarak,
iddia edilen yolsuzluk ve usulsüzlükler üzerinde
çalışmalar yapmaktadır. Eğer, elde
edilen sonuçlar dikkate alınmaz ve "tamam,
istenilen, bu konuların araştırılmasıydı;
o da yapıldı" denilip, konu bir kenara bırakılacak
olursa, kamu kuruluşlarında üst düzey yöneticilik
yapan -ki, burada Toprak Mahsulleri Ofisinin yöneticilerini
kastediyorum- çok kısa süre içerisinde
Türkiye'nin sayılı zenginleri içerisine
girer, sonra da sizlere dışarıdan nanik yapar.

Yapanın yaptığının
yanına kâr kalmaması, devletin, milletin hakkının
korunabilmesi için ve elde edilen somut bulgularla ilgili
olarak araştırma komisyonlarının işlevsel
hale gelebilmesi için, siyasal parti gruplarının,
komisyon raporlarının takipçisi olacağını
diliyor ve Yüce Meclisi saygıyla selamlıyorum.
(DSP sıralarından alkışlar)

BAŞKAN - Teşekkür ederim Sayın
Karaytuğ.

Cumhuriyet Halk Partisi Grubu adına, Sayın
Nezir Büyükcengiz; buyurun efendim. (CHP sıralarından
alkışlar)

Süreniz 20 dakika.

CHP GRUBU ADINA NEZİR BÜYÜKCENGİZ
(Konya) - Sayın Başkan, sayın milletvekilleri;
Toprak Mahsulleri Ofisinde yapıldığı
iddia edilen birtakım yolsuzluk, usulsüzlük ve
diğer olayları araştırmak ve alınması
gereken tedbirleri incelemek amacıyla kurulan (10/6) esas
numaralı Meclis Araştırması Komisyonu
raporu üzerinde, Cumhuriyet Halk Partisi Grubu adına
söz almış bulunuyorum; sözlerime başlarken,
Grubum ve şahsım adına, Yüce Meclisin
siz değerli üyelerini saygıyla selamlıyorum.

Sayın milletvekilleri, Türkiye Büyük
Millet Meclisi Genel Kurulunun 6 Mart 1996 tarihli 19 uncu Birleşiminde,
Sayın Halit Dumankaya ve bazı arkadaşları
tarafından verilen önerge, görüşülerek
araştırma komisyonu kurulması kararı
alınmıştır; bilahara yapılan
seçimler sonucunda, Cumhuriyet Halk Partisi Grubu adına
benim de içerisinde bulunduğum, komisyon oluşturulmuştur.
Komisyonumuz, Türkiye Büyük Millet Meclisi İçtüzüğünün
ilgili hükümleri uyarınca görev bölümü
yapmış; komisyonun Başkan ve üyeleri,
Meclis İçtüzüğünün verdiği
yetkiler çerçevesinde, raporun huzurlarınıza
gelme noktasına kadar, sorumluluk bilinci içerisinde
görevlerini sürdürmüşlerdir. 

Komisyonumuz, kuruluşuna konu olan önergede
belirtilen hususların da dışına çıkmak
suretiyle, 19 uncu Dönemde kurulup görev yapmış
olan (10/4) esas numaralı Araştırma Komisyonunda
görüşülen konuları da incelemeyi kararlaştırarak,
çalışmalarına başlamıştır.
Bu bağlamda, çeşitli kamu kurum ve kuruluşlarından
gerekli bilgiler istenerek incelemeler yapılmış,
ilgili ve yetkililer davet edilerek bilgilerine başvurulmuştur.
Ayrıca, kurumda çalışan müfettiş
ve uzmanların da bilgi ve deneyimlerinden yararlanılmıştır.
Dolayısıyla, bu rapor, ciddî çalışmalar
sonucu ortaya çıkmıştır.

Değerli arkadaşlarım, hepinizin
bildiği gibi, Toprak Mahsulleri Ofisi, 1938 yılında,
çiftçinin ürününü değerlendirmek
ve tüketici halkımıza ucuz ekmek yedirmek amacıyla
kurulmuş; daha sonra, gerekli düzenlemelerle kamu iktisadî
teşekkülü haline dönüştürülerek,
günümüze kadar, kuruluş amacına uygun
biçimde çalışmalarını
sürdüregelmiş, cumhuriyetimizin temel kurumlarından
birisidir.

Devletin birçok kurumu var, KİT'leri
var; buralarda trilyonlar, hatta, katrilyonlar harcanıyor.
Eğer, bunlar üzerinde çok iyi bir denetim yapılmazsa,
tabiîdir ki, çıkarların dağıtıldığı
yerler olarak, buralarda bazı çürümeler
olur; çıkar düşkünü kimseler,
buraya gelerek, şu veya bu gruba sızıp, oraları
yağma etmeye kalkışabilirler. O nedenle, Meclisin,
bu tür iddiaların üzerine ağırlıklı
olarak gitme zorunluluğu olmalıdır. Bunların
üzerinde, caydırıcı, korkutucu bir denetim
mekanizması oluşmalıdır; ama, ne hazindir
ki, böyle bir çalışma biçimi bizde
yoktur. Ülkemiz üretiminin aşağı yukarı
yarısını elinde bulunduran KİT'lerin
denetimini, biz, tutmuşuz, Başbakanlık Yüksek
Denetleme Kuruluna vermişiz. Bu Denetleme Kurulunun uzmanlarını
kim atayacak; Bakanlar Kurulu atayacak. 

Bir devlet bakanına bağlı bir kurum.
Buna rağmen, o kurumda çalışan dürüst,
yetenekli görevliler, her dönemde görevlerini en
iyi biçimde yapmaya çalışmışlardır.
Ne var ki, Meclise gelen bu raporların, Mecliste değerlendirilmesi
pek iç açıcı değildir. Siz, düşünebiliyor
musunuz ki, ciddî bir kuruluşta, o kuruluşun
patron veya yöneticileri, o kuruluşun, o şirketin
veya holdingin gelirini, giderini, kârını,
zararını, yatırımını,
mal alım-satımını, bırakınız
yıllık, her ay kontrol etmesin, geçici bilançoları
incelemesin. Yani, Yüce Meclis, KİT'lerin üzerinde
denetim yetkisini kullanacaksa, denetimin çok hızlı
ve anında yapılması gerekir. Bu Meclisin,
denetleme görevini tam anlamıyla yerine getirebilmesi
için, çok yetenekli uzmanlarla denetleme kurumunun
genişletilmesi gerekir. Ne uzmanlar var ne de bu denetim
işliyor. 1997 yılındayız, daha KİT'lerin
1996 yılı denetimleri yapılmamış.


Değerli arkadaşlarım, benden önce
konuşan değerli arkadaşım Demokratik Sol
Parti Sözcüsü Sayın Tuncay Karaytuğ,
Komisyonumuzun çalışmaları hakkında
teknik konularda ayrıntılı bilgiler verdi.
Ben, bunları yinelemek istemiyorum. Toprak Mahsulleri Ofisinin
çalışmaları ve bundan sonra yapması
gerekenler hakkında bazı önerilerimi bilgilerinize
sunmak istiyorum. 

Değerli milletvekilleri, ülkemiz güç
günler yaşıyor. Yolsuzluk, usulsüzlük
söylentileri ayyuka çıkmış. İnsanlarımız,
bu söylentilerden rahatsız. Bu konularda önergeler
veriliyor, görüşmeler yapıyoruz, komisyonlar
kuruyoruz; sonuçta, halkımızı rahatlatacak,
tatmin edecek biçimde sorumluları bulup çıkarmıyoruz;
ülkenin en büyük sıkıntısı
ve sorunu budur. Siyasî değerlendirmelerle hareket ederek,
kıytırık oy farklarıyla, 8'e 7 gibi
sonuçlarla bu tür iddiaları savuşturuyoruz,
günü geçiriyoruz; ama, şunu iyi bilelim
ki, bu tutum ve davranışlardan hepimiz yıpranıyoruz,
Türkiye Büyük Millet Meclisi yara alıyor.

Değerli arkadaşlarım, hırsızın,
uğursuzun, devletin malına göz dikenin, ona el
uzatanın, hiçbir partiye hayrı olmaz. Bu
tür iddialar, önergeler ortaya geldiği zaman, Yüce
Meclisin tüm üyeleri, siyasî kimliklerini bir
yana bırakıp vicdanlarının sesini
dinleyerek, parti çıkarlarını arkalarına
atarak, hem Meclisin saygınlığını
korumak hem de milletvekili yeminine bağlı kalarak,
ülke çıkarlarını korumak için,
aynı noktada birleşmeli. Bunun zamanı gelip
geçiyor. 

Muhalefette yolsuzluklarla uğraşmayı
görev sayıp, bunu sık sık yineleyenlerin,
iktidar olduklarında, o koltuklarda üç gün
daha fazla oturma uğruna, kendi verdikleri önergeleri
kendilerinin reddettiklerini, Türk Halkı üzülerek
izledi. Bu yanlışlıkları bundan sonra,
inşallah yaşamayız.  

Son günlerde, Hükümet partilerinin
ilke edindikleri "benim sayı üstünlüğüm
var. Parmak hesabıyla bunu da savuştururum. Muhalefet
ne kadar uğraşırsa uğraşsın
sonuçta golü yer, köşesine çekilir"
mantığı çıkış yolu
değildir, çözüm değildir. Bu hareket
biçimi ülkemize zarar veriyor, Türkiye Büyük
Millet Meclisinin saygınlığını
yok ediyor, onun da ötesinde demokrasimizi örseliyor.


Kuruluşundan bu yana dokuz ay geçen
Refahyol Hükümetinin Başbakanı, ne hazindir
ki, Mecliste muhalefet partilerinin de bulunduğunu meşhur
Millî Güvenlik Kurulu toplantısından
sonra yapılan uyarmayla görebilmiş ve muhalefet
liderleriyle görüşme gereği duymuştur.
Halbuki bu görüşme ve düşünce
alışverişlerini daha önceleri sık
sık yapsa, onların uyarılarına dikkatli
olsaydı, belki de bu Hükümet, Cumhuriyet tarihinde
hiç eşi görülmedik bir halde kulağı
çekilmiş bir hükümet olmayacaktı.
Bir yumuşama ve konsensüse her zaman gereksinim var.
İşte bu görüşmeler onu sağlayacaktır.


BAŞKAN - Sayın Büyükcengiz,
sürenizi durduruyorum. 

Bir teknik konuda, araştırma komisyonu
raporu üzerinde müzakere ediyorsunuz...

NEZİR BÜYÜKCENGİZ (Devamla)
- Tamam Sayın Başkanım, geçiyorum...


BAŞKAN - Rica ediyorum... Böyle genel
konular üzerinde... Yani, bu araştırma çok
önemli. 

NEZİR BÜYÜKCENGİZ (Devamla)
-  Tamam Sayın Başkanım...

BAŞKAN - Biraz önce konuşan önerge
sahibi arkadaşımız da, önergeyle ilgili
bir şey söylemedi ki canım!..

NEZİR BÜYÜKCENGİZ (Devamla)
- Geliyorum efendim... 

BAŞKAN -  Buyurun. 

ALİ RIZA BODUR (İzmir) - Sayın
Başkan, ne konuşulacağını zatıâliniz
mi tayin edecek... 

BAŞKAN - Efendim, Meclisi ben yönetiyorum...

NEZİR BÜYÜKCENGİZ (Devamla)
- İlliyet rabıtası var Sayın Başkanım.


Sayın Başkanım, araştırma
komisyonu raporunu görüşüyoruz;  yolsuzlukları,
usulsüzlükleri tartışıyoruz; mutlaka
bir illiyet rabıtası var. 

BAŞKAN - Efendim varsa, rakam rakam söyleyin...
Bu Meclisin özelliği o... Şurada suiistimal var
deyin... Yoksa, genel konuşun.

NEZİR BÜYÜKCENGİZ (Devamla)
- Değerli arkadaşlarım, (10/6) esas numaralı
Araştırma Komisyonunun kurulmasına neden olan
önergede, Toprak Mahsulleri Ofisinin gerekli stokları
yapmaması nedeniyle ekmek fiyatlarının aşırı
yükseldiği belirtilmekte; bu vesileyle, izninizle, Toprak
Mahsulleri Ofisinin çalışmaları hakkında
da bazı önerilerde bulunmak istiyorum. 

Toprak Mahsulleri Ofisi, kuruluş yasasında
da belirtildiği gibi, üreticinin ürününü
değerlendirmekle görevlidir. Bu görevini, kuruluşundan
1990'lı yıllara kadar başarıyla yürütmüş;
ne zaman ki, "devlet kurumları, kamu kurumları,
KİT'ler görevlerini yerine getiremiyor, getirmiyor;
bunlar memleketin sırtına kambur olur" sözleri
yükselmeye başlamış, ondan sonra, büyük
bir çekingenlikle, sorumsuzlukla, suçluluk duygusuyla
görev yapamaz duruma düşmüşlerdir,
düşürülmüşlerdir. İşte,
o nedenledir ki, bugün, burada konuşmak, tartışmak
zorunda kaldığımız sorunlar gündeme
gelmeye başlamış, KİT'lerin çürümesi
teşvik edilerek bugünlere gelinmiştir. Gerek
biz siyasîlerin yersiz ve lüzumsuz müdahaleleri
gerekse mevzuattaki eksiklik ve tıkanıklıklar
nedeniyle ve de insanlığın hızlı
yükselişinin ihtiyaç duyduğu teknolojik
gelişmelere ayak uyduramama, bu kurumları, atıl,
iş göremez, ihtiyaçlara cevap veremez hale düşürmüştür.


Globalleşen dünyada ekonominizi kendi
iç üretim ve tüketiminize göre düzenleme
olanağınız yoktur. İşte, o nedenledir
ki, hükümetlerin rutin biçimde kararlaştırıp
açıkladıkları hububat taban fiyatları,
iç piyasayı düzenlemede tek faktör olarak
işlevini yerine getiremiyor. 1995 yılında
verilen 7 200 liralık buğday taban fiyatı, dış
ülkeler borsalarında buğday fiyatlarının
yüksek olması nedeniyle askıda kalmış,
hasat döneminde buğday alımları 165 dolara
tekabül eden 10 bin Türk Lirasından başlamıştır.


Ülkemizde un sektörü büyük
bir güç haline gelmiş, devletle rekabet etme
sınırlarını aşmış,
kendi gereksinimlerini karşılamak için piyasa
oluşturacak ve oluşturduğu piyasayı kontrol
altında tutacak duruma ulaşmıştır.
Serbest piyasa ekonomisinin kuralları uyarınca,
müdahale etme yetkisine sahip olmayan Toprak Mahsulleri Ofisi,
bu acımasız rekabete ayak uyduramadığı
içindir ki, gerekli alımları yapamayarak,
yapılması zorunlu stoklarını gerçekleştirememiştir.


Yine, yaklaşık on yıldır
anaç tohum uygulamasının yapılamaması
nedeniyle verim düşüklüğü yaşanmış,
çiftçi, satacak buğdayı âdeta bulamaz
hale gelmiştir. 

Geçmişte, Trakya'da ve sekiz on yıldır
Orta Anadolu'da, buğday mahsulünün baş belası
olan süne ve kımıl haşereleriyle etkin
mücadele yapılmaması nedeniyle, yetersiz mücadele
nedeniyle, ürün kalitesi büyük ölçüde
bozulmuş, un hammaddesi olan buğdayların büyük
bir bölümü yem hammaddesine dönüşmüştür.
Kaliteli buğdaylar, değirmenci ve stokçular tarafından
yüksek fiyatlarla piyasadan toplanmış, Toprak
Mahsulleri Ofisine de standart dışı ürünler
satışa sunulmuştur. Tüm bu olumsuzluklar,
hububat üreticisinin ve Toprak Mahsulleri Ofisinin hanesine
yazılacak güçlüklerdir, zorluklardır.
Gerek çiftçilerimiz gerekse Toprak Mahsulleri Ofisi
çalışanları bu güçlükleri
aşmak için mücadele ediyorlar, çıkış
yolu arıyorlar. 

Sayın Başkan, değerli milletvekilleri;
bildiğiniz gibi, Toprak Mahsulleri Ofisi, üreticinin
ürününü değerlendirmek, tüketicinin
ise ucuz ekmek yemesini sağlamak, böylece, hem üreticinin
hem de tüketicinin mağdur olmayacağı bir hububat
piyasasını oluşturmak amacıyla kurulmuştur.
Meclis, Ofisin bu işlevini yerine getirebilmesi için
ihtiyaç duyacağı işletme sermayesini de
Merkez Bankası Kanununun 51 inci maddesine koyduğu
hükümle güvence altına almıştır.
Buna göre, Ofis, hububat alımları için
ihtiyaç duyduğu kaynakları, Merkez Bankasına
verdiği en çok dokuz ay vadeli bonolar karşılığında
avans olarak alacaktır. Bu düzenlemenin amacı,
Ofise Merkez Bankası tarafından verilen ve doğal
olarak kaynağı emisyon olan parasal olanağı,
Ofisin satın aldığı ürünleri
pazarlayarak elde edeceği gelirle kapatmasıdır.
Ofisin, bu alım satımlardan zarar etmesi halinde,
ödeyemeyeceği avans bakiyesinin gereksiz para genişlemesine
dönüşmesi de, Ofisin alım satımdan
doğacak zararlara ait olduğu veya onu izleyen yıl
genel bütçesine konulacak ödenekle karşılamak
durumundadır. Meclisin iradesi bu yönde olmakla birlikte,
çok uzun süreden beri, hükümetler, Toprak
Mahsulleri Ofisinin destekleme alımlarından doğan
zararlarını karşılamak için
genel bütçeye yeterli ödenek koymadıklarından,
Merkez Bankasının verdiği avans, her yıl,
birbirinin üzerine eklenen borçlar nedeniyle giderek
yükselmiştir. 1992 yılında çıkarılan
3836 sayılı Tahkim Yasasıyla, bu şekilde
birikmiş 8,4 trilyon liralık Toprak Mahsulleri Ofisi
avansı, 31 Aralık 1991 tarihi itibariyle konsolide
edilmiştir. Bu tarihten 1995 yılı mayıs
ayı sonuna kadar birikmiş olan yaklaşık
33 trilyon liralık avansı da, çeşitli
uygulamalarla, 1995 yılında yine konsolide edilmiştir.


Tabiî ki, bu uygulamalardaki amaç, üreticiye
ve tüketiciye destek vermektir; ama, Kurum, bu ödemelerden
kurtulduğu için, bu amacı unutarak,  elinde
kalan fonları, çiftçinin ve  fakir fukaranın
hizmetine kullanmak yerine -son zamanların moda deyimiyle-
rantiyecilikte kullanarak, repo ve faize kanalize etmekten çekinmemiştir.
Kurum yöneticileri, belki, kendi açılarından
haklıdırlar; çünkü, ülke yönetiminde
bulunan anlayış "hizmet yap" değil
"para kazan" anlayışı olursa, bu
kişilerin de bu şekilde hareket etmelerini doğal
karşılamak gerekir. 

Ofis, repodan, 1995 yılında 6 trilyon
liradan fazla kâr etmiştir. Ofis, repodan 6 trilyon
lira kazanırken, ülkemizin dörtbir bucağında,
çiftçilerimiz, buğdayını satmakta
güçlük çekmiş, türlü rezilliklere
katlanmak zorunda kalmış; yaygın halk kitleleri
de, ucuz ekmek alabilmek için, ömürlerinin büyük
bir bölümünü kuyruklarda geçirmek zorunda
kalmışlardır. 

Tüm bunlardan, yaşanıp, görülerek
tecrübe alınması gerekirken, Sayın Başbakan,
Hükümeti kurduktan kısa bir süre sonra,
ekmeğin 15 bin liradan satılması konusunda genelge
yayımlamış, emir vermiştir. Toprak Mahsulleri
Ofisi iyi bir biçimde, istenilen bir biçimde çalıştırılamadıkça,
yeterli buğday stokları yapılamadıkça,
piyasayı kontrol edecek mekanizmalar işletilemedikçe,
ekmeğin 15 bin liraya satılması mümkün
değildir. 

Değerli arkadaşlarım, Toprak Mahsulleri
Ofisinin çalışmalarında diğer önemli
bir eksiklik de, alım yapılan ürün bedellerinin
-peşin ödeme yapılacak denilmesine karşın-
zamanında ödenmemesidir. Geçtiğimiz alım
sezonunda, ürün bedelleri iki üç ay gecikmeli
ödenerek üreticilerimiz mağdur edilmiştir;
bu, yanlış bir uygulamadır. Önümüzdeki
günlerde taban fiyat saptama görüşmeleri
yapılacaktır. Sayın Bakanımıza
duyurmak istiyorum: Toprak Mahsulleri Ofisinin kademeli fiyat
uygulaması vardır. Eğer, Ofisin, o günlerde
peşin ödeme gücü yoksa, kararnameye bir madde
eklemek suretiyle "ürün fiyatları ödendiği
günkü fiyatlar üzerinden hesaplanır"
biçiminde bir hükümle, çiftçinin
mağduriyeti giderilebilir; yani, her onbeş günde
bir yükselen alım fiyatlarından, üretici,
az da olsa, yararlanarak teselli bulur.

Değerli arkadaşlarım, Toprak Mahsulleri
Ofisi ve benzeri KİT'lerdeki olumsuzluk ve verimsizliklerin
temelinde, ülkeyi yönetenlerin kafasındaki "kamuya
ait her kesimde, her ünitede özelleştirme yapalım"
saplantısının yatıyor olması
da bir gerçektir. Özelleştirme, belki, kamunun
sahip olduğu bazı birimlerde gereklidir veya zorunludur;
ama, Türk halkının büyük bir kısmına
hitap eden, onları destekleyen, elinden tutan, ayağa
kaldıran cumhuriyetin temel kurumları için
söz konusu olmamalıdır. Bu kurumları,
özelleştirme hobisi uğruna feda etmemeliyiz, kıymamalıyız,
sahip çıkmalıyız, rantabl çalışmaları
için gerekli destek ve düzenlemeleri, zaman yitirmeksizin,
yapmalıyız. Bunlardan biri de, güzel yurdumuzun
dört bir köşesine, cumhuriyetle birlikte, silolarını
diktiğimiz ve üzerine büyük harflerle "Ofis,
çiftçinin kara gün dostudur" diye yazdığımız
Toprak Mahsulleri Ofisidir. 

Özelleştirmede amaç, verimliliği
artırmak olmalıdır, rantabiliteyi yükseltmek
olmalıdır, istihdamı, verimliliği istenilen
düzeye ulaştırmak olmalıdır; ama,
ne yazık ki, bunu göremiyoruz. "Şeffaf
yapıyoruz, açık yapıyoruz, herkesin
gözü önünde yapıyoruz" diye övünüyorsunuz;
ama, pek şık değil özelleştirme uygulamaları.

Değerli arkadaşlarım, biz, Cumhuriyet
Halk Partisi olarak, bu tür uygulamaların sürekli,
yapıcı bir biçimde muhalefet etmek suretiyle,
karşısında olduğumuzu belirttik, bundan
sonra da belirteceğiz.

Sayın Başkan, sayın milletvekilleri;
sözlerimin başında ifade etmeye çalıştığım
gibi, devletin parasına, malına göz dikip,
el uzatanların ellerini kırmak üzere birlik
olmalıyız. Demokratik, laik, sosyal hukuk devletinin
temellerini sarsmaya kalkışanlara karşı
birlik olmalıyız. Vurgunculara, soygunculara, çetelere,
mafyalara karşı birlik olmalıyız. Güzel
ülkemizin huzurunu bozmak isteyenlere, bize rejim ihraç
etmek isteyenlere karşı birlik olmalıyız.
Türkiye'nin, demokratik, laik, sosyal hukuk devleti olduğunu
bütün dünyaya kanıtlamak zorundayız.
Bunun yolunun da, dokunulmazlıkları kaldırmaktan,
yargıyı bağımsız hale getirmekten
geçtiğini bilmeliyiz. 

O günlerin umut ve özlemiyle, beni dinlediğiniz
için hepinize teşekkür ediyor, Cumhuriyet Halk
Partisi Grubu ve şahsım adına, en derin saygılarımı
sunuyorum. (Alkışlar)

BAŞKAN - Teşekkür ederim Sayın
Büyükcengiz.

Refah Partisi Grubu adına, Sayın Feti
Görür; buyurun efendim. (RP sıralarından
alkışlar)

Sayın Görür, süreniz 20 dakika.

RP GRUBU ADINA FETİ GÖRÜR (Bolu)
- Sayın Başkan, değerli milletvekilleri; hepinizi,
Grubum ve şahsım adına saygıyla selamlıyorum.

İstanbul Milletvekili Sayın Halit Dumankaya'nın,
Toprak Mahsulleri Ofisiyle ilgili vermiş olduğu yolsuzluk
ve usulsüzlük araştırması önergesi,
6 Mart 1996 günü, Meclisin 19 uncu Birleşiminde
kabul edildi ve buna göre, 28 Martta da, komisyon toplanarak
seçimini yaptı. 

Şunu öncelikle sevinerek söylemek
istiyorum ki, Komisyonumuz, hiçbir şekilde, olaylara,
şahıslar bazında, partiler bazında
veyahut da dönemler bazında bakmadı ve özellikle
Komisyonun raporunun içeriğine göre "Toprak
Mahsulleri Ofisindeki yolsuzluklar ve usulsüzlüklerin
araştırılması" ibaresinden yola
çıkarak, zamanaşımı süresinin
sonuna kadar olan konuların incelenmesine karar verdi.
Tabiî, buna göre, Türk Ticaret Kanununda zaman
aşımı süresi beş seneyken, Memurin
Muhakematı Hakkında Kanunda, memurların yapmış
oldukları görevlerle ilgili suiistimaller, yolsuzluklarla
ilgili zaman aşımı süresi on sene olduğundan
dolayı, Toprak Mahsulleri Ofisinin on sene gerisine gidilerek,
gerekli konular araştırıldı ve Komisyonumuzda,
onüç konu üzerinde araştırma yapılması
karara bağlandı.

Buna göre, sırasıyla, Akel Firması
aracılığıyla 11 bin ton pirinç
ithaline dayalı konunun hikâyesini kısaca
anlatmak istiyorum. 

1994 yılında, stokların azalması
neticesinde, pirinç ithal edilmek üzere ihale yapıldı
ve bu ihaleye, yapılan ilk ihaleyi kazanan Romak Firmasıyla
beraber, ilk ihalede, spektlerinin, numunelerinin uygun olmadığı
gerekçesiyle ihaleyi kazanamayan Akel Firması da
katıldı. 

Romak Firması, ihaleyi, CIF fiyat üzerinden;
yani, limanda teslim fiyatı üzerinden, 287,5 dolar
üzerinden kazandı. Bunun arkasından, Akel Firması
tarafından Tarım Bakanlığına bir
mektup yazılarak, Mersin fiktif depolarında bulunan
11 bin ton pirincin -ki, bu pirinç, daha önce ihaleye
kabul edilmeyen pirinçtir- 235 dolardan verilebileceği
ve Toprak Mahsulleri Ofisinin, bundan, 600 bin dolar civarında
bir kârı olduğu söylendi. 

Bunun üzerine, neticede, Toprak Mahsulleri Ofisinin
eksperleri gönderilerek numune alındı ve ilk
ihalede kabul edilmeyen bu pirincin alımı, daha
sonra kabul edildi. Bunun liman teslim fiyatı 225 dolar;
depolama ve tahliye masraflarıyla beraber 233,78 dolara
mal oldu. 

Bunun üzerine, ilk iki partide, 2 069 ton pirinç,
yapılan incelemelerde spektlere uygun olmadığı
halde ve yapılan anlaşmada da, bonifikasyon; yani,
ıskonto uygulaması olmadığı halde,
teslim alındı. Bunun dışında,
geriye kalan 8 931 ton pirincin mukavele şartlarına
uymadığı ve bunun, eğer mukavele şartlarına
uygun hale getirilirse alınacağı konusunda,
Toprak Mahsulleri Ofisi Hukuk Müşavirliği tarafından
görüş bildirildi. 

Fakat, iki taraf arasında, firma ve TMO arasında
uzun uzadıya süren yazışmalar neticesinde,
gözlenen odur ki, Akel Firması, özellikle silolardaki
pirinçlerin çok sık şekilde istiflendiğini
ve TMO'nun da buradan numune alamadığını
bildirmesi halinde, başka imkânının
olmadığını belirterek, neticede, bu anlaşma,
numunelerin sözleşmeye uymadığı ve
geri kalan pirincin de sözleşmeye uygun hale getirilemediğinden
dolayı verilen teminat nakte çevrildi ve bu şekilde
iptal edildi. 

Tabiî, buradan yola çıkarak bazı
şeylerin araştırılması gerekiyor.
Alınan pirinç, neden 10 bin ton veya 15 bin ton
değil de 11 bin ton. Yani, Mersin fiktif deposunda hazır
bekletilen pirinç mi vardı ve bunun yanında,
daha sonra TMO'ya verilemeyen bu pirinç nereye verildi?
Bu anlaşılamamıştır. Yalnız,
TMO'dan aldığımız pirinç fiyatlarına
göre, ihale, 14 Nisan 1994'te Akel Firmasına verilmiştir.
Ocak-haziran aylarında yerli uzun tane pirincin fiyatının
9 500 lira olduğu, ihalenin iptal edildiği ağustos
ayındaysa, aynı pirincin fiyatının
20 bin Türk Lirası olduğu görülüyor.
Yine, ihalenin yapıldığı tarihte ithal
pirincin fiyatının 7 bin, bunun yanında,
ihalenin iptal edildiği tarihte 16 bin Türk Lirası
olduğu görülmekte ve neticede de, TMO'nun yöneticileri
hakkında, 233 sayılı Kanun Hükmünde
Kararnamenin 9 ve 12 nci, yine, KİT yöneticilerini
ilgilendiren 399 sayılı Kanun Hükmünde
Kararnamenin 2 nci maddesiyle yüklenen görevleri yerine
getirmedikleri hususiyetinde Komisyonumuz karara varmıştır.


Yine, bir başka husus, 1992 yılında
Özbekistan'a 100 bin tonluk ekmeklik buğday ihracıyla
ilgili konudur. Burada da, 1992 yılında, TMO'nun
stoklarında fazla buğdayın bulunduğu ve
bunların nakde çevrilerek satılması
gerektiğinden yola çıkılarak ihale yapıldı
ve bu ihaleyi Richco Rotterdam BV Şirketi kazandı.
Bu ihale de, FOB sistem, yani, gemide, güvertede teslim sistemi
olarak ton başına 107,08 dolardan yapıldı.
Bunun üzerine, 22 bin tonluk Zlatoust gemisi yüklendi
ve Özbekistan'a gitmek üzere Rusya'nın Ukrayna
Limanına ulaştı. Bu geminin limana ulaşmasından
sonra yaklaşık 8 bin ton buğday boşaltıldı.
8 bin ton buğday boşaltıldıktan sonra,
geriye kalan 14 bin ton buğdayın, sürme bulaşığı,
mantar hastalığı bulunduğundan dolayı
alınmamasına karar verildi ve bunun üzerine,
ihaleyi alan Richco Firması, Toprak Mahsulleri Ofisine
müracaatta bulunarak, bu buğdayı satamadığını,
geriye vermek istediğini belirtti ve  İzmir Limanına
geminin gelmesini ve geçici bir süre olarak da oradaki
silolara boşaltılmasını talep etti;
fakat, İzmir Limanındaki silolar müsait olmadığı
için İskenderun Limanına gelmesi önerildi.
Neticede, gemi, İskenderun Limanına geldi ve bu
arada, İskenderun Karantina Müdürlüğü
tarafından da bu buğdayın Türkiye'ye sokulmasının
bir mahzuru olmadığı raporu verildi. Neticede,
16.5.1993 tarihi ile 22.5.1993 tarihi arasında -6 gün
içerisinde- gemi, tahliye edildi, boşaltıldı.


Şimdi, neticede, tabiî, öncelikle,
bu buğday, TMO'ya emanet olarak verildi; TMO'ya geri verilmedi;
fakat, ilerleyen günler içerisinde, bu buğday,
7 ay 10 gün TMO'nun İskenderun'daki depolarında
kaldı ve bunun arkasından, Richco Firmasından,
depo kirası ve tahliye ücreti olarak 1 213 747 dolar
talep edildi. 

Daha sonra, 17.9.1993 tarihli bir müzekkerede
-daha önce hiç konuşulmadığı
halde- 23.6.1993 tarihinde firmayla varılan mutabakattan
bahsedilerek, sadece, bir aylık kira için, 64 906
dolar kira alındı; esasında, alınması
gereken kira bedeli 649 069 dolar idi. 

Neticede, sözleşme esasında en
dikkat çekici olan FOB sözleşmedir; yani, buğday
satılıp gemiye teslim edildikten sonra, satıcı
firma tarafından hiçbir şekilde sorumluluğu
olmayan, geri alınmaması gereken bir sözleşme
olduğu halde, bu buğday, maalesef, geri alınmıştır
ve gerekçe olarak da, firmayla olan iyi ilişkiler
gibi garip bir gerekçe ileri sürülmüştür
ve neticede, buğday 107 dolardan satılmışken,
daha sonra iç piyasada 134 dolardan satılmıştır.
TMO, burada, buğday satışından zarar etmemiştir;
584 bin dolar olan depo kirası TMO'ya yüklenmiştir
ve buğday satışından elde edilen 378 bin
dolar kârı bundan düştükten sonra,
TMO'nun, bilfiil 206 bin dolar zarar ettiğini görmekteyiz.


Yine, burada da, devlet personelinin tabi olduğu
233 sayılı Kanun Hükmünde Kararnamenin
9 ve 12 nci maddelerine ve yine KİT yöneticilerinin
tabi oldukları 399 sayılı Kanun Hükmünde
Kararnamenin 2 nci maddesine göre, kendilerinden beklenen
görev anlayışını ve sorumluluklarını
gereğince yerine getirmedikleri kanaatine varılmıştır.


Bir başka konu, Derince Liman Silosu yapımında
yapımcı, müşavir mühendis ve TMO
arasında çıkan sorunlar meselesi. 1990 yılında,
Derince'de 95 bin tonluk bir liman silosu yapımı
ihaleye verilmiş -yapımcı firma Laing-Mapa
Firmasıdır; TMO'nun müşavir firması
da Unitek Firmasıdır- ve neticede, bu yapım
28 ay uzadığından, 7 milyon ECU'lük ilave
hak sağlanmasıyla ilgili TMO'dan talepler yapılmıştır.
Bunun yapılan incelemesinde de, liman silosunun yapılacağı
yerin Türkiye Cumhuriyeti Devlet Demiryollarına ait
olduğu, genel yerleşim planı konusunda Devlet
Demiryollarının onayının alınmasının
gerektiği ve bu onayın üç yıl içerisinde
alınamadığı ve yine aynı şekilde,
yapımcı firma Laing-Mapa'nın Berga'yı,
TMO'nun müşavir firması Unitek'in de Mouchel'i
taşeron firma olarak daha sonradan tayin ettikleri ve tabiî,
bu arada, bir sürü firmanın ortaya çıkması,
aradaki sorumluluk zinciri  açısından bir
sürü kargaşanın meydana gelmesi, burada
problemler meydana getirmiştir. 

Yine, burada, işin yapımı sırasında
fiilî durumda meydana gelen bazı değişiklikler
gecikmeye sebep olmuştur. 

Yine, aynı şekilde, TMO'nun malî
krizi, maalesef, bunun gecikmesine sebep olan bir başka
olaydır. 

Olay, Hakem Kurulundadır; çıkacak
olan karara göre, yine aynı şekilde, TMO'nun
hareket etmesi gerekmektedir. 

Üzerinde en fazla durmamız gereken konulardan
bir tanesi, 1989 yılında, TMO'nun Beslen Makarnaya
iştiraki konusudur. Beslen, 24.6.1989'da TMO'ya yazı
yazarak, her boyutta işbirliği önermiştir.
Bunun sebebi olarak, yurtiçi ekonomiye katkısı,
yurt dışına katkısı ve Gaziantep
yöresine de istihdam sağlamasından dolayı
durumunun kötü olduğunu ve o yüzden TMO'yu
kendisine iştirakçi olarak kabul etmek istediğini
bildirmiştir. Bunun üzerine, genel müdürün
"konu incelensin" talimatıyla, konu, APK'da incelemeye
alınmıştır. Genel Müdür Yardımcısı
Nadir Karakaş, iştirak portföylerinin dolduğu,
Gima ve Migros'taki iştiraklerinin özelleştirildiği,
hükümet politikasının buna uygun olmadığı
ve yine aynı şekilde, şirketin durumunun da
kendileri tarafından tam olarak (alacak-borç durumlarının,
malî durumlarının) bilinmediğinden dolayı,
buna karşı çıkmıştır.


Ekonomik İşler Yüksek Koordinasyon
Kurulu ise, Migros, Gima iştirakleri özelleştiği
halde, Beslen'in fiyat değerlendirilmesi çok yönlü
olarak araştırılmalıdır demiş
ve bu, Ekonomik İşler Yüksek Koordinasyon Kurulunda
kararlaştırılmıştır. Yine,
Teknik İşler Daire Başkanlığı
da, özellikle ihracata katkısı dolayısıyla,
olumlu görüş bildirmiştir; daha sonra, pazarlık
komisyonu kurularak, Beslen'in o günkü durumunun, çeşitli
rakamlar olmasına rağmen, 40 milyar Türk Lirası
olduğunu ve o an için beyan edilen borçlarının
ise 22 milyar dolayında olduğunu ve bunun faizleriyle
beraber netleştirdikten sonra yüzde 45'ine TMO'nun
iştirak etmesinin uygun olacağını, Yüksek
Planlama Kuruluna sunulmasını veya bakanın
takdirlerine arz olunmasını karara bağlamıştır.
Daha sonra, Araştırma Planlama Bilgiişlem Dairesi,
bakanın onaylaması halinde, tesis değeri Ağustos
1989'da 40 milyar olan ve daha sonra yüzde 47 enflasyonla
58 milyara ulaştığı; borçların
netleşmesi halinde, yüzde 45 iştirakine karşılık
eşdeğerde buğday verilmesi önerisini yapmıştır.
Neticede, bakan onayıyla Yüksek Planlama Kuruluna
intikal ettirilmiş ve Yüksek Planlama Kurulu da 26.10.1990'da
iştirak kararı almıştır. Yalnız,
burada, o günkü Sayın Bakan, özellikle Beslen'in
net değerinin çıkarılması uyarısında
bulunmuştur.

Yine, mukavelede olmadığı halde,
iştirakten hemen sonra, Araştırma Planlama
Bilgiişlem Dairesi şu kararları almıştır:

1 - Şirketin dönen varlıklarının
fatura bedeli üzerinden -ki, bu 6,8 milyardır- tesis
değerine ilave edilmesi.

2 - Mevcut borçların vade sonu tutarlarının
bugünkü değere indirgenmesi.

3 - Şirket borçlarının
hesaplanması gecikir de şirketin net değerinin
bulunması gecikirse, o günkü tahminî bedel
üzerinden iştirakin yüzde 70'ine karşılık
buğday verilmesi. 

Bunun üzerine, Araştırma Planlama
Bilgiişlem Dairesinin bu kararlarına göre, Beslen
tesislerinin -Ağustos 1989'da 40 milyar iken, Devlet İstatistik
Enstitüsünün toptan eşya fiyat endeksine
göre yüzde 58 enflasyon oranıyla çarpılarak
26.10.1990'da, yani iştirak gününde 63,3 milyar
olduğu ve yine, ilave edilen dönen varlıklarının
6,8 milyar olduğu- toplam değeri 70,1 milyardır;
borçları ise, 31.12.1989'da alınan bilgiye
göre, Emlak Bankası ve Ziraat Bankasından alınan
borçlar 42,5 milyar tutarındadır ve bunlar,
Emlak Bankasından sabit faizle yüzde 45 ile alınmış,
Ziraat Bankasından sabit faiz yüzde 50 ile alınmıştır.
Fakat, sonradan alınan Araştırma Planlama
Bilgiişlem Dairesinin kararına göre, 1994 sonuna
kadar ödenmesi planlanan bu borçlar, o günkü
fiyata yüzde 74,25 faizle geri döndürülerek
21 milyara düşürülmüştür.
Diğer borçların da 9 milyar olduğu beyan
edildikten sonra, Beslenin -sermayesi 70 milyar, borcu 30 milyar-
net sermayenin 40,1 milyar olduğu kabul edilmiştir.

26.10.1996 tarihinde, yine, Hazine Dış
Ticaret Müsteşarlığının yaptığı
bir tespite göre ise, Beslen'in borçlarının
sermayesinden 2,4 milyar fazla olduğu ve bu şekilde
bu şirkete iştirak olunamayacağına dair
görüşü vardır. Daha sonra, bakan,
iştirak konusunda 19.12.1990'da bilgi istemiş ve verilen
bilgiye göre, hesapların hâlâ netleşmediği,
12 500 ton buğdayın verildiği ve bundan sonra başka
buğdayın verilmeyeceği bilgisi bakana verilmiş;
fakat, yöneticilerde bundan sonra telaş başlamış,
çeşitli kuruluşlara Beslen'in net sermayesinin
tespiti için müracaat edilmiş; yalnız
bu arada, 6.11.1990-4.11.1991 arasında da 47 bin ton buğday
Beslen'e verilmiştir. 

Mayıs 1991'de, Doğru Yol Partisi Genel
Başkan Yardımcısı Sayın Hasan
Ekinci'nin bir gazete haberini konuya ilişkin alarak, Ankara
Cumhuriyet Başsavcılığına suç
duyurusunda bulunmuştur; savcılık ise, .bu
konuda takipsizlik kararı almıştır.
Neticede, bunun üzerine Beslen de, 6.11.1992 tarihinde Gaziantep
4 üncü Asliye Hukuk Dairesine tespit yaptırmış,
mahkemece sadece TMO'nun yüzde 45 hissesinin 78,8 milyar
olduğu, verilen buğdayın 30 milyar tuttuğu
ve geriye 48,8 milyarlık 81 251 ton daha buğdayın
TMO tarafından verileceği tespiti yapılmış.
Gaziantep 5 inci Asliye Hukuk Mahkemesine daha sonra Beslen'in
açmış olduğu dava 23.5.1996'da bitmiş.
Bu davaya göre de, Beslen, 72 bin ton buğday daha alacaklı
kaldığı, İstanbul Kadıköy
3 üncü İcra Müdülüğü
kanalıyla bunun 40 bin tonunu aldığı
ve 30 bin ton daha alacaklı olduğu -en son durum- tespit
edilmiştir.

BAŞKAN - 1 dakikanız var efendim.

FETİ GÖRÜR (Devamla)- Şimdi,
bu durumda, tabiî ki, birçok karmaşık
olay var. Bu karmaşık  olayların sebebi, esasında,
2.10.1989'da imzalanan "Protokol ve Özel Şartlar"
başlıklı belge, maalesef, ne görüşmeler
esnasında ortaya çıkartılmış
ne de mahkemeye ibraz edilmiştir. 

Yine, bunun yanında, yönetim kurulunun,
Yüksek Planlama Kurulunun ve bakanın uyarılarına
uymadığı görülmüştür
ve bu arada, özel protokolde olmayan uygulamalar yapılmıştır.
Beslen'in sermayesi, 5,7 milyarken 40 milyar olarak kabul edilmiştir.
Bu duruma göre, Beslen, 1996 fiyatlarıyla, 249 milyarlık
buğday ödemesi gerekirken 1,3 trilyonluk ödeme yapmış
ve burada 1,087 trilyon zarara uğramıştır.

(Mikrofon otomatik cihaz tarafından kapatıldı)

BAŞKAN - Efendim, süreniz bitti; lütfen
toparlar mısınız.

FETİ GÖRÜR (Devamla) - Mahkemeyi
kaybettikten sonra vereceği 72 bin ton buğday, mahkeme
masrafları ve iştirak zararlarından 2 trilyona
yakın -yani, 1996 fiyatlarıyla toplam 3 trilyonluk-
bir zarar söz konusudur. Burada yapılacak olan, iadeyi
muhakemeye gidilmesi ve bunun yanında, yine, yöneticilerden,
Genel Müdür, Genel Müdür Yardımcısı,
Ekonomik İşler Yüksek Koordinasyon Kurulu üyeleri,
APK üyeleri, Araştırma Planlama Bilgi İşlem
Dairesi üyeleri hakkında ceza ve hukuk davalarının,
zaman aşımı olmadan, bir an önce açılmasıdır.


Tabiî ki, bunun dışında
birçok konu mevcut; fakat, en fazla göze batan konular
bunlardı. Bunun yanında, yine, daha fazla göze
batan, Özbekistan'a yapılan 100 tonluk buğday
ihracatı meselesi var. Zamanım yetmediği için
bu konuları size aktaramadım. 

Ne yazık ki, bu tür konuların
bir daha yaşanmaması için, memleketteki yetim
hakkının kuruşuna kadar korunabilmesi için,
insanlara, haram-helal kavramını ve dünyadaki
her kuruşun hesabını ahrette vereceğimizi
öğretmemizden başka çarenin olmadığını
görüyorum ve hepinizi saygıyla selamlıyorum.

BAŞKAN - Teşekkür ederim Sayın
Görür.

DYP Grubu adına Sayın Evren Bulut;
buyurun efendim. (DYP sıralarından alkışlar)

Süreniz 20 dakika.

DYP GRUBU ADINA EVREN BULUT (Edirne) - Sayın
Başkan, değerli milletvekilleri; Toprak Mahsulleri Ofisinin
araştırma raporları üzerinde, değerli
grup milletvekilleri gibi, ben de, Komisyon üyesi olarak,
Doğru Yol Partisi Grubu adına söz almış
bulunuyorum; Yüce Meclisi ve şahsınızı
saygıyla selamlıyorum.

Şimdi, arkadaşlarımın belirtmediği
iki şey var; bunu, hem zabıtlara geçmesi hem
de buradaki milletvekillerimizin ve Yüce Meclisin bilgilendirilmesi
için önemli görüyorum. Toprak Mahsulleri
Ofisi araştırma önergelerinin iki tane olduğunu,
bulardan birisinin, 1991 seçimlerinden sonra, Doğru
Yol Partisi ve SHP Hükümetleri zamanında, Anavatan
Partisi İktidarını kapsayan, o zamanki Toprak
Mahsulleri Ofisi Genel Müdürü Ahmet Özgüneş'in
dönemini ilgilendiren bir kısmı olduğunu
belirtiyorum. Bu komisyon dört sene... Samsun Milletvekili
Sayın İrfan Demiralp, o zaman Doğru Yol Partisi
milletvekiliydi ve Komisyon Başkanımızdı,
şu anda da Anavatan Partisi Samsun Milletvekili. Değerli
arkadaşım, o dönemki raporların çok
iyi takipçisidir, çok iyi bilgi sahibidir. Geçen
dönem -bu raporlar- 6 400 sayfaya varan geniş bir çalışma
yapıldı; bir kısmı da adalete intikal
ettiği için, 1995  erken genel seçimleri geldiğinden
dolayı, o raporlar maalesef neticelenmemişti. Bunu
bilhassa vurgulamak istiyorum. 

1995 seçimlerinden sonra, 1996 senesinin üçüncü
ayında Anavatan Partisi İstanbul Milletvekili Sayın
Dumankaya'nın ikinci bir Toprak Mahsulleri Ofisi araştırması
için bir önergesi Meclise geldi ve bu Mecliste de,
bu, ağır şekilde konuşuldu. Nihayet ikisi
birleştirilerek, bugünkü, sayın DSP milletvekili
arkadaşımızın başkanlığında
tüm milletvekilleriyle komisyonda karara bağlandı
ve burada. 

Ben burada, 1995 seçimlerinin bizi ilgilendiren
Azınlık Hükümeti zamanında ve bu
raporda, Sayın Dumankaya'nın vermiş olduğu
çeltik üreticilerini ilgilendiren, beş arkadaşım
buna fırsat bulamadı; ama, Türkiye'de sessiz
çoğunluğun, çamur insanının
bir kaderidir bu. Bana göre -1991 senesine kadar ithal pirinçten-
Türkiye'de, çeltik üreticisini, kaderinden, işinden,
tarlasından, mesleğinden soğutan o ithal pirinçlerin
sahipleri, tahmin ediyorum, yine devreye girdiler. 

Burada, 1995 senesinin Azınlık Hükümetinin,
Sayın Tansu Çiller Başbakanlığında
Nafiz Kurt'un Tarım Bakanı olduğu dönemin
soruşturması şudur, iddia şudur: 1) Neden,
Ofis, 20 bin tonun üzerinde çeltik aldı? 2)
Niye 23 bin lira ile 28 bin lira arasında fiyat verdi?
3) Neden 8 bin liraya çeltik ithal edildi Rusya'dan, Karadeniz
Ekonomik İşbirliğinin olduğu ülkelerden
-Türkî Cumhuriyetleri dahildir buna- ve Ofise verildi?

Şimdi, Sayın Dumankaya -burada olmasını
isterim buraya, haklı haksız -kendisini takdir ediyorum-
çok şeyler getirdi; ama, bu verdiği önergeyle,
Türkiye'de, aşağı yukarı onbeş
ili ilgilendiren, ta Iğdır'dan Edirne'ye kadar  onbeş
vilayetimizi ilgilendiren bu çeltikçilerin meselesini
de gündeme getirdi. 

Şimdi, bakın, nasıl olmuş:
1995 senesinde Tarım Bakanlığının...
1994'den beri, Hükümetlerimiz, tarım satış
kooperatifleri dahil, kararnameyle fiyatları açıklamıyor.
Yani, Bakanlar Kurulu kararı alınmamış
diyor çeltik alım fiyatlarında. Bugün,
Ticaret Bakanlığında -sayın ortaklarımız
da bilir- geçen dönemimizde de, şimdi de devam
eden sistemimiz şöyledir: Hükümetin politikaları,
bakanın telkini ve yönetim kurullarının
onaylarıyla fındık fiyatları, ayçiçek
fiyatları, pamuk fiyatları açıklanıyor
ve bu şekilde de, Hükümet ve hükümetler,
çiftçinin mağdur olmaması için...
Dünya piyasalarında bazen fiyatlar düşük
oluyor ve bu mücadeleyi bütün milletvekilleri veriyor
bölgelerine göre. Ee, işte, Ofis de, Tarım
Bakanlığımızın bir KİT
kuruluşu olduğu için, Türkiye'de, Türk
çiftçisinin, cumhuriyetten  bugüne kadar hizmetinde
olan bir kuruluşumuzdur. Ne yazık ki, Anavatan Partisi
zamanında bütün milletvekilleri görmüştür
ki, duvarlarında "Ofis çiftçinin karagün
dostu" yazar; ama, 1991 senesine kadar bu karagün dostunun
ne olduğunu Türk çiftçisi iyi bilmektedir,
hele çeltik üreticisi çok iyi bilmektedir;
karagün dostu vicdanlara sığdı, 1991 senesinde
de bunun faturasını ödedi.

Şimdi, bizim amacımız politika
yapmak değil, bir doğruyu vurgulamak. Çeltik nedir?
Tabiî, Sayın Dumankaya, pilav dersen anlar da çeltik
dersen anlamaz. 

VELİ ANDAÇ DURAK (Adana) - Öğret
kardeşim...

EVREN BULUT (Devamla) - Çünkü, çeltik,
kabuğu soyulunca pirinç olur, ondan sonra da pilav
olur. Pilav deyince herkes anlıyor, çeltik deyince
çok arkadaşımız bunu anlamıyor.
(ANAP sıralarından gürültüler)

AHMET ALKAN (Konya) - Herkesi kendin mi sanıyorsun?!.

EVREN BULUT (Devamla) - Evet, aynen söylüyorum,
kendine cevap hakkı da doğar.

Bakın, şimdi, iddia ettiği fiyatları
söylüyorum: "1995 Kasım ayında, baldo
çeltiğin fiyatı 28 bin lira, orta taneli çeltiğin
fiyatı 25 bin lira, kısa taneli çeltiğin
fiyatı 23 bin lira olarak açıklanmış;
o gün çeltik 17 bin liraymış" diyor;
bu, bir sene evvelki çeltik fiyatıdır. Yani,
1994 senesinde çeltik fiyatı 17 bin lira, 1995 sensinde
çeltik fiyatları 28 bin lira, 25 bin lira, 23 bin
lira. Eğer, sayın arkadaşım, 10 senedir
devam eden enflasyonu,  elektriğe, mazota, gübreye ve
hastaneye yapılan zammı düşünmüyorsa,
o zaman çeltik fiyatı 17 bin lira olarak açıklanmalıydı.


HALİT DUMANKAYA (İstanbul) - Bunu seçim
bölgende de söylesene!..

EVREN BULUT (Devamla) - 58 bin ton çeltik
alınmıştır. Bu çeltiğin
alındığı iller aynen şöyledir:
Edirne, Samsun, Çorum, Sinop, Çanakkale, Tekirdağ,
Bursa, Adana, Balıkesir. Bu çeltik...

HALİT DUMANKAYA (İstanbul) - Hastalıklı
olanlar için söyledim ben.

EVREN BULUT (Devamla) - Ben, çeltikçi
adına konuşuyorum. Çeltik alımı,
Ofisin en dikkat ettiği alımdır; çünkü,
ekimi, çeltik komisyonunun denetimine bağlıdır;
o ilçedeki kaymakam başkanıdır, Devlet
Su İşlerinin yetkilisi üyesidir, Ziraat Odası
Başkanı üyesidir, çeltikçilerden
seçilmiş üye vardır, aynı zamanda
doktor vardır, ilçe tarım müdürü
vardır. Çeltikçi müracaat eder, oraya
para yatırarak o vesikayı alır ve ekim müsaadesi
verilir. Bu illerimizde, 1995 senesinde verilen rakamlar burada.
Sayın Dumankaya diyor ki "Çorum'da 54 bin ton
alındı." O sene alınan çeltiğin
tamamı 54 bin tondur, Çorum'da da 11 400 ton alınmış.
Çeltikçinin hepsi birbirini tanır. Orada,
bu malı dökerken, rutubet meselesi vardır.
Çeltikçi çuvalla getirir, bunu alan eksper
çok inceler, 14 rutubet olmazsa o çeltiği depoya
alamaz; çünkü, çiftçi parasını
alır ve artık o çeltik, Ofiste imza atan
eksperin, müdürün zimmetindedir. Bu alımlar,
14 rutubet ve randımana göre alınır,
içindeki pirince göre para verilir; yani, o ölçümlerde
100 kilo çeltikte 60 kilo pirinç tutuyorsa... Sayın
Tarım Bakanının dediği gibi, bu sene
48 bin lira olarak açıklanmıştır;
yani, geçen sene 28 bin lira, bu sene 48 bin lira; ama,
çeltik fiyatlarına ödenen para, global 40-44
bin liradır. 

Şurada görülüyor ki, bu talihsiz
değerli arkadaşımın, çeltik üreticilerinin,
Toprak Mahsullerinin... Önümüzdeki sene de çeltik
üreticilerinin mağdur olmaması için söylüyorum.
Bugün 400 bin ton pirinç tüketiyoruz, 100 bin
ton pirinç üretiyoruz; yani, sadece yağ ve pirince
ödediğimiz para 1 milyar dolar. Bunlar hangi çiftçiye
gidiyor -işte burada yazılı- Amerika, Mısır,
Tayland, Pakistan ve İspanya çiftçisine gidiyor.
Bunu 1991 senesine  kadar....  Ben siyasî  partilerin  programlarına
 riayet ederim; ama, milletvekillerinin sayın genel başkanlarını
yanıltmamaları lazımdır. Nasıl,
1991 seçimlerinde, Edirne'de, geldiler, buğdaya 70
lira fiyat verdiler; o 70 lira da bir işe yaramadı
ve Sayın Necmettin Cevheri Tarım ve Köyişleri
Bakanı olduğu zaman ödendi. O zamanın Tarım
ve Köyişleri Bakanı Sayın Hüsnü
Doğan burada olsaydı, kendisine söyleyecektim.
Bizim Meriç Nehrinde çeltikler kuruduğu zaman,
o Bakanımız geldi -kendisi iyi bir bakandır,
sevdiğim bir insandır- bize "İpsala'da
çeltik ekmezseniz ne olur, karanfil ekin" dedi; ama,
orada çeltikten başka bir şey yetişmiyor;
o arazi tuzlu bir arazidir, yüz senedir ancak çeltik
ekiliyor. İşte, bu önergeler, bu anlayışlarla
verildiği için, otuz senedir benim mesleğim olan
bu işi yapan ve burada bizi dinleyen, Boyabat'tan, Tosya'dan,
Çarşamba'dan, Balıkesir'in Göneninden,
Çanakkale'nin Ezinesinden bütün çeltikçiler,
bunun doğru veya yanlış olduğuna karar veriyor.

Ben, şimdi, şunu söylemek istiyorum;
bugünkü Sayın Tarım ve Köyişleri
Bakanı da burada: Ne yapmış; Hükümet
kararnamesinde çeltik fiyatı açıklanmamış;
48 bin lira ve altındaki ufak taneli fiyatları,
Bakanlık talimatı ve yönetim kurulu kararıyla
açıklanmış. Şimdi, verilen önerge
şu: Usulsüzlük, yolsuzluk...

İkincisi: Hiç kimse, 8 bin liraya,
12 bin liraya dünyanın hiçbir yerinden buraya
çeltik getirip de bu ofislere veremez. Niye veremez; çünkü,
birincisi, bu, çeltik komisyonunun raporuna bağlıdır;
ikincisi, gayet basittir, Sayın Dumankaya, Çorum'a
gider, Samsun'a gider, Edirne'ye gider, İpsala'ya, Meriç'e,
Uzunköprü'ye gider, orada çeltiği kim dökmüşse
belgesini alır -çünkü, on tonun üzerinde,
yirmi tonun üzerinde mal dökmüşse bu işi
yapmıştır- ziraat odasına gider, kaymakama
gider, oradaki hayalî çeltik, dökülmüşse,
5 dakikada bulunur. Bunları, gerçek olmadığı
için, değerli arkadaşıma yanlış
bilgiler verdikleri için söylüyorum.

Şimdi, Sayın Dumankaya, İstanbul
Milletvekilidir, İstanbul'da da çeltik ekiliyor;
nerede çeltik ekildiğini kendisi bilmez, ben söyleyeyim:
Çatalca'nın kuzeyine gideceksin. Tabiî, sen
sahile gidersen orada bikinili insanlar görürsün,
kuzeye gideceksin, Yeniçiftlik beldesine gideceksin; ama,
Kumburgaz'a gidersen, orada çeltikçi yoktur. Şimdi,
Sayın Dumankaya'dan, Çatalca'da, yirmi gün
sonra, o insanların o çamurun içerisinde
ne şekilde mücadele ettiklerini görmesini rica
ediyorum.

Tabiî, biz, Anavatan Partisiyle üç
aylık iktidar olduk. Gittiniz, çaya yüzde 100
zam verdiniz; ama, pancara...

ABDULLAH AKARSU (Manisa) - Yüzde 157 verdik
Evren Bey...

EVREN BULUT (Devamla) - Pancara 4 400 lira verdiniz.


AHMET ALKAN (Konya) - Yüzde 174 verdik.

EVREN BULUT (Devamla) - Ben, çayın
köküne kadar alınmasına taraftarım;
ama, çay alınıp yakılıyor.
Pirincin 400 bin tonunun 300 bin tonu açık. 

Şimdi, bu çeltik olayı, Türkiye'nin
çok önemli olayıdır. Hasta olduğunuz
zaman, eskiden, böyle ilaçlar milaçlar yoktu.
Bu çeltik eğer Türkiye'de işlenirse, birinci
kırığı çorbalık olur, ikinci
kırığı çocuk mamasına gider,
ondan sonraki artan sizin işinize yaramaz, ama, bira olur.
Bunların her çeşidinden Türk Milleti
istifade eder. Hatta, kabuğu da, metal sanayiinde ambalajda
kullanılır. Bundan, 500 bin, 700 bin insan istihdam
görür; Kamyoncu taşır, vergi verilir, elektrik
kullanılır, ilaç satılır...
Velhâsıl, ekonomiye bir katkısı vardır.


Çeltik olayının üzerine
şunun için duruyorum:

HALİT DUMANKAYA (İstanbul) - Seçim
çevren olduğu için, değil mi?

EVREN BULUT (Devamla) - Hiç önemli değil.

Türkiye, bugün, mutlaka yağ açığını
ve pirinç açığını halletmelidir.
Bugün, biz, 2,5 milyon ton ayçiçeği işleyen
fabrika kurmuşuz; ama, bu yanlış politikalardan,
gele gele, 500 bin ton ayçiçeği işler
hale gelmişiz. 

Benim burada olmamın sebebi de bu; ben, Meclise
bu işler için geldim. Ama, Kars'tan Edirne'ye kadar
tarım sigortası yok; tarım sigortası
olmayan açık bir toplum... Yağmur yağdı,
kar yağdı, görüyorsunuz, her yerde, Türkiye'nin
elli yerinde bu oluyor; ama pirinci... 

Şimdi, biz, Avrupa ülkesi olalım
diyoruz... Pirinç, Çin'de, Japonya'da ve Güney
Kore'de millî bir üründür. GATT Anlaşmaları
ve dünyadaki tarım ürünlerinin serbest dolaşmasına,
Japonya ve Güney Kore yıllarca imza atmadı;
çünkü, Çin'de o kadar insanı, Japonya'da
o kadar insanı o mahsul beslediği için, o mahsulden
o insanlar bugünkü medeniyeti yakaladıkları
için. Japonya, dışardan 1000 liraya getireceği
pirinçi duvarlarından sokmadı, kendi pirinçini
6 bin liraya, 7 bin liraya yedirdi; yoksa, bir kamyon sanayi ürünü
verip, 30 kamyon pirinç alabilirdi. Oysa biz, yüzde
43'ü tarımda yaşayan ve tarım ülkesi
olan, sanayi toplumunu daha yakalayamamış bir ülke
olarak... Meclisimiz, bunlara mutlaka yardımcı olmalıdır.


Tabiî çeltikçi bu tarafta oluyor,
fındıkçı bu tarafta oluyor, buğdaycı
bu tarafta...

ABDULLAH AKARSU (Manisa) - Buğdaycıdan
bahsetmiyorsunuz.

EVREN BULUT (Devamla) - Buğdaycıdan da
bahsedeceğim.

Toprak Mahsulleri Ofisi 20 bin ton mal alır
diye sınırlama yapamazsın. Toprak Mahsulleri
Ofisi, o ülkedeki çiftçinin zor zamanında
devreye girip, o insanları mağdur etmemek için
vardır. Bu sene, yine, Hükümetimiz, ekmek fiyatlarından
dolayı, buğdayda bir müdahale yaptı. Biz,
çiftçi olarak bunu yanlış buluyoruz.
Neden yanlış buluyoruz; çünkü, önümüzdeki
sene bütün buğday Ofise gelir. Bugün, 18 bin
liraya harmanda mal almış, beş ay bekletmiş;
haliyle, dolar, ilaç, şu, bu artıyor, buğday
da artmış -bizim, onu elinde tutan çiftçiyi
cezalandırma hakkımız yoktur- 25 bin liraya
tırmandığı zaman, Hükümet,
dolaylı yoldan müdahale etti ve düşürdü.


ABDULLAH AKARSU (Manisa) - Geç kaldı!..

EVREN BULUT (Devamla) - Şimdi, bunun adı
serbest piyasa ekonomisi değil. İlaçlara her
gün zam geliyor, şuna zam geliyor da, buğdaya geldiği
zaman da, bizim müdahale etmememiz lazım; yani, ben
kendi Hükemetimi de tenkit ediyorum.

İBRAHİM GÜRDAL (Antalya) - Zamları
kim yapıyor?!.

ABDULLAH AKARSU (Manisa) - Ağzına sağlık...

EVREN BULUT (Devamla) - Tabiî, buna "ağzına
sağlık", öteki olunca, değil...

BAŞKAN - Efendim, müdahale etmeyin.

EVREN BULUT (Devamla) - Sayın milletvekilim,
sen Manisalısın. Geçen hafta Manisa'daydım.


Türk çiftçisinin genel meseleleri
çok az; ama, önemli. Türkiye'nin toprak kadastrosu
2025 yılında bitiyor. Bugün, kadastrosu bitmemiş,
 orman kadastrosu bitmemiş, devletle sürtüşen,
tarım sigortası olmamış, altyapısı
tamamlanmamış tarım kesiminin, işte
böyle, şehirlere akımını zorluyoruz.
Bu insanların hiçbiri kendi isteğiyle gitmedi;
kimi anarşi yönünden gitti; ama, çoğu
da, miras yoluyla toprağı bölündüğü
için, bilhassa Karadeniz Bölgesindeki insanlarımız,
miras yoluyla toprakları bölündüğü
için terkettiler. Şimdi, şehirliler köylere
kaçıyor, esasında temiz hava orada. 

Ben, geçen dönem, Toprak Mahsulleri Ofisiyle
ilgili araştırma komisyonunda dört sene bulundum.
Burada neler olduğunu hepimiz biliyoruz; ama, bir kısmı
adalete intikal etmiştir. Türk çiftçisinin
ve Türk Mİlletinin hakkını-hukukunu
gasp edenler, haksız kazananlar için iki ceza var;
bir adalet yoluyla oluyor, bir Tanrı yoluyla. Mutlaka,
bunların ikisinin de gerçekleşmesini istiyoruz.
Adalet yolunu biz sağlayacağız, öteki zaten
işini yapıyor.

BAŞKAN - 1 dakikanız var Sayın
Bulut.

EVREN BULUT (Devamla) - Sayın Dumankaya'nın,
eğer benim  dostumsa, çeltik üreticilerinden,
58 bin liraya alındığı için, peşin
para ödendiği için, af dilemesi lazım;
çünkü, bu çeltik üreticisinin, verdiğin
hiçbir önergede gühahı yoktu. Bu insanlar,
alınterlerini, emeklerini getirdi Ofise, kırk tane
eksperden geçerek, bizim yaptığımız
iş -o günkü azınlık hükümeti-
parasını tık ödedik. 

(Mikrofon otomatik cihaz tarafından kapatıldı)


BAŞKAN - Sayın Bulut, 1 dakika veriyorum;
lütfen, toparlayın. 

EVREN BULUT (Devamla) - Aynı zamanda, o gün,
o azınlık hükümetinin yaptığı
çok önemli bir şey vardı: Türk çiftçisine
yüzde 50 oranında gübre sübvansiyonu yaptı;
bugün, 10 ton gübrenin 5 tonunun bedelinin devlet tarafından
ödenmesini sağladı.

İBRAHİM GÜRDAL (Antalya) - Evren
Bey, tütüne gel, tütüne...  

EVREN BULUT (Devamla) - Bu duygularla, çeltik
üreticisi ve Türk çiftçisi için,
bu Mecliste olan Ziraat Odaları Kanunu Tasarısını,
Tarım Satış Kooparatifleri Kanunu Tasarısını,
hep beraber, inşallah çıkarırız.


Yüce Meclise saygılar sunarım.
(DYP sıralarından alkışlar)

İBRAHİM GÜRDAL (Antalya) - Evren
Bey, tütün ne oldu?.. 

BAŞKAN - Teşekkür ederim Sayın
Bulut. 

HALİT DUMANKAYA (İstanbul) - Sayın
Başkan... 

BAŞKAN - Buyurun. 

HALİT DUMANKAYA (İstanbul) - Sayın
Başkan, konuşmacı her sözünde bana
sataşmış... 

BAŞKAN - Hangi konuda sataştı
efendim; konuyu belirtin; yani, sizin isminizi anmak, size sataşmak
demek değildir. 

HALİT DUMANKAYA (İstanbul) - Beni bilgisizlikle...


BAŞKAN - Efendim,  oturur musunuz... Size hangi
konuda sataştığını... 

HALİT DUMANKAYA (İstanbul) - Söylüyorum
işte... 

BAŞKAN - Bir dakika.... Rica ediyorum.. Oturur
musunuz... 

Hangi konuda size sataştığını
bana bildirin; ben, zaptı getirtip inceleyeceğim ve
size söz vereceğim. 

HALİT DUMANKAYA (İstanbul) - Ben, size
şimdi söylüyorum zaten... Dinleyin... 

BAŞKAN - Hayır efendim; yerinize buyurun.


HALİT DUMANKAYA (İstanbul) - Sözlü
olarak bildiriyorum size... 

BAŞKAN - Ben, bir sataşma konusu görmedim.
Siz bana bildirin, tutanağı getirtip incelerim. Buyurun,
oturun.

ANAP Grubu adın,a Sayın Abdullah Akarsu;
buyurun efendim. 

Süreniz 20 dakikadır.  

ANAP GRUBU ADINA ABDULLAH AKARSU (Manisa) - Sayın
Başkan, saygıdeğer milletvekilleri; benden önce
konuşan Doğru Yol Partisi Grubu sözcüsü
Sayın Evren Bulut'a, çiftçinin meselelerine
sahip çıktığı için çok
teşekkür ediyorum; ancak, bir cümleyle şunu
ifade etmek istiyorum: Doğru Yol Partisinin idarecilerinin
ve bütün fertlerinin de aynı duygu ve düşünceleri
taşıdığına inanmak istiyorum. (ANAP
ve DYP sıralarından alkışlar) 

Evren Bey, ağzınıza sağlık,
o latif dilinizle bir başladınız, çeltikçiden
girdiniz, devamlı çeltikten bahsettiniz; ama, hiç
zeytinyağından, zeytinden bahsetmediniz, buğdaydan
bahsetmediniz. Ben, aşağıdan konuşunca,
buğdaydan biraz bahsettiniz. Pancar üreticisi hâlâ
parasını alamıyor. 

BAŞKAN - Sayın Akarsu... 

ABDULLAH AKARSU (Devamla) - Müsaade eder misiniz
Sayın Başkanım. 

BAŞKAN - Siz, rapor üzerinde konuşun.


ABDULLAH AKARSU (Devamla) - Müsaade eder misiniz...

BAŞKAN - Bakın, sürenizi durduruyorum...


ABDULLAH AKARSU (Devamla) - Sayın Başkanım,
bakın...

BAŞKAN - Efendim, bir dakika... Sürenizi
durduruyorum...

ABDULLAH AKARSU (Devamla) - Efendim, hem yargıç
hem savcısınız.

BAŞKAN - Efendim, ben, bu Meclisi yönetiyorum...

RİFAT SERDAROĞLU (İzmir) - Yanlış
yönetiyorsun. 

BAŞKAN - Şimdi, kürsüye her
gelen arkadaşımız, bir önceki konuşmacı
arkadaşa cevap verirse... Bakın, biraz önce
gruplar birbirine sataştı ve biz, burada yönetemedik...
Sizden rica ediyorum...

ABDULLAH AKARSU (Devamla) - Bakın...

BAŞKAN - Efendim, bir dakika... Rica ediyorum...
Meclisi ben yönetiyorum... Yani, niye bu kadar itiraz ediyorsunuz...

ABDULLAH AKARSU (Devamla) - Sayın Başkan...

BÜLENT ATASAYAN (Kocaeli) - Sataşma yok;
methediyor arkadaşı. 

BAŞKAN - Efendim, beni bir dinler misiniz...

ABDULLAH AKARSU (Devamla) - Ama, benim size de cevap
hakkım var Başkan. 

BAŞKAN - Siz, benim konuşmamı
bir dinleyin de... Sürenizi durdurdum. 

Sayın arkadaşım, bakın,
kürsüye her gelen arkadaşımız, kendisinden
önceki arkadaşa sataşırsa bu Meclis çalışmaz;
ama, istemiyorsanız, Meclisi çalıştırmayalım.


Buyurun. 

ABDULLAH AKARSU (Devamla) - Saygıdeğer
Başkan, Meclis, siz, eğer benim konuşmama müdahale
etmeseydiniz, bir dakika kazanacaktı. Biz, karşılıklı
birbirimizle çok iyi, nezaket kuralları çerçevesinde
anlaşıyoruz. 

BAŞKAN - Bu kürsüden anlaşamazsınız.


ABDULLAH AKARSU (Devamla) - Müsaade eder misiniz...
Ben, bu kürsüye, 20 dakika boyunca, Toprak Mahsulleri
Ofisiyle ilgili rapor hakkında konuşmak ve diğer
konuşmacıların kendi Grubum hakkında
söylediği laflara cevap vermek için çıktım;
bu hakkı benim elimden alamazsınız. 

BAŞKAN - Efendim, rapor üzerinde konuşun.

ABDULLAH AKARSU (Devamla) - Rapor üzerinde konuşuyorum.
Bu rapor -Toprak Mahsulleri Ofisi, haşhaşı
da alır, buğdayı da alır, çeltiği
de alır- her şeyi kapsıyor Sayın Başkanım.
(ANAP sıralarından alkışlar)

BÜLENT ATASAYAN (Kocaeli) - Öğrenecek!
Oniki senedir öğrenemedi daha!

BAŞKAN - Efendim, herhalde raporu okumamışsınız.


ABDULLAH AKARSU (Devamla) - Buğday üreticisine
yapılan, bana göre, büyük bir zulümdür.
Çok açık ve net ifade etmek istiyorum; bu
kürsüden, daha evvel de bu noktada bir konuşma
yapmıştım. Bakın, Toprak Mahsulleri
Ofisi öyle bir zorda ve sıkıntıda kaldı
ki, secale cornitum, yani, çavdar mahmuzu yüzdesini
yükselterek, limanda bekleyen geminin malını
almak zorunda kaldı; yani, bütün bunlar, Türk
tarımının hastalığının
sonucudur. Esasen, bu sıkıntıyı veren,
Türk çiftçisi değildir; bu sıkıntıyı
veren, bu işi layıkı veçhile yerine
getiremeyen idarecilerdir ve hantal bürokrasidir. Bu noktada
anlaşmamız ve bu noktayı acilen tedavi etmemiz
gerektiğine inanıyorum. 

Bakın, bir zeytinyağı meselesi
var. Zeytinyağı 140-150 bin lira oldu, fiyat geri geldi.
İlk mal çıktığı zaman,
240 bin liradan serbest piyasada satılıyordu, şimdi
140 - 150 bin lira. Tariş'in stoklarında 35 bin ton
mal var; üç ay, dört ay vadeli aldığı
için, üretici ürününü oraya satmak
istemiyor. Fiyat düştü... İki ay önce
240 bin liraya satılan zeytinyağına, Hükümetimiz,
niçin müdahale etmiyor?

Pancar parasını hâlâ ödemediniz;
parayı, götürüp, şekerkamışından
şeker üreten ülkelere mi vermek istiyorsunuz?!.

Bu insanlar bizim insanlarımız, bu
dert bizim derdimiz. Burada, kavga etmeden, bu problemlerin çözümünu
bulmak zorundayız. Çeltik üreticisi için
aynı şey, buğday üreticisi için aynı
şey, pancar üreticisi için aynı şey...
Ama, bir şey var sevgili milletvekili arkadaşım,
komisyon üyesi dostum, lop eti de biz ithal etmedik. Bunu
da, bir soru işareti olarak arz ediyorum size.

Konuşmama başlıyorum... Özür
diliyorum...

AHMET İYİMAYA (Amasya) - Daha yeni
mi başlıyorsun?!.

ABDULLAH AKARSU (Devamla) - Konuya yeni geleceğim
efendim. 

Sayın Başkan, saygıdeğer
milletvekilleri; Toprak Mahsulleri Ofisi Genel Müdürlüğü
ve bölge müdürlüklerinde meydana gelen yolsuzluk,
usulsüzlük ve başka olayları araştırmak
amacıyla kurulmuş 10/6 esas nolu Meclis Araştırması
Komisyonunun bir üyesi olarak, Anavatan Partisi Grubu adına
söz almış bulunmaktayım. Var olan bilgilerinizi,
bir nebze tazelemek istiyorum.

Toprak Mahsulleri Ofisi, 24.6.1938 tarih ve 3491
sayılı Yasayla kurulmuş, tüzelkişiliğe
sahip, faaliyetlerinde özerk, sorumluluğu sermayesiyle
sınırlı, sermayesinin tümü devlete
ait, Tarım ve Köyişleri Bakanlığına
bağlı bir iktisadî kamu teşekkülüdür.
Görevi, ana statünün 4 üncü maddesinde,
çok açık bir şekilde "Yurtta hububat
fiyatlarının üreticiler yönünden
normalin altına düşmesini ve tüketici aleyhine
anormal derecede yükselmesini önlemek; bu ürünlerin
piyasasını düzenleyici tedbirler almak ve gerektiğinde
Bakanlar Kurulu kararıyla, hububat dışında,
bakliyat ve yağlı tohumlarla ilgili verilecek görevleri
yürütmek; afyon ve uyuşturucu maddelere konulan
devlet tekelini işletmek amacı ile teşkil edilmiştir"
diye belirtilmiştir. 

Sayın Başkan, değerli milletvekilleri;
Toprak Mahsulleri Ofisine, yasalarımız, düzenleyici
görevler de yüklemiştir. Ürünlerin gerçek
değerini korumak, piyasaları düzenlemek, olağanüstü
durumları düşünerek gerekli stokları
hazırlamak, bu kurumun görevleri arasındadır;
ama, ne yazıktır ki, son yıllarda, ehliyetsiz
ellere teslim edilen bu büyük kurum, artık, görevini,
fonksiyonlarını icra edemez hale gelmiştir.
Kurumun pasifize edilmesi, hepinizin malumu olan bazı çevrelerin,
haksız ve çok yoğun, korkunç paralar
kazanmasına sebep olmuştur.

1991 yılında Anavatan Partisinin iktidarı
devrettiği dönemde, Ofis stoklarında 5 485 018
ton mal vardı; 1992 yılında 2 milyon 17 bin
ton, 1993 yılında 445 bin ton, 1994 yılında
1 milyon 684 bin ton, 1995 yılında da 400 bin ton
civarında seyretmiş. Görünen o ki, Toprak
Mahsulleri Ofisinin elindeki buğday, savaş stoklarına
bile yetmeyecek düzeydedir ve bu oran, bizim İktidarımız
döneminde, hiçbir zaman -Körfez Savaşı
sırası da dahil olmak üzere- bu rakamlara düşmemiştir.

Bu kuruluş, tecrübesiz yöneticilerin
elinde oyuncak olmuş, keyfî uygulamalarla, ülke
ve kurum çok büyük zararlara uğratılmıştır,
bazı çevreler de çok büyük paralar
kazanmışlardır. Ofis, Ali Babanın çiftliği
misali, hoyratça kullanılmış, dargelirlinin
ihtiyaçlarının karşılanması,
korunması gerekirken, para babaları tercih edilmiş,
çiftçinin alınteri, emeği, onlara peşkeş
çekilmiştir.

Size bir örnek vermek istiyorum: Ofis tarafından
bir ihale açılıyor, pirinç alınacak;
şartlar belirtiliyor; şartlara uygun, kaliteli pirinç
öneren bir firma -ismini vermiyorum- ihaleyi kazanıyor.
İhale komisyonu -ihaleyi kazanan firma olmasına
rağmen- ihaleyi iptal ediyor; Akel Firmasının
vermiş olduğu teklifi, istedikleri şartlara uymadığı
ve Mersin Limanında olan pirincin, Ege ve Marmara Bölgesine
karayoluyla nakledilmesinin maliyeti artıracağı
gerekçesiyle reddediyor; ama, olanlar bir gecede oluyor.
Bir gecede, beğenilmeyen Akel Firmasının pirinçlerine
nur yağıyor, kalitesiz pirinçler, bulunmaz Hint
kumaşı oluyor ve Romak A.Ş.'nin kazandığı
ihale iptal edilerek, sayın yetkililerin talimatıyla
ihale yenileniyor ve Akel Firmasına veriliyor.

Saygıdeğer milletvekilleri, Toprak Mahsulleri
Ofisinde buna benzer o kadar çok usulsüzlük ve
yolsuzluk var ki, burada hepsini anlatmaya kalksam, hem ruhen
sıkıntıya gireriz hem de buna zaman yetmez
ve bu iş, binbir gece masalları gibi sürer gider.
Komisyon, 13 ayrı konuyu inceledi. Hatta, o noktada, biz
Anavatan Partili üyeler olarak, eskiye dönük de
inceleme olmasına muhalefet etmedik; araştıralım,
doğrusu eğrisi neyse bulunsun dedik. Çok güzel
bir çalışma yapma gayreti içinde olduk;
ama, Komisyon Başkanı istifa etti. Her araştırma
komisyonu üyesi, her soruşturma komisyonu üyesi,
buraya çıktığında aynı
şeyleri ifade ediyor "zaman yetersiz, imkânlar
sınırlı; olayları ciddî bir
şekilde araştırmaya zaman ve imkân yeterli
olmuyor" diye şikâyet ediyor. Ben, aynı
şeyden yine şikâyet ediyorum. Geçen konuşmada
bunu söyledim, yine söylüyorum; çünkü,
13 ayrı konu. Biraz evvel, Doğru Yol Partisinden grup
sözcüsü arkadaşımız Sayın
Evren Bulut söyledi, (10/4) esas numaralı Meclis Araştırması
Komisyonunun dosya sayfası 4 620, öyle mi efendim?

EVREN BULUT (Edirne) - Evet.

ABDULLAH AKARSU (Devamla) -Bu komisyon raporu
da az değil; yani, zaman olsa, bunu biz, 14 620 sayfaya çıkarabilirdik;
o kadar ciddî araştırılması gereken
bir konu; ama, zaman yok. Biz, Anavatan Partili TMO Araştırma
Komisyonu üyeleri olarak, Sayın Emin Kul ile beraber,
komisyon raporuna çekimser rey verdik. Onu da şöyle
izah ediyoruz: 13 konudan "Akel Firması Aracılığı
İle Yapılan Pirinç İthali İle
İlgili Rapor" başlıklı bölüm
ile "Toprak Mahsulleri Ofisi Genel Müdürlüğünce
1992 Yılında Yapılan 100 000 M/Tonluk (metrelik/ton)
İhracatla İlgili Rapor" başlıklı
bölümlere iştirak ettiğimizi; keza, nasıl
olduysa bu konularda yolsuzluk ve usulsüzlük tespit
edildiğini, 19 uncu Dönemde (10/4) esas sayılı
Araştırma Komisyonu tarafından ilgili bakanlık
kademelerince incelenen Beslen Makarna Gıda Sanayii ve
Ticaret A.Ş'ye TMO'nun iştiraki konusunun yeniden
incelemeye alınmasına gerek olmadığına
iştirak ederek, gerekli düzenlemelerin yapılmasını
memnuniyetle karşılamakla beraber, özellikle
de diğer konularda hiçbir suç unsurunun Komisyon
tarafından bulunamadığı düşüncesine
inanmadığımız için, burada çekimser
oy kullandık. 

Bakın, bunun bir izahı daha var. Konuları
incelemekle görevlendirilen ve komisyona raportör olarak
gelen insanların genellikle incelemeleriyle ilgili konulardaki
raporları, daha önce bu konularda yapılan ve
evrak üzerinden derlenerek tespit edilen işlemleri
yeniden diledikleri yönleriyle derlemek, kendi yaklaşımlarıyla
yorumlamaktan ibaret olmuştur. Yani, onların da zamanı
yetmedi; eldeki mevcut bilgi, belgeleri derlediler, bir tasnif
ettiler, kendi kafalarına göre yorumlayıp ortaya
koydular; bunu arz etmeye çalışıyorum.

Esas üstünde durmamız gereken ve
bu ülke için mutlaka çözülmesine
inanmamız gereken konu, Toprak Mahsulleri Ofisinin acilen
düzenlemeye alınmasıdır, yapılanmasının
değiştirilmesidir, siyasetçinin oradaki elinin
çekilmesidir. O, aslî görevini icra etmek için
gerekli serbestliğe, gerekli güçlere kavuşmak
zorundadır. Vermezseniz, buğday stokunu savaş
stoku noktasında dahi tutamaz. Vermezseniz, kurumun elindeki
arazilerin şahıslara ait mülkiyetlerle kurumun
zararına takas edilmesine ses çıkaramazsınız.
Vermezseniz, yurt dışından, yetkisiz, ihalesiz,
kurumu ve devleti zarara uğratma pahasına buğday
ithal edilmesine hoşgörüyle bakmak zorundasınız;
usulsüz olarak ihale verilmesine göz yummak zorundasınız;
vasıfları iyi olmayan ürünlerin fahiş
fiyatla TMO'ya satıldığı, Ofisin yaptığı
sözleşmelerle uymadığı, hastalıklı
ürünlerin iç piyasaya sürüldüğü,
siloların kira bedellerinin alınmadığı,
farklı faturalara ödeme yapıldığı
gibi haberlere kulak tıkamak zorundasınız.
Sonra da, Komisyon olarak bu raporları "imzalayalım"
demek durumunda, tamamının altına bizim gibi
imza koyamazsınız, eğer bunları düşünüyorsanız.
Biz bunu yaptık. Benim devlet anlayışım,
siyasî terbiyem, buna çekimser şerhi koymadan
imzalamayı düşündürmedi. Bu raporun
altına, katılmadığımız
yönleri olması bakımından, gönül
rahatlığıyla imza koymadık, bir çekimser
şerhi koyduk. 

Değerli milletvekilleri, Komisyon tarafından
incelenen diğer konularda yeterli inceleme yapılamamış,
kâğıt üzerindeki mevcut bilgiler, verilen
raporlar  yeterli addedilerek derpiş edilmiştir. Komisyon
raporuna bu noktadan da muhalefet şerhi koyduk. 

Saygıdeğer milletvekilleri, Alicengiz
oyunlarıyla Türk çiftçisinden esirgenen
para, yani, 2-3 milyon ton buğday ithal edilmesine sebep olan
olay, maalesef, hepimiz için sıkıntı
verici boyuttadır. Biraz evvel konuşan sözcü
arkadaşım ifade ettiler; ben yerimden ikaz edince,
sağ olsunlar, onu da dile getirdiler, buğday için
yüzde 157, buğday çiftçisine verilen zam.
Toprak Mahsulleri Ofisi, elinde yeterli kaynak olmadığı
gerekçesiyle mal alımını durdurduğu
için, Türk çiftçisi, elindeki buğdayı
18-19 bin liraya satamadı; 22 bin lira, 19 bin lira fiyat
verilmişti; 22 bin lira en iyi buğdaya, 22 700 lira
aylık gecikme farkları da olmak üzere fiyat
verilmişti, 14-15 bin liraya gitti. Sonra, Sayın
Hükümet bir tedbir almak istedi; Sayın Başbakan
bir beyanatta bulundu, ekmek şu fiyat olacak, böyle
satacaksınız... Ama, mızrak çuvala
sığmadı. Bu arada da, ne gariptir ki, hemen
çavdar mahmuzu yüzdesini düşünerek,
gemilerin üstündeki malları ithal ettik. Yani
ne yaptık biliyor musunuz; buğday çiftçisine,
kendi çiftçimize, Türk insanına vermediğimiz
parayı, Arjantinliye, Amerikalıya verdik; bunu söylemek
istiyorum. Pancar çiftçisine vermediğiniz, Türk
pancar çiftçisine vermediğiniz parayı,
işte, yabancı ülkelerin çiftçilerine
vermek zorunda kalıyoruz; bunu söylemek istiyoruz.
Yani, bu Ofisin, bu noktada, düzeltilmesi gerektiğine
inanıyoruz. 

Saygıdeğer milletvekilleri, Toprak Mahsulleri
Ofisi dev bir kuruluş; ama, gerektiği gibi kullanamıyoruz.
Neden mi; öncelikle, ehliyetsiz ve yetkisiz insanlara teslim
etmişiz. Piyasayı bilmeyen, tarımdan anlamayan,
Türkiye'yi ve çiftçiyi düşünmekten
ziyade şahsî menfaatlarını önplana
çıkaran insanlarla çalışmak
zorunda değiliz. Siyasetçileri tamamıyla Ofisin
içine sokmuşuz. Alınan kararların ve
uygulanan politikaların siyasetçilerin istek ve
önerileri doğrultusunda olması için çaba
göstermiş, hizmet vermelerini sağlamışız.
Bu yapılanmanın mutlaka düzeltilmesi lazımdır.
Sonunda bu gibi kötü tablolarla her zaman karşı
karşıya kalabiliriz. Son yıllardaki hükümetler,
Toprak Mahsulleri Ofisini devreden çıkardılar,
atıl duruma getirdiler. 

Yüce Meclis kürsüsünden, şu
andaki Hükümete birkaç soru sormak istiyorum.
Toprak Mahsulleri Ofisinin sahip olduğu teknik yatırımlar,
ekipman ve milyonlarca tonluk silolar şu anda hangi amaçla
kullanılmaktadır? Ofis alım yapmamakta; çiftçinin,
tüccarın eline terk edilmesine seyirci kalmakta iken,
bu teknik araç ve gereçler kimler tarafından
kullanılmaktadır? Kimlere, hangi bedellerle kiralanmıştır;
yoksa, boş bırakılıp kurum zarar mı
ettirilmektedir? Bu açıdan bakıldığında,
devletin zararı ne kadardır? Bu zarar kimden sorulacaktır?
Devreden çıkarılan, atıl bir KİT
haline getirilen Toprak Mahsulleri Ofisinin acizliğinden kimler
kazançlı çıkmıştır,
esas sorun burası. Çiftçimizin uğradığı
zarar nasıl tazmin edilecektir? Malı para etmeyen
çiftçinin gönlünü alıp, tekrar
o ziraatları yapmaya nasıl teşvik edeceksiniz?
Bunları sormak istiyorum Hükümetimizin kıymetli
üyelerine.

Sayın Başkan, saygıdeğer
milletvekilleri; ülkemizde buğday fiyatlarını
dalgalanmalardan korumak için kurulmuş olan, çiftçinin
zarar görmesine engel olmakla görevli Toprak Mahsulleri
Ofisi, maalesef devredışı bırakılmıştır.
Haktan hukuktan bahsederek iktidara gelen bu Sayın Hükümetin
uygulamaları hayreti şayandır. Toprak Mahsulleri
Ofisinin, sadece, düzenleyici alım ve satımlar
yapması, gerektiğinde satış yaparak spekülatif
davranışları önlemesi yerine, uyguladığı
bak-gör politikası, hakikaten esef vericidir. Sorumluların
korunması, kollanması, suçsuz gibi gösterilmesi,
hem politikacıları hem seçmenlerimizi, yani,
dolayısıyla bütün Türk Milletini
üzmektedir. 

BAŞKAN - 1 dakikanız var efendim.

ABDULLAH AKARSU (Devamla) - Teşekkür ediyorum.

Saygıdeğer milletvekilleri, Türkiye'nin,
güzel ülkemizin, dünyadaki hızlı
ve sistemli değişimi anlayıp ayak uydurabilecek,
atıl değerlere ivme kazandıracak, çeşitli
pazarlıklar üzerine kurulmamış güçlü
bir hükümete ihtiyacı olduğunu düşünüyorum
ve bunu söylerken, bu Meclisin bugün yaptığı
ilk toplantıda yaşanan uygunsuz hareketleri teessüfle
karşılıyorum; onun için, bir hadisi
şerifi hatırlatmak istiyorum: "Sağ elin
verdiğini sol elin görmemesi lazım."  

Hepinize saygılar sunuyorum efendim. (ANAP
ve DSP sıralarından alkışlar)

BAŞKAN -Teşekkür ederim Sayın
Akarsu.

Sayın Hükümet, konuşacak mısınız
efendim?

TARIM VE KÖYİŞLERİ BAKANI
MUSA DEMİRCİ (Sıvas) - Evet efendim. 

BAŞKAN -Buyurun Sayın Bakan.

Konuşma süreniz 20 dakikadır.

TARIM VE KÖYİŞLERİ BAKANI
MUSA DEMİRCİ (Sıvas) - Sayın Başkan,
değerli milletvekilleri; Türkiye Büyük Millet
Meclisinin (10/6) esas numaralı Meclis Araştırması
Komisyonu raporunda, Toprak Mahsulleri Ofisiyle ilgili, 10 konu
ve öneri yer almıştır. Bunlarla alakalı
yapılan ve yapılması düşünülen
çalışmalar hakkında bilgi arz etmeden
önce, bazı milletvekili arkadaşlarımın
soruları oldu, onlara cevap arz etmek istiyorum.

Bugün, Toprak Mahsulleri Ofisinin -Sayın
Dumankaya'nın buyurdukları gibi- Yönetim Kurulu
toplanamamaktadır; Yönetim Kurulunda eksiklik vardır.
Ancak, devletin işlerinin yürümesi bakımından,
233 sayılı Kanunun Bakanlığımıza
verdiği yetkiler muvacehesinde, bakan onayıyla bu işler
devam etmektedir.

HALİT DUMANKAYA (İstanbul) - Üye,
Danıştay kararıyla geri dönmüş,
alınmamış.

TARIM VE KÖYİŞLERİ BAKANI
MUSA DEMİRCİ (Devamla) - Geri dönen üye,
tahmin ediyorum başladı; buna rağmen eksiklik
vardır.

HALİT DUMANKAYA (İstanbul) - Başlamadı
Sayın Bakan.

TARIM VE KÖYİŞLERİ BAKANI
MUSA DEMİRCİ (Devamla) - Başlamadıysa,
mutlak hukukî bir zorunluluk vardır. O bakımdan,
Danıştaydan karar almış ve mutlaka başlaması
zorunluluğu var olan bir kişi, mutlak suretle başlar;
onu söylüyorum işte, diyorum ki, hukuken herhangi
bir engel yoksa, mutlak başlar; değilse, onun için
başlatmamışızdır. O bakımdan,
size ayrıca da bu konuda bilgi arz edebilirim.

Değerli milletvekilleri, şimdi, ANAP Milletvekili
Sayın Abdullah Akarsu Bey, burada, yine konuları
saptırmak suretiyle, gerçekten, Türkiye'de
politikaya alet edilmemesi gereken tarım gibi bir konuda,
konuyu kendi çapında, maalesef, yine politikaya
alet ettiler.

Bir defa, Türkiye, buğday ithal eden bir
ülkedir, uzun yıllardan beri de ithal ediyor; yani,
Türkiye'de buğday ithalatı, buğday olmadığından
değil. Biliyorsunuz, Türkiye'de, uzun yıllardan
beri, bilhassa süne mücadelesi vardır, süneyle
mücadele yapılmaktadır. Süneli buğdaylarda,
randıman, yani, un randımanı fevkalade düşük
olur. O bakımdan, Arjantin'den gelen buğdaylar ikinci
kalitede; ama, Amerika'dan gelen buğdaylar birinci kalitededir.
Bizim ithalatçılarımız, Amerika'dan
ve Arjantin'den, yılda, aşağı yukarı,
1 veya 1,5 milyon ton buğday ithal etmek suretiyle, kendi
buğdaylarımızla paçal ederler; ancak,
biz, bunları un olarak ihraç ederiz. Türkiye,
bugün, hem makarna olarak hem un olarak ihracatçı
bir ülkedir; yani, bizim, bugün, 18 milyon ton buğdayımız
vardır; Türkiye, buğday noksanlığından,
buğdayının olmadığından ithalat
yapmıyor. Evet, 1994 yılında, Türkiye'de
kurak bir yıl yaşanmıştır. Türkiye'de,
kuraklıktan dolayı bir buğday noksanlığı
vardır. Ayrıca, o gün, belki, Hükümet
buğday taban fiyatını tam açıklayamadığı
için yahut da yeteri miktarda açıklayamadığı
için, Toprak Mahsulleri Ofisine buğday gelmemiştir.
O bakımdan, bunu, bir noksanlık olarak görmemek
lazım.

ABDULLAH AKARSU (Manisa) - Ben, sadece, bu yılki
uygulamadan bahsettim.

TARIM VE KÖYİŞLERİ BAKANI
MUSA DEMİRCİ (Devamla) - Ha, bu yılki uygulamayı
da ben size söylüyorum. 

ABDULLAH AKARSU (Manisa) - Böyle bir uygulamanın
yanlışlığından bahsettim.

TARIM VE KÖYİŞLERİ BAKANI
MUSA DEMİRCİ (Devamla) - Şimdi, bakınız,
bazı gazeteler, Amerikan buğdaylarının
veya yurtdışından getirilen buğdayların,
çavdar mahmuzu oranı tespit edilen orandan fazla
olduğu için alınmadığını
yazmışlardır; doğru. Gelen buğdaylar,
Türkiye'nin kendi speklerine ve yayımlamış
olduğu yönetmeliğe göre Avrupa standartlarının
altındadır; ama, Türkiye'nin yıllar
önce tespit ettiği standartların da üstündedir.

ABDULLAH AKARSU (Manisa) - Yükselttiniz mi efendim?

TARIM VE KÖYİŞLERİ BAKANI
MUSA DEMİRCİ (Devamla) - Bakın, ben size
söylüyorum; yükselttiğimi de söyleyeceğim.
Bakın, ben, bu mesleğin içerisinden geliyorum.
Dolayısıyla, yeri geldiği zaman "efendim,
Avrupa standartlarına göre meselemizi halletmemiz
lazım" diyorsunuz; doğrudur. Avrupa standartlarına
göre ve dünya standartlarına göre çavdar
mahmuzu... Türkiye'deki araştırma kuruluşlarının
tamamı ve bu konuda ihtisas yapmış bütün
araştırma kurumlarının elemanları
toplanmış ve dolayısıyla, konu tekrar
incelenmiş ve spekler dünya standartlarına uygulanmıştır.
Bu sebeple, gelen buğdaylar o speklere göre ithal edilmiştir.
Yoksa, efendim, durup dururken, filan adamın gemisinin
buğdayları içeri girmiyor; öyleyse biz
bunu keyfî olarak içeri alalım... Onu, hiç
kimse içeri alamaz, alması da mümkün değil.

Ekmek fiyatlarına gelince: Bakınız,
Türkiye'de ekmek fiyatları, 1995 yılı
kasım ayına kadar, 12 bin lira ve 12 bin liranın
altındadır; ama, o arada yapılan bazı
spekülatif hareketler, gazete haberleri, birden bire ekmek
fiyatlarını yükseltmiştir. O takdirde,
hükümetin aldığı bir karar doğrultusunda
"ekmek fiyatları Türkiye'de 15 bin liradır"
denilmiştir. Buna rağmen, üç veya dört
vilayet hariç diğer vilayetlerimizdeki ekmek fiyatları
10 bin liranın altında olmuştur. Şu
gün fiyatıyla, 47 vilayetimizdeki ekmek fiyatları
15 bin lira ve 15 bin liranın altındadır.
Gidip bakınız, İzmir'de 12 500 liraya, 11
bin liraya ekmek satılıyor. Türkiye'nin 47
vilayetinde böyle, 3 vilayetimizde, farklı... İstanbul'un
bazı semtlerinde ekmek fiyatları, yine 10 bin lira,
12 bin lira, buna rağmen, bazı semtlerinde 20 bin liradır;
Ankara'da bazı semtlerde 10 bin, bazı semtlerde
18 bin liradır. Yani, derneğin tespit ettiği fiyat
da 18 bin liradır; ancak, üzülerek şunu
ifade etmek istiyorum. Fakir fukaranın ekmeğiyle uğraşanlar
vardır. Fakir fukaranın ekmeğiyle uğraşanlar
-üzülürsünüz diye buradan açıklamak
istemiyorum- ekmek dağıtıcısı
olan; ama, bu konuyu istismar eden gruplar vardır. İşte,
o gruplar, ekmek fiyatını devamlı surette
kaşımaktalar.

ABDULLAH AKARSU (Manisa) - Söyleyin Sayın
Bakan, biz hiç üzülmeyiz; bildiğiniz bir
şey varsa, ağzınızda ıslanmasın...

BAŞKAN - Müdahale etmeyelim efendim. Rica
ediyorum...

ABDULLAH AKARSU (Manisa) - Çekindiğiniz
bir şey mi var?

TARIM VE KÖYİŞLERİ BAKANI
MUSA DEMİRCİ (Devamla) - Ben söylüyorum,
siz araştırırsanız, o zaman gerçeği
ortaya çıkarırsınız. 

Değerli arkadaşlar, bakınız,
DYP ve Refah Hükümetinin iktidara geldiği günden
bugüne kadar, et ithalatı yapılmamıştır
ve hâlâ da yapılmıyor; ama, bizim bilmediğimiz
şekilde yapılıyorsa, onu söylerseniz,
onun da üzerine gideriz.

Toprak Mahsulleri Ofisi, gerçekten -yetiştirebilirsem
biraz sonra maddeler halinde arz edeceğim- Beslen A.Ş.'ye,
1989 yılında bulaştırılmıştır.
Bazı arkadaşlarımız açıkladılar,
bir dilekçe verdirilmiştir, zor durumda diye. O zaman,
bütün zor durumda olan şirketler devlete dilekçe
versinler ve devlet o şirketleri kurtarsın. İşte,
1989'da öyle yapılmış ve maalesef -maalesef
diyorum- devletin o şirkete ortak olması sağlanmış;
sonra, 26.10.1990 tarihinde, TMO Beslen A.Ş'ye Yüksek
Planlama Kurulundan karar çıkarılmak suretiyle
ortak ettirilmiştir. 

47 bin ton buğday verilmiş. Tabiî
vermekle doymuyorlar... Mahkemeye gitmişler, zamanın
bakanı -şimdi burada yoktur, biraz önce buradaydı-
çekingen davranmış, konuyu mahkemeye götürmüştür;
ama, mahkemeden -nasıl olmuşsa- karar almışlar
ve maalesef, Toprak Mahsulleri Ofisi mahkemeyi kaybetmiş.
Toprak Mahsulleri Ofisi, şu gün icradadır. Toprak
Mahsulleri Ofisini 72 bin ton buğdaya mahkûm etmişlerdir.
Hakikaten fevkalade yanlıştır ve devlet, şu
gün itibariyle, 1,8 trilyon para ödeyecektir. Ama, konunun
tekrar mahkemede incelenmesi bakımından, komisyon
raporunda da ifade edildiği gibi, yeniden iadei mahkeme açılması
için çalışmalar devam etmektedir. İnşallah,
devlet, bu zarardan kurtulur.

HALİT DUMANKAYA (İstanbul) - Avukatları
değiştirin...

TARIM VE KÖYİŞLERİ BAKANI
MUSA DEMİRCİ (Devamla) - Efendim, avukatları
değiştiririz, başkasını değiştiririz;
ama, Türkiye'de bir şeylerin değişmesi lazım;
ama, maalesef değişmiyor. 

Komisyonun incelediği bir başka konu, Toprak
Mahsulleri Ofisi 2941 sayılı Seferberlik ve Savaş
Hali Kanununa göre olağan halde bulundurmakla yükümlü
oldukları bir stok vardır. Doğrudur, 1994 yılında
alınamamıştır ve bu stok da yapılamamıştır.
Ancak, dünyada genel bir kıtlık da yoktur.
Dolayısıyla bu konu mahkemeye intikal etmiş;
ancak, mahkeme beraatla sonuçlanmıştır.


Yine raporda, Toprak Mahsulleri Ofisinin Ankara Akköprü'deki
bir taşınmazını Bahçelievler'deki
bir lojman binasıyla trampa ettiği ve bu konuda Toprak
Mahsulleri Ofisince açılan davanın devam
ettiği ifade edilmektedir. Dava, daha sonra sonuçlanmış.
Bize gelen raporlarda,Toprak Mahsulleri Ofisinin bu alışverişten
dolayı herhangi bir zararının olmadığı
 tespit edilmiştir. Bunu ayrıca arz ediyorum. 

Ancak, yine Antalya, Bandırma ve Mersin bakliyat
depolarına ilişkin sözleşmelerin uygulanması
sırasında Toprak Mahsulleri Ofisinin zarara uğratıldığı,
önceki Meclis araştırması komisyonunca
da ileri sürüldüğü, bu konuda Ankara Cumhuriyet
Savcılığına yapılan şikâyetler
üzerine soruşturmaların devam ettiği raporda
ifade edilmekte ise de, soruşturmalar sonuçlanmış
ve Toprak Mahsulleri Ofisinin bu konuda herhangi bir zararının
bu konuda olmadığı tekrar teyit edilmiştir.


Ayrıca, bu konuda Bakanlıkça
yapılan müfettiş incelemesi şu anda elimizde
var; orada da Toprak Mahsulleri Ofisinin bir zararının
olmadığı ifade edilmiştir.  Ancak, ben
konuşmamın başında şunu söyledim:
Mutlaka tarafımızdan -bu araştırma
neticesini zaten bekliyorduk; dolayısıyla, ister
müfettiş raporu olsun isterse başka bir konuda
inceleme raporu gelsin- bu konularda yapılmış
veya yapılacak olan işler incelettirilmek suretiyle
arkadaşlarımıza, milletvekillerimize bu konuda
bilgi verilecektir. 

1995-1996 döneminde, çeltik alımlarına
ilişkin kararname olmadığı halde fiyat
açıklandığı söylendi. Burada,
Sayın Evren Bulut çok geniş olarak bu konuyu
açıkladılar. Tabiî, taban fiyatları
Bakanlar Kurulu kararıyla açıklanır;
ama, buna rağmen, Bakanlar Kurulunun vermiş olduğu
bir yetkiye göre, ilgili bakan bir fiyat açıklar,
bu taban fiyatı değildir, fiyat açıklamasında
bulunmuştur; işte, 1995 yılında bu yapılmıştır.
1996 yılında aynı uygulamayı devam
ettirmek suretiyle muhtelif boylardaki çeltik fiyatlarını
yine açıkladık. Bunun kanunî yönden
herhangi bir engelinin olmadığını bir
defa daha ifade etmek istiyorum. 

Derince Liman Silosu yapımına ilişkin
olarak sözleşmede yer alan yapım süresinin
28 ay daha uzatılması nedeniyle, Toprak Mahsulleri
Ofisinin zarara uğratıldığı iddia
edilmiş ise de, bu konuya ilişkin olarak yapımcı
LM olarak -girişimci- hakemde açılan davanın
sonuçlanmasının beklenmesi ve hakemce verilecek
karar sonucunda Toprak Mahsulleri Ofisinin bir zararı ortaya
çıkar ise, buna göre, elbette dava açılacağı;
ancak, zaten, dava bu konuda dava açılmış
ve sonuçlanmamıştır; bunu da arkadaşlarımızın
bilgilerine sunmak istiyorum.

Ayrıca, Ricardo firmasından Özbekistan'a
gönderilen buğdayla alakalı, burada gruplar adına
konuşan bütün arkadaşlarımız,
bir sıkıntının olduğunu belirttiler.
Aslında, bu incelemeden, bu araştırma raporundan
daha önce Tarım ve Köyişleri Bakanlığının
müfettişlerince hazırlanmış bir
rapor var. Bu raporda, herhangi bir zararın söz konusu
olmadığı açıklanmış
olmasına rağmen, bu konuyu yeniden inceletip, milletvekillerimize
bilgi sunulacaktır.

Raporda, Toprak Mahsulleri Ofisinin 1994 yılında
çıktığı prinç ihalesini
iptal ettiği ve yeniden çıktığı
ihale sonucu Akel firmasından ithal ettiği prinçlerin
sözleşmeye aykırı olduğu, bu nedenle,
Akel firmasına ait sözleşmenin de feshedildiği
belirtilmekte ve Toprak Mahsulleri Ofisi Yönetim Kurulu ile
ilgili personelin görevlerini yerine getirme konusunda hassasiyet
göstermedikleri ifade edilmektedir. Toprak Mahsulleri Ofisi,
Akel firmasından 2 069 ton malı bonifikasyon uygulayarak
satın aldıktan sonra, sözleşmeyi feshetmiştir
ve yaklaşık olarak 155 milyon dolar tutarındaki
teminat, irat kaydedilmiştir. Toprak Mahsulleri Ofisi, satın
aldığı malları yurt içerisinde
satmış ve yaklaşık olarak 11 milyar
lira tutarında kâr sağlamıştır.
Firma, nakde çevrilen teminatın iadesi ve sözleşmenin
haksız olarak feshedildiğinden dolayı -yani,
öyle mütalaa ettikleri için- Toprak Mahsulleri
Ofisinin aleyhinde dava açmış; ancak, dava,
Toprak Mahsulleri Ofisinin lehine sonuçlanmıştır
ve şu anda, dosya, Yargıtayın incelemesindedir.
Ben, bunları özet olarak arz ettim. 

Dediğim gibi, araştırma raporu şu
anda elimizde; konu, daha detaylı olarak incelettirilecektir.


Tüm arkadaşlara, komisyonda çalışan
üye arkadaşlarımıza bu yorucu çalışmalarından
dolayı teşekkür ediyor ve Heyetinizi saygıyla
selamlıyorum. 

Sağ olun.(RP sıralarından alkışlar)


BAŞKAN - Teşekkür ederim Sayın
Bakan. 

IV. -SATAŞMALARA İLİŞKİN
KONUŞMALAR (Devam)

4. - İstanbul Milletvekili Halit Dumankaya'nın,
Edirne Milletvekili Evren Bulut'un, ileri sürmüş
olduğu görüşten farklı bir görüşü
kendisine atfetmesi nedeniyle konuşması

BAŞKAN - Sayın Dumankaya, Sayın
Evren Bulut'un, çeltik fiyatları ve çeltik
alımları hakkında ileri sürmüş
olduğu görüşten ayrı bir görüş
atfetmesi nedeniyle söz istemişlerdir.

Sayın Dumankaya, size 3 dakika süre veriyorum;
buyurun.

HALİT DUMANKAYA (İstanbul) - 3 dakika
mı?..

BAŞKAN - Tabiî, o kadar. 

Aslında, Sayın Evren Bulut, burada,
gereksiz yere birtakım isimler zikrettiler -bizim arkadaşlar
çıkınca hep böyle yapıyorlar-
o zaman da sataşmadan dolayı söz istediler.


Sataşma konusuyla bağlı olarak;
buyurun.

HALİT DUMANKAYA (İstanbul) - Sayın
Başkan, muhterem milletvekilleri; DYP sözcüsü
değerli dostum Evren Bulut, burada, benim verdiğim önergenin
bir katresini ele alıp, konuşmasını
sürdürdü. 

Benim verdiğim önergede yolsuzluk vardı,
usulsüzlük vardı, ihaleye fesat karıştırma
vardı, onları elinin bir kenarıyla itti;
çünkü, kendi döneminde yapıldığı
için onlara hiçbir şey söylemedi; ama,
çeltikçilerle ilgili konuya değindi; benim çeltiği
tanımadığımı söyledi. 

Sayın Bulut bilir ki, ben, araştırma
önergesi verdiğim zaman, arkasına beş altı
tane klasör dosya ilave ederim ve iyi araştırma
yaparım. Türkiye'yi adım adım gezen
bir milletvekiliyim, öyle, sahillerde değil, dağlarda
taşlarda gezen bir milletvekiliyim. 

Sayın Evren Bulut, eğer, Erzurum'a gitmiş
olsaydı, Şenkaya'ya gitmiş olsaydı,
o lop et ithali nedeniyle benim oradaki besicimin çektiği
sıkıntıyı görürdü,
ona yaptığı eziyeti görürdü,
hayvanlarının ahırlarında kaldığını
görürdü. 

Benim arkadaşım, Erzurum'un diğer
ilçelerine gitmiş olsaydı -orada, pancar üreticilerine
çok düşük fiyat vermeleri nedeniyle yeterli
şeker üretilememiş, fabrika yarı kapasiteyle
çalışmıştır- benim çiftçime
vereceği parayı, elin gâvuruna hem de hastalıklı
şekere verdiğini görürdü. 

Yine, Sayın Evren Bulut, eğer, buğday
üreticilerine öyle düşük fiyat vermeseydi,
gübreye zam yapmasaydı üretici bu duruma düşmezdi.
Benim çiftçime vereceği parayı elin gâvuruna
vermekle, o rantiyeci denilen adamların, hastalıklı
buğdayını benim milletime, fakirime fukarama
yedirdiğini görürdü. Rica ederim, siz Koalisyon
Hükümeti olarak çiftçiyle nasıl
konuşursunuz!

Bakınız, biliyorsunuz, ben belgelerle
konuşurum. Bakınız, Türkiye'yi ne hale
getirdiniz...

Şimdi, Yüksek Denetleme Kurulunun, Toprak
Mahsulleri Ofisiyle ilgili raporundan okuyorum. İnceleme
dönemi: Ekim 1995. Buğday stoku 177 938 ton. Pirinç
54 bin ton, un 2 693 ton, oluk bulgur stoku ise bulunmamaktadır.
Bu stoklar, seferberlik ve savaş hali... 

(Mikrofon otomatik cihaz tarafından kapatıldı)

BAŞKAN - Teşekkür ederim Sayın
Dumankaya, süreniz doldu.

 HALİT DUMANKAYA (Devamla) -...stoklarından,
sadece Silahlı Kuvvetlerin ihtiyacına dahi yeterli
bulunmamaktadır.

BAŞKAN - Cevap verdiniz efendim, teşekkür
ederim. 

HALİT DUMANKAYA (Devamla) - Değerli arkadaşlarım...

BAŞKAN - Sayın Dumankaya, süreniz
bitti efendim, lütfen...

HALİT DUMANKAYA (Devamla) - Kardeşim...

BAŞKAN - Efendim, ben kardeşiniz filan
değilim, süreniz bitti diyorum, lütfen...

HALİT DUMANKAYA (Devamla) -Sayın
Başkan, her zaman böyle yapıyorsunuz.

BAŞKAN - Hayır efendim, süreniz
bitti.

HALİT DUMANKAYA (Devamla) -Değerli
arkadaşlarım, şunu belirtmek istiyorum ki...

BAŞKAN - Sayın Dumankaya, lütfen
iner misiniz...Rica ediyorum... Bakın, söz istediniz,
verdim...

HALİT DUMANKAYA (Devamla) - Süre verir
misiniz.

BAŞKAN - Hayır, vermiyorum, lütfen
yerinize oturur musunuz.

Sataşma konunuzu açıkladınız,
başka konuya girdiniz. Rica ediyorum, Sayın Dumankaya...

SABRİ ERGÜL (İzmir) - Sayın
Başkan, bir izin ver de saygılarını
sunsun.

BAŞKAN - Efendim, rica ediyorum...

HALİT DUMANKAYA (Devamla) - 5 dakika daha...

BAŞKAN - Sayın Dumankaya, bakın,
rica ediyorum... Bizi zor durumda bırakıyorsunuz.

HALİT DUMANKAYA (Devamla) - Lütfen Sayın
Başkan...

BAŞKAN - Hayır, vermiyorum efendim,
rica ediyorum.

HALİT DUMANKAYA (Devamla) - İnmiyorum
o zaman.

BAŞKAN - O zaman dikilip durun orada bakalım.

Sayın Dumankaya, rica ediyorum... 

HALİT DUMANKAYA (Devamla) - Değerli arkadaşlarım,
kavga edecek değilim.

SABRİ ERGÜL (İzmir) - Bir izin
ver de saygılarını sunsun.

BAŞKAN - Efendim, rica ediyorum; burayı
oyun yerine çevirmeyin. 

ALİ COŞKUN (İstanbul) - Ayıp
ayıp!

HALİT DUMANKAYA (Devamla) -Hepinize
saygılar sunuyorum. (ANAP sıralarından alkışlar)

EVREN BULUT (Edirne) - Sayın Başkan,
bu görüşülen rapor, Ahmet Özgüneş'in
dönemine ait yolsuzluklarla ilgili.

BAŞKAN - Anlamadım efendim?

EVREN BULUT (Edirne) - Bu görüştüğümüz
rapor, 17 ve 18 inci Dönemin sonlarında Ahmet Özgüneş'in,
yolsuzluklarıyla dolu. Ne konuşuyor Sayın
Dumankaya?!

BAŞKAN - Bana niye soruyorsunuz, kendisine
sorun efendim.

Sayın milletvekilleri, Toprak Mahsulleri Ofisi...

EVREN BULUT (Edirne) - Bu Meclis, 33 trilyonluk yolsuzluğa
hesap çıkarmamışsa kimin günahı?!

BAŞKAN - Efendim, bana ne... Kürsüde...

HALİT DUMANKAYA (İstanbul) - Sayın
Başkan, ben önergemi verirken, tarih koymadım,
müruruzaman koymadım. Bunun için, onları
çıkarmadıysa suçlu odur. 

BAŞKAN - Efendim, zaten, Sayın Bakan
biraz önce açıkladılar; 1989 yılında,
Beslen Firması usulsüz olarak buraya kaydı
ortak edilmiş ve devlet aleyhine 73 bin ton haksız
kazanç var ve 8 trilyon lira para ödenecek, değil
mi; Sayın Bakan öyle dedi...

HALİT DUMANKAYA (İstanbul) - Ben önergeme
müruruzaman koymadım, sınır koymadım.
Hangi döneme girerse girsin araştırsınlar...

BAŞKAN - Tamam efendim...

V. - GENSORU, GENEL GÖRÜŞME,
MECLİS SORUŞTURMASI VE MECLİS ARAŞTIRMASI
(Devam)

A) GÖRÜŞMELER (Devam)

1.- İstanbul Milletvekili Halit Dumankaya
ve 13 arkadaşının, TMO Genel Müdürlüğündeki
usulsüzlük ve yolsuzluk iddialarını araştırarak
alınması gereken tedbirleri belirlemek amacıyla
Meclis araştırması açılmasına
ilişkin önergesi ve (10/6) esas numaralı Meclis
Araştırması Komisyonu Raporu (S. Sayısı
: 154) (Devam)

BAŞKAN - Sayın milletvekilleri, Toprak
Mahsulleri Ofisi Genel Müdürlüğündeki
usulsüzlük ve yolsuzluk iddialarını araştırarak
alınması gereken tedbirleri belirtmek amacıyla
kurulan (10/6) Esas Numaralı Meclis Araştırması
Komisyonu raporu üzerindeki görüşmeler tamamlanmıştır.


Şimdi, ikinci rapora geçiyoruz. 

2.- Konya Milletvekili Mustafa Ünaldı
ve 18 arkadaşının, hudutlarımızın
güvenliği konusunda alınan ve alınması
gereken tedbirleri araştırmak amacıyla Meclis
araştırması açılmasına
ilişkin önergesi ve (10/7) esas numaralı Meclis
Araştırması Komisyonu Raporu (S. Sayısı
: 174) (1)

BAŞKAN - İkinci sırada yer alan,
Konya Milletvekili Mustafa Ünaldı ve 18 arkadaşının
hudutlarımızın güvenliği konusunda
alınan ve alınması gereken tedbirleri araştırmak
amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi üzerine
kurulan (10/7) Esas Numaralı Meclis Araştırması
Komisyonu raporu üzerindeki görüşmelere başlıyoruz.

Komisyon ve Hükümet?.. Burada.

Daha önce yaptığımız
uygulamalara göre, önce önerge sahibine, daha sonra,
Komisyona, Hükümete, gruplara ve şahısları
adına da 2 milletvekiline söz vereceğim. 

Komisyon, Hükümet ve grupların konuşma
süreleri 20'şer dakika, milletvekillerinin ve önerge
sahibinin konuşma süreleriyse 10'ar dakikadır.


Komisyonun raporu 174 sıra sayısıyla
bastırılıp dağıtılmıştı.


Rapor üzerinde söz isteyen milletvekillerinin
isimlerini okuyorum: Gruplar adına; CHP Grubu adına
Sayın Yılmaz Ateş, Refah Partisi Grubu adına
Sayın Cemalettin Lafçı, DSP Grubu adına
Sayın Ali Ilıksoy, ANAP Grubu adına Sayın
Ahmet Alkan, DYP Grubu adına Sayın Yusuf Bahadır.

Önerge sahibi Sayın Mustafa Ünaldı;
buyurun efendim.

Süreniz 10 dakika.

MUSTAFA ÜNALDI (Konya) - Sayın Başkan,
değerli milletvekilleri; hudutların güvenliğiyle
ilgili olarak vermiş olduğumuz araştırma
önergesi heyetinizce kabul edilmiş ve bir komisyon
kurulmuştu. Komisyona seçilen arkadaşlarımız
çalışmalarını bitirdiler ve
bir raporla karşımıza geldiler. Bugün,
o raporu değerlendirmek ihtiyacıyla, değerlendirmek
niyetiyle huzurlarınızda bulunuyorum. Önce,
hepinizi saygıyla selamlıyorum.

Sayın Başkan, değerli milletvekilleri;
bu araştırmanın hedefini, verdiğimiz önergenin
gerekçesinde açıklamıştık.
Ülkemiz, terörle ve uluslararası platformda,
karşımıza, sık sık, değişik
niyetlerle çıkarılan kaçakçılık
olaylarıyla karşı karşıyadır.
Her ikisi de, uluslararası platformda ülkemizin itibarını
zedeleyici etkiler ortaya koymaktadır. 

(1)174 S. Sayılı Basmayazı
tutanağa eklidir.

Tabiî, terörün önemini ayrıca
vurgulamaya ihtiyaç olmadığı kanaatindeyim.
Özellikle bu önergeyi verdiğimiz günlerde,
evlatlarımız bu terör uğruna ölüyor,
ülkemizin bir bölgesi bu terör dolayısıyla
yaşanılması zor şartlar içerisine
girmiş bulunuyordu. 

Terörün getirdiği sıkıntıyı
ortadan kaldırabilmek için, elbette ki değişik
çalışmalara ihtiyaç vardır;
ama, bunların en önemlilerinden birisi de, hudutların
güvenliğinin sürdürülmesi, dışarıdan,
ülke içerisine rahatça giriş çıkışların
önlenmesi gereğiydi. 

Kaçakçılık konusunda
da aynı şeyi söylemek mümkündür.
Belki onda en önemli husus, hudutların giriş
çıkışının emniyetinin
sağlanmasıdır. 

Heyetiniz de, bizim bu amaçlarla verdiğimiz
önergeyi uygun gördüler ki, bu komisyonun kurulması,
araştırmanın gerçekleşmesi kabul
edilmiş bulunmaktadır. 

Arkadaşlarımızın getirdiği
raporu incelediğimiz zaman görüyoruz ki, bizim taleplerimizin
haklılığı bir kere değil, belki bin
kere ortaya çıkmış bulunmaktadır.
Bu raporu hazırlamak için gayret sarf eden, raporun
oluşması için çalışmalarını
sürdüren komisyon üyesi arkadaşlarıma,
özellikle ortaya koydukları bu sonuç dolayısıyla
teşekkür etmek istiyorum. İnşallah, bundan
sonrasında da, raporun koyduğu gerçekler istikametinde,
eksiklerin tamamlanması, yanlışların
düzeltilmesi imkânı ortaya çıkar
ve böylece asıl hedeflenmiş olan amaçlara
doğru varabiliriz. 

Raporun detayı üzerine fazla girmeden,
önplanda söylenecek bir husus var. Raporla ilgili maddeler
tek tek incelendiği zaman, engeller nelerdir ortaya konulduğu
zaman görülmektedir ki, birtakım teknik malzemelere
ihtiyaç vardır, birtakım yeni yapılanmalara
ihtiyaç vardır. Bunların hepsi de pahalı
şeylerdir, satın alma gücümüzü
zorlamaktadır. Bu vesileyle, bir kere daha ifade etmek
istiyorum ki, bu konu, bizim, öteden beri savunageldiğimiz
yerli sanayinin geliştirilmesine, özellikle de, yerli
savunma sanayiinin geliştirilmesine bir kere daha ihtiyaç
olduğunu, büyük bir zaruret olduğunu ortaya
koymaktadır. 

Bunları ifade ile önergemizin görüşüldüğü
günlerde kullandığım bir ifadeyi bir kere
daha tekrarlamak istiyorum. Bugün, denetleme fonksiyonu görüyoruz.
Bu rapor, denetleme fonksiyonlarından birisidir. Denetlemenin,
esas itibariyle iki amacı vardır. Birincisi, yürütmenin
hatalarını, kusurlarını araştırıp
ortaya koymak, onların düzeltilmesine çalışmak.
İkincisi ise, insanımızın mutluluğuna
katkıda bulunacak, gelişmeyi, kalkınmayı
sağlayacak araştırmaları ortaya koymaktır.
O gün -özellikle kendi önergelerimi ifade ederek-
verdiğimiz önergelerin ikinci hedefe matuf olduğunu
söylemiştim. Bugün, bu amaca yönelik çalışmalardan
birisi daha gerçekleşmiş oluyor. İnşallah,
bu önergenin hedefinde gösterilen sonuçlara erersek,
insanımızın mutluluğuna mutluluk katma
imkânını bulmuş olacağız.


Rapordaki şu ifadeye özellikle dikkat
çekmek istiyorum: "Komisyonumuz, bu gezi ve incelemelerinde,
hudut güvenliğini sağlamakla görevli güvenlik
güçlerimizin, erinden en yüksek rütbelisine
kadar, büyük bir vatan sevgisi, görev aşkı
ve yüksek moralle, gece gündüz demeden hudut güvenliğini
başarılı şekilde sağlamaya çalıştıklarını
memnuniyetle görmüş; ancak, bugün, hudut
güvenliğinin, genelde, insan gücüyle sağlanmaya
çalışıldığını,
yalnız, bazı eksiklikler nedeniyle de arzu edilen
seviyede sağlanamadığını tespit etmiş,
bütün bu verilerin değerlendirilmesi sonucunda,
bu konuda aşağıda sıralanan ilave tedbirlerin
alınması gerektiği kanaat ve sonucuna varılmıştır."


Biraz evvel, bunu, topluca ifade etmeye çalıştım;
esas hedefimiz de buydu; eksikleri tespit etmek, tamamlanması
için gayretler içerisinde bulunmaktı.

Raporda tespit edilen sorunlar ve tedbirler konusuna
gelince: Herkesin bildiği gibi, Kuzey Irak'ta bir otorite
boşluğu meydana gelmiştir ve burası, âdeta,
terör örgütü için silah deposu ve silah
pazarı haline çevrilmiştir. Bu terör
örgütü, zaman zaman da sınırımızı
geçerek, ülkemizde kanlı eylemler gerçekleştirmekte
ve bu bölgede, oldukça olumsuz olaylara sebep olmaktadır.
Bunu önlemenin en önemli etkenlerinden birisi, etkin
dış politikayı oluşturmaktır;
Kuzey Irak'taki otorite boşluğuna da, böylece çare
bulunmuş olacaktır. 

İkinci husus, fizikî güvenlik sisteminin
kurulamamış olması veya daha doğrusu yeterli
seviyede kurulamamış olmasıdır. Özellikle
İran, Irak ve diğer komşu ülkelerle müşterek
sınırımızda, hiçbir fizikî
emniyet tedbiri bulunmamaktadır. Bu husus, raporda, güzel
bir şekilde tespit edilmiş, ihtiyaçlar ortaya
konulmuştur; bunlar giderilmeye çalışılacaktır.


Terörle mücadelenin en önemli unsurlarından
birinin hudut güvenliği olduğu, bizim gerekçemize
uygun olarak, raporda bir kere daha teyit edilmiştir. Bu
manada, arazi yapısı, örgüt kamplarının
yakınlığı ve diğer özellikler
nedeniyle, öncelikle, Hatay, Şırnak ve Hakkâri
il hudutlarında fizik güvenlik sisteminin acilen kurulmasına
ihtiyaç olduğu ortaya konulmaktadır. 

BAŞKAN - Sayın Ünaldı, 1
dakikanız var efendim. 

MUSTAFA ÜNALDI (Devamla) - Teşekkür
ederim Sayın Başkan.

Diğer hususları -raporla ortaya konulmuş-
arkadaşlarımızın çalışmalarıyla
ortaya koydukları sonuçları sıralayacak
olursak; karakollar, hem sayı itibariyle hem de yapı
itibariyle yeterli değildir, özellikle de yapılış
yerleri itibariyle uygunsuzdur; bu, çok önemli bir
tespittir. Bölgede, hem meslekî olarak hem de asker
olarak bulunmuş bir arkadaşınız olmam
dolayısıyla ifade ediyorum ki, karakolların
yerleşimi sadece kaçakçılık
mücadelesi içindir; halbuki, terörle mücadele,
daha başka yerleşim tarzlarını gerektirmektedir.


(Mikrofon otomatik cihaz tarafından kapatıldı)

BAŞKAN - Lütfen, son cümlenizi söyler
misiniz Sayın Ünaldı.

MUSTAFA ÜNALDI (Devamla) - Teşekkür
ederim Sayın Başkan.

Bütün bunların yanında, ferdî,
insanî gücün takviyecisi olarak, gündüz
gözetlemeyi, gece de görüş alanlarını
artıracak birtakım teknik aletleri satın
almayı gerektirmektedir. 

Bütün maddeleri, tabiî, bu süre
içerisinde sıralamak mümkün değil;
özetlemeye çalıştım. Güzel
bir rapor tanzim edilmiş ve ülkemize faydalı
olacak sonuçlar ortaya konulmuştur. Bu çalışmayı
gerçekleştiren arkadaşlara bir kere daha teşekkürle,
bu raporun, hem bilgi bakımından hem de uygulama
bakımından ülkemize yararlı olmasını,
insanımıza mutluluk vesilesi olmasını
diliyor; hepinizi, tekrar saygıyla selamlıyorum.
(RP sıralarından alkışlar)

BAŞKAN - Teşekkür ederim Sayın
Ünaldı.

Cumhuriyet Halk Partisi Grubu adına Sayın
Yılmaz Ateş; buyurun efendim. (CHP sıralarından
alkışlar)

Sayın Ateş, süreniz 20 dakikadır.

CHP GRUBU ADINA YILMAZ ATEŞ (Ankara) - Sayın
Başkan, sayın milletvekilleri; şahsım
ve Cumhuriyet Halk Partisi Grubu adına Yüce Meclisi
saygıyla selamlıyorum. 

Konya Milletvekili Sayın Mustafa Ünaldı
ve 18 arkadaşının, hudutlarımızın
güvenliği konusunda vermiş oldukları Meclis
araştırması önergelerinden dolayı,
bu arkadaşlarımızı bir kez daha kutluyorum.
Görev yapan Komisyonun Başkanı ve üyelerini
kutluyorum; çok güzel bir çalışma
yapıldı. Bu vesileyle, ülkemizin, içinde
bulunduğu bu olumsuz koşulların en temel kaynağını
oluşturan sınırlarımızın
güvenliği konusu üzerinde, Yüce Meclisin ve
Türkiye kamuoyunun bir kez daha durmuş olmasını
da takdirle karşıladığımızı
belirtmek istiyorum.

Sayın milletvekilleri, bugün, ülkemizin
içinde bulunduğu en temel sorunların başında,
terör ve Türkiye'nin birliğini bütünlüğünü,
demokratik, laik düzeni tehdit eden gelişmeler gelmektedir.
Bunların da kaynağını, sınırlarımızdaki
gelişmeler yakından ilgilendiriyor.

Türkiye'nin gerek kara ve gerekse deniz sınırlarına
baktğımız zaman, kara sınırlarımızın
bir kısmının güvenliğini Kara Kuvvetleri
Komutanlığımız, bir kısmının
güvenliğini Jandarma Genel Komutanlığımız,
sahil ve karasularımızın güvenliğini
de Sahil Güvenlik Komutanlığımız
sağlamaktadır. 

Komisyon raporunda da çok detaylı bir
şekilde dile getirildiği gibi, maalesef, bu kadar çok
önemli bir sorunla ilgili olarak bugüne kadar yapılan
hazırlık çalışmalarının,
alınan önlemlerin pek yeterli olmadığını
görmekteyiz. 

Bu sınır güvenliğinde, paranın
ve teknolojinin çok önemli rolü olduğunu
biliyoruz; çok pahalı araç ve gereçlerle
bu sınırlarımızın güvenliğinin
sağlanabileceğini görüyoruz. Ama, rapor incelendiği
zaman, örneğin, Hatay'ın Suriye kısmında
kalan bölümlerde 67 karakolun sadece 25'inde telefon
olduğu görülecektir. 

Yine, teröristleri, silah kaçakçılarını,
uyuşturucu kaçakçılarını
engellemek amacıyla yıllar öncesi oluşturulan
mayınlı sahalar -bırakın teröristleri,
kaçakçıları, uyuşturucu kaçakçılarını
engeleyeci, önleyeci bir tedbir olarak yer almasını-
maalesef öyle bir hale gelmiş ki, buralar, güvenlik
güçlerimiz için bir engel  teşkil etmiş,
ama, yasadışı eylemlere giren kişilere
de kolaylık  sağlamıştır. 

Yine, 34 kilometrelik bir mayın tarlasının
anahtarının bulunamaması,  teröristlerin,
kaçakçıların buraları zamanla,
kendileri için açtıkları bir yol,
bir güzergåh haline getirmiş olmaları
dolayısıyla, bu güzergâhları çok
rahat kullanmalarından ötürü,  buralara,
maalesef güvenlik güçlerimiz girememiş
ve buralar, güvenlik güçlerimiz için caydırıcı
bir fonksiyon almış; ama, yasadışı
eylemlerde bulunanlar  için de çok  rahat, elini
kolunu sallayabilecek konuma girmiştir.

Yine, sadece Urfa bölgesinde 140 dönümlük
bir arazinin mayınlanmasının  köylülerimizi
mağdur ettiğini ve buraların, yasadışı
eylemlere katılanlar için özendirici, imrendirici,
hatta güvenli bir bölge olduğunu komisyon tespit
etmiştir. 

Sayın milletvekilleri, her ulus için
kendi ülke bütünlüğünü koruyabilmesinin
en temel taşlarından biri, elbette ki önce kendi
sınırını güvenli hale getirmektir;
her ülke, kendi topraklarını koruyabilmek durumundadır;
ama, Türkiye'nin içinde bulunduğu uluslararası
alan, coğrafik yapısı, maalesef Türkiye'nin
diğer uluslara göre, diğer devletlere göre çok
daha ciddî önlemler  almasını gerektirmektedir.
Bildiğiniz gibi, Türkiye, dünya uyuşturucu
trafiğinin seyrettiği bu yerleşim alanında,
çok kilit bir noktada yer almaktadır. Yine, Türkiye'de,
halen de etkinliğini gösteren bu kaçakçılık
olayı, bir sanayi dalı haline geldi; Türkiye'deki
kayıp ekonominin veya kayıtdışı
ekonominin en temel unsurlarından biri haline geldi.

Sevgili arkadaşlar, yine, Türkiye'de bir
deney ısrarla tartışılmaktadır.
Türkiye özellikle, 1989 yılında meydana
gelen gelişmelerden sonra, köktendinci, kökten
ırkçı gibi yapılanmaların,
yükselen değer olarak kabul edildiği bazı
dünya bölgelerinin tam merkezinde yer almaktadır.


Şimdi, komşularımıza baktığımız
zaman, özellikle doğu, güneydoğu ve kuzeydoğu
ülkelerine baktığımız zaman, burada,
demokrasiyle yönetilen tek ülkenin Türkiye olduğunu
görüyoruz. Türkiye, demokrasinin en temel kurumu
olan laiklikle, Müslümanlığı bir arada
yaşatabilmektedir; yine, çeşitli mezheplere
ilişkin inanç gruplarını bir arada,
barış içerisinde barındırabilmektedir;
ama, komşu ülkelerimize baktığımız
zaman, bu ülkelerin, maalesef, bunu gerçekleştiremedikleri
gibi, totaliter bir yönetim şekliyle yönetildiklerini
görüyoruz. Özellikle, dünya teknoloji sanayiindeki
gelişmeler, bu ülkelerin bırakın sınırlarını,
 içeride yaşayan vatandaşlarının
bilinçlenmelerini de zorlamaktadır; diktatör
yönetimlere karşı, halkın kendi kendini
idare etme bilincinin de gelişmesine katkı koyduğunu
görmekteyiz. 

Bu gelişmelerden rahatsız olan totaliter
yönetimlerle yönetilen ülkeler, bırakın
demokrasiye kapılarını açmayı,
kendi çağdışı yönetim anlayışlarını
da, Türkiye'ye ithal etmenin uğraşı içerisine
girmişlerdir. Şimdi, bir bakıyoruz, bir komşu
ülkemizde, terörist kampları oluşturulmakta;
hiçbir uluslararası hukuka sığmayacak,
hiçbir anlayışta anlamını bulmayan,
yerini bulmayan bir başka ülkenin içişlerine
karışmayı kendilerinin birinci görevi
saymaktadırlar. Yine, Türkiye'yle olan sorunlarını
barışçıl yöntemlerle masa başında
oturup konuşmak, çözmek yerine, terörizmi
besleyerek, bu ülkelerin, Türkiye'yle var olan veya
görmek istedikleri sorunlarını çözmeye
kalktıklarını görüyoruz. 

Sayın milletvekilleri, şimdi böyle
olunca, maalesef, sınırlarımızda yeterli
güvenlik önlemlerinin de alınmamış
olmasından kaynaklanarak, bu sınırlarımız
ve komşularımızın âdeta terörist
eğiten, Türkiye'ye terörist ihraç eden, Türkiye'nin
de onları ithal eden bir mekanizmaya dönüştüğünü
görüyoruz. Burada, komşu ülkelerimiz, maalesef,
bu çağdışı yönetimlerini gerçekleştirebilmek
için, Türkiye'ye de ihraç edebilmek için,
Türkiye'nin içerisinde -bırakın sınırlarımızdan
terörist göndermeyi- kendi diplomatları kanalıyla
Türkiye'deki terörizmi beslediklerini görüyoruz.


Geçen yıl, 1996 yılı
bütçesi görüşülürken, zamanın
Dışişleri Bakanına bir soru yöneltmiştim;
"gazeteci yazar Sayın Çetin Emeç ile
Turan Dursun cinayetlerinde, bir komşu ülkemiz olan
İran'ın rolünün olduğu söylenildiği,
bu konuda bakanlık olarak ne yaptıklarını"
sormuştum. Sayın milletvekilleri, Sayın Bakan
verdiği yanıtta bakın ne diyor: "Bu konuda
İranlı yetkililerle görüş alışverişinde
bulunmayı öngörmüştük. Bundan
amacımız, konuyu, komşuluk ve siyasî
nezaket çerçevesinde İran tarafıyla
birlikte ele almak ve tatminkâr; ancak, uluslararası
hukuka uygun ve ileride benzer iddiaların ortaya atılmasına
imkân vermeyecek bir biçimde sonuçlandırmaktı.
Gerçekten, Tahran'da yapılan görüşmede
Büyükelçi Ali Tuygan, söz konusu dosya hakkındaki
ilk bilgileri, İranlı karşıtına
iletmiş ve konuya ilişkin olarak adı geçen
dört İranlı diplomatın, artık,
Türkiye'de daha fazla görev yapmayacaklarını
izah ve bunların, İran Hükümetinin kendi
kararlarıyla kısa bir süre içerisinde
geri alınmasını talep etmiştir. Bizim
bu tutumumuza karşılık İran yetkilileri,
ön almak maksadıyla, konuyu, kamuoyuna ve basına
yansıtmayı ve İran'daki bazı resmî
görevlilerimize yönelik asılsız suçlamalarda
bulunmayı tercih etmişlerdir; bu iddiaları
kesinlikle reddettik. 

İran'ın bu tavrı, her türlü
diplomasî ve nezaket kurallarını gözardı
eden ve aynı zamanda, iyiniyetimizi de karşılıksız
bırakan bir gelişme olmuştur. İran makamları
tarafından ileri sürülen iddiaların gerçekdışı
olduğu bilinmekle birlikte, diplomatlarımızın,
güvenlik nedeniyle, bir an önce merkeze alınmaları
kararlaştırılmıştır. 

Öte yandan, İran'ın Türkiye'deki
görevlilerini geri çekmesi amacıyla gerekli
tedbirleri alması sağlanmıştır"
deniliyor ve daha sonraki günlerde ülkemize gelen İran
Dışişleri Bakanı ile de bu konuyu değerlendirdiklerini,
görüştüklerini iletmişti.

Şimdi, sayın milletvekilleri, bu konuyu,
Türkiye'ye terörist ihraç eden tek ülkenin
Suriye olmadığını, İran gibi komşu
ülkelerimizden de bu konuda terörizmin destek gördüğünü
biz ileri sürdüğümüzde; ama, maalesef,
bazı siyasî partilerimiz, "siz, komşularımızla,
siz, din kardeşi olan ülkelerle neden komşuluk
ilişkilerinin, iyi ilişkilerin gelişmesini istemiyorsunuz"
şeklinde iddialar ortaya koymuşlardı. 

Ben, Komisyon Başkanımıza ve
diğer üye arkadaşlara özellikle teşekkür
ediyorum. Bu konuda, maalesef, İran'ın da, Türkiye'ye,
yalnız, kendi rejimini ihraç etmek isteyen bir ülke
değil, aynı zamanda PKK'ya da destek verdiğine,
bakın, komisyon raporunda nasıl yer verilmiş:

"Ülkemiz ile İran'ın müşterek
hududunun güvenliğinin sağlanması için
15 Eylül 1992 tarihinde Tahran'da imzalanmış
olan mutabakat zaptının 3 üncü maddesi
gereğince başta Van ve Ağrı Valileri olmak
üzere sınır il valileri ile İran yetkilileri
arasında üç ayda bir toplantı yapıldığı,
bu toplantılarda üçüncü ülke
vatandaşlarının sınırdan kanunsuz
geçişlerine mani olunması ve PKK örgüt
mensuplarının ülkemize sızmasını
önlemek için gerekli tedbirlerin alınması
karar altına alındığı halde, her
iki geçişin de artarak devam ettiği, İran
topraklarında PKK kamplarının bulunduğu
(Ağrı ve Van Valilerince verilen ve ekte sunulan raporlarda
kamp yerleri belirtilmiştir) ülkemize giriş için
sınır bölgesinde bekleyen teröristlerin,
yerleri ve sayısı da belirtilerek bildirildiği,
bu teröristlerin, İran tarafından güvenlik
güçlerimize ateş ettiği, ülkemize sızarak
hudut yoluna mayın döşedikleri yazılı
ve sözlü olarak bildirildiği halde, buna karşılık
verilen cevapta ülkelerinde terörist bulunmadığını,
barınmasına müsaade etmeyeceklerini ve bildirilmesi
halinde aynı zamanda operasyon yapacaklarını
beyan etmişlerse de, gerekli tedbirlerin yeterince alınmadığı,
İran sınırından terörist girişlerinin
devam ettiği..." 

Sayın milletvekilleri, şimdi, bu konu
üzerinde niye önemle duruyoruz: Dost ülkelerin,
kardeş ülkelerin, rejimi ne olursa olsun, uluslararası
ilişkileri belirleyen, o devletlerin karşılıklı
çıkarlarıdır. Rejimleri değişik
de olsa, kendi rejimini bir terörist grup eliyle oraya ihraç
etmeye kalkmanın, ne dostlukla ne de uluslararası
hukukla bağdaşır yanı yoktur; bunun bir
benzeri, örneği olamaz.

Şimdi, ilk defa bir ülkenin diplomatları
suçlanıyor ve Meclis araştırması
komisyonları raporlarında bunlar dile getiriliyor.

Sayın milletvekilleri, sınırlarımızın
güvenliği ve sınırlarımızın
güvensizliğinden yararlanarak ülkemize sızan
teröristleri, uyuşturucu kaçakçılarını,
sadece fizikî önlemlerle ve teknolojik gelişmelerle
önleyemezsiniz, önleyemeyiz. Bu çete gruplarını
da, kaçakçı gruplarını da,
terörist gruplarını da caydırıcı
en temel güç, siyasal iktidarın tavrıdır,
siyasal iktidarın kararlılığıdır.

Ülkemizde, demokratik rejimin geleneklerinden,
nimetlerinden, faziletlerinden yararlanarak, birtakım makamlara
gelen siyasî seçilmişler, bu demokrasinin erdemini
gözardı ederek -Meclis araştırması
komisyonu raporunda belirtildiği gibi, yine devlet bilgilerine
dayanarak- terörizme destek veren bir ülkenin temsilcisini,
ülkemizde bilimadamlarının, gazetecilerin katledilmesinin
arkasında gölgesi olan bu ülkenin büyükelçisini,
eğer, götürür, uluslararası terörist
örgütlerin liderlerinin posterleri altında nutuk
attırırlarsa, o terörizm konusunda, o ülkeye
ihraç edilen çağdışı rejimler
konusunda, siyasal iktidarın ciddî bir tavır
almadığı ortaya çıkar, caydırıcı
bir tavır almadığı ortaya çıkar.
Bu, büyük bir talihsizlik olmuştur. 

Elbette ki, bunu yapanları çok fazla
uzakta aramaya gerek yok; sadece, sınırdan girerek,
sınıra yakın yerlerdeki çoluk çocuğumuzu
katleden katilleri yakalamakla biz bunu çözemeyiz.
Böylesine cüretkâr bir tavrı, Türkiye'nin
Başkenti Ankara'nın göbeğinde sergilemenin,
hele hele bu tavrı sergileyenlerin, demokrasinin vazgeçilmez
unsurları olan bazı siyasî parti yöneticileri
tarafından desteklenmesinin kabul edilir bir tarafı
yoktur. 

Ayrıca, bir diğer talihsizlik; bu tip
kişilere sahip çıkalım derken, yargının
infaz edilir konuma düşürülmesinin, etki
altına alınmasının da tasvip edilir
bir tarafı yoktur. 

Bu ülke, hepimizin. Hiçbirimizin, doğrusu,
bizim Cumhuriyet Halk Partisi Grubuna mensup milletvekillerinin
iki pasaportu yok. Bu ülkenin birlik ve beraberlik içerisinde,
bütünlüğünü koruyarak, demokratik
ve laik rejimini koruyarak, barış içerisinde,
kardeşlik içerisinde, insanlarımızın
kalkınmışlığını sağlamak
hepimizin görevidir. Bunu, bu araştırma önergesi
görüşülürken, biz, Cumhuriyet Halk Partisi
olarak, o gün de söylemiştik. Sınır
güvenliği konusunda, bugüne kadar ihmale varan veya
çeşitli nedenlerden dolayı alınamayan
önlemlerden ötürü, biz, ne bugünkü
siyasal iktidarı ne de bir öncekini suçlayamayız...

BAŞKAN - 1 dakikanız var efendim.

YILMAZ ATEŞ (Devamla) - Teşekkür
ederim.

...ama, ülkenin birliğine, bütünlüğüne,
demokratik ve laik rejimine yönelik her türlü tehdit,
ister başkentin göbeğinden gelsin, ister sınır
bölgelerimizden gelsin, ister bunun kisvesi, kariyeri siyasî
bir etiket olsun, isterse dağdaki terörist olsun, bunlara
topyekûn karşı çıkmak, bizim
bu Meclis kürsüsünde yaptığımız
yeminin gereğidir. 

Önemli bir tespit yapılmıştır,
önemli bir eksiklik giderilmiştir; umuyor ve diliyorum
ki, bu konuda, siyasal iktidar da, ilgili kurumlar da, Meclisimiz
de, üzerine düşeni yapacaktır. Çok
önemli, çok temel bir mesele...

(Mikrofon otomatik cihaz tarafından kapatıldı)

BAŞKAN - Sayın Ateş, lütfen,
son cümlenizi söyler misiniz...

YILMAZ ATEŞ (Devamla) - Peki...

BAŞKAN - Hep konu içerisinde kaldınız;
sonuna doğru, biraz konudan uzaklaştınız.

YILMAZ ATEŞ (Devamla) - ...tespit edilmiştir.
Bunların giderilmesi konusunda, Yüce Meclisin de,
Hükümetin de, üzerine düşen görevleri
eksiksiz yerine getirmesi konusunda, Cumhuriyet Halk Partisi Grubu
olarak yardımcı olacağımızı
belirtiyor, Yüce Meclisi, tekrar saygıyla selamlıyorum.
(CHP ve DSP sıralarından alkışlar)

BAŞKAN - Teşekkür ederim Sayın
Ateş.

Sayın milletvekilleri, birleşime 5 dakika
ara veriyorum.


Kapanma Saati: 19.20














ÜÇÜNCÜ OTURUM

Açılma Saati : 19.27

BAŞKAN : Başkanvekili Kamer
GENÇ

KÂTİP ÜYELER : Ahmet
DÖKÜLMEZ (Kahramanmaraş), Ünal YAŞAR
(Gaziantep)



BAŞKAN - Türkiye Büyük Millet
Meclisinin 66 nci Birleşiminin Üçüncü
Oturumunu açıyorum.

Sayın milletvekilleri, çalışmalarımıza
kaldığımız yerden devam ediyoruz.

V. - GENSORU, GENEL GÖRÜŞME,
MECLİS SORUŞTURMASI VE

MECLİS ARAŞTIRMASI (Devam)

A)GÖRÜŞMELER (Devam)

2.- Konya Milletvekili Mustafa Ünaldı
ve 18 arkadaşının, hudutlarımızın
güvenliği konusunda alınan ve alınması
gereken tedbirleri araştırmak amacıyla Meclis
araştırması açılmasına
ilişkin önergesi ve (10/7) esas numaralı Meclis
Araştırması Komisyonu Raporu (S. Sayısı
: 174) (Devam)

BAŞKAN - Şimdi, söz sırası,
Refah Partisi Grubu adına, Sayın Cemalettin Lafçı'da.


Buyurun efendim. (RP sıralarından alkışlar)

Süreniz 20 dakika.

RP GRUBU ADINA CEMALETTİN LAFÇI (Amasya)
- Sayın Başkan, değerli milletvekilleri; hudut
güvenliğinin sağlanması ve gerekli tedbirlerin
alınması amacıyla kurulan Meclis araştırması
komisyonunun raporu üzerinde, Refah Partisi Grubunun görüşlerini
beyan etmek üzere söz almış bulunmaktayım;
Yüce Heyetinizi, Grubum ve şahsım adına,
saygılarımla selamlıyorum.

Değerli milletvekilleri, Türkiye Büyük
Millet Meclisinin 20 nci Dönem İkinci Yasama Yılı
26 Birleşiminde hudutlarımızın güvenliği
konusunda alınan ve alınması gereken tedbirleri
araştırmak amacıyla Meclis araştırması
açılmasına ilişkin önerge okunmuş,
önergeyle ilgili görüşmeler yürütülmüş,
401 sayılı Karar ile hudutlarımızın
güvenliği konusunda alınan ve alınması
gereken tedbirleri araştırmak amacıyla Meclis
araştırması yapılmasına ve bir
komisyon kurulmasına karar verilmiştir.

Komisyon, hudutlarımızın güvenliği
konusunda alınan ve alınması gereken tedbirleri
araştırmış ve bir rapor hazırlamıştır.
Bu raporda, konuyla ilgili bütün mevzuat taranmış,
belgeler incelenmiş, bizzat hudutlarımıza
gidilerek yerinde incelemeler yapılmış, aksaklıklar
ve öneriler somut bir şekilde ortaya konmuştur.

Değerli milletvekilleri, ülkemiz, konumu
itibariyle üç tarafı denizlerle çevrili,
Asya ile Avrupa arasında jeopolitik önemi haiz bir
ülkedir. Böyle olunca da hudut güvenliği de
ayrı bir önem kazanmaktadır. Konuşmamın
başlangıcında da ifade ettiğim gibi, ülkemizin
8 272 kilometrelik bölümü sahil şerididir.


Sahil sınırlarımızın
korunmasıyla ilgili 2692 sayılı Kuruluş
Yasası gereğince, Sahil Güvenlik Komutanlığının
araç ve gereçlerinin büyük bir bölümü
ekonomik ömrünü tamamlamıştır.


Oldukça büyük olan bu sorumluluk
sahasında, yüzer ve hava unsurlarındaki bot,
keşif, karakol ve gözetleme faaliyetlerini icra etmesi
ve buna bağlı olarak her bir botun, ortalama 295 gün
gibi çok yoğun bir tempoyla denizde bulunarak görev
yapmasına rağmen, denizlerimizde yüzde 5,5 ilâ
yüzde 7 gibi oldukça düşük bir oranda
etkili olabildiği, kıyı ve karasularımızdan
kanunsuz geçişlere ve mal getirilip götürülmesine
mani olmak maksadıyla, yürütülen faaliyetlere
esas teşkil etmek üzere ihtiyaç duyulan istihbarat
bilgilerinin, İçişleri Bakanlığının
ilgili birimlerinden, Emniyet Genel Müdürlüğünden,
mahallî emniyet makamlarından temin edilebilen muhbirler
ve sade vatandaşlardan sağlanmakta olduğu, yeterli
istihbarat elde edememenin sıkıntılarının
çekildiği görülmektedir.

Bu sınırlarımızda, istihbarat
açısından yaşanılan problemler
olduğu görülmektedir. Bu problemlerden dolayı,
özellikle yaz ayları süresince, yasadışı
örgüt elemanlarının ülkemize bu yollardan
sızdığı; ayrıca, Suriye'de yuvalanan
yasadışı terör örgütlerinin,
illegal geçişleri için, kara sınırlarımızı
olduğu gibi deniz yolunu da kullandığı görülmektedir.

Kara sınırlarımıza gelince...
3497 sayılı Kara Sınırlarının
Korunması ve Güvenliği Hakkında Kanun gereğince,
Suriye sınırının 795 kilometrelik,
İran sınırının 138 kilometrelik
bölümünün Kara Kuvvetleri Komutanlığınca,
İran sınırının 390 kilometrelik
ve Suriye sınırının 83 kilometrelik
bölümü ve 378 kilometre olan İran sınırının
tamamının -ki, toplam 851 kilometre- sınır
 güvenliği ve korunmasının, kaçakçılığın
hemen takip ve tahkiki görevlerinin, halen, jandarma sınır
birliklerince sağlandığı; sınır
hattı boyunca, sınır fizikî güvenlik
sisteminin bütün unsurlarıyla tesis edilmediği;
bölgedeki ulaşım yollarının ihtiyaca
cevap verecek şekilde olmadığı; İran
ve Irak sınırının tamamında,
coğrafî yapının ve iklim şartlarının
diğer sınır kesimlerine göre daha fazla
güçlükler arz ettiği; Doğu ve Güneydoğu
Anadolu Bölgelerinde yürütülmekte olan iç
güvenlik ve terörle mücadeleye ağırlık
verilmesi sonucu, gücün önemli bir bölümünün
bu bölgelere ayrılması zorunda kalındığı
anlaşılmaktadır.

Değerli milletvekilleri, Kuzey Irak'taki otorite
boşluğu ve diğer sınır komşusu
ülkelerin sınır güvenliğine gereken
önemi vermedikleri ve komşu ülkeler ile ülkemiz
arasındaki kaçakçılığa
konu ekonomik dengesizlikler sebebiyle, sınır güvenliğinin,
arzu edilen düzeyde sağlanamadığı anlaşılmıştır.


2 nci Alay Komutanlığının
sorumluluğundaki Hatay-Suriye sınırında
462 adet sınır taşından 251 adedinin
kırık veya yerinin belli olmadığı;
Suriye köylülerinin, Türk topraklarına doğru,
ziraî alanlarını genişlettikleri; teröristlerin,
topraklarımıza, Hatay bölgesinde Kürt-Amanos
Dağları Lelecik Bölgesinden sızdıkları;
bu sızmaların engellenebilmesi için buralarda
bulunan mevcut karakollarının kapasitelerinin artırılmasının
gerektiği; mevcut termal kamera ve askarad radarlara ilave,
hudutta 52 termal kamera, 38 askarad radara ihtiyaç bulunduğu;
25 karakolda telefon olup, diğerlerinde olmadığı;
bütün hudut karakollarına telefon tahsisinin
zarurî olduğu; hudutta fizikî engel sisteminin,
38 metre genişliğinde tel engeller, aydınlatma
direkleri, iz tarlası, irtibat hendekleri ve çelik
kuleleri ihtiva edecek şekilde inşa edilmesinin gerektiği;
ayrıca, hat yollarının yapılarak,
bölgenin, termal kamera, gece görüş cihazları,
etkin haber alma cihazlarıyla donatılmasının,
kritik geçiş bölgesinde hakiki mayın
döşenmesinin gerektiği; terörist ve kaçakçıların,
siyasî deniz sınırından da ülkeye
giriş yaptıkları; deniz sınırının
başladığı iskele bölgesinde bir kıyı
jandarma gözetleme karakoluna ihtiyaç duyulduğu;
Kaleburnu'na kadar olan kıyı bölgesindeki mevcut
gözetleme karakollarına ilave olarak, tüm bölgeyi
kapsayacak şekilde, bu karakolların Akdeniz Sahil
Güvenlik Bölge Komutanlığının
botlarıyla koordineli olarak görev yapmasının
uygun olacağı; Hatay sınırında,
5 ilâ 20 kilometrelik derinlikte, Suriye topraklarında,
PKK'nın 20 ayrı kampının olduğu;
bu kamplarda 1 400-1 600 civarında militanın barındığı
ve bu sınırlardan ülkemize sızarak terörist
eylemlere katıldığı tespit edilmiştir.


Değerli milletvekilleri, güney sınırlarımızda,
Gaziantep ile Suriye arasındaki -61 kilometresi Gaziantep
ile Suriye, 110 kilometresi Kilis ile Suriye arasında olan-
toplam 171 kilometre uzunluğunda 5 kilometre derinliğindeki
sınır hattında da Hatay sınırı
ile benzeri durumların söz konusu olduğu raporda
gösterilmektedir. 

Doğuda Fırat Nehri dahil, batıda
Akbez Höyüğü arasında kalan 171 kilometrelik
hudut hattında 53 adet karakol bulunduğu, yeni standart
karakol projesiyle bu sayının 37 adede ineceği,
sınırın 1 inci Hudut Taburunca korunan Martavan
Bölgesinin dağlık ve ormanlık olması,
derelerin kuzeyden güneye akması sebebiyle dere yataklarının
terörist geçişlerine uygun olduğu, Afşin
Çayı ile Fırat Nehri arasında kalan
sahanın ise düz olup kaçakçılık
hareketlerine müsait olduğu, dolayısıyla
kaçakçılığı önleyebilmek
için 1 inci Hudut Alayının sorumluluğundaki
171 kilometrelik sınır hattında yeterli olmayan
aydınlatma, araç ve gereçlerin alınması,
modern karakol binalarının inşaı ve
modernize edilmesi ve bu sahadaki hudut taşlarının
yeni baştan belirlenmesi, iki ülke arasındaki
hududun yeniden belirlenmesinin zarurî olduğu, yeterli
miktarda termal kamera, radar, gece görüş cihazları
ve projektörlerle donatımının gerektiği;
mevcut hudut yollarının ıslahı, kalanlarının
yapılması, teröristler tarafından mayınlanmasını
önlemek ve olaylarda süratli intikali sağlamak için
asfaltlanmasının gerektiği; buralardaki ışıklandırmanın
iptidaî olduğu, yeterli olmadığı;
ayrıca, hudut taburlarınca istifade edilen elektrik
trafolarından yörelerdeki köyler de yararlandığından
voltaj düşümünün yanında çeşitli
arıza ve aksaklıklar doğduğu, sınırlardaki
aydınlatma ve elektronik cihazların olumsuz yönde
etkilendiği; hudut birliklerinin geniş bir alana yayılması
sebebiyle lojman konut ihtiyacının olduğu yine
raporda belirlenmiştir. 

Ayrıca, 223 kilometrelik Şanlıurfa-Suriye
sınırında sadece Ceylanpınar İlçesindeki
1 inci Taburun sorumluluk sahası olan 72 kilometrede fizikî
engel olduğu ve aydınlatma donanımının
sağlanması sebebiyle kaçak giriş ve çıkışlara
karşı daha güvenli olduğu görülmektedir.
Yine bu sınırda 200-400 kilometre genişliğindeki
mayınlı alanda, mayınların çok
eskiden döşenmiş olması ve bir kısmının
da terörist ve kaçakçılarca etkisiz
hale getirilerek yollar açılması sebebiyle
caydırıcılık etkisini kaybettiği;
bu alanda, yeni baştan, güvenliği sağlayıcı
tedbirler alınması; ayrıca, Şanlıurfa
sınırına, 40 adet daha termal kamera yerleştirilmesinin
sağlanması gerektiği, yine, raporumuzda açıklanmaktadır.

Habur'dan Siyahkaya'ya kadar olan Irak sınırında
ise, arazinin sarp ve engebeli olması sebebiyle, fizikî
güvenlik sisteminin bulunmadığı; bu bölgede
bulunan Hezin Çayının, terörist geçişlerine
imkân verecek konumda olduğu belirtilmekte ve bu ve
benzerî yerlerde barajlar kurularak tabiî engeller
oluşturulması suretiyle -yaklaşım yerlerinin
sular altında kalmasıyla- terörist geçişlerinin
önlenebileceği tahmin edilmektedir.

Değerli milletvekilleri, bu bölgede, güvenlik
kuvvetlerimizin tavsiyeleri doğrultusunda, gerekli araç
- gereç, aydınlatma ve termal kamera gibi unsurlar
yerine getirildiğinde, sınır güvenliğimizin
büyük ölçüde emniyleti sağlanmış
olacaktır.

Ülkemiz ile İran'ın müşterek
hududunun güvenliğinin sağlanması için,
15 Eylül 1995 tarihinde Tahran'da imzalanmış
olan mutabakat zaptının 3 üncü maddesi
gereğince -başta Van ve Ağrı Valisi olmak
üzere- İran yetkilileriyle üç ayda bir
toplantı yapılmaktadır. Yapılan bu
görüşmelerde, çeşitli ülkelerden
gelen insanların sınırdan kanunsuz geçişlerine
mâni olmak ve PKK teröristlerinin ülkemize sızmasını
önlemek için gerekli tedbirlerin alınması
kararlaştırıldığı halde,
şu ana kadar, istenilen seviyede bir netice alınabildiğini
söylemek mümkün değildir. İki devlet
yetkilileri de, yapılan bu anlaşmalara gerekli hassasiyeti
gösterdikleri takdirde, burada, güvenliğin tam anlamıyla
sağlanabileceğine inancımız tamdır.

Diğer taraftan, Gürcistan Cumhuriyetiyle
109 kilometrelik hududa sahip Artvin İli sınırlarında
da hiçbir fizikî engelin bulunmadığı,
birinci hudut hattı yolunun bile olmadığı,
termal kamera ihtiyacının bulunduğu görülmektedir.

Diğer bir hudut sınırımız
olan, 80 kilometresi Bulgar, 216 kilometresi Yunan sınırı
olmak üzere toplam 296 kilometrelik sınırda
fizikî engel bulunmadığı, Yunanistan'la
sınırı Meriç Nehrinin çizdiği
12 kilometrelik bir kara sınırının
bulunduğu, devriye, pusu ve sabit birliklerle sınırın
korunmaya çalışıldığı,
aydınlatmanın olmadığı; Karaağaç
sınırında ise hudut birliği ve muharip
birliklerin bulunduğu ve sınırı koruduğu;
birinci ve ikinci askerî bölgede vatandaşların
arazisi bulunması nedeniyle yasadışı
geçişlere zemin hazırladığı,
Türkiye'ye çeşitli yollardan giren değişik
ülke vatandaşlarının, Avrupa Topluluğu
ülkelerine buradan geçebilmelerinde bu yolun ideal
olduğu ve bu konuda yasadışı şirketlerin
oluştuğu, PKK teröristlerinin de bu yolu kullandığı
bilinmektedir.

Yukarıda da açıkladığım
gibi, ülkemizin sınırlarını belirleyen
Hatay, Kilis, Gaziantep, Şanlıurfa, Diyarbakır,
Şırnak ve Edirne İlleri ile bu illerin Martavan,
Akçakale, Habur, Kapıköy, Kapıkule,
Pazarkale ve İpsala kapılarında hudut güvenliğini
sağlamakla görevli güvenlik güçlerimizin,
gece gündüz demeden, dikkatle görev yaptıkları
hepimizin malumudur; ancak, aşağıda belirteceğim
ilave tedbirlerin de alınması gerektiği kanaatini
taşımaktayım.

Değerli milletvekilleri, alınması
zarurî tedbirler şunlardır: Sınırlarımızı
tehdit eden dış destekli terörün çökertilmesi,
sınır güvenliği ihlallerinin önlenmesi
için, etkili dışpolitika şarttır.
Bu nedenle, komşu olduğumuz ülkelerle diplomatik
görüşmeler yapılarak, ülkemize yönelik
terör örgütlerini barındırmama ve
yardım etmeme konusunda ikna edilmeli, bunu yapabilmek
için de, söz konusu ülkelere karşı,
siyasî, ekonomik, sosyal ve kültürel tedbirler
alınmalıdır. İlgili devletlerle görüşerek,
Kuzey Irak'taki otorite boşluğuna bir çare aranmalıdır.
Türkiye olarak, bizlerin, kesinlikle, komşu ülkelerle
insanî ilişkilerimizin kesilmesine izin vermememiz
gereklidir. 

Üzerinde şu anda görüşmekte
olduğumuz, hudutlarımızın güvenliği
konusunda alınan ve alınması gereken tedbirleri
araştırmak amacıyla kurulan Meclis araştırma
komisyonu raporunun titiz bir çalışma neticesinde
ortaya çıktığı görülmektedir.
Raporda bahse konu olan aksaklık ve alınması
gereken önlemler, sınırlarımızın
arazi yapısı da göz önünde bulundurularak,
somut bir şekilde ortaya konulmuştur. Umut ediyorum
ki, 54 üncü Hükümetimiz, her konuda olduğu
gibi, raporda ifade edilen hudutlarımızın
güvenliği konusunda da alınması gereken
tedbirleri alacaktır. Rapor hakkındaki görüşlerimiz
olumlu olup, bu vesileyle, bu raporun hazırlanmasına
vesile olan önergeyi veren arkadaşlarımıza
ve raporun hazırlanmasında emeği geçen
arkadaşlarımıza teşekkür ediyor;
hepinize saygılar sunuyorum. (RP sıralarından
alkışlar)

BAŞKAN - Teşekkür ederim Sayın
Lafçı.

Söz sırası, DSP Grubu adına
Sayın Ali Ilıksoy'da. 

Buyurun efendim. (DSP sıralarından
alkışlar)

Konuşma süreniz 20 dakikadır.

DSP GRUBU ADINA ALİ ILIKSOY (Gaziantep) -
Sayın Başkan, değerli milletvekilleri; Konya
Milletvekili Sayın Mustafa Ünaldı ve arkadaşları
tarafından verilen, hudut güvenliğinin araştırılmasına
ilişkin önerge Yüce Meclisçe kabul görmüş
ve kurulan komisyon Yüce Meclise raporunu takdim etmiştir.
İşbu rapor üzerinde, Demokratik Sol Partinin
görüşlerini açıklamak üzere
huzurunuzdayım; hepinizi saygıyla selamlıyorum.

Komisyon, hudut güvenliği konusunda yaptığı
çalışmalara, öncelikle, askerî
ve sivil kuruluşlardan bilgi istemekle başlamış;
bilahara, Kilis, Hatay, Gaziantep, Şanlıurfa, Diyarbakır,
Şırnak, Van ve Edirne İlleri ile bu illerin
Martavan, Akçakale, Habur, Kapıköy, Kapıkule,
Pazarkale, İpsala Kapılarında ve sınır
bölgelerinde incelemelerde bulunulmuş, yetkililerden
gerekli bilgiler alınmıştır. Hudut
güvenliğini sağlamakla görevli güvenlik
güçlerimizin erinden en yüksek rütbeli subayına
kadar herkesle görüşme imkânı bulunmuştur.
Gördüğümüz tablo sevindiricidir; bütün
güvenlik mensuplarının yüksek bir moralle
görev yaptıklarını mahallinde müşahede
ettik.

Sayın Başkan, değerli milletvekilleri;
ülkemiz, üç tarafı denizlerle çevrili,
Asya ile Avrupa arasındaki konumu nedeniyle, stratejik
bir önemi haizdir. 

Sınır bölgeleri, devletin egemenlik
hakkının devam ettiği bölgelerdir. Sınırların
güvenliği, bir, iki komşu ülke arasında
düzenlenen anlaşmalarla; iki, iç hukuk mevzuatında
yapılan düzenlemelerle; üçüncüsü
ve daha da önemlisi fizikî güvenlik önlemleriyle
sağlanmaktadır. Bunları şu şekilde
sayabiliriz: Hudut taşı, 4x2 dikenli tel, üçlü
tel üstüvane, iz tarlası, aydınlatma sistemi,
gözetleme kuleleri, hudut hattı yolu, hudut karakolları,
nöbetçi mevzileri ve mayın tarlaları.
Bu fizikî güvenlik önlemlerinin tamamı
bir arada olduğu zaman, tam anlamıyla fizikî
güvenlik önleminin alındığı
söylenebilir. Bu ise, çok pahalı bir önlem
biçimidir. 

Komisyonumuz, Hatay İlimizde yaptığı
incelemeler sırasında aldığı bilgiler
ışığında, bu ilimiz ile Suriye
arasındaki sınırın çok girintili
çıkıntılı olduğu, sınırın
büyük bir bölümünün orman alanıyla
kaplı bulunduğu, Hassa bölgesindeki sınırın
ise leçelik denilen kayalıklardan oluştuğu
ve sınır güvenliğinin sağlanmasında
bu durumun olumsuz etkiler yarattığı tespitine
varmıştır. 

Ormanlık alanda sınırın
belirlenmesi için ağaç kesilmek suretiyle yollar
açılmış, hudut belirlenmiş ve
gözetleme imkânı bulunmuştur. Ayrıca,
durumu uygun olan yerlerde, yetersiz de olsa, birtakım
fizikî güvenlik önlemleri alınmıştır;
tel engeli gibi, aydınlatma gibi önlemler alınmıştır;
ancak, bunlar yeterli değildir. Bunların yanı
sıra, hâkim yerlere hudut karakolları inşa
edilmiştir. Güvenlik, daha ziyade, devriye, termal
kamera ve askarad radarlarıyla sağlanmaktadır.
Teknik eksiklikten kaynaklanan güvenlik önlemi için,
özel yetiştirilmiş güvenlik kuvvetleriyle
bölge takviye edilmiştir. 

Hatay ile Suriye sınırımızın
bir bölümünü de deniz sınırı
oluşturmaktadır. Buradaki güvenlik önlemi
ise, Mersin Sahil Güvenlik Komutanlığına
bağlı hücumbotlarla sağlanmaktadır.
Ayrıca, bu bölgede deniz gözetleme radarının
bulunduğu, keza, içgüvenlikte kullanılan
Meydan, Çevlik, Şahlankaya ve Kale Karakollarının
aynı zamanda deniz hudut güvenliği için
kullanıldığı, buna rağmen, zaman
zaman sızmaların vuku bulduğu; bunun önlenmesi
için hücumbot sayısının artırılması
gerektiği, mevcutlarının yenilenmesi ve deniz
hududunda güvenliği sağlamaya yönelik bir birliğin
oluşturulmasına acilen ihtiyaç bulunduğu
bildirilmiştir. 

Bu bölgemizde kara güvenliğinin sağlanmasına
yönelik olarak görülen eksiklikler ise, termal
kamera, askarad radarı yetersizliğidir. Saldırılara
dayanaklı yeni karakolların inşa edilmesi
ve istihbarat faaliyetlerine önem verilmesi, bize, burada
özellikle bildirilmiştir. 

Sayın Başkan, değerli milletvekilleri;
bilindiği gibi, Suriye ile öteden beri iki sorunumuz
vardır; bunlardan biri Hatay İli, diğeri ise
su sorunudur. Öyle sanıyorum ki, Suriye, bu iki sorunu
ilgi yaparak, kendi toprakları üzerinde veya denetimi
altında bulunan topraklarda ülkemize yönelik
terör örgütlerine kamp ve diğer olanakları
sağlamaktadır. Su sorunu konusunda, daha önce
de yapılan görüşmeler sırasında
varılan mutabakatın üzerinde su almasına
rağmen, Suriye, bunu uluslararası arenada mütemadiyen
karşımıza çıkarmakta ve aleyhimize
propaganda yaptığı da bilinmektedir; ayrıca,
Hatay İlini de haritalarında kendi ülkesinde
çizmesi, kendi sınırları içerisinde
göstermesi bize karşı olan hasmane tutumunun
işaretidir.

Yine, Hatay-Suriye sınırına
yakın, 5-20 kilometre derinlikte, 20'ye yakın PKK
kampının bulunduğu ve bu kamplarda 1 000-1 500
militanın barındığı ve bunların
zaman zaman ülkemize, gerek karadan gerekse denizden sızdıkları
ve kanlı eylemler gerçekleştirdikleri hepinizin
malumudur.

Kilis ve Gaziantep İlleriyle Suriye sınırında
ise güvenlik, 1 inci Hudut Alay Komutanlığınca
sağlanmaktadır. Gaziantep'in 61, Kilis'in 110 kilometrelik
bir sınırı mevcuttur. Burada güvenlik,
tel engeli, tel üstüvane engeli, iz tarlaları,
birinci ve ikinci hudut hattı irtibat yolları gözetleme
kuleleri, termal kamera, askarad radarı, mevziler, yetersiz
de olsa aydınlatma, hudut karakolları gibi fizikî
güvenlik önlemleriyle sağlanmaktadır. 

Bu bölgede müşahede ettiğimiz
diğer bir olay; bölge halkının, o sınır
hattındaki yurttaşlarımızın
terör örgütlerine lojistik destek sağlamaması
nedeniyle, uzun bir süreden bu yana, bu bölgemizde,
özellikle PKK'nın herhangi bir geçişine
rastlanmadığı yönünde bize verilen
bilgiler, doğrusu bizleri, bölge milletvekili olarak
beni daha da çok sevindirmiştir.

Bu bölgemizde bulunan karakol sayısı
53'ten 37'ye indirilmekte, bunun çalışmaları
devam etmektedir ve yapılan karakolların personel
kapasitesi artırılmakta; ayrıca, terör
saldırılarına karşı dayanıklı
bir şekilde inşa edilmektedir.

Bu bölgemizin diğer bir önemli sorunu,
mayın tarlalarıdır. Biraz önce diğer
arkadaşlarım da o bölgede bulunan mayınlı
sahanın, zaman zaman bizim güvenlik kuvvetlerimizin
faaliyetlerine engel olduğunu, diğer terör örgütlerinin
veya kaçakçıların belirledikleri izlerin
onlara avantaj sağladığını belirttiler;
o konular hepimizin malumudur.

Bu bölgemizde asıl önemli olan bir
diğer sorun, mayınlı sahanın bir an önce
mayınlardan arındırılması ve
yöre halkına tarım arazisi olarak sunulması
gereğidir. Şanlıurfa-Mardin-Şırnak
İlleri ile Suriye sınırındaki güvenlik
önlemleri konusunda, özellikle Fırat Nehrinden
Habur Sınır Kapısına kadar olan bölgede
fizikî güvenlik önleminin varlığından
bahsedebiliriz. Öyle ki, sınır taşları,
tel engel, iz tarlaları, mayın tarlaları,
gözetleme kuleleri, hat yolları gibi engellerin yanı
sıra, motorize birliklerin ve karakolların varlığı,
ayrıca, bölgenin ovalık olması nedeniyle,
teknik cihazlar olan termal kameranın da verimli kullanımıyla
bölgede güvenlik önemli ölçüde
sağlanmıştır. Ancak, bu bölgemizde
de inşa edilen veya edilecek olan karakolların standart
bir şekilde yapılması, aydınlatmanın
güçlü olması için gerekli enerjinin
temin edilmesi ve bu bölgedeki mayınlı sahanın
da, keza, mayınlardan bir an önce temizlenmesi gerektiği
kanısındayım.

Suriyen'nin kendi sınır bölgesinde
güvenliği sağlamaması ve bu yönde önlem
almaması bir olumsuzluktur. O nedenle, gerek tedbir alması
yönünde gerekse teröre sağladığı
olanakların ortadan kaldırılması amacıyla
etkin bir dışpolitika ve diplomasi faaliyetinin yürütülmesinde
fayda vardır diye düşünüyoruz. 

Habur Sınır Kapısından
sonra, Irak ile olan sınırımızda,
arazinin sarp ve engebeli olması ve bölgenin iklim
yapısının da müsait olmaması
nedeniyle fizikî güvenlik sisteminin bulunmadığı,
esasen bu sistemin kurulmasının da olanaklı
olmadığı tespit edilmiştir. Bölgede
bulunan Hezil Çayının kışın
yükselmesi, yazın ise seviyesinin düşmesi
nedeniyle terörist geçişlere olanak sağlamaktadır.
Bölgenin bu konumu nedeniyle, güvenlik, daha ziyade,
termal kamera, askarad radarı, erken uyarı sistemleri,
yoğun devriyeler, pusu kurmak suretiyle alınan önlemler
ve hudut karakollarıyla sağlanmaya çalışılmıştır.

Sınırda bulunan hudut yollarının
asfaltlanmasının bir an önce yapılması
lazımdır; çünkü, asfaltlanmadığı
takdirde, teröristler tarafından bu yollara mayın
döşeniyor. Eğer, asfaltlanırsa, mayın
döşenmesine engel olunacaktır diye düşünüyoruz.

Ayrıca, bölgede bulunan dereler üzerinde
kurulacak barajlarla, doğal engellerin oluşturulabileceği
ve yaklaşım yerlerinin sular altında kalması
sağlanarak, geçişlerin önlenebileceği
bildirilmiştir.

Bölgede bulunan teknik cihazların tamiratlarının
kısa bir sürede tamamlanması için, ASELSAN'ın
Diyarbakır'da bir tamir şubesinin açılmasının
yararlı olacağı kanısındayız.

Sayın Başkan, değerli milletvekilleri;
Hakkâri, Van İlleri ile İran sınırında
çok yetersiz fizikî engel bulunduğu, esasen iklim
koşullarının da, bu fizikî engellerin
tesisine mâni olduğu görülmüştür.


Bölgedeki hudut karakolları, kaçakçılıkla
mücadeleye uygun olarak inşa edilmeleri ve saldırılara
dayanıklı olmamaları nedeniyle, sınır
güvenliğine fazla yararlı olamamaktadır.
Bunun için, bölgede yeni kurulacak karakolların,
hâkim tepelere ve standartlara uygun bir biçimde
inşa edilmesi gerekir. 

Bu bölgede, ayrıca, termal kamera, askarad
radarı, gece gözetleme dürbünleri ve gözlükleri,
devriye ve pusu atma suretiyle sınır güvenliğinin
sağlanmasına çalışıldığı
bildirilmiştir.

Özellikle İran sınırımızın
iyi bir şekilde korunması gerekir; çünkü,
gerek PKK'nın gerekse radikal İslamcıların
kampları bu ülkededir. Her ne kadar, İranlı
yetkililer bu iddiaları kabul etmiyorlarsa da, bölgede
yapılan incelemeler sırasında alınan
bilgilerde, yakalanan teröristlerin ifadeleri ve istihbarat
birimlerimizin sağladığı bilgiler, bu ülkede,
özellikle sınırımıza çok
yakın bölgelerde PKK kamplarının bulunduğu
ve bu kamplardan İran muhaberatının haberdar
olduğu ve İranlı subayların, teröristlerin
sınıra yaklaşmalarına olanak sağladıkları;
sınırlardan sızan teröristlerin kanlı
eylemlere giriştikleri bilinmektedir.

İran İslam Cumhuriyetinin, özellikle
Van İlimiz sınırına mücavir topraklarında,
geniş kapsamlı ve organize PKK faaliyetlerinin bulunduğu,
faaliyetlerin himaye edildiği, böylece, komşu ülke
topraklarının, âdeta, örgütün
geri üssü durumuna geldiği gözlemlenmiştir.
Terörist unsurların, İran topraklarında
bulunan kamp, örgüt evi ve köylerde barındıkları,
burada askerî  ve siyasî eğitim gördükleri,
yaralıları İran'da bulunan örgüt
evleri ve sağlık kuruluşlarına kadar götürüp
tedavi ettirdikleri bilinmektedir. 

Sınıra yakın birlik ve karakollara
karşı girişilen eylemlerden sonra, teröristlerin
tekrar İran topraklarındaki kamp ve örgüt
evlerine döndükleri, İran köylülerinden
ve İran güvenlik kuvvetlerinden lojistik destek ve
yakın ilgi gördükleri, örgüte ait malzemelerin
İran askerî araçlarıyla taşındığı,
kaçakçılardan vergi adı altında
paraların toplanmasına göz yumulduğu, İran'ın
teröre destek verdiğinin açık göstergesidir.
Son yıllarda, özellikle İran sınırımızda
meydana gelen eylemler, bu hususu doğrulayan kanıtlardır.
Tüm bunlara karşın, İran İslam
Cumhuriyetinin teröre destek vermediği yönündeki
iddiası ve örgütün varlığının
asılsız olduğu açıklamaları
ciddiyetten uzak olsa gerek. 

İran'ın Türkiye sınırına
yakın olan Kelereş, Rahvan, Kotur, Cehennem Deresi,
Hacıbey Yaylası ve Navur birimlerinde bulunan kampların
varlığı, yöredeki Kürt köylerinden
örgüte takviye yapılması, İran
muhaberatı ile pasdarların terör örgütüne
her türlü olanağı ve lojistik desteği
sağladığı, alınan bilgiler içerisindedir.
Bu kamplara karşı, işbirliği çerçevesinde,
müştereken ve eşzamanlı operasyonlara
gidilme isteğinin İran tarafınca kabul edilmemesi
ve sınır bölgemize yönelik saldırılar
sonrası teröristlerin sıcak takibine de izin
verilmemesi, İran İslam Cumhuriyetinin teröre
karşı hassas davranmadığının
işareti olsa gerek. 

İran Devletinin, PKK örgütü
mensuplarına yeşil kart verdiği -bu kart bizim
yeşil kart değil- bu kartla, İran'da silahlı
olarak serbestçe dolaşılabildiği ve otobüslerden
de ücretsiz olarak yararlanlıbildiği; dahası,
İran askerlerinin, bu hakkı haiz olup, silahsız
gezen teröristlere 5 veya 6 kırbaç cezası
verdiği de bilinmektedir. İran askerî araçlarıyla,


İran askerlerine ait kıyafetler içerisinde,
teröristlerin sınırımıza kadar
taşındıkları, pasdarlıktan geçme
bir subayın PKK terör örgütünü
yönlendirdiği, bu subayın yardımıyla
bazı saldırıların planlandığı,
İran askerî araçlarıyla yiyecek taşındığı,
Makü ve Urumiye Şehirlerindeki örgüt sorumluları
ile İran gizli servisi (İtlahat) yetkililerinin
devamlı surette görüş alışverişinde
bulundukları, İranlı yetkililerin teröristlere
müdahale etmedikleri, yaralıların Urumiye'deki
İranlı doktorlar tarafından tedavi edildiği,
PKK mensuplarının İtlahat görevlilerince
gidecekleri yere kadar götürüldüğü,
silah ve mühimmat temini yapıldığına
dair istihbaratlar, İran İslam Cumhuriyetinin teröre
verdiği desteğin kanıtlarıdır. 

Bu bilgiler, Türkiye Cumhuriyetinin değişik
istihbarat birimlerinin sağladığı bilgilerdir.
Bu bilgilere inanmak hepimizin görevidir. Ancak, Sayın
Başbakan Erbakan, İran İslam Cumhuriyetini
ziyareti sırasında talihsiz bir beyanda bulundu.
Orada, İranlı istihbarat yetkililerinin veya güvenlik
kuvvetlerinin verdiği bilgileri ciddiye alır açıklamaları
ise, büyük bir talihsizliktir. Bu hususu, sizlerin takdirine
sunuyorum.

Yine, Emniyet Genel Müdürlüğü
İstihbarat Daire Başkanlığının,
İslamî Hareket Örgütüyle ilgili olarak
yayımladığı kitapta, İranlı
şahıslar tarafından, askerî disiplin
içerisinde, radikal İslamcılara eğitim
yaptırıldığı, İran'da yaptırıldığı
saptanan eğitimin daha ziyade gerilla eğitimini içeren
her türlü silahların kullanımı
ve bomba imalini gerçekleştirmeye yönelik olduğu,
örgüt elemanlarının ifadeleriyle ortaya
çıkarılmıştır. Bu konuda,
daha önce basınımızda da çeşitli
bilgiler yayınlanmıştır. 

Diğer taraftan, özellikle İran sınırımızı
kullanarak ülkemize illegal geçiş yapan Bangladeş,
Pakistan ve Afganistan uyruklu şahıslara, İran
hudut birliklerince izin verildiği, hatta bilinçli
olarak gönderildikleri, sınırı geçen
veya sınırda yakalanan bu şahıslar
iade edilmek istenildiğinde teslim almadıkları
bildirilmiştir. 

Gerek PKK militanlarının gerekse radikal
İslamcı militanların sızmalarının
önlenmesi veya yasal olmayan diğer geçişler
için, özellikle İran sınırının
çok iyi bir şekilde korunması ve bunun için
acilen önlem alınması gerektiği kanısındayız.


Gürcistan ve Ermenistan sınırımızla
ilgili olarak sağlanan bilgilerde fizikî güvenlik
engelinin bulunmadığını görüyoruz.


BAŞKAN - Sayın Ilıksoy, 1 dakikanız
var. Süreyi fazla uzatmıyorum, biliyorsunuz... Aslında,
çok teknik bir konu...

ALİ ILIKSOY (Devamla) - Sayın Başkan,
iki dakikalık bir süre tanırsanız bitireceğim.

BAŞKAN - Hayır, iki dakika değil,
bir dakika süre veriyorum. 

Biraz acele edin, zaten teknik bir rapor...

Buyurun. 

ALİ ILIKSOY (Devamla) - Ben, o zaman, arkadaşlarımın
müsahamasıyla sonuç bölümünü
aktarayım. 

Değerli arkadaşlarım, sonuç
olarak, gerek komisyon çalışmaları
gerekse çalışmalar sırasında
yine Genelkurmay Başkanlığımızca
yürütülen sınır güvenliğine
ilişkin faaliyetlerin birlikte değerlendirilmesi gerektiği
kanısındayım. 

Sınır güvenliğini: 

1 - Fizikî güvenlik sistemindeki eksiklikler,


2 - Teknik cihazların yetersizliği, 

3 - Sınır karakolları inşaatlarının
ivedilikle sürdürülmesi ve bu karakollara telefon
tahsisine gidilmesi,

(Mikrofon otomatik cihaz tarafından kapatıldı)


BAŞKAN - Size 1 dakika süre veriyorum
efendim; buyurun. 

ALİ ILIKSOY (Devamla) - 4 -  Sınır
ihlalleri ve illegal geçişlere kılavuzluk
yapanlara verilecek cezaların artırılmasının
yanı sıra Pasaport Yasasında ve diğer
yasalardaki cezaî müeyyidelerin artırılması,
sınır güvenliğiyle ilgili olarak verilen
cezalarda caydırıcılık anlamında
olmak üzere paraya çevirme ve erteleme yönüne
gidilmemesi gerektiği, 

5 - Uluslararası düzeyde terörün
gerçek yüzünün ortaya konulması suretiyle
etkin bir dışpolitika ve diplomasi faaliyetinin hızlandırılması,

6 - Gümrük kapılarındaki
personel sayısının artırılması,
uyuşturucu arama kiti gibi teknik cihaz eksikliklerinin
giderilmesi, sahte pasaport kontrolleri için personelin
eğitilmesi,

7 - Çok pahalı olan sınır
güvenliği için bütçede önemli
ölçüde bir ödeneğin ayrılması,


8 - Sahil Güvenlik Komutanlığına
bağlı hücumbot ve hava araçlarının
yenilenmesi ve takviye edilmesi, 

9 - Zaman zaman, güvenlik kuvvetlerimizin önlem
almasını engelleyen mayınlı arazinin
mayınlardan temizlenmesi, tarım arazisine dönüştürülmesi
ve bu toprakların sınır köylülerine
satışı veya dağıtılması,


10 - Afganistan, Pakistan, İran ve Bangladeş
gibi ülkelerin vatandaşlarına vize uygulaması
getirilmesi gerektiği kanısındayız.

Yüce Heyetinizi saygıyla selamlıyorum.
(Alkışlar)

BAŞKAN - Teşekkür ederim Sayın
Ilıksoy.

Aslında, çok teknik bir rapor. Gerçekten
iyi hazırlanmış; ama, sınırlarımızın
bir mercek altına alınarak bu kadar çok ayrıntılı
incelenmesi faydalı mıdır zararlı
mıdır, bence onu da tartışmak gerekir.

Efendim, Refah Partisi Grubu adına, Sayın
Ahmet Alkan; buyurun.

AHMET ALKAN (Konya) - ANAP Grubu adına Sayın
Başkan.

BAŞKAN - Pardon... Özür dilerim.

Refah, ANAP, neyse işte... Eskiden birdi, şimdi
ayrıldı.

HALİT DUMANKAYA (İstanbul) - Sayın
Başkan, eskiden ne birdi?

BAŞKAN - Çok eskiden aynı köken
canım...

HALİT DUMANKAYA (İstanbul) - Nereden
biliyorsun aynı olduğunu? Meclis Başkanvekilisiniz,
ciddî konuşacaksınız orada.

BAŞKAN - Neyse canım, dil sürçmesi
oldu... Olmaz mı yani...

HALİT DUMANKAYA (İstanbul) - Öyle
söyleyin.

BAŞKAN - Tamam canım, neyse, işte...
Biraz yumuşatalım dedik işi.

Buyurun Sayın Alkan.

ANAP GRUBU ADINA AHMET ALKAN (Konya) - Sayın
Başkan, değerli milletvekilleri; Konya Milletvekili
Mustafa Ünaldı ve 18 Arkadaşının,
Hudutlarımızın Güvenliği Konusunda
Alınan ve Alınması Gereken Tedbirleri Araştırmak
Amacıyla Anayasanın 98 inci ve İçtüzüğün
104 ve 105 inci Maddeleri Uyarınca Bir Meclis Araştırması
Açılmasına İlişkin Önergesi
ve (10/7) Esas Numaralı Meclis Araştırması
Komisyonu Raporu üzerinde Anavatan Partisi Grubunun görüşlerini
ifade etmek üzere huzurlarınızdayım.
Yüce Heyetinizi saygıyla selamlıyorum.

Sözlerimin başında, aziz milletimizin
huzur, saadet ve mutluluğu için gece gündüz,
canı ve kanı pahasına görev yapan Silahlı
Kuvvetler mensuplarımızın, güvenlik
güçlerimizin, özel harekât mensuplarımızın
ve korucularımızın her ferdine ayrı
ayrı teşekkür ediyor, Yüce Mevla'dan muvaffakıyetlerinin
devamını diliyorum; ayrıca, şehit düşen
vatan evlatlarımıza rahmet, yakınlarına
sabır niyaz ediyorum.

Sayın Başkan, değerli milletvekilleri;
sınır güvenliğimiz ile ilgili Komisyonun,
gerek Ankara'da bilgi ve belgeler gerekse mahallinde incelemeler
seviyesinde yapılan çalışmalarında
tespit edilen ortak hususlar raporumuzda ifade edilmiştir.
Mümkün olduğu kadar aynı hususları
tekrar etmemeye dikkat ederek, sınır güvenliğimizin
tesisini geniş bir zaviyeden değerlendirmeye çalışacağım.

Sınır güvenliği, dışarıdan
içeriye sızmalarla, içeriden dışarıya
kaçışlara, transit geçişlere
mâni olmak üzere tedbir alınmasını
gerektirir. Bu geçiş türlerinden, demokratik
ülkeler, dışarıdan sızmalara,
kollektivist ülkeler, içeriden dışarıya
kaçışlara karşı tedbir alırlar.
Bizim sosyokültürel yapımız, coğrafî
konumumuz ve yaşadığımız geçiş
süreci, her iki türe ilave olarak, transit geçişlere
karşı da tebdir almamızı gerektirmektedir.


Dışarıdan sızmalar, ülke
dışında yaşayan ve komşu ülke
vatandaşı olan soydaşlarımızın
ülkemize yerleşmek üzere gelmelerinden -en son
Bulgaristan'a gönderilmek istenen ve ciddî problem
olan soydaşlarımız gibi- özellikle Sovyetler
Birliğinin dağılması ve sistem değişikliğiyle,
ticarî amaçla, ülkemize geçici süreler
için gelen; ama, maksadı aşan tavırlara
yönelen kişi ve grupların, hatta organize suç
mensuplarının gelmelerinden, ülkemiz sınırlarını
terörist ve bölücü maksatlar için ihlal
eden terörist örgüt mensuplarının
ülkeye giriş ve çıkışlarından
kaynaklanmaktadır. 

Dışarıya kaçışların
önemli bölümünü, ülkemizde suç
işledikten sonra yeniden eğitim kamplarına dönen
terörist grupların komşu ülkelere kaçışları
teşkil etmektedir; bunu, az sayıda suçlunun,
iltica talebiyle Batı ülkelerine kaçışı
izler. 

Transit geçişler ise, yine, terörist
gruplarla bağlantılı olarak, maddî kaynak
sağlamak amacıyla yürütülen kaçakçılık
eylemleri ile bazı Doğu ülkelerinden gelerek Batı'ya
gönderilmeye çalışılan insan kaçırma
eylemlerinden oluşmaktadır. Şüphesiz,
bu faaliyetlerin detaylandırılması mümkündür;
ama, amacım bu değil. 

Bu olaylar içerisinde de, devletimizi Silahlı
Kuvvetlerimizi, diğer güvenlik kuvvetlerimizi en çok
meşgul eden, terörist sızmalar ve kaçışlardır.
Konuyu bu çerçeve içerisinde değerlendirdiğiniz
zaman, tedbirlerin başlıca iki başlıkta
toplandığını görürsünüz:


Birincisi, sınırlarımızda
hızla alınması gereken, fizikî güvenlik
tedbirleri olarak özetlenen, doğrudan ve kısa
vadeli tedbirlerdir. Bu konuda, Komisyon raporunda ayrıntılı
olarak durulmuş, gerekli tedbirler tespit edilmiştir.


Esasen, bu konu, güvenlik birimlerimiz tarafından
yeterince ve gıpta edilecek bir vukufla incelenip, yapılması
gereken hususlar da belirlenmiştir. Bu noktada Yüce
Meclise ve Hükümete düşen, Silahlı
Kuvvetlerimizin ihtiyacı olan maddî imkânları
sağlamak, bu maddî imkânların sınır
güvenlik tedbirlerine dönüşebilmesini temin
edecek bürokratik işlemleri hızlandırmaktır.


İkincisi ve daha önemlisi, sınır
güvenliğini kalıcı olarak sağlayacak
uzun vadeli tedbirlerin, dolaylı tedbirlerin alınmasıdır.
Bu tedbirlerin de, ülke bütünlüğünü
ilgilendiren eğitim, genel ekonomik politikalar, dışpolitikamız
gibi kapsamlı bölümü, doğrudan ülkeyi
idare etme sanatıyla ilgilidir. 

Mahallinde yaptığımız görüşmelerde,
gerek askerî gerekse sivil yöneticilerimizin şu
tespitleri, sınır güvenliğimizin sağlanması
ile ülke idaresi arasındaki doğrudan ilişkiyi
açıkça ortaya koymaktadır: "Biz,
terörle mücadele etmeyi biliriz ve ederiz, ediyoruz
da. Milletimiz rahat olsun; ama, bizim yaptığımız
iş, sinekleri öldürmektir. Bataklığın
kurutulması sizin işinizdir. Bunun da yolu, bölgenin
topyekûn kalkınmasının sağlanmasıdır;
işsizliğin, eğitim probleminin çözülmesidir;
bölge için hazırlanacak bölgesel kalkınma
planının uygulamaya konulmasıdır."

Değerli milletvekilleri, Yüce Heyetiniz
ve Türkiye Cumhuriyeti Hükümetleri, bu noktada
tarihî bir sorumlulukla karşı karşıyadır;
çünkü, yıllar önce başlatılan
GAP Projesi -bugün, her kesimin mutabık olduğu,
yöredeki yöneticilerimizce de teyit edilen- bu hususların
yaklaşık otuz yıl önce tespit edildiğini
göstermektedir; ama, bugüne kadar arzu edilen sonuç,
ne yazık ki, alınamamıştır.


GAP'a yapılan yatırımların
kaynaklarının başka alanlara aktarılmamasının
ve yatırımların hızlı bir şekilde
bitirilmesinin, ülkemiz açısından, yöre
insanı açısından büyük önem
taşıdığını her fırsatta
ifade ettik. Gelin, görün ki, bu hükümetler
döneminde, hem GAP Projesine aktarılan kaynaklar son
derece yetersiz kalmış hem de GAP'ın kendisinden
beklenen sonuçları vermesini sağlayacak alt
projeler ve programlar geliştirilememiştir. 

32 milyar dolar tutarındaki yatırımın
-yaklaşık, baliğ olacağı rakam bu
tahmin ediliyor- bugüne kadar sadece 12,5 milyar dolarlık
bölümü gerçekleştirilebilmiştir.
Mevcut, bugünkü tempoyla yatırımların
bitişi kırkbeş yıla sarkabilecektir.
Her hal ve şart altında, bu sürecin kısaltılması
lazımdır. Yörede, özel sektörün
yatırım yapmasını sağlayacak tedbirlerin
mutlaka alınması lazımdır.

GAP'ın tamamlanmasıyla yörede
yaşanacak üretim patlamasını, ihracata
yönlendirecek altyapı imkânları planlanmış;
ancak, uygulama çalışmalarına başlanamamıştır.

Yüzde 96'sı tamamlanan Urfa Tüneline
1 700 metretul iç betonlama yapılamamış;
Kralkızı, Batman, Dicle gibi, yüzde 60'ı
bitirilen barajlar, altı yıldır yapılamadığı
için, Dicle kontrol altına alınamamıştır.

Yine, yöreden elde edilecek tarımsal
ürünü, kullanılabilir, ihraç edilebilir
mamul madde haline dönüştürebilecek sınaî
yapılanma teşvik edilememiş, öncülük
de yapılamamıştır. Bu konuda Adıyaman,
Şanlıurfa ve Diyarbakır'da 1980'lerde başlayan
özel sektör yatırım talepleri de, projeyle
beraber, gerileme sürecine girmiştir. Bu noktada önemli
bir adıma daha ihtiyaç vardır. 

GAP, bir büyük bölgenin nesilleri
aşan büyük projesidir. Bütün ülke
açısından önemli ve etkileri bilinen
ana projeler -Atatürk, Karakaya, Keban barajları gibi-
Türkiye Cumhuriyeti hükümetleri tarafından
finanse edilmiştir; ama, bu projelerin, insan ölçeğinde
yansımalarını sağlayacak kent, kasaba
ve sektör planlarına inilememiş ve insana doğrudan
yansıyan yatırımlar geciktirilmiştir.
Örneğin, yöreye yaptığımız
inceleme gezisinde, pek çok yetkilinin yanı sıra,
Özalp Kaymakamı ile de görüştük;
pırıl pırıl bir genç. Belli,
kalbi millet sevgisiyle dolu. Okulların açılması
için gayret sarf ediyordu o zaman; 65 okulundan 34'ünü
açık tutabileceğini, diğerlerinde ise, hem
can güvenliğini sağlamada hem de öğretmen
temininde zorluklar olduğunu beyan ediyordu. Buna karşılık,
600 öğrencilik bir yatılı bölge okulunun
bulunduğunu, bu okulun, hem dolu ve açık olduğunu,
güvenliğinin kolayca temin edildiğini hem de tatillerde
bile, çocukların okulu terk etmek istemediklerini
ifade etti. Eğitim ve terör probleminin çözümünün
de burada yattığını söyledi.

Şimdi, bu problemin çözümünde,
ortaya çıktığı günden bugüne
kadar geçen süreyi dikkate alırsanız,
sadece eğitim konusunda bile, zamanında başlatılmış
olsaydı, küçük meblağlarla çok
etkili sonuçların alınması mümkündü.
Bu ihmal, belki yüzlerce, belki binlerce gencimizi, terörün,
organize suçun kucağına itmiştir. İşte,
bugün sınır güvenliğimizi tehdit eden
teröristlerin büyük bir bölümü,
ne yazık ki, gerektiği gibi sahip çıkamadığımız,
eğitemediğimiz, iş, aş, barınak, yuva
temin edemediğimiz için, Yüce Türk Milletine
mensup olmanın tarihî şuuruna ulaştıramadığımız,
onun için de, başkalarının, kin, öfke
ve ihtiraslarına terk ettiğimiz bizim çoçuklarımızdır.
Son yıllarda sayıları giderek azalsa da -memnuniyetle
tespit etmiş bulunuyoruz ki, son yıllarda ele geçen
teröristlerin çoğunluğu bizim vatandaşlarımızın
dışına taşmaya başlamıştır-
bunlar bizim vatandaşlarımızdır.

Yöre insanına sahip çıkmaya,
onları, devletle, milletle barıştırmaya,
millet şuurunu yörede hâkim kılmaya mecburuz.
Bunun için, makro ölçekli planlardan, temeline
insanı alan daha küçük planlama ölçeklerine
acilen inmeliyiz. Bunun için, hem yöre insanının
hem devletin hem de özel sektörün potansiyelini
harekete geçirmeye mecbur, hatta mahkûmuz. Kısaca,
bataklığı kurutmaya mecburuz. Aksi halde, daha
uzun yıllar, enerjimizi ve kaynaklarımızı
sinekler için harcamaya devam edeceğiz.

Sayın Başkan, değerli milletvekilleri;
son derece zor şartlarda sürdürülen sınır
güvenliğimizi nihaî şekilde çözebilmemizin
önemli bir boyutu da dışpolitikadan geçmektedir.
Bölge üzerinde, dünyanın hemen bütün
büyük devletlerinin hesabı olduğu hiç
kimse için sır değildir. Bu hesaplar, ülkemizin
hassas bölgelerinde, özellikle Türkiye Cumhuriyetinin
iç kavgalara döndüğü, dışta
zayıfladığı dönemlerde sınırlarımızı
daha çok zorlamaktadır. 

Bugün, komşu ülkelerimizin hemen
hepsi, sınırlarımızı zorlayan
konumdadırlar; Suriye, Ermenistan ve İran... Şimdi,
buna, Yunanistan ve Güney Kıbrıs da eklenmiştir.
Faal olan kamplardan, terörist örgüt militanlarının,
sık sık, sınırlarımızdan
sızma ve taciz teşebbüsleri devam etmektedir.


Kuzey Irak'ta teşekkül eden boşluk
ya da oluşturulan yeni denge içerisinde, yine PKK'nın
yer almış olması, Irak sınırımızı,
sınır güvenliğimizin en zor sağlandığı
bölge haline getirmektedir. Bu coğrafyada, fizikî
güvenlik tedbirlerini uygulama zorluklarımız
da vardır. 

Sınır güvenliğimizin sağlanması
hususunda, Irak sınırımızla ilgili
bir önemli husus da, Kuzey Irak'ta ortaya çıkan
bu belirsizlik ortamıdır. Bu noktada, biz, Irak'ın
toprak bütünlüğünün sağlanarak,
Irak'la olan sınırlarımızın
karşılıklı güvenlik altına
alınmasını doğru bir tercih olarak ortaya
koyduk. Esasen, bu durum, Irak yönetiminin de isteğidir;
ancak, yöredeki gruplar arasında mutabakatın
sağlanamaması, bölücü eşkıyaya,
bu otorite boşluğu bulunan alana yerleşme imkânı
vermiştir. Uzun dönemde, Irak'ın bu otorite
boşluğunu doldurması lehimize ve doğrudur;
ancak, bu birlik tesis edilinceye kadar, özellikle dağlık
yörelerimizde alınması gereken ve komisyon
raporunda ayrıntılarıyla belirtilen tedbirlerin
aciliyeti vardır.

Aynı belirsizlik, Suriye'yle aramızda,
deniz yan hudutları konusunda mevcuttur; Meriç'te,
Aras'ta farklı biçimde vardır. 

Sayın Başkan, değerli milletvekilleri;
karada Yunanistan'la olan sınırlarımızın
önemli bölümünü Meriç Nehri oluşturmaktadır;
ancak, Meriç Nehrinin değişkenliği, taşkına
açık bir nehir olması, sınır
tayinini, sık sık tartışma konusu haline
getirmiştir. Bu sebeple de, 3.11.1926'da, Tahdidi Hudut
Komisyonu, Lozan Antlaşmasının 5 inci maddesine
göre kurulmuştur. 20.6.1934'te Türk-Yunan İtilafnamesi,
5.5.1937 tarihinde de bu itilafnamenin yürütülebilmesi
için kurulan Meriç Daimî Komitesince, Yunanistan'la
Meriç üzerindeki sınır problemimiz çözülmeye
çalışılmıştır.
Komitenin en önemli faaliyeti, Meriç Nehri üzerinde,
Meriç Nehri ve Tabileri Islahı Projesini hazırlatmak
olmuştur; ancak, bu projeyi hayata geçirmek için
hazırlanan 1971 protokolü henüz uygulamaya konulamamıştır.


Bugünkü sınırlar, Yunanistan'ın
kendine göre yaptığı uygulamalarıyla,
1926'dakinden çok farklı hale gelmiştir; yani,
Lozan ve onu takip eden anlaşmalar ihlal edilmiştir.
Meriç kenarında mülk sahibi olan çiftçilerimizin
düştükleri sıkıntı da bunun
somut örneğidir. Ayrıca, Meriç Nehrinden
lastik botlarla yapıldığı iddia edilen
uyuşturucu ticareti, sınır güvenliği
problemimizin bu noktadaki önemli ve zor bir başka
boyutudur. 

Şimdi, geliştireceğimiz çok
yönlü, ekonomik, siyasal, ticarî, kültürel
programlarla, sınırlarımıza yönelik
bu tehdit odaklarını ortadan kaldırmaya mecburuz,
bunun için harekete geçmeye mecburuz. Bu noktada,
rahmetli Özal'ın, bölge barışını
temine yönelik Barış Suyu Projesini, diğer
Türk cumhuriyetleriyle ortak ticarî, kültürel,
altyapı, enerji projelerimizi ve Karadeniz Ekonomik İşbirliği
Projesini hüzünle anıyorum ve neden gerçekleştiremediğimizin
de mantıklı bir açıklamasını
bulamıyorum. 

Yine, üzülerek ifade edeyim ki, Türkiye,
Suriye sınırındaki yüzbinlerce dönüm
mayınlı araziyi, arazi sıkıntısı
çeken, toprağı işleme azim ve kararları
olmasına rağmen, toprakları bulunmayan, ekonomik
yönden yetersiz vatandaşlarımızın
kullanımına sunamamanın sıkıntısını
hissediyorum. Bunun için de, raporda belirtilen etkin fizikî
güvenlik tedbirlerinin yanında, sosyal ve ekonomik
tedbirlerin alınmasını teminen, sınır
boyunca döşenen ve daha sonra yerleri bilinemeyen mayınların
sökülerek arazinin temizlenmesi ve tarıma açılmasına
büyük önem veriyorum.

Sözlerimin sonunda, güneydoğu ve doğu
sınırlarımızı canı ve
kanı pahasına koruyan bütün güvenlik
mensuplarına bir kere daha şükranlarımı
arz ediyorum. Bu zor mücadeleden başarıyla çıktıklarını
yerinde müşahede etmekten duyduğum saadeti, hem
Yüce Heyetiniz hem de aziz milletimizle paylaşmak istiyorum;
ancak, bu fırsatı çok iyi değerlendirmek
mecburiyetinde olduğumuzu da unutmamalıyız.
Bugün sağlanan ve artarak devam etmesini temenni ettiğim
izafî huzur ortamında, bölge, dar bölge,
kent, kasaba, sektör ölçüsünde, yatırım,
eğitim, iletişim, altyapı, sağlık
ve benzeri planlarımızı hazırlayarak,
öncelikle, Hakkâri-Şırnak-Başkale
üçgeninden başlamak üzere uygulamaya koymak
zorundayız. 

Hızla, sınır güvenliğimizi
temin amacıyla, günün teknolojisine ve yöntemlerine
dönmeliyiz. Onüç yıldır, hâlâ,
yöredeki yönetim biçimi, mücadele yöntemleri
ve amaçları, ANAP tarafından kurulan sistem
ve dengeler üzerinde devam etmektedir. Bu, hayatın
ve dünyanın dinamik değişken yapısına
aykırıdır. Bakınız, onüç
yıl içerisinde ülkede her şey değişmiştir;
siyasî anlayışlardan, kullandığımız
her tür teknolojiye kadar her şey... Ama, güneydoğuda
kullanılan sistem ve mücadele araçları,
bu dinamizmden ve değişimden payını alamamıştır.
Hızla, bu değişim tartışılmalı
ve yeni modern teknolojilerle donatılmış yönetim
ve savunma anlayışı hayata geçirilmelidir.

Sayın Başkan, değerli milletvekilleri;
bütün bunları, ancak, bu ülkenin problemlerini
anlamış ve bu problemleri çözmek için
kurulmuş güçlü ve samimi hükümetler
yapabilir. Ülke ve vatandaşlarımız adına
üzülerek ifade edeyim ki, mevcut Koalisyon, bunu yapabilmek
iradesinden çok uzaktır. Kurulduğu günden
bugüne kadar bütün dikkat ve enerjisini, bir ortağının
diğer ortağı hakkında daha önce verdiği
önergeleri kapatmaya harcayan ve toplumdaki mevcut huzur
ve kardeşlik ortamını da sıkıntıya
sokan bu Hükümetin, böylesine önemli problemleri
çözemeyeceğini de biliyorum. Dileğim, en kısa
zamanda bu problemleri kucaklayabilecek yeni ve etkin bir hükümetin,
Yüce Parlamento tarafından kurulmuş olmasıdır.

Sayın Başkan, değerli milletvekilleri;
sözlerime son verirken, sınır güvenliğine
ilişkin hazırlanan bu raporun, mevcut Hükümetçe,
yapısal tedbirlerle beraber hayata geçirilmemesinin,
ülke açısından önemli bir kayıp
olacağını belirtmek istiyorum.

Muhalefette iken ayakları yere basmayan Refah
Partisi İktidarının, sınırlarını
zorlayan bölücü teröre karşı,
kamp açarak, eğitim imkânı hazırlayarak
destek veren Yunanistan, Güney Kıbrıs, Suriye,
Irak, İran, Ermenistan, Sovyet Rusya ve benzerleri gibi
ülkelere karşı etkin bir dışpolitika
izlemesi temennimizdir. Ancak, Başbakanı ayrı,
Dışişleri Bakanı ayrı, dışişlerinden
sorumlu Devlet Bakanı ayrı konuşan bir hükümetin,
bu zor işi başarmasının imkânsız
olduğunu da, ülkem adına, üzülerek ifade
etmek zorundayım. Bu kaos ortamında şaşkına
dönen Dışişlerimizin zorluklarını
da anlayışla karşılıyorum. Onun
için, Komisyonumuz raporunun sonuçlarını
hayata geçirebilmemiz, yukarıda ifade ettiğim
muktedir bir hükümetin kuruluşuna bağlıdır.


Bu dileğimi tekrarlayarak, Yüce Heyetinizi
saygıyla selamlıyorum. (Alkışlar) 

BAŞKAN - Teşekkür ederim Sayın
Alkan. 

DYP Grubu adına, Trabzon Milletvekili Sayın
Yusuf Bahadır; buyurun efendim. (DYP sıralarından
alkışlar) 

Sayın Bahadır, süreniz 20 dakikadır.

DYP GRUBU ADINA YUSUF BAHADIR (Trabzon) - Sayın
Başkan, sayın milletvekilleri; sözlerime başlamadan
önce, Grubum ve şahsım adına hepinizi
saygıyla selamlıyorum. 

Benden önce konuşan milletvekili arkadaşlarım
konuya detaylı şekilde değindiler; bana söylecek
fazla bir husus da bırakmadılar. 

Değerli arkadaşlarım, hudut güvenliğini
sağlamakla görevli güvenlik güçlerimiz,
büyük bir vatan sevgisi ve görev aşkıyla,
gece gündüz demeden, hudut güvenliğini başarılı
bir şekilde sağlamaya çalışmaktadırlar.
Kendilerine, bu vesileyle şükranlarımı,
saygılarımı sunuyorum. Ancak, bugün,
hudut kapılarımızın, sınırlarımızın
korunmasının sağlanmaya çalışıldığı;
yalnız, bazı eksiklikler nedeniyle arzu edilen seviyede
olmadığı görülmektedir. Bu nedenle,
aşağıda sıralanan ilave tedbirlerin alınması
gerektiği kanaatindeyiz:

1 - Kuzey Irak'taki otorite boşluğu nedeniyle,
başta PKK olmak üzere, birçok terör örgütü
bu bölgeye yerleşmiş ve eğitim kampları
kurmuştur. Bu bölgede yuvalanan teröristler, zaman
zaman sınırımızı geçerek,
ülkemizde kanlı eylemlerde bulunmaktadırlar.
Aynı şekilde, Suriye, Kıbrıs Rum Kesimi,
Yunanistan ve Ermenistan'da terör kamplarının
bulunduğu ve bu ülkelerin, ülkemize yönelik
terörist faaliyetlerde bulunduğu bilinmektedir. Dış
destekli terörün söndürülmesi ve hudut
güvenliği ihlallerinin önlenmesi için, raporda
önerilen tedbirler vakit geçirilmeden alınmalıdır.


2 - Hudut güvenliğinin sağlanmasında
çok önemli bir tedbir olan fizikî güvenlik
tedbirleri alınmalıdır.

3 - Hudut güvenliği için yapılan
karakollar, hem sayı itibariyle yetersiz hem de yapım
itibariyle personel ihtiyacına cevap verecek durumda değildir.
Diğer taraftan, İran sınırındaki
karakollar, kaçakçılığı
önlemeye yönelik yapıldığı
için, terörle ilgili mücadelede olumsuz etki
yapmaktadır. 

Bütün bu sakıncaları ortadan
kaldıracak ve her türlü ihtiyaca cevap verecek
şekilde yeni karakol projesi hazırlanmış
ve bazı yerlerde inşaatına başlanmıştır.
Bunun için yeterli kaynak temin edilmelidir. 

Diğer taraftan, bu karakollar, gündüz
gözetleme dürbünleri, gece görüş
gözlükleri, termal kameralar, radarlar ve sensörlerle
donatılmalıdır. Diğer taraftan, ateş
destek vasıtaları, zırhlı muharebe
araçları, telli telsiz haberleşme cihazları
sağlanmalıdır.

Sınır güvenliğinin sağlanmasında
çok önemli görev yapan elektronik cihazların
tamir edilebilmesi için, Diyarbakır'da bir tamir
birimi kurulmalıdır.

4 - Kilis'ten başlayıp Cizre'ye kadar
olan Suriye sınırında yer alan 200-400 metre
genişliğinde ve 600 kilometre uzunluğunda yüzbinlerce
dönüm arazi, mayın döşendiği için,
yıllardan beri ekime kapalıdır. Bu arazinin,
mayınlardan temizlenerek ekime açılmasının
faydalı olacağı kanaatindeyiz.

5 - Hudutlarımızda dikenli tel çekilerek
alınan tedbirler, genellikle, siyasî sınırın
ve mayınlı sahanın daha iç kısımlarındadır.
Bu da bazı sakıncalı sonuçlar doğurmaktadır;
sınır taşlarının kontrolü
ve bakımı yapılamadığı
için, sınırlarımız, Suriyeliler
tarafından tahrip edilmekte ve oradaki bazı arazileri
de kendileri ekip biçmektedir. Bu nedenle, fizikî
emniyet tedbirleri, siyasî sınırdan geçirilmelidir.

6 - Bilindiği gibi, Kuzey Irak'taki otorite boşluğu
nedeniyle, başta PKK olmak üzere, terör örgütleri
bu bölgeye yerleşmiş ve buradan ülkemize
sızmaktadır. Bu sızmalarda, sınır
arazi yapısı da etkili olmaktadır. Bu nedenle,
Irak hududunda güvenlik tedbirleri çok büyük
önem arz etmektedir. Bunun için, arazi yapısı
incelenerek, müsait olan yerlerde fizikî güvenlik
sistemi kurulmalı, olmayan yerlerde ise insan unsuruyla
hudut güvenliği sağlanmalı ve mayınlanmalıdır.

7 - Kuzey Irak'ta barınan teröristlerden
bir kısmı, buradan İran'a geçerek,
İran üzerinden ülkemize sızmaktadır;
bu nedenle de, zaman zaman, silahlı çatışmalar
olmaktadır. 

Hudut güvenliğinin arzu edilen seviyede
sağlanması için geçmişte kaçakçılığı
önlemek maksadıyla derelere yapılan karakollar,
yeni şekliyle, hâkim  tepelere yapılmalıdır.

8 - Hudut ihlallerinin ve terör örgütlerinin
istismar edeceği ortamı bulmalarının
çok önemli nedenlerinden biri de, ekonomik imkânların
olmayışıdır; kaçakçılık
da bu nedenle yapılmaktadır. Bunun için,
bölge halkının geçim seviyesini yükseltecek
sınır ticaretinin gelişmesi için gerekli
çalışmalar yapılmalıdır.

9 - Trakya hududumuzun Yunanistan sınırında,
Meriç Nehri, tabiî sınırı oluşturmaktadır;
bunun dışında fizikî güvenlik sistemi
kurulmamıştır. Bu nedenle, sınır
ihlâlleri çok olmaktadır. Bu durumun önlenmesi
için vize sistemi uygulanmalı; Doğu'daki kanunsuz
girişlere mâni olunarak, birinci yasak bölgedeki
vatandaş arazileri istimlak edilmeli, bu girişlere
kılavuzluk  edenlere verilecek cezalar da artırılmalıdır.


Değerli arkadaşlarım, Araştırma
Komisyonunun hazırlamış olduğu   rapora
tümüyle katılıyoruz ve destekliyoruz.
Bu raporda önerilen  hususların da bir an önce
yerine getirilmesi için gerekenlerin yapılmasını
diliyor,  bu geç vakitte beni dinlediğiniz için,
hepinize saygılar sunuyorum. (DYP, RP, ANAP, DSP ve CHP
sıralarından alkışlar)

BAŞKAN - Teşekkür ederim Sayın
Bahadır.

Efendim, Komisyon ve Hükümet bir açıklama
yapacak mı ?.. Buyurun Sayın Bakan.

DEVLET BAKANI NEVZAT ERCAN (Sakarya) - Sayın
Başkan, değerli milletvekilleri; hudutlarımızın
güvenliği konusunda alınan ve alınması
gereken tedbirleri araştırmak amacıyla bir
Meclis araştırması açılmasına
ilişkin önergeye istinaden kurulmuş olan  komisyonun
hazırlamış olduğu raporla ilgili olarak
söz almış bulunmaktayım. Öncelikle,
Yüce Meclisin değerli üyelerini saygıyla
selamlıyorum. 

Değerli milletvekilleri, çok uzun bir
süredir mücadele ettiğimiz terör belasının,
uluslararası boyutları ve bağlantıları
vardır. Maalesef, bazı komşu ülke topraklarında
terör örgütünün kamplarının
varlığı bilinmektedir. Bunlar, malum sebep ve
art niyetlerle, kanlı örgüt PKK'ya kucak açmakta
ve eşkıyanın topraklarımıza
sızmasına imkân sağlamaktadırlar.


Öte yandan, son yıllarda teknolojik gelişmelerle
sınırların kısa süreler içinde
aşılabilir duruma gelmesi, değişik ülkelere
mensup kişilerin ortaklaşa işledikleri uyuşturucu
ve silah kaçakçılığı suçlarına
uluslararası nitelik kazandırmıştır.
Bunların yanı sıra, yeni bir hayat kurabilmek,
iş bulmak amacıyla da, sınırlarımızdan,
yasal olmayan yollardan giriş-çıkış
teşebbüsleri olmaktadır. 

3152 sayılı İçişleri
Bakanlığının Teşkilât ve
Görevleri Hakkındaki Kanunun 2 inci maddesine göre,
sınır, kıyı ve karasularımızın
muhafaza ve emniyetini sağlamak görevi, İçişleri
Bakanlığına aittir; ancak, 1988 tarih ve 3497
sayılı Kanunla, kara sınırlarını
korumak ve güvenliğini sağlamak görevi, Kara
Kuvvetleri Komutanlığına verilmiştir.
Bu kanun gereğince, Suriye sınırının
795, İran sınırının 69 kilometrelik
bölümü Kara Kuvvetleri Komutanlığına
devredilmiştir. 

Doğu ve Güneydoğu Anadolu Bölgesinde
yürütülmekte olan terörle mücadele faaliyetleri
nedeniyle, henüz, Kara Kuvvetleri Komutanlığına
devri mümkün olamayan, İran sınırının
390, Suriye sınırının 83 kilometrelik
bölümüyle, 378 kilometrelik Irak sınırının
tamamında, toplam 851 kilometrelik kara sınırımızın
güvenliği, korunması, kaçakçılığın
men, takip ve tahkiki görevleri jandarma sınır
birliklerince sağlanmaktadır. 

1993 yılında başlatılan,
sınır birliklerinin yeniden teşkilatlandırılmasıyla
ilgili çalışmalar sonucunda, halihazır
sınır koruması, Şırnak ve Van'da
konuşlandırılmış 2 jandarma sınır
tümeni ve bunlara bağlı 6 taktik jandarma sınır
alayı, 13 jandarma sınır taburuyla sürdürülmektedir.
Ayrıca, bu birlikler, Kara Kuvvetleri Komutanlığına
ait 6 piyade taburu, 5 topçu bataryasıyla takviye
edilmiştir. Sınırlarımızın
korunması, kaçakçılığın
men takip ve tahkikiyle ilgili olarak sürdürülen
sınır fizikî güvenlik sistemi faaliyetlerine
de ana hatlarıyla değinmek istiyorum.

1984-1985 yıllarında çıkarılan
kararnamelerle, Suriye, Irak ve İran sınırında
fizikî güvenlik sistemi kurulması kararlaştırılmıştır.
Bu sistemin takip ve koordinasyonu görevi, başlangıçta,
İçişleri Bakanlığına verilmiş;
1989 yılında ise, Millî Savunma Bakanlığına
devredilmiştir. 

Fizikî güvenlik sisteminin unsurlarından
olan yol bölümüyle, aydınlatma sisteminin,
ilgili bakanlıklarınca, tel engelleri, tel üstüvane
ve hudut taşları imaliyle, yerlerine konulması;
gözetleme kulelerinin yapımı ve inşasının
ise Jandarma Genel Komutanlığınca yerine getirilmesi
öngörülmüştür. 

1992 yılında, Askerî Yasak Bölgeler
ve Güvenlik Bölgeleri Yönetmeliğinin 29 uncu
maddesi değiştirilerek, sınır fizikî
güvenlik sisteminin unsurları sabit olmaktan çıkarılmış,
hafif zırhlı devriye araçlarıyla,
elektronik ve termal gözetleme ihbar ve ikaz sistemleri ilave
edilmiştir. 1997 yılında, sınır
fizikî güvenlik sisteminin ihtiyaçları
için, yurtiçi tesisat, malzeme, araç ve gereç
projelerine 2 trilyon Türk Lirası tahsis edilmiştir.
Tahsis edilen 2 trilyon liranın 1 trilyon lirasıyla
10 adet termal kamera, 2 adet zırhlı araç,
25 adet gece görüş gözlüğü,
15 adet sabit projektör, 10 adet jeneratör alınması
planlanmış; kalan 1 trilyon lirayla ilgili planlama
ise, sınır güvenlik sistemi projesi çalışmalarını
müteakip belirlenecektir. 

Planlanan hususların tedariği neticesinde
kaynak tasarrufu sağlanması halinde, öncelikle,
termal kamera ve zırhlı araç alımı
planlanmıştır. 

Sonuç olarak; Jandarma Genel Komutanlığının
sorumluluğundaki 851 kilometrelik sınır kesiminde,
1993 yılından bugüne kadar, sınır
fizikî güvenlik sistemi kapsamında 37,3 kilometre
yol inşası, 195,7 kilometrelik yol ıslahı
olmak üzere toplam 233 kilometre yol inşası
ıslahı, 42 kilometre tel engeli, 201 kilometre şerit
tel üstüvane engeli, 12 bin metrekare fensteli engeli
tesis edilmiş; ayrıca, 10 kara gözetleme radarı,
120 termal kamera, 122 zırhlı araç, 644 gece
görüş gözlüğü, 100 pointer,
326 gece görüş dürbünü ve 69 adet
sabit tip projektör temin edilerek sınır birliklerine
teslim edilmiştir. 

Değerli milletvekilleri, 3152 sayılı
İçişleri Bakanlığı Teşkilat
ve Görevleri Hakkında Kanuna göre, konuşmamın
başında da ifade ettiğim üzere; sınır,
kıyı ve karasularımızın muhafaza
ve emniyetini sağlamak, Bakanlığımızın
görevleri arasındadır. Aynı Kanunun
29 uncu maddesinde, Bakanlığımızın
bağlı kuruluşlarından biri olarak belirtilen
Sahil Güvenlik Komutanlığının kuruluş,
görev ve bağlılıkları 2692 sayılı
Sahil Güvenlik Komutanlığı Kanununda düzenlenmiş
bulunmaktadır. 

Sahil Güvenlik Komutanlığı
için sınır güvenliğine yönelik
fizikî altyapı, öncelikle, taktik unsurları;
yani, gemi, uçak ve helikopterleri ifade etmektedir. Raporun
4 ve 5 inci sayfalarında tespit edilen unsurlara, bugüne
kadar, 2 adet sahil güvenlik botu ve 11 adet muhtelif tip
bot daha ilave edilmiştir; ayrıca, yaygın,
dağınık konuşlandırma uygulaması
için gerekli altyapı çalışmalarına
başlanmış olup, 1997 yılı içerisinde
uygulamaya geçilmesi planlanmıştır.


Sahil Güvenlik Komutanlığımız,
oldukça düşük bir müessiriyet oranıyla,
faaliyetlerini, deniz sınırlarımız
boyunca ve dolayısıyla, Anadolu topraklarının
ortalama yarısına eşit olan sorumluluk sahasında
sürdürmektedir. Sahil Güvenlik Komutanlığının
mevcut durumu, optimum düzeyde görev yapabilmesi için
gerekli taktik unsurların asgarî 5 misli artırılmasını
gerektirir bir seviyededir. Gerekli bot, uçak ve helikopter
temin edilemeyişi, projeleri destekleyecek altyapı,
kadro ve teşkilatlanmanın realizesinin asgarî
düzeyde oluşu, genel bütçeden yeterli kaynak
ayrılamamış olmasındadır. Örneğin;
1997 yılı için Sahil Güvenlik Komutanlığına
ait bütçe teklifimiz 9,2 trilyon Türk Lirası
iken, Yüce Meclis, ancak 4,9 trilyon olarak yansıtabilmiştir;
bundan önceki yıllar için de, durum, benzerlik
göstermektedir. 

Türkiye, hudut çizgisi bakımından
dünyanın en hassas, elverişsiz ve nazik olan
memleketlerinden biri durumundadır. Türkiye sınırlarının
bir hususiyeti, çok cepheli ve çok komşulu
olmasıdır; ayrıca, Anadolu Yarımadası
dolayısıyla, Türkiye, büyük ölçüde
ve çeşitli istikametlerde denizlerle çevrilidir.
Bu denizler ise, birçok devletin etki alanına ve
iddialarına açık, kapalı denizlerdir.


Özetle, Türkiye, her noktasının
hassasiyeti bakımından, kendi yüzölçümüne
göre dünyada sınırları en uzun
ülkelerden biridir. Ülkemizin kıtalararası
köprü olma gibi daha başka nazik şartlarının
da bulunduğu düşünülürse, meselenin
hassasiyeti ve sınırlarımızın
optimum güvenliğinin önemi daha da artmaktadır.

Sınırlarımızın
güvenliğini sağlamakla görevli güvenlik
güçlerimiz, üstün bir fedakârlıkla,
gece gündüz görevlerini en iyi şekilde yerine
getirmektedirler; ancak, takdir edilir ki, sızmalara, tesirlere
elverişli bu şekil ve şartlardaki sınırların
müdafaası ve güvenliği oldukça yüksek
ekonomik kaynaklara tekabül etmektedir. Sınır
bölgelerimizde ilave tedbirlerin alınmasına
devam edilmekteyse de, sınırlarımızın
güvenliği konusunda da bugüne kadar alınan
tedbirlerin yeterli olduğunu söylemek mümkün
değildir. Bütçe imkânları nispetinde
tedbirlerin alınmasına gayret edilmekte ve malzeme
tedariki işlemleri sürdürülmektedir. Malzeme
tedarikinin hızlandırılması ve tedbirlerin
iyileştirilmesi için genel bütçeden daha
yeterli kaynak ayrılması gereği ortaya çıkmaktadır.

Değerli millevekilleri, Meclis Araştırması
Komisyonunu teşkil eden arkadaşlarımız,
güzel bir rapor, yapıcı bir rapor meydana getirmişlerdir.
Özenle hazırlandığı anlaşılan
komisyon raporunda tespit edilen sorunlar ve öneriler dikkat
ve hassasiyetle izlenecek; ayrıca, önerilerden azamî
düzeyde faydalanılacaktır. Bu hususu özellikle
belirtiyor, Yüce Heyeti saygıyla selamlıyorum.
(Alkışlar)

BAŞKAN - Teşekkür ederim Sayın
Bakan.

Sayın milletvekilleri, raporun 4 üncü
sayfasının sonunda bir atlama olmuş, "Sahil
Güvenlik Komutanlığının hiçbir
gelişim sağ..." denilmiş. Oraya, şu
satırın ilave edilmesi lazım "...sağlayamadığı
gibi gelişen teknoloji karşısında deniz
sınırlarımızın güvenliğinin
sağlanmasındaki etkilinliğinin..."

Meclis Araştırması Komisyonu
Başkanı Sayın Hanifi Demirkol; buyurun efendim.

(10/7) ESAS NUMARALI MECLİS ARAŞTIRMASI
KOMİSYONU BAŞKANI HANİFİ DEMİRKOL
(Eskişehir) - Sayın Başkan, değerli milletvekilleri;
hepinizi saygıyla selamlarım.

Gerek terör yönünden gerek uyuşturucu
madde kaçakçılığı yönünden
ve gerekse son zamanlarda artan, ekonomik nedenlerle Uzakdoğu
ülkelerinden Avrupa'ya gitmek isteyen kişilerin kanunsuz
yollarla hududumuzdan girmesi bakımından, hudut
güvenliği çok önem arz eden bir tedbirdir;
özellikle terörle mücadelede, en önemli ve
birinci tedbirdir. Bu bakımdan, bu konuyu gündeme
getiren, araştırılmasına vesile olan
Konya Milletvekili Mustafa Ünaldı ve arkadaşlarına
teşekkür ediyorum.

Değerli milletvekilleri, biz, gerekli incelemeyi
yaptıktan sonra, objektif bir rapor düzenlemeye gayret
ettik; fakat, bu raporumuz, gerek basında gerekse bazı
milletvekili arkadaşlarımız tarafından
aynı objektiflikle değerlendirilmedi.

Bu raporun gayesi, hudutların güvenliği
konusunda alınan tedbirleri incelemek, bunların
yeterli olup olmadığını tespit ederek,
ne gibi yeni tedbirler gerekiyorsa onları belirlemektir.
Rapor bu yolda düzenlendiği halde, daha çok bir
komşu ülkenin terörü desteklemesi yönünde
değerlendirmeye tabi tutulmuştur.

Arz ettiğim gibi, raporun maksadı, hudut
güvenliği konusunda alınan ve alınacak
tedbirleri belirlemektir; bunlar belirlenmiştir. Genelde,
konuşmalarda, bu tedbirlerden çok az bahsedilmiş;
araştırma önergesi ve rapor başka mecralara
çekilmek istenmiştir; daha, önerge verildiği
sırada başka mecralara çekilmek istenmiştir,
rapor düzenlendikten sonra da başka mecralara çekilmek
istenmiştir. 

Arz ettiğim gibi, biz, objektif olarak raporu
değerlendirdik. Özellikle, bu komşular konusundaki,
komşuların terörü desteklemesi konusundaki
değerlendirmeyle ilgili açıklama yapmak istiyorum.


Rapor, daha çok, İran'la ilgili, İran'ın
PKK'yı desteklediği şeklinde değerlendirildi.
Biz, İran'la ilgili incelememizi Van'da yaptık.
Van'da, başta Sayın Valimiz olmak üzere, hudut
güvenliğinden sorumlu tümen komutanımızın
da iştirakiyle, bize, vilayette bir brifing verildi. Bu
brifingde, İran'dan, zaman zaman terörist sızmaların
olduğu ve sızan teröristlerle silahlı çatışmaya
girildiği; özellikle güvenlik güçlerimizin
gece nöbette kullandığı yolların
mayınlandığı, bu mayınların
patlaması suretiyle birtakım şehitler verildiği
ve yaralanmalar olduğu ifade edildi. 

Bizim raporumuzda, bu konuda, özellikle komşularımızla
ilgili şöyle bir hüküm var: Yunanistan, Kıbrıs
Rum Kesimi, Suriye, Irak, İran ve Ermenistan'da, PKK kampları
bulunduğu, özellikle terörist kamplar bulunduğu
ve bu ülkelerden bazılarının terörü
destekledikleri ifade edildiği halde "bazıları"
kelimesi kaldırılmak suretiyle, belirli ülkelerin
terörü desteklediği şeklinde kamuoyuna sunuldu.


Şimdi, bu saydığım altı
ülkeden, yalnız İran'la ilgili bazı
olumsuz gelişmeler var, olumsuz bilgiler var; olumlu bilgiler
var, olumlu davranışlar da vardır. Bu saydığım
ülkelerden yalnız İran'la; bizim hudut valilerimiz
ile İran'ın hudut valileri, her üç ayda
bir güvenlik toplantısı yapmaktadırlar.
Bu toplantılarda, terörle mücadele konusunda
eşzamanlı operasyon yapma konusunda karar almışlardır.
Gerek daha önce arz ettiğim İran'dan terörist
sızmalar gerekse zaman zaman İran'ın gösterdiği
olumsuz davranışlar nedeniyle brifingde yetkililere,
iki defa "bu bilgiler tahtında, bu bilgiler dahilinde
İran'ın terörü desteklediğini söyleyebilir
misiniz" diye soru yönelttim. İkisinde de olumlu
cevap vermedi arkadaşlar. "İran'ın kendi
iç sorunları vardır, yeterli kaynak ayıramıyor.
İran'ın terörü desteklediğini açıkça
söylememiz mümkün değil" diye ifadede
bulundular. 

Değerli arkadaşlar, komşularımızın,
bölücü terör örgütlerini, kanunsuz
girişleri desteklediği bir gerçektir; ama, bu
konuda, bizim de yeterli tedbir almadığımız
bir gerçektir. Yedi sene hudutta görev yapmış
bir eski idareci olarak, zaman zaman, Suriye yetkilileriyle bu
konularda görüştüğümde, Suriye yetkilileri
"kaçakçılar sizden geliyor, teröristler
sizden geliyor, sizin vatandaşlarınız. Biz,
bunlarla mücadele için yeterli personel ayıramıyoruz,
İsrail ile savaş halindeyiz; siz, bu konularda gerekli
tedbirleri alın" diye ifadede bulunurlardı.
Bu ifadenin doğruluk derecesi, samimiyet derecesi tartışılabilir;
ama, bizim de, hudut güvenliği konusunda yeterli tedbir
almadığımız bir gerçektir. 

Bugün, gittik, inceledik. Erlerimiz gece karakolda
yatamıyor, yatmıyor; çünkü, karakollarımız,
gerek kapasite itibariyle gerek yapılış yeri,
konumu itibariyle gerekse saldırılara karşı
güvenliği itibariyle yeterli güvenlikte değil.
Bugün, hudut güvenliğini, yalnız, insan gücüyle
sağlamaya gayret ediyoruz. Halbuki, bu konuda teknik çok
gelişmiş, fizikî güvenlik tedbirleri almak
lazım. İşte, geçmişte, çok
sızmaların olduğu; gerek kaçakçı
gerek terörist sızmalarının olduğu
Mardin İl hudutlarında bu fizikî güvenlik
tedbirlerini almışız ve bugün, hiçbir
sızma olmamaktadır. Bir hudut alayında, bize,
termal kamerayla, teröristlerin geçişini tespit
ettiler ve gösterdiler. 20 - 25 terörist hududumuzdan
girme teşebbüsünde bulunuyor. İki saat
uğraşıyorlar... Bunların hepsini teker
teker ekranda izliyorsunuz ve ona göre tedbir alıyorsunuz.
Bugün bir termal kamera 40 milyar liradır ve Türkiye'de
üretilmektedir; ama, bütün birliklerimize, ihtiyaçları
olduğu kadar termal kamera verememişizdir. O bakımdan,
hudutta büyük bir fedakârlıkla görev
yapan güvenlik güçlerimiz, komutanlarımız,
askerlerimiz, Meclisimizin bu konuyu araştırmaya
karar vermesini ve mahallinde inceleme yapmamızı
büyük bir memnuniyetle karşıladılar,
memnuniyetlerini ifade ettiler ve Meclisimize bu konuda da güvendiklerini
ifade ettiler. Hatta bir alayımız da, bize, günün
anısını yansıtmak üzere plaket
verdi. 

Bizlerden çok şey bekliyorlar. Büyük
mahrumiyetler içerisinde görev yaptıklarını
biliyorum. İdareci olarak görev yaptığım
zaman, huduttan sorumlu komutanımız, hududu aydınlatmak
için veya bir yol yaptırmak için Köy
Hizmetleri Müdürüyle, TEK Müdürüyle,
PTT Müdürüyle iyi ilişkiler kurmak suretiyle
birkaç kilometre kablo temin etmeye gayret eder, bununla
hududu aydınlatmaya veya dikenli tel çekmeye ya
da yolunu yaptırmaya gayret ederdi. O bakımdan,
ülkemizin bütünlüğüne yönelik
terörü önlemek için hudut güvenliği
konusunda gerekli tedbiri almamız lazım. Bunun için
de, Hükümetimizin, devletimizin, bütçeden
yeterli kaynak ayırmak suretiyle, raporumuzda belirtilen
tedbirleri alması gerekir. 

Bu duygularla teşekkür ediyorum.

Görev yapan komutanlarımıza, güvenlik
güçlerimize, erlerimize de başarılar
diliyor, saygılar sunuyorum. (Alkışlar)

BAŞKAN - Teşekkür ederim Sayın
Demirkol.

Sayın milletvekilleri, Hudutlarımızın
Güvenliği Konusunda Alınan ve Alınması
Gereken Tedbirleri Araştırmak Amacıyla Kurulan
(10/7) esas numaralı Meclis Araştırması
Komisyonu raporu üzerindeki genel görüşmeler
tamamlanmıştır. 

Sözlü sorular ile kanun tasarı ve
tekliflerini görüşmek için, 12 Mart 1997
Çarşamba günü saat 15.00'te toplanmak üzere,
birleşimi kapatıyorum.


Kapanma Saati : 20.55


VI. - SORULAR VE CEVAPLAR

A)  YAZILI SORULAR VE CEVAPLARI

1. -Şanlıurfa Milletvekili Zülfükar
İzol'un, hayvansal ürünlerin ithalatının
durdurulması ile hayvancılık kredisi alan
üreticilere ödemenin ne zaman yapılacağına
ilişkin sorusu ve Tarım ve Köyişleri Bakanı
Musa Demirci'nin yazılı cevabı (7/1971)

Türkiye Büyük Millet Meclisi
Başkanlığına

1. - Aşağıdaki sorularımın
Tarım ve Köyişleri Bakanı Sayın
İsmet Attila tarafından sözlü olarak cevaplandırılmasını
saygılarımla arz ederim.  21.5.1996

  Zülfükar İzol

  Şanlıurfa

Sorular :

1. Önceleri bir tarım ve hayvancılık
ülkesi olan Türkiye'de tarımın yanısıra
hayvancılığında ihmal edilmesi ile insanlarımız
neden ithal et yemek zorunda bırakılmıştır?

2. Hayvansal ürünlerin ithalatını
durdurmayı ve bu amaçla harcanan kaynakları
yerli üreticilere tahsis etmeyi düşünüyor
musunuz?

3. Hayvancılık kredisi ile üreticiyi
desteklemeyi amaçladınız. Fakat krediyi almak
isteyen üritcilerimizin bir çoğu halen kredilerini
alamamıştır. Bu kredileri ne zaman ödemeyi
düşünüyorsunuz?

 T. C.

 Tarım ve Köyişleri Bakanlığı

 Araştırama Planlama ve Koordinasyon


 Kurulu Başkanlığı 6.3.1997

 Sayı :KDD,G-4-504-15268

Konu :Soru Önergesi.

Türkiye Büyük Millet Meclisi
Başkanlığına

İlgi :a) 10.6.1996 tarih ve A.01.0.GNS.0.10.00.02-6/189-1911/5178
sayılı T.B.M.M. yazısı ve eki.

b) 29.1.1997 tarih ve A.01.0.GNS.0.10.00.02-5189-5178
sayılı T.B.M.M. yazısı.

İlgi (a) yazınız ve ekinde Şanlıurfa
Milletvekili Sayın Zülfükar İzol'a ait
sözlü soru önergesi üç birleşim
içinde cevaplandırılmadığından,
ilgi (b) yazınızla sözlü soru önergesinin
yazılı soru önergesine çevrildiği
bildirilmektedir. Soru önergesi ile ilgili Bakanlığımız
görüşleri aşağıda belirtilmiştir.

Soru 1. Önceleri bir tarım ve hayvancılık
ülkesi olan Türkiye'de tarımın yanısıra
hayvancılığında ihmal edilmesi ile insanlarımız
neden ithal et yemek zorunda bırakılmıştır?

Cevap 1. Bilindiği üzere ülkemiz serbest
ticaret rejimini benimsemiştir. İthale konu olan
mallar her yıl Başbakanlık Dış
Ticaret Müsteşarlığınca diğer
bakanlıkların da görüşleri alınarak
ithalat rejimi ile belirlenmektedir. Bu çerçeve
de 1996 yılında ithalat rejimi kararları
ile fon ve vergiler iç piyasada dikkate alınarak
belirlenmektedir. Bu kararlar çerçevesinde fiyat
istikrarını sağlamak et sanayinin hammadde ihtiyacını
karşılamak üzere 24.5.1996 tarihli Bakanlığımız
tebliği çerçevesinde belirli şartlarda
et ithalatı yapılmıştır.Ancak,
ülkemizde hayvancılığın geliştirilmesi
ve karantina amacıyla, Bakanlığımızın
21.8.1996 tarih ve 0337 sayılı yazısı
ile canlı kasaplık hayvan ve et ithalatı
kontrol belgesi verilme işlemi durdurulmuş bulunmaktadır.

Soru 2. Hayvansal ürünlerin ithalatını
durdurmayı ve bu amaçla harcanan kaynakları
yerli üreticlere tahsis etmeyi düşünüyor
musunuz?

Cevap 2. Yürürlükteki ithalat rejimi
kararları çerçevesinde yerli besicileri korumak
canlı hayvan ve et ithalatını disipline etmek
amacıyla 24.5.1996 tarih ve 22645 sayılı
Resmî Gazetede yayımlanan Bakanlığımız
tebliği ile Et ve Balık Kurumu A.Ş., 560 Sayılı
Kanun Hükmünde Kararnameye göre kurulmuş
özel ve resmi kombinalar ve Bakanlığımızdan
üretim izin belgesi alınmış et işleme
tesisleri olan firmalar tarafından yapılacağı
kararlaştırılmış, böylece
bu konuda yatırımı olmayan firmaların
et ithal etmeleri önlenmiştir. Bakanlığımız,
21.8.1996 tarihinden itibaren de bu konudaki ithalatla ilgili
kontrol belgesi verilme işlemini durdurmuştur.

Ayrıca, Bakanlığımızca
hayvancılığı geliştirmek amacıyla
da bir paket program hazırlanarak Başbakanlığa
sunulmuş bulunmaktadır.

Soru 3. Hayvancılık kredisi ile üreticiyi
desteklemeyi amaçladınız. Fakat krediyi almak
isteyen üreticilerimizin bir çoğu halen kredilerini
alamamıştır. Bu kredileri ne zaman ödemeyi
düşünüyorsunuz?

Cevap 3. Diğer taraftan hayvancılığın
geliştirilmesine ilişkin 95/7418 sayılı
Bakanlar Kurulu Kararının 9 uncu maddesine göre
T. C. Ziraat Bankası kaynaklarından sağlanan
9 trilyon TL.'sının "Ortakların Mülkiyetinde
Süt ve Besi Sığırcılığı"
projesi uygulayan kooperatiflere kullandırılması
sözkonusu olup, bu ödenekle 771 kooperatif programa
alınmıştır. Bahse konu kararname gereği
"Ortakların Mülkiyetinde Süt Sığırcılığı"projesi
uygulayan kooperatiflere kullandırılmak üzere
T.C. Ziraat Bankasından 2,5 trilyon sağlanmış
ve daha evvel programa giren kooperatiflerden 81'inin canlı
demirbaş ihaleleri Bakanlığımız
ve İl Müdürlüğü temsilcileri gözetimi
altında Teşkilatlanma ve Destekleme Genel Müdürlüğümüzce
yapılmıştır.

Bilgilerinize arz ederim.

  Musa Demirci

  Tarım ve Köyişleri Bakanı

2.-İzmir Milletvekili Sabri Ergül'ün,
hayvan sayısına ve illere göre dağılımına
ilişkin Başbakandan sorusu ve Tarım ve Köyişleri
Bakanı Musa Demirci'nin yazılı cevabı
(7/1986)

Türkiye Büyük Millet Meclisi
Başkanlığına

Aşağıdaki sorularımın
Başbakan tarafından yazılı olarak yanıtlanması
için gereğini dilerim.

Saygılarımla.

  Sabri Ergül

  İzmir

Türkiye'de toplam büyükbaş ve
küçükbaş hayvan sayısı nedir?
Cinslerine göre ayrı ayrı sayıları
nedir?

Büyükbaş hayvanların (Öküz,
Manda, İnek, Boğa, At, Katır ve Eşek vb.)
illere göre ayrı ayrı sayıları
nedir? Toplam sayısı nedir?

 T. C.

 Tarım ve Köyişleri Bakanlığı

 Araştırma Planlama ve Koordinasyon

 Kurulu Başkanlığı 6.3.1997

 Sayı :AİD/G/4-496-15282

Konu :Soru Önergesi.

Türkiye Büyük Millet Meclisi
Başkanlığına

İlgi :Devlet Bakanlığının
17.2.1996 tarih ve B.02.0.0010/02017 sayılı yazısı.

Devlet Bakanı Sayın Lütfü
Esengün'ün ilgide kayıtlı yazısı
ekinde Bakanlığımıza intikal eden İzmir
Milletvekili Sayın Sabri Ergül'ün 7.1.1986-5090
esas nolu yazılı soru önergesinde talep etmiş
olduğu hayvan sayıları ile ilgili bilgiler ekte
gönderilmektedir.

Bilgilerinizi ve gereğini arz ederim.

  Musa Demirci

  Tarım ve Köyişleri Bakanı



Not :Yazılı soruyla ilgili diğer
bilgiler dosyasındadır.

3. -Gaziantep Milletvekili Mustafa R. Taşar'ın,
Gaziantep ile BDT ülkeleri arasında karşılıklı
uçak seferleri yapılıp yapılmayacağına
ilişkin Başbakandan sorusu ve Ulaştırma
Bakanı Ömer Barutçu'nun yazılı
cevabı (7/1996)

Türkiye Büyük Millet Meclisi
Başkanlığına

Aşağıdaki sorumun, delaletlerinizle
Sayın Başbakan tarafından yazılı
olarak cevaplandırılması hususunu saygılarımla
arz ederim.

  Mustafa R. Taşar

  Gaziantep

Bavul ticareti açısından üretici
olarak Gaziantep'in önemi büyüktür. Bu nedenle
BDTülkeleriyle karşılıklı olarak
uçak seferleri konulması düşünülmekte
midir?

 T. C.

 Ulaştırma Bakanlığı

 Araştırma Planlama ve Koordinasyon

 Kurulu Başkanlığı 6.3.1997

 Sayı :B.11.0.APK.0.10.01.21-E/336-5232

Konu :Gaziantep Milletvekili Mustafa R. Taşar'ın
Yazılı Soru Önergesi.

Türkiye Büyük Millet Meclisi
Başkanlığına

İlgi :a) TBMM Başkanlığının
31.1.1997 gün ve A.01.0.GNS.0.10.00.02-7/1996-5116/14455
sayılı yazısı.

b) Devlet Bakanlığının 17.2.1997
gün ve B.02.0.0010/02015 sayılı yazısı.

Gaziantep Milletvekili Musatafa R. Taşar'ın
Sayın Başbakanımıza yönelttiği
7/1996-5116 sayılı yazılı soru önergesinin
cevabı ekte sunulmuştur.

Bilgilerinize arz ederim.

  Ömer Barutçu

  Ulaştırma Bakanı

Gaziantep Milletvekili Mustafa R. Taşar'ın
7/1996-5116 Sayılı Yazılı Soru Önergesi
ve Cevabı

Soru :

Bavul ticareti açısından üretici
olarak Gaziantep'in önemi büyüktür. Bu nedenle
BDTülkeleriyle karşılıklı olarak
uçak seferleri konulması düşünülmekte
midir?

Cevap :

THY halihazırda Türk Cumhuriyetlerinde
5 noktaya, ayrıca hergün Moskova'ya tarifeli seferler
icra etmektedir. THY'nin hergün icra ettiği İstanbul/Gaziantep/İstanbul
seferleri, sözkonusu uçuşlara  bağlantı
verecek şekilde planlanmaktadır.Dolayısıyla
Gaziantep potansiyeli halihazırda yukarıda belirtilen
uçuşlar ile taşınmaktadır.

Özel sektör havacılık işletmelerinin
BDT ülkelerine yönelik yapmayı planladığı
sefereler ise yolcu kaynağının kendi ülkelerine
ait olması nedeniyle karşı ülke sivil
havacılıkları tarafından olumsuz olarak
değerlendirilmiştir.

Sonuç olarak, Gaziantep ile sözkonusu
ülkeler arasındaki pazar şartlarının
oluşması ve potansiyelin artması halinde,
THY ve Özel Sektör Havacılık İşletmeleri
Gaziantep'den direkt seferler başlatabilecektir.

4.-İçel Milletvekili D. Fikri Sağlar'ın,
Akkuyu Nükleer Santral Projesine ilişkin sorusu ve
Enerji ve Tabiî Kaynaklar Bakanı M. Recai Kutan'ın
yazılı cevabı (7/2005)

Türkiye Büyük Millet Meclisi
Başkanlığına

Aşağıdaki sorularımın
Enerji ve Tabiî Kaynaklar Bakanı Sayın Recai
Kutan tarafından yazılı olarak yanıtlanması
hususunda gereğini saygılarımla arz ederim.

  D. Fikri Sağlar

  İçel

Yıllardır  kamuoyu gündeminde
yer alan ve gerek çevresinde yaşayan tüm insanların,
gerekse çevre duyarlılığı ve bilincine
sahip kesimlerin büyük tepkilerine rağmen yapımında
ısrar edilen Akkuyu Nükleer Santral projesi, en az
yapımı kadar uygulanacak model açısından
da büyük tartışmalara neden olmaktadır.
Bu anlamda;

1. Parti politikalarınızda da sık
sık dile getirdiğiniz üzere "İslam
atom bombası" üretimi düşüncesi,
proje modeli seçiminizde belirleyici kıstas olarak
alınmakta mıdır? Değilse, bu düşünceye
uyguna Kanada-CANDUmodelinde ısrar etmenizin nedeni nedir?

2. Akkuyu nükleer santral projesinin yapımında
esas amaç ve hedefiniz "Atom Bombası"
üretimi mi, yoksa gerçekten enerji üretimi midir?
Eğer amacınız sadece enerji üretimi ise,
bunun yerine toplam enerji üretimi içerisindeki payı
en iyimser rakamlarla % 40'lara varan enerji kaçaklarını
kontrol altına almak daha rantabl ve akılcı
değil midir?

3. Kanada-CANDU modeline karşı çıkan
bürokratlarınızın görev yerlerini
değiştirdiğiniz iddiaları doğru mudur?

4. Yarattığı sorunlar nedeniyle
bütün dünyada nükleer santral yapımından
hızla vazgeçilirken, Hükümetinizin nükleer
santrallerle ilgili ısrarı nereden kaynaklanmaktadır?
Bu ısrarınızın nedeni yandaşlarınıza
birtakım maddî olanaklar sağlamak mıdır?

 T. C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı 11.3.1997

 Sayı :B.15.0.APK.0.23.300-345

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :T.B.M.M. Başkanlığının
5 Şubat 1997 tarih ve A.01.0.GNS.0.10.00.02-7/2005-5147/14541
sayılı yazısı.

İçel Milletvekili Sayın D. Fikri
Sağlar'ın tarafıma tevcih ettiği ve Türkiye
Büyük Millet Meclisi İçtüzüğünün
99 uncu maddesi gereğince cevaplandırılması
istenen 7/2005 esas no.lu yazılı soru önergesi
ile ilgili bilgiler hazırlanarak ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

İçel Milletvekili Sayın D. Fikri
Sağlar'ın Yazılı Soru Önergesi ve
Cevabı (7/2005-5147)

Yıllardır kamuoyu gündeminde yer
alan ve gerek çevresinde yaşayan tüm insanların,
gerekse çevre duyarlılığı ve bilincine
sahip kesimlerin büyük tepkilerine rağmen yapımında
ısrar edilen Akkuyu Nükleer Santral projesi, en az
yapımı kadar uygulanacak model açısından
da büyük tartışmalara neden olmaktadır.
Bu anlamda;

Soru 1, 2 :

1. Parti politikalarınızda da sık
sık dile getirdiğiniz üzere "İslam
atom bombası" üretimi düşüncesi,
proje modeli seçiminizde belirleyici kıstas olarak
alınmakta mıdır? Değilse, bu düşünceye
uygun Kanada-CANDU modelinde ısrar etmenizin nedeni nedir?

2. Akkuyu nükleer santral projesinin yapımında
esas amaç ve hedefiniz "Atom Bombası"
üretimi mi, yoksa gerçekten enerji üretimi midir?Eğer
amacınız sadece enerji üretimi ise, bunun yerine
toplam enerji üretimi içerisindeki payı en
iyimser rakamlarla % 40'lara varan enerji kaçaklarını
kontrol altına almak daha rantabl ve akılcı
değil midir?

Cevap 1, 2 :

Türkiye enerji ihtiyacını karşılamak
için mevcut teknolojilerin içinde önemli bir
payı olan nükleer enerjiden sadece elektrik üretmeyi
amaçlamıştır. Hiçbir şekildeki
askerî amaçlarla kullanılan nükleer madde
imalatına dönük bir araştırma laboratuvarını
ve merkezini bünyesinde bulundurmayı hedeflememiştir.
Nükleer bomba imali için U-235 ve Pu-239'un  saf haldeki
izotopları kullanılmakta, bunlar ise askerî
amaçlı reaktörlerde üretilmektedir. Nükleer
santrallarda kullanılan U-235'in zenginlik oranı
ise binde yedi (0.007) ile yüzde dört (0.04) arasındadır.
Böyle bir malzemeden de atom bombası yapılması
mümkün bulunmamaktadır.

Ayrıca Nükleer Silahsızlanma Anlaşması'na
1.7.1968 ve Nükleer Malzemenin Denetlenmesi Anlaşması'na
23.8.1983 tarihlerinde taraf olan bir ülke olarak, böyle
bir programın içinde olmamız mümkün
değildir. Santral ayrıca Türkiye Atom Enerjisi
Kurumu Başkanlığı yanısıra
Uluslararası Atom Enerji Ajansı'nın denetimine
açık olacaktır.

Bakanlığımız tarafından
yapılan uzun dönemli elektrik enerjisi planlama çalışmalarının
sonuçlarına göre elektrik talebimizin, 2000
yılında 134 milyar KWh, 2010 yılında
290 milyar KWh, 2015 yılında 398 milyar KWh, 2020
yılında ise 547 milyar KWh olması beklenmektedir.

Ülkemizin bugün için bilinen elektrik
enerjisi üretimine elverişli yerli kaynak rezervlerinin,
linyitte 105 milyar KWh, taşkömüründe 16
milyar KWh ve hidrolikte ise 125 milyar KWh civarında olduğu
tespit edilmiştir. Görüldüğü üzere
tüm yerli kaynak potansiyeli kullanılmış
olsa bile, 2010 yılındaki elektrik enerjisi talebinin
sadece yerli kaynaklarımızın değerelendirilmesi
ile karşılanması mümkün olamayacaktır.

Ülke elektrik enerjisi talebinin güvenilir
olarak karşılanmasında ithal kaynağa yönelmenin
birinci nedeni bu olmaktadır. Ayrıca, gerek talebin
güvenilir olarak karşılanması, gerekse
sistem güvenirliliği açısından kaynak
çeşitlendirilmesine gidilmesi zorunlu olmaktadır.
Bu durumda yerli kaynaklarımıza ilaveten ithal kömür,
ithal doğal gaz ve nükleer santral tesislerinin kurulması
kaçınılmaz olmaktadır. Bu nedenle
çeşitlendirmeye gidilerek nükleer santrallar
planlamaya alınmıştır.

Diğer taraftan, yerli kaynaklarımız
içinde en büyük paya sahip yenilenebilir enerji
kaynaklarımızdan olan hidrolik potansiyelimizin
değerlendirilmesine yönelik yatırımlara
gereken önem ve öncelik verilerek sürdürülmektedir.
Diğer yenilenebilir enerji kaynaklarından olan rüzgar,
güneş ve jeotermal enerji kaynaklarının
geliştirilmesi için yöresel bazı pilot
projelerin de uygulanmasına devam edilmektedir. Fakat ülkemizin
binlerce MW tutan elektrik ihtiyacını, henüz
gelişme safhasında olan teknik ve ekonomik açıdan
sorunları olan hidrolik dışındaki yenilebilir
enerji kaynakları ile çözmek mümkün
değildir.

Ülkemizde elektrik enerjisi kayıplarında,
santralların iç tüketim ihtiyaçlarının
payı % 5, iletim sistemi kayıplarının
payı %2,5 civarındadır. İletim sistemi
 kayıpları dünya standartlarında olup,
daha da azaltılması için iletim hatlarının
kesitinin artırılmasına, özellikle ithal
primer kaynaklı üretim tesislerinin mümkün
olduğu kadar yük yoğunluğunun yüksek olduğu
bölgelerde kurulmasına dikkat edilmektedir.

Ancak, ekonomik ömrünü dolduran kapasite
bakımından yetersiz durumda kalan, kayıpları
%17'lere ulaşan dağıtım şebekelerinin
çok büyük bir kısmının yenilenmesi
veya yeniden tesis edilmesi gerekmektedir. Bu yenileme ve yeni
şebekeler yapımının önümüzdeki
20 yıl içinde projelenderilmesi amacıyala
TEDAŞ Genel Müdürlüğünce çalışmaları
tamamlanan İstanbul'un Avrupa yakası ile Ankara'nın
yanısıra, Bursa,Eskişehir, Gaziantep illeri
master planlamaları 1997 yılı başında
bitirilecektir. Bu yöndeki planlamalara ülke çapında
önümüzdeki yıllarda da devam edilecektir.

Diğer taraftan, dağıtım faaliyetlerinin
etkin ve sağlıklı bir şekilde yürütülmesini
sağlamak amacıyla dağıtım tesislerinin
özelleştirilmesi çalışmalarına
başlanmıştır. Bu çerçevede
ülke çapında 29 adet görev bölgesi
belirlenmiş, mevcut dört bölgenin (Aktaş,
Kayseri, ÇEAŞ, Kepez) dışında
ilave 25 görev bölgesinin işletme haklarının
devri için 24 Kasım 1996 tarihinde ilana çıkılmıştır.
Teklifler 2 Ocak 1997 tarihinden itibaren alınmaya başlanmış
olup, fizibilitelerinin 3 Mart 1997 tarihine kadar teslimi ile
değerlendirme çalışmaları sürdürülecektir.

Soru 3 :

Kanada-CANDU modeline karşı çıkan
bürokratlarınızın görev yerlerini
değiştirdiğiniz iddiaları doğru mudur?

Cevap 3:

TEAŞ bünyesinde, Nükleer Santrallar
Daire Başkanlığı 30 Aralık 1996
tarih ve 22863 sayılı Resmî Gazete'de ihdas
edilen kadrosuyla, Nükleer Santral Proje Müdürlüğü
yerine kurulmuştur. Başkanlığa büyük
proje yönetiminde deneyimli, yetenekli ve donanımlı
bir bürokrat atanmıştır.

Akkuyu Nükleer Santral İhalesi; esas
olarak ticarî işletmede olan Basınçlı
Sulu Reaktör (PWR), Kaynar Sulu Reaktör (BWR) ve Basınçlı
Ağır Sulu Reaktör (PHWR) tiplerine açıktır.
İhale anahtar teslimi esasına göre, işler
halde tam bir nükleer santralın belirtilen sürede
teslimini kapsamaktadır. Dolayısıyla, nükleer
santral ihalesinde bir model yerine teknolojisi kanıtlanmış
ve uygulamasına geçilmiş modeller ihaleye
açık tutulmuş, böylece dünyaca tanınmış
firmaların katılımının sağlanması
esas alınmıştır. 19 Aralık 1996
tarihinde % 100 kredili olarak çıkılan ihale
için; AECL (PHWR tipi Canada), Mitsubishi-Westinghouse
(PWR tipi, Japonya-Amerika), NPI (PWR tipi, Almanya) ve Ansaldo
(BWR tipi, İtalya) firmaları teklif dokümanlarını
almışlardır. Bu firmalar saha ziyaretlerini
yapmışlar, teklif vermek için gerek finansman
gerekse teknik olarak yoğun bir hazırlık içindedirler.

Böyle geniş kapsamlı bir projenin,
tecrübeli kadrolar tarafından yönetilmesi ülke
menfaatleri açısından son derece önemlidir.
Bürokrat atamasında doğrudan proje yönetiminde
deneyimli çok iyi derecede lisan bilen, iş programına
göre en son tekniğe ve bütün iş safhaları
boyunca yüksek seviyede mühendislik, tasarım,
imalat ve işçilik kontrolu yapabilecek, toplantıları
yönetecek yeterliliğe sahip personele kadro verilmektedir.
Bürokrat görevlendirilmelerinde bu faktörler esas
alınmakta ve TEAŞ bünyesinde 1987 yılında
kaldırılması büyük eleştirilere
neden olan bir nükleer birim oluşturulmaya çalışılmaktadır.

Soru 4 :

Yarattığı sorunlar nedeniyle bütün
dünyada nükleer santral yapımından hızla
vazgeçilirken, Hükümetinizin nükleer Santrallarla
ilgili ısrarı nereden kaynaklanmaktadır?
Bu ısrarınızın nedeni yandaşlarınıza
birtakım maddî olanaklar sağlamak mıdır?

Cevap 4 :

Bugün Dünyada toplam kurulu gücü
344 000 MW olan 437 adet nükleer santral faaliyet halindedir.
Bu santralların 109'u ABD'de olmak üzere 135 adedi
Amerika kıtasında, 215'i Avrupa kıtasında,
83'ü Asya kıtasında, 2'si ise Afrika kıtasında
bulunmaktadır. Türkiye kurulu gücünün
yaklaşık 16 katını oluşturan
işletmedeki bu nükleer kurulu güce ilave olarak,
32 600 MW'lık 39 reaktörün yapımı
da sürdürülmektedir. Halen toplam elektrik taleplerinin
Fransa'da % 78'i, Macaristan'da % 62'si, Belçika'da % 56'sı,
İsveç ve Bulgaristan'da % 48'i, İsviçre'de
% 40'ı İspanya ve Japonya'da % 34'ü, İngiltere'de
% 25'i, Dünyada ise % 17'si nükleer enerjiden karşılanmaktadır.

Özellikle nükleer santrallara sahip olan
ülkeler elektrik enerjisi programlarında gelecekte
de nükleer santrallara yer vermektedirler (Ek-1)

Nükleer santralların 30-40 yıllık
ömürleri vardır. 1960-1970 yıllarında
kurulan nükleer santralların 2000-2010 yıllarındasökülmesi
ancak  yerine yeni nükleer santralların yapılması
bugünden programa alınmış durumdadır.

İsveç'de 1980'de yapılan referandum
neticesinde ülkedeki tüm nükleer santralların
2010 yılında devreden çıkartılmalarına
karar verilmiştir. Ancak bu karar şarta bağlanmıştır.
Bu kararın uygulanmasının ülkede işsizliğe
ve pahalılığa sebep olmaması gerekmektedir.
Nitekim karardan sonra İsveç'de nükleer santral
devreden çıkartılmamıştır.
İtalya ve Avusturya'da yapılan referandumlarda nükleer
santral programları askıya alınmıştır.
Ancak İtalya bu durumun ekonomiye verdiği zararı
dikkate alarak 2010 yılında 4000 MW'lik nükleer
santarlı işletmeye almayı planlamıştır.

Ukrayna'da Çernobil Nükleer Santralı
4 üncü ünitesinde meydana gelen kazadan sonra nükleer
santralların kapatılması gündemde kalmış,
ancak bundan dolayı hiçbir ülkede nükleer
santral kapatılmamıştır. Çernobil'in
diğer iki ünitesi dahi halen işlemektedir.

İngiltere, Fransa, Rusya, Çin, Kore,
Ukrayna ve ABD gibi ülkeler de nükleer santral adedini
artırıcı programlar yapmışlar
ve bunları uygulamaya koymuşlardır.

Dünyadaki Nükleer Elektrik Üretimi
ve Planlamaları :

  2000 2010 2015

 (Mevcut) (Tahmin) (Tahmin) (Tahmin)

Alt sınır 344 GW 357 GW 358 GW 333
GW

Referans 344 GW 362 GW 401 GW 411 GW

Üst sınır 344 GW 367 GW 414 GW
473 GW

Yukarıdaki tablodan da görüleceği
gibi Dünya, nükleer santrallardan vazgeçmemiştir.
Mevcut durum  korunmuştur.  Üst  sınır
 tahmininde  ise  2015  yılında  Dünyadaki
Nükleer santral gücü 473 000 MW'a kadar yükselmektedir.


Bunun nedeni, nükleer santralların güvenilir
ve daha ucuza elektrik enerjisi elde edilir olmasıdır.



Not : Yazılı soruyla ilgili diğer
bilgiler dosyasındadır.

5. -Manisa Milletvekili Tevfik Diker'in,
korucularda bulunan ve menşei belli olmayan silahlara ilişkin
sorusu ve İçişleri Bakanı Meral Akşener'in
yazılı cevabı (7/2010)

Türkiye Büyük Millet Meclisi
Başkanlığına

Aşağıdaki sorularımın
TBMM İçtüzüğünün 96 ncı
maddesi gereğince İçişleri Bakanı
Sayın Meral Akşener tarafından yazılı
olarak cevaplandırılmasını arz ederim.

Saygılarımla.

     28.1.1997

   Tevfik Diker     Manisa

Sorular :

1.4 Eylül 1996 tarih ve 22747 sayılı
Resmî Gazetede yayımlanan korucularda bulunan menşei
belirsiz silahların, emniyet ve jandarmaya teslimi yönetmeliğine
ve bakanlığınız emirlerine dayalı
Olağanüstü Hal Bölgesinde kaç silah
teslim edilmiştir?

2.Teslim edilen bu silahların balistik
incelemesi yapılmış mıdır?

3.Teslim edilen bu silahlardan kaç tanesi
kullanılmak üzere yeniden koruculara verilmiştir?

4.Şanlıurfa Siverek İlçe
Emniyet Müdürlüğüne 768 adet bu tip silah
teslim edilmiş midir?

5.Siverek İlçe Emniyet Müdürlüğüne
teslim edilen bu silahlar içinde UZİ marka İsrail
yapımı silah var mıdır?

6.Siverek İlçe Emniyet Müdürlüğüne
teslim edilen UZİ marka silah varsa, bu silahlar kimlere
aittir?

7.Bu silahlar daha önce kamuoyunda tartışılan
ve Emniyet Genel Müdürlüğüne ait İsrail'den
alındığı belirtilen silahlar mıdır?

8.Teslim edilen silahlardan menşe itibariyle
devlete ait silah var mıdır?

 T.C.    İçişleri Bakanlığı
10.3.1997  Emniyet Genel Müdürlüğü   
Sayı : B.05.1.EGM.0.12.01.01/057252

Konu : Yazılı soru önergesi.

Türkiye Büyük Millet Meclisi
Başkanlığına

İlgi : TBMM Başkanlığının
5.2.1997 gün ve A.01.0.GNS.0.10.00.02-7/2010-5170/14584 sayılı
yazısı.

Manisa Milletvekili Tevfik Diker tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

6136 sayılı Kanuna 4178 Sayılı
Kanunla eklenen 9 uncu madde gereğince, OHAL bölgesindeki
illerde görev yapan Geçici Köy Korucuları
tarafından (22 779) menşei belirsiz silah teslim
edilmiştir. Teslim edilen bu silahlardan (19 664)'ü
kullanılmak üzere ruhsat düzenlenerek koruculara
iade edilmiştir. 

Teslim edilen bütün silahların balistik
incelemesi yapılmamakta, valiliklerce şüpheli
görülen silahların balistik incelemesi yapılmaktadır.

Şanlıurfa İli Siverek İlçesi
Emniyet Müdürlüğüne (1 033) adet silah
teslim edilmiş olup, bu silahlar içinde UZİ
marka İsrail yapımı silah bulunmamaktadır.
Teslim edilen silahlardan menşei itibariyle devlete ait
silah yoktur.

Bilgilerinize arz ederim.

  Dr. Meral Akşener   İçişleri
Bakanı

6. -Konya Milletvekili Nezir Büyükcengiz'in,
uyuşturucuyla mücadelede yetkililerin yetersiz kaldığı
iddialarına ilişkin sorusu ve İçişleri
Bakanı Meral Akşener'in yazılı cevabı
(7/2021)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılmasına
aracılığınızı saygılarımla
arz ederim. 28.1.1997

  Nezir Büyükcengiz   Konya

Almanya-İngiltere ve Fransa'da son günlerde
bazı yetkililerce "Türkiye'nin bir süredir
uyuşturucu trafiğinin çıkış
yolu ve uyuşturucu paralarının kolayca aklandığı
bir ülke" olduğu iddia edilerek uyuşturucu
işiyle uğraşan kişilerin, Devletin üst
yönetimlerinde bulunan kimselerden himaye gördüğü
şeklindeki açıklamalarını üzüntüyle
öğreniyoruz.

Sorular :

1.Avrupa'nın çeşitli ülkelerine
giren uyuşturucunun %70'inin Türkiye'den çıktığı
iddiası doğru mudur?

2.Uyuşturucu işi yapanların
devlet yönetiminde bulunan bazı kimselerle ilişkileri
tespit edilebilmiş midir?

3.Bu hususta gerekli araştırmalar
yapılmakta mıdır?

4.Yapılmakta ise ne gibi sonuçlar
alınmıştır?

 T.C.    İçişleri Bakanlığı
10.3.1997  Emniyet Genel Müdürlüğü   
Sayı : B.05.1.EGM.0.12.01.01/057253

Konu : Yazılı soru önergesi

Türkiye Büyük Millet Meclisi
Başkanlığına

İlgi : TBMMBaşkanlığının
5.2.1997 gün ve A.01.0.GNS.0.10.00.02-7/2021-5183/14612 sayılı
yazısı.

Konya Milletvekili Nezir Büyükcengiz tarafından
TBMMBaşkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

16/25 Nisan 1996 tarihleri arasında Avusturya'nın
Viyana kentinde yapılan Birleşmiş Milletler
Uyuşturucu Maddeler Komisyonu 39 uncu Dönem toplantısında
İnterpol Genel Sekreterliği tarafından sunulan
raporda; 1995 yılında Avrupa'da ele geçirilen
10 ton eroin maddesinin % 80'inden fazlasının Türkiye
üzerinden Balkan Rotası yoluyla nakledildiğini
tahmin edildiğinin belirtilmesi üzerine, sözkonusu
iddiaya 14.5.1996 tarih ve çok acele ibareli bir faks yazı
ile uyuşturucu madde kullanımı ülkemizde
büyük bir problem olmamasına rağmen, polisimizin
uyuşturucu kaçakçılığını
bir insanlık suçu olarak kabul ettiği ve Avrupa
genelinde 1995 yılında elegeçirilen toplam
10 ton eroinin 3 ton 456 kg'ı yani % 34,5'i, 1996 yılında
ise 11 ton 363 kg eroinin 4 ton 422 kg'ı yani % 38,9'unun
ülkemizde ele geçirildiği dolayısıyla
Avrupa'da en çok uyuşturucu madde ele geçirilen
ülke olduğumuz belirtilerek, aynı raporda başarılarımızdan
neden bahsedilmediği de sorularak, bu iddiaya İnterpol
Genel Sekreterliği nezdinde itiraz edilmiştir.

Ancak, bilindiği gibi ülkemiz coğrafi
konum itibariyle Altın Hilal (İran+Afganistan+Pakistan)
ve Altın Üçgen (Burma+Laos+Tayland) olarak
adlandırılan uyuşturucu üretim bölgeleri
ile genel olarak uyuşturucu tüketim bölgesi olarak
kabul edilen ve aynı zamanda uyuşturucu imalatında
zaruri olarak ihtiyaç duyulan temel kimyasal maddelerin
(Özellikle Asetik Asit Anhidrit) üreticisi olan Avrupa
ülkeleri arasında bulunan transit bir ülkedir.
Bu itibarla uyuşturucunun, arz ve talep bölgeleri arasında
bulunan ülkemiz üzerinden taşınması
kaçınılmaz bir sonuç olarak ortaya
çıkmaktadır. Avrupa'da ele geçirilen
uyuşturucunun bir kısmı, güzergâh
üzerinde bulunan ülkemiz üzerinden götürülmüş
olsa bile, bu ülkemizin sözkonusu uyuşturucu maddeye
kaynaklık teşkil ettiği anlamına gelmez.
Zira, uyuşturucu maddeler üretim bölgelerinden
tüketim bölgelerine ulaşıncaya kadar bir
çok ülke üzerinden geçmektedir.

Devlet yönetiminde bulunan bazı kimselerin
uyuşturucu işi yapanlarla ilişkileri olduğuna
dair Bakanlığımız kayıtlarında
bilgi ve belge bulunmamaktadır.

Bilgilerinize arz ederim.

  Dr. Meral Akşener   İçişleri
Bakanı

7. - Gaziantep Milletvekili Mustafa R. Taşar'ın,
Gaziantep Organize Sanayii Bölgesine ilişkin Başbakandan
sorusu ve Sanayi ve Ticaret Bakanı Yalım Erez'in
yazılı cevabı (7/2026)

Türkiye Büyük Millet Meclisi
Başkanlığına

Aşağıdaki sorumun delaletlerinizle
sayın Başbakan tarafından yazılı
olarak cevaplandırılması hususunu saygılarımla
arz ederim.

  Mustafa Taşar    Gaziantep

Soru :

Gaziantep Organize Sanayii Bölgesinin tamamlanması
ile bölgede 150 bin dolayında vatandaşımızın
istihdamı mümkün olabilecektir. Gaziantep Organize
Sanayii Bölgesinin biran önce tamamlanabilmesi ve bölgedeki
vatandaşlarımızın iş sahibi olması
hususunda, bugüne kadar Hükümetinizin bir çalışması
veya bir girişimi sözkonusu olmuş mudur?

 T.C.    Sanayi ve Ticaret Bakanlığı
6.3.1997  Basın ve Halkla İlişkiler Müşavirliği
   Sayı : B.140.BHİ.01-73

Konu : Yazılı soru önergesi

Türkiye Büyük Millet Meclisi
Başkanlığına

İlgi : TBMM Başkanlığının
5.2.1997 tarih ve A.01.0.GNS.0.10.00.02-7/2026-5198/14667 sayılı
yazınız.

Başbakanlık Kanunlar ve Kararlar Genel
Müdürlüğünün 12.2.1997 tarih ve 663
sayılı yazısı.

Devlet Bakanlığının 17.2.1997
tarih ve 01985 sayılı yazısı.

Gaziantep Milletvekili Mustafa R. Taşar'ın,
Başbakana tevcih ettiği, Başbakanın da
kendileri adına Devlet Bakanı Lütfü Esengün'ün
koordinatörlüğünde cevaplandırılmasını
istediği (7/2026) esas nolu yazılı soru önergesiyle
ilgili cevabımız ekte takdim edilmiştir.

Bilgilerinizi ve gereğini arz ederim.

  Yalım Erez    Sanayi ve Ticaret Bakanı

Gaziantep Milletvekili Mustafa Taşar'ın
yazılı sorularına cevaplarımız
:

Gaziantep 1 inci Organize Sanayi Bölgesi

Altyapı inşaatı tamamlanarak
işletmeye geçirilmiştir.

(Alanı : 260 Ha., parsel sayısı
198 adettir. 137 parselde üretime geçilmiş olup,
diğer parsellerde inşaatlar bitmek üzeredir.)

Gaziantep 2 nci Organize Sanayi Bölgesi

Altyapı inşaatlarının
1997 yılı içerisinde tamamlanması
planlanmış olup, 1996 yılında 56 milyar
TL. program ödeneği ve 200 milyar TL. ödenekle birlikte
toplam revize ödeneği 256 milyar TL.'ye çıkmış
ve tamamı ödenmiştir. Bölgenin altyapı
inşaatı için bugüne kadar verildiği
yılın fiyatlarıyla toplam 518 milyar TL.
kredi kullandırılmıştır. Bu
kredinin 1996 yılı fiyatlarıyla karşılığı
1 740 Milyar TL. dir.

Fiziki gerçekleşme % 98 olup, 1997 yılı
yatırım programında 374 milyar TL. ödenek
ayrılmıştır.

(Alanı : 500 Ha., parsel sayısı
290 adettir. 56 parselde üretime geçilmiş olup,
diğer parsellerde inşaatlar bitmek üzeredir.)

Gaziantep Organize Sanayi Bölgesi Merkez Arıtma

1997 yılı yatırım programına
alınmış olup, 3 milyar TL. ödenek ayrılmıştır.

Gaziantep 3 üncü Organize Sanayi Bölgesi

Altyapı inşaatı devam etmekte
olan Bölgenin 1998 yılı içerisinde tamamlanması
planlanmıştır. Bölgenin tüm harcamalarının
Müteşebbis Teşekkül Başkanlığınca
karşılanması öngörülmüştür.

(Alanı: 540 Ha., parsel sayısı
297 adettir.)

Gaziantep 4 üncü Organize Sanayi Bölgesi

1997 yılı yatırım programında
"Etüd" karakteristiği ile yer almaktadır.

Yatırım için gerekli tüm
harcamalar Müteşebbis Teşekkülce karşılanacaktır.


8. - Niğde Milletvekili Akın Gören'in,
özel korumalara ilişkin sorusu ve İçişleri
Bakanı Meral Akşener'in yazılı cevabı
(7/2035)

Türkiye Büyük Millet Meclisi
Başkanlığına

Yeni Asır Gazetesinin 29.1.1997 tarihli baskısının
birinci sayfasında "Korumalar Dövüştüler"
başlığı ile çıkan ve yazı
içerisinde de "polisliği ayağa düşürdünüz"
diye bir polis memurunun ifadesi yer alan haberle ilgili, aşağıdaki
sorularımın Sayın İçişleri
Bakanı tarafından yazılı olarak cevaplandırılmasını
arz ederim.

Saygılarımla,  30.1.1997

  Akın Gönen

  Niğde

1.  Yazıda bahsi geçen özel korumalar
kimlerden teşekkül etmektedir? Bunların silahları
var mıdır? Bu görevlilerin resmi görevli
polislerin görevine müdahale ettikleri ve sonra da kavga
ettikleri gazete haberinden anlaşıldığına
göre bunlar hangi mevzuata göre yetki kullanmaktadırlar?

Bu göreve müdahalenin kanunî dayanağı
yoksa ve bu müdahale yazıda bahsedildiği gibi
kavgaya dönüşmüşse, Türk Ceza
Kanunundaki ve Polis Vazife ve Selahiyetleri İle İlgili
Mevzuattaki görevli memura mukavemet suçu teşekkül
etmekte midir? Bu konuda yetkili birim ve makamlarca, bu yönde
kanunî bir işlem yapılmış mıdır?

2.  Basında zaman zaman özel giysi ve
bereli şahısların da son Kayseri gezisinde
olduğu gibi Başbakan Sayın Necmettin Erbakan'ı
korudukları yazılmaktadır. Bu özel kıyafetli
korumalar silah taşımakta mıdırlar?
Belirli bir yere bağlı mıdırlar? Bu görevlerinin
ve kıyafetlerinin yasal dayanağı nedir?

3.  Bu gazete haberinde olduğu gibi zaman zaman
da çatışma ve kavgaya dönüştüğünü
basından öğrendiğimiz bu özel koruma
konusunda, Bakanlığınızın görüşü
ve ilgililere talimatı olmuş mudur ve nedir?

 T.C.

 İçişleri Bakanlığı
10.3.1997

 Emniyet Genel Müdürlüğü

 Sayı : B.05.1.EGM.0.12.01.01-057255

 Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
5.2.1997 gün ve A.01.0.GNS.0.10.00.02-7/2035-5212/14696 sayılı
yazısı.

Niğde Milletvekili Akın Gönen tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

Sayın Başbakan ve Bakanlarımız
"EYT 2-5 sayılı Başbakan ve Bakanları
Koruma Hizmetleri Yönetmeliği" hükümlerine
göre Emniyet Genel Müdürlüğü uhdesinde
oluşturulan Başbakanlık Koruma Müdürlüğü
personelince korunmakta olup, özel koruma görevlisi
ile korunması sözkonusu değildir.

Sayın Başbakanımızın
gezi ve ziyaretlerinde, partililerin yoğun izdiham yaratması
nedeniyle, partililer ile koruma görevlileri arasında
bazı sürtüşmeler meydana gelmekte ise de;
görevlilerimizin sağduyulu davranışları
nedeniyle adliyelik bir durum yaratılmasına meydan
verilmemektedir.

Yürürlükteki mevzuatımıza
göre özel giysi ve kıyafetle kimsenin devlet
büyüklerini koruma görevi ve kanunlarla verilmeyen
yetkiyi kullanması sözkonusu olmayacağından,
Sayın Başbakanımızın, özel
koruma diye tanımlandırılan hiçbir
kişi ve gruplarca korunmasının üstlenmesinin
mümkün bulunmadığı ve Sayın
Başbakanımızın Kayseri gezisi esnasındaki
olaya ilişkin soruşturma Kayseri Cumhuriyet Başsavcılığınca
yürütülmektedir.

Bazı parti mensuplarının Sayın
Başbakanın yanına kadar sokularak maksadı
aşan davranışlarda bulunmaları nedeniyle
zaman zaman koruma görevini aksatıcı durumlara
sebebiyet verildiği gözlenmekte ise de bu hususların
önlenmesi için gerekli tedbirler alınmaktadır.

Bilgilerinize arz ederim.

  Dr. Meral Akşener

  İçişleri Bakanı


9. - İstanbul Milletvekili Ercan Karakaş'ın,
Almanya'nın 16 yaşından küçükler
için vize ve oturma izni uygulamasına ilişkin
sorusu ve Dışişleri Bakanı ve Başbakan
Yardımcısı Tansu Çiller'in yazılı
cevabı (7/2040)

Türkiye Büyük Millet Meclisi
Başkanlığına

Aşağıda yeralan sorularımın
Dışişleri Bakanı ve Başbakan Yardımcısı
tarafından yazılı olarak yanıtlanmasına
arz ederim.

  Ercan Karakaş

  İstanbul

Alman hükümeti aldığı
bir kararla 16 yaşından küçük çocuklara
vize ve oturma izni zorunluluğu getirmiş bulunuyor.
Vize uygulaması Türkiye, Fas, Tunus, Bosna-Hersek
ve Yugoslavya'yı kapsamaktadır. 15.1.1997 tarihinde
yürürlüğe giren bu uygulama Almanya'da yaşayan
yurttaşlarımız arasında son derece
haklı tepkilere neden olmuştur. Bu karar on yıldır
Almanya'da çalışan ve çocukları
Almanya'da doğan, büyüyen, işçilerimizi
olduğu kadar henüz 16 yaşından küçük
çocuklarını yanlarına aldırmamış
olan yurttaşlarımızı da mağdur
etmektedir. Ayrıca bu uygulama ailenin bir arada yaşama
hakkını, aile birliği ilkesini de zedelemektedir.

Sorular :

1.  Bakanlığınız 16 yaşından
küçük çocuklar için getirilen vize
ve oturma izni zorunluluğu konusunda Alman hükümeti
nezdinde girişimde bulunmuş mudur?

2.  Bulunduysa, nasıl bir yanıt almıştır?

3.  Bakanlık olarak konuyu ilgili uluslararası
kuruluşların gündemine getirmeyi düşünüyor
musunuz?

 T.C.

 Dışişleri Bakanlığı
7.3.1997

 (Konsolosluk, Hukuk ve Emlak

 Genel Müdürlüğü)

 Sayı : KOGY/IV-375

 Konu : Soru Önergesi

Türkiye Büyük Millet Meclisi
Başkanlığı Genel Sekreterliğine

İlgi : 6 Şubat 1997 tarih ve A.01.0.GNS.0.10.00.02-5322-14715
sayılı yazıları.

Almanya Federal Cumhuriyeti'nin 16 yaşından
küçük çocuklara vize uygulanması
kararı hakkında, İstanbul Milletvekili Sayın
Ercan Karakaş tarafından Bakanlığıma
yöneltilen yazılı soru önergesinin cevabı
ekte sunulmuştur.

Saygılarımla arz ederim.

  Prof. Dr. Tansu Çiller

  Dışişleri Bakanı ve

  Başbakan Yardımcısı

Soru 1 : Bakanlığınız 16
yaşından küçük çocuklar için
getirilen vize ve oturma izni zorunluluğu konusunda Alman
hükümeti nezdinde girişimde bulunmuş mudur?

Soru 2 : Bulunduysa, nasıl bir yanıt
almıştır?

Cevap 1-2 : Alman Federal Hükümetinin,
geçici bir yönetmelik değişikliği ile,
Yabancılar Yasasının 16 yaşından
küçük çocukların ülkeye vizesiz
girişlerine imkân tanıyan maddesi tamamiyle
ortadan kaldırılıncaya dek 15.1.1997 tarihinden
itibaren bu kapsama giren gençlere vize şartı
getirilmesine ilişkin kararı üzerine, Bonn Büyükelçiliğimizce
Federal Dışişleri, Bakanlığımızca
da Ankara'daki Federal Alman Büyükelçisi nezdinde
girişimde bulunularak, Alman Hükümetinin, vatandaşlarımızı
yakından ilgilendiren böyle bir kararı bizimle
gerekli istişare yapılmadan ve Türk makamlarına
danışılmadan almasından duyduğumuz
üzüntü ve rahatsızlık bildirilmiş
ve kararın geri alınması talep edilmiştir.

Alman makamları, vize mevzuatının
Schengen hukukuna uyumlu hale getirilmesi zorunluluğunu ve
son yıllarda ülkeye yasadışı girişlerin
giderek arttığını ve bu sorunla başa
çıkamayacak duruma geldiklerini bildirerek, karardan
vazgeçilmesinin mümkün olmadığını
belirtmişlerdir. Bunun üzerine, ilk aşamada karşılaşılabilecek
güçlüklerin bir ölçüde çözümlenebilmesini
ve yeni duruma uyum sağlanabilmesini teminen kararın
3 ay ertelenmesi istenmiştir.

Alman makamları, Almanya'daki aileleri ve
kendileri ile ilgilenecek kişiler bulunmayan ve vize muafiyetinden
yararlanmak suretiyle Almanya'ya giren ve burada kalan 16 yaş
altındaki çocukların sayısının
1996 yılında 2 068'e ulaştığını,
bunların yarıya yakınını Türk
çocuklarının oluşturduğunu, bu
çocukların bakım ve eğitim masraflarının
eyalet makamları için giderek artan büyük
bir malî yük oluşturmaya başladığını,
verilen rakamın sadece Yabancılar Dairelerine kayıt
yaptırmış olan çocukları kapsadığını,
gerçek rakamı bilmediklerini ifadeyle, bu yönde
alınmış bir kararın ertelenmesinin
sözkonusu olmayacağını belirtmişler,
ancak, gerek Almanya'da ebeveynleri ile birlikte ikamet eden çocukların
oturma izni almalarında, gerek ebeveynleri Almanya'da kendileri
Türkiye'de bulunan çocuklara vize verilmesinde kolaylık
sağlanması ve vatandaşlarımızın
mevcut durumlarının yeni uygulama dolayısıyla
zarar görmemesi için her türlü önlemi
alacaklarını taahhüt etmişlerdir.

Yeni uygulama esaslarının vatandaşlarımız
aleyhine bir durum yaratmaması amacıyla Alman makamları
nezdindeki girişimlerimiz sürmektedir.

Soru 3 : Bakanlık olarak konuyu ilgili uluslararası
kuruluşların gündemine getirmeyi düşünüyor
musunuz?

Cevap 3 : Yukarıda da belirtildiği üzere,
Alman makamları nezdindeki girişimler devam etmekte
olup, bu aşamada konunun ikili düzeyde incelenmesine
devam edilmesinin uygun olacağı düşünülmektedir.

Ancak, uygulamanın, gerek Almanya'da ebeveynleri
ile birlikte ikamet etmekte olan Türk çocuklarının
oturma izni almaları işlemlerini, gerek aile birleşimini
engelleyici bir nitelik kazanmaması yolundaki girişimlerimizinden
bir sonuç alınamadığı takdirde,
konunun uluslararası gündeme getirilmesi mümkündür.

10. - Tekirdağ Milletvekili Enis Sülün'ün,
buğdaya zarar veren böcek ile mücadele konusunda
alınacak tedbirlere ve

İstanbul Milletvekili Bülent Akarcalı'nın,
personel atamalarına,

İlişkin soruları ve Tarım
ve Köyişleri Bakanı Musa Demirci'nin yazılı
cevabı (7/2042,2046)

Ankara, 29.1.1997

Türkiye Büyük Millet Meclisi
Başkanlığına

Aşağıdaki sorunun Tarım ve
Köyişleri Bakanı Musa Demirci tarafından
yazılı olarak cevaplandırılması
hususunu tensiplerinize saygılarımla arz ederim.

  Enis Sülün

  Tekirdağ

Son üç yıldır Trakya'da
görülmeye başlayan zabrus (ekin kambur böceği)
zararlısı, buğday üreticisinin korkulu
rüyası olmaya başlamıştır.
Bu yılda Tekirdağ İlimiz ve Çorlu, Çerkezköy,
Marmara Ereğlisi İlçemizde buğdaylara zarar
vermiştir.

İlimizde 344 bin dekarlık buğday
ekili alanın yüzde 7'sini etkisi altına alan,
zabruslar mücadele konusunda Bakanlık olarak ne gibi
tedbirleri almayı düşünüyorsunuz?

Türkiye Büyük Millet Meclisi
Başkanlığına

Aşağıdaki sorularımın
Tarım ve Köyişleri Bakanı Sayın
Musa Demirci tarafından yazılı olarak cevaplandırılmasını
arz ederim.

  Bülent Akarcalı

  İstanbul

1.  Son 3 ayda Bakanlığınızın
merkez teşkilatında kaç memurun yeri değiştirilmiştir?
 Yapılan yeni atama sayısı ne kadardır?

2.  Bakanlığınızın
merkez teşkilatı dışında kaç
memurun yeri değiştirilmiştir? Kaç il müdürü,
kaç il müdür yardımcısı
yeniden atanmıştır?


 T.C.

 Tarım ve Köyişleri Bakanlığı
6.3.1997

 Araştırma Planlama ve Koordinasyon

 Kurulu Başkanlığı

 Sayı : KDD.BŞV-2-01-502-15266

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : 6.2.1997 tarih ve A.01.0.GNS.0.10.00.02-5324-14721
sayılı yazınız ve ekleri (7/2042 ve
7/2046 esas no.lu yazılı soru önergeleri).

İlgi yazı ekinde esas no.ları
belirtilmiş Tekirdağ Milletvekili Sayın Enis
Sülün ve İstanbul Milletvekili Sayın Bülent
Akarcalı'ya ait yazılı soru önergeleri
incelenmiş ve Bakanlığımız görüşleri
ekte sunulmuştur.

Bilgilerinize arz ederim.

  Musa Demirci

  Tarım ve Köyişleri Bakanı

Tekirdağ Milletvekili Enis Sülün'e
ait 7/2042 esas no.lu soru önergesi :

"Son üç yıldır Trakya'da
görülmeye başlayan zabrus (ekin kambur böceği)
zararlısı, buğday üreticisinin korkulu
rüyası olmaya başlamıştır.
Bu yılda Tekirdağ İlimiz ve Çorlu, Çerkezköy,
Marmara Ereğlisi İlçemizde buğdaylara zarar
vermiştir.

İlimizde 344 bin dekarlık buğday
ekili alanının % 7'sini etkisi altına alan,
zabrusla mücadele konusunda Bakanlık olarak ne gibi
tedbirleri almayı düşünüyorsunuz?

Ülkemizde tahıl ekimi yapılan
bütün bölgelerde bulunan zabrusa (ekin kambur böceği)
karşı en etkili mücadele, tohum ilaçlamasıdır.
Bu nedenle zararlının bulaşık olduğu
alanlarda tohum, mutlak suretle usulüne uygun ilaçlandıktan
sonra ekilmelidir. Ancak zorunlu kalındığı
durumlarda zararı kısmen önleyebilmek için
yüzey ilaçlaması da önerilmektedir. Bu
doğrultuda Bakanlığımızca eğitimler
yapılmakta yönetimli çiftçi mücadelesi
şeklinde programlar yapılmaktadır.

Tekirdağ İlinde de son üç
yılda diğer bölgelerimizde olduğu gibi programlar
yapılmış ve uygulama gerçekleştirilmiştir.

1995 yılında 850 ton tohum, 2900 da.
alan, 1996 yılında 1 000 ton tohum, 8 000 da. alan
da mücadele yapılması programlanmış,
1995 yılında 850 ton tohum, 5 952 da. alanda, 1996
yılında 1 875 ton tohumlukta uygulamalar gerçekleştirilmiştir.
1997 yılında ise 910 ton tohum, 6 300 da. alanda
mücadele yapılması programlanmıştır.

Sonuç olarak usulüne uygun tohum ilaçlaması
yapan çiftçilerimiz zararı önlemekte
ancak tohum ilaçlamasını tavsiyelere uygun,
özellikle nemlendirerek yapmayan üreticilerimiz zarar
görmektedir.

Tarım İl Müdürlüğü
üreticileri bilgilendirmek ve sözkonusu böcekle
başarılı mücadele yürütebilmek
için eğitim çalışmaları
düzenlemeye devam etmekte, hazırlanan çiftçi
mektupları eğitim çalışmaları
esnasında köy muhtarlıklarına, köy
kahvelerine, tohum temizleme merkezlerine dağıtılmakta,
ayrıca yerel basın ve yayın araçları
vasıtasıyla çiftçiler bilgilendirilmektedir.

İstanbul Milletvekili Bülent Akarcalı'ya
ait 7/2046 esas no.lu soru önergesi :

Son 3 ayda Bakanlığınızın
merkez teşkilatında kaç memurun yeri değiştirilmiştir?
 Yapılan yeni atama sayısı ne kadardır?

Bakanlığınızın merkez
teşkilatı dışında kaç
memurun yeri değiştirilmiştir? Kaç il müdürü,
kaç il müdür yardımcısı
yeniden atanmıştır?

Son üç ayda merkez teşkilatında
Son üç ayda taşra teşkilatında

yapılan değişiklikler       
          yapılan değişiklikler             
    

Daire Başkanı 6 İl Müdürü
(Asil Atanan) 5

Şube Müdürü 32 İl Müdürü
(Geçici Görevli) 13

Mühendis 7 İl Müdür Yardımcısı
8

Veteriner 11 Şube Müdürü 16

Teknisyen 1 İlçe Müdürü
12

  Müessese Müdürü 11

  Veteriner 7

  Mühendis 59

  Teknisyen 27

  Vet. Sağ. Tek. 10

11. - Hatay Milletvekili Atila Sav'ın,
emniyet görevlilerince kullanılan bazı taşıtlara
sahte plaka takıldığı iddiasına
ilişkin sorusu ve İçişleri Bakanı
Meral Akşener'in yazılı cevabı (7/2053)

Türkiye Büyük Millet Meclisi
Başkanlığına

İlişikteki sorularımın
Sayın İçişleri Bakanınca yazılı
olarak  cevaplandırılmasını rica ile
takdirlerinize sunarım.

  Saygılarımla.

  Atila Sav

  Hatay

1.  10 Ocak 1997 Cuma günü saat 09.35'de
Kavaklıdere Kavşağında 06 L 6157 plakalı
krem rengi Murat marka otomobilin sürücüsü,
kavşakta beklerken önünü kapattığımı
ve yola devamını engellediğimi varsayarak önce
klaksonla uyarmış; sonra da yol açılınca
galiz bir küfür savurarak hakarette bulunmuştur.

Hak arama amacıyla Trafik Müdürlüğünden
sorduğumda anılan plakanın civar köylerden
birinde oturan Muzaffer Cimşit adlı bir kişi
adına kayıtlı bir traktöre ait olduğunu
öğrendim. Bu durumda anılan otomobilin plakasının
gerçek olmadığı anlaşılmaktadır.

Edindiğim bilgilere göre zaman zaman bu
tür plakaların Emniyet görevlilerince kullanılan
bazı taşıtlara takıldığı
anlaşılmaktadır.

Bunlara "dandik plaka", "sahte plaka"
gibi adlar verildiği de söylenmiştir.

Yaptığım incelemede bu kullanımın
yaygın olduğu, sivil güvenlik güçlerince
kullanılan otomobillere siyah resmi plaka takılmasının
istenmediği hallerde bu yola başvurulduğunu da öğrendim.

Gerçek dışı, kayıtdışı
plakaların genellikle iz bırakmak istemeyen kişilerce
illegal eylemler için kullanıldığı
düşünülürse güvenlik güçlerinin
de bu tür bir uygulamada bulunması sizce sakıncalı
değil midir? Bu uygulamadan vazgeçilmesi Bakanlığınızca
düşünülmekte midir?

 T.C.

 İçişleri Bakanlığı
10.3.1997

 Emniyet Genel Müdürlüğü

 Sayı : B.05.1.EGM.0.12.01.01-057254

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
12.2.1997 gün ve A.01.0.GNS.0.10.00.02-7/2053-5261/14818
sayılı yazısı.

Hatay Milletvekili Atila Sav tarafından TBMM
Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

2918 sayılı Karayolları Trafik
Kanununa bağlı olarak çıkarılan
Karayolları Trafik Yönetmeliğinin 57 nci maddesi
(b) fıkrası; "Devletin istihbarat ve gizlilik
gerektiren hizmetlerini yürüten kuruluşların
araçlarına bu yönetmeliğin kamu araçları
için öngörmüş olduğu renk ve şekilde
plaka tahsis edilmekle beraber, yetkili kuruluşun yazılı
talebi üzerine hizmetin özelliği ve gereği icabı
bu araçlar için yönetmeliğin 55 inci maddesinin
(b) fıkrasında belirtilen plakalar verilir"
hükmü amir bulunmaktadır.

Bu plakaların talep üzerine ilgili kuruluşlarca
tahsisi, İl Emniyet Müdürünün teklifi,
Valinin onayına bağlanmış olup, Emniyet
Teşkilatının özellik gösteren ve
gizli yapılmasını gerektiren hizmetlerinde
çalıştırılacak araçlara
tahsis edilecek plakalar ise İl Emniyet Müdürünün
onayına bağlanmıştır.

Karayolları Trafik Yönetmeliğinin
ilgili maddesi doğrultusunda kamu kuruluşları
ve Ankara İl Emniyet Müdürlüğü
hizmetlerinde kullanılmak üzere 06 L 6157 seri nolu
plakanın  verildiğine dair herhangi bir kayda rastlanılmamış
olup, önergede sözü edilen plakada kayıtlı
aracın 1975 model M. Ferguson marka zirai traktör
olduğu ve Yenimahalle Çemşit Köyünde
ikamet eden Yusuf Aker adına kayıtlarının
devam ettiği tespit edilmiştir.

Karayolları Trafik Yönetmeliğinin
57 nci maddesi (d) fıkrasına göre tahsis edilen,
Kamu Kuruluşları ve Emniyet Teşkilatımızın
özellik gösteren ve gizli yapılmasını
gerektiren hizmetlerinde kullanılmak üzere tahsis
edilen plakalar, Trafik Tescil Şubelerimizce ilişiği
kesilen veya başka bir ilin Trafik Tescil Şubelerine
kayıt görerek terkin edilmiş plaka gruplarından
verilmekte olup kişi ve kuruluşlar adına tescilli
araçların plakaları bu hizmetler için
tahsis edilmemektedir.

Soru önergesinde yer alan 06 L 6157 harf ve
rakam grubunu taşıyan aracın araştırılması
ve bulunması için ilgili birimlerimize gerekli talimat
verilmiştir.

Bilgilerinize arz ederim.

  Dr. Meral Akşener

  İçişleri Bakanı

12. - Niğde Milletvekili Akın Gönen'in,
silah ruhsatı verilmesi konusunda yönetmelikte değişiklik
yapılmasına ilişkin sorusu ve İçişleri
Bakanı Meral Akşener'in yazılı cevabı
(7/2061)

Türkiye Büyük Millet Meclisi
Başkanlığına

Niğde ile ilgili aşağıdaki sorularımın
Sayın İçişleri Bakanı tarafından
yazılı olarak cevaplandırılmasını
arz ederim.

Saygılarımla.  4.2.1997

  Akın Gönen

  Niğde

1.  Can güvenliği sebebiyle silah ruhsatı
verilmesi konusunda Sayın Bakan tarafından 1996
yılında illere yapılan yetki devrinden sonra
Niğde Valiliğine kaç müracaat olmuştur
ve bundan kaçına 31.1.1997 tarihine kadar taşıma
kayıtlı silah ruhsatı verilmiştir?

2.  Can güvenliği sebebiyle silah ruhsatı
verilmesi konusunda Bakanlığınızca ve
Bakanlar Kurulunca yönetmelikte yapılması gereken
yeni düzenlemenin henüz yapılmaması sebebiyle,
tüm illerde bu konuda tereddüt olduğu ve yetki devrine
rağmen, Valiler tarafından silah ruhsatı verilmediği
öğrenilmiştir. Yönetmelik değişikliği
konusunda veya konunun işlerliğinin sağlanması
yönünde Valiliklere başka bir talimatınız
olmuş mudur ya da olacak mıdır?

 T.C.

 İçişleri Bakanlığı
10.3.1997

 Emniyet Genel Müdürlüğü

 Sayı : B.05.1.EGM.0.12.01.01-057256

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
14.2.1997 gün ve A.01.0.GNS.0.10.00.02-7/2061-5283/14897
sayılı yazısı.

Niğde Milletvekili Akın Gönen tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

6136 sayılı Kanunun uygulanmasını
öngören 91/1779 Karar Sayılı Ateşli
Silahlar ve Bıçaklar ile Diğer Aletler Hakkında
Yönetmeliğin 7 nci maddesinin (a) bendine göre can
güvenliği nedeniyle silah taşıma ruhsatı
verilmesi konusunda 20.11.1996 tarihinde illere yapılan
yetki devrinden sonra Niğde Valiliğine 20 müracaat
yapılmış olup, Valilikçe bu şahıslar
hakkında yapılan tahkikatlar neticesinde sözkonusu
müracaat sahiplerinin hayatlarının haricî
ve ciddî tehlikelere maruz kaldığına dair
herhangi bir bulguya rastlanılmadığından
kendilerine tabanca taşıma ruhsatı verilememiştir.

6136 sayılı Kanunun uygulanmasını
gösteren Yönetmelikte yapılması gereken
yeni düzenlemeler son aşamaya gelmiş ve hazırlanan
taslak 26.2.1997 gün ve 47557 sayı ile Başbakanlık
Kanunlar Kararlar Genel Müdürlüğüne gönderilmiş
olup, konuyla ilgili olarak valiliklere yeni bir talimat verilmemiştir.

Bilgilerinize arz ederim.

  Dr. Meral Akşener

  İçişleri Bakanı

13. - İzmir Milletvekili Sabri Ergül'ün,
İzmir-Kemalpaşa Bağyurdu Lisesinde yaşandığı
iddia edilen cinsel taciz olayına ilişkin sorusu
ve Millî Eğitim Bakanı Mehmet Sağlam'ın
yazılı cevabı (7/2064)

Türkiye Büyük Millet Meclisi
Başkanlığına

Aşağıdaki sorularımın
Millî Eğitim Bakanınca yazılı olarak
yanıtlanması için gereğini dilerim.

Saygılarımla.

  Sabri Ergül

  İzmir

1.  İzmir İli Kemalpaşa İlçesi
Bağyurdu Lisesi Orta Bölüm 3 üncü sınıfta
okuyan bir kız öğrencinin aynı yer lise
bölümünde okuyan 7 nci sınıf erkek
öğrencisi tarafından okulun beden eğitimi
soyunma odasında, okul vakti iğfal edildiği doğru
mudur?

Olaya taraf ve görgü tanıklarının
ifadesine göre bu cinsel birleşmenin aynı yerde
defalarca olduğu doğru mudur?

2.  Daha önce benzer karşı cinsten
ve aynı cinsten öğrenciler arasında cinsel
taciz olaylarının yaşandığı
ve buna rağmen okul yönetiminin önlem almadığı
ve olayları ört-bas ettiği doğru mudur?

3.  Okul yönetiminin beceriksiz, vurdumduymaz
ve aymaz kişilerden oluştuğu ve okul müdürünün
iğfal olayının tarafları çocukları
evlendirerek olayı kapatmaya çalıştığı
doğru mudur?

4.  Öğrenci velilerinin haklı tedirginliklerine
neden olan olayların tekrarlanmaması için
ne gibi önlemler alınmıştır ve
alınacaktır?

Olayda kusuru, ihmali görülen okul yönetimi
hakkında ne gibi işlem yapılmıştır?
Yapılacak mıdır?

Okul yönetimini görevden almayı,
değiştirmeyi düşünüyor musunuz?

 T.C.

 Millî Eğitim Bakanlığı
10.3.1997

 Araştırma, Planlama ve Koordinasyon

 Kurulu Başkanlığı

 Sayı : B.05.0.APK.0.03.01.00-022/628

Konu : Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
14.2.1997 gün ve A.01.0.GNS.0.10.00.02-7/2064-5297/14909
sayılı yazısı.

İzmir Milletvekili Sayın Sabri Ergül'ün
"İzmir-Kemalpaşa Bağyurdu Lisesinde yaşandığı
iddia edilen cinsel taciz olayına ilişkin yazılı
soru önergesi incelenmiştir.

İzmir İli Kemalpaşa İlçesi
Bağyurdu Lisesi yöneticileri hakkında açılan
soruşturma devam etmektedir.

Arz ederim.

  Prof. Dr. Mehmet Sağlam

  Millî Eğitim Bakanı

14. - Bursa Milletvekili Ertuğrul Yalçınbayır'ın,
Bursa'da özelleştirme kapsamına alınan
tesislere ilişkin sorusu ve Devlet Bakanı Ufuk Söylemez'in
yazılı cevabı (7/2071)

Türkiye Büyük Millet Meclisi
Başkanlığına

Devlet Bakanı Ufuk Söylemez tarafından
yazılı olarak cevaplandırılması
istemiyle aşağıda yazılı sorularımı
arz ediyorum.  5.2.1997

  Ertuğrul Yalçınbayır

  Bursa

Sorular : Bursa İli sınırları
içinde özelleştirme kapsamına alınan
tesisler hangileridir? Çalışmalar hangi seviyededir,
özet bilgi verir misiniz?

 T.C.

 Başbakanlık 10.3.1997

 Özelleştirme Dairesi Başkanlığı

 Sayı : B.02.01.ÖİB.065.00.00-1463

 Konu : Soru Önergesi

Türkiye Büyük Millet Meclisi
Başkanlığına

İlgi : 14.1.1997 gün ve 7/2071-5309/14933
sayılı yazınız.

Bursa Milletvekili Sayın Ertuğrul Yalçınbayır
tarafından tevcih edilen 7/2071-5309 esas sayılı
yazılı soru önergesine verilen cevaplar aşağıdadır.

Sorular : Bursa İli sınırları
içinde özelleştirme kapsamına alınan
tesisler hangileridir? Çalışmalar hangi seviyededir,
özet bilgi verir misiniz?

Cevaplar : Bursa İli sınırları
içinde özelleştirme çalışmaları
sürdürülen Sümer Holding A.Ş.'ye ait
tesisler, ilişikteki tabloda sunulmuştur. Bu tesislerle
ilgili özelleştirme çalışmaları
devam etmektedir.

Bilgilerinize arz ederim.

  H. Ufuk Söylemez

  Devlet Bakanı


TABLO : SÜMER HOLDİNG A.Ş.'NE
AİT BURSA İLİNDEKİ TESİSLER

Sıra   Arsa Alanı Kapalı Alan

No. Gayrimenkulün Adı Yeri (m2)
(m2) Açıklama

1 Mağaza ve banka binası Merkez/Osmangazi
434 1 737 5 katlı bina

2 Bursa Bölge Deposu Merkez/Osmangazi 3 746
1 530 3 katlı bina

3 Yapağı Tiftik Bursa Merkez/Nilüfer
10 543 5 485 3 katlı bina

 Bölge Müdürlüğü

Sıra   Arsa Alanı Kapalı Alan

No. Gayrimenkulün Adı Yeri (m2)
(m2) Açıklama

4 Merinos Yünlü Sanayi Merkez/Osmangazi
260 943 124 446 Muhtelif katlı

 İşletmesi

5 Merinos Yünlü Sanayi Merkez/Osmangazi
1 663  Holding Hissesi

 İşletmesi    (Tamamı:1710 m2)

6 Merinos Memur Loj. Merkez/Osmangazi 53 337 12 737
101 lojman daire

7 Bursa Merkezde arsa Merkez/Osmangazi 1 751  Bekar
pansiyonu

8 Bursa Merkezde arsa Merkez/Osmangazi 12 863  Spor
sahası

9 Gemlik Viskon-Selefon Gemlik/Bursa 284 306 66 548
43 adet tapu 

 İşletmesi    73 adet lojman



15. - Bursa Milletvekili Ertuğrul Yalçınbayır'ın,
bazı projelerin gerçekleşme oranına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/2076)

Türkiye Büyük Millet Meclisi
Başkanlığına

Aşağıdaki sorularımın
Millî Eğitim Bakanı tarafından yazılı
olarak cevaplandırılması hususunu arz ederim.
5.2.1997

  Ertuğrul Yalçınbayır

  Bursa


Sorular : 

94H0I0540 proje sayılı Bursa Yenişehir
Anadolu Lisesi

 94H0I0530 proje sayılı Bursa Gemlik
Anadolu Lisesi

 94H0I0550 proje sayılı Bursa - Karacabey
Anadolu Lisesi

 95H0I0220 proje sayılı Bursa - İznik
Anadolu Lisesi

 95H0I0240 proje sayılı Bursa Yıldırım
Yeşilyayla Lisesi

 96H0I0270 proje sayılı Bursa - Keles
Öğrenci Pansiyonu

 95H0I1450 proje sayılı Bursa Karacabey
Subaşı Köyü İlköğretim
Okulu

95H0II460 proje sayılı Bursa Karacabey
Dağkadı Köyü İlköğretim Okulu

95H0I2240 proje sayılı Bursa - Kester
çok programlı lise

95H0I0250 proje sayılı Bursa - Orhangazi
Orhangazi Lisesi

95H0I0280 proje sayılı Bursa - Osmangazi
5 inci Anadolu Lisesi

95H0II040 proje sayılı Bursa - Yıldırım
Arabayatağı Lisesi

                 Bursa - Keles çok programlı
lise

                 Bursa - Osmangazi Fatih Lisesi

96H0I0290 proje sayılı Bursa - Merkez
Güzel Sanatlar Lisesi

95H0III0 proje sayılı Altıncı
Anadolu Lisesi

95H0I0II0 proje sayılı Bursa - İnegöl
Turgut Alp Anadolu Lisesi

97H0I0090 proje sayılı Bursa - Osmangazi
Cumhuriyet Lisesi Ek Bina

95H020510 proje sayılı Bursa - Karacabey
Endüstri Meslek Lisesi

95H021790 Bursa-Merkez Beden Eğitimi İzcilik
Spor Tesisleri 

94H020050 proje sayılı Bursa - Osmangazi
Endüstri Meslek Lisesi

93H020090 proje sayılı Bursa - Yıldırım
Ticaret Lisesi

96H0202I0 proje sayılı Bursa - Yıldırım
Çıraklık Eğitim Merkezi

96H020I80 proje sayılı Bursa - Osmangazi
Çiftehavuzlar Halk Eğitim Merkezi

97H020I30 proje sayılı Bursa - Nilüfer
Endüstri Meslek Lisesi Yeni Okul

97H020520 proje sayılı Bursa - Mustafa
Kemalpaşa Anadolu Öğretmen Lisesi

94H02I380 proje sayılı Bursa - Nilüfer
Eğitim Merkezi İnşaatı


Yukarıda isimleri yazılı projeler
hangi seviyededir, işin gerçekleşme oranı
nedir? İşler ne zaman tamamlanacaktır?

2.  Millî Eğitim Bakanlığının
Bursa İline ilişkin 1997 yatırımlarının
toplam tutarı ne kadardır? Devam eden yatırımlar
için bugüne kadar toplam ne kadar harcama yapılmıştır?

 T.C.

 Millî Eğitim Bakanlığı
10.3.1997

Araştırma, Planlama ve Koordinasyon

 Kurulu Başkanlığı

 Sayı : B.08.0.APK.0.03.01.00-022/615

Konu : Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
14.2.1997 tarih ve A.01.GNS.0.10.00.02-7/2076-5314/14938 sayılı
yazısı.

Bursa Milletvekili Sayın Ertuğrul Yalçınbayır'ın
"Bazı projelerin gerçekleşme oranına
ilişkin" yazılı soru önergesi incelenmiştir.

1997 yılı yatırım programında
yer alan Bursa İline ait yatırımların
listesi Ek'de gönderilmiştir.  Bursa İlinde
devam eden 34 adet müstakil projeli iş ve il ilköğretim
kurumları yatırımları için
1997 yılında toplam 983 000 000 000.- TL. ödenek
ayrılmıştır. Bu projeler için
bugüne kadar 955 500 000 000.- TL. harcama yapılmış
olup, 17 adedinin yıl sonuna kadar kalanının
ise 1998 ve daha sonraki yıllarda bitirilmesi planlanmıştır.

Arz ederim.

  Prof. Dr. Mehmet Sağlam

  Millî Eğitim Bakanı

TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












