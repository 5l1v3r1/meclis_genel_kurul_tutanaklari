


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















__________________________________________________________________________________
__________________________________________________________________________________
__________________________________________________________________________________
_________
DÖNEM : 20    CİLT : 21          YASAMA YILI : 2


T. B. M. M.

TUTANAK DERGİSİ

60 ıncı Birleşim

25 . 2 . 1997  Salı



İ Ç İ N D E K İ L E R

_ I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Bursa Milletvekili Feridun Pehlivan'ın, Bulgaristan'dan
göç eden soydaşlarımızın
sorunlarına ilişkin gündemdışı
konuşması ve İçişleri Bakanı
Meral Akşener'in cevabı

2. - İzmir Milletvekili Hakan Tartan'ın, Bulgaristan'dan
göç eden soydaşlarımızın
sorunlarına ilişkin gündemdışı
konuşması ve İçişleri Bakanı
Meral Akşener'in cevabı

3. - İçişleri Bakanı Meral Akşener'in;
Bursa Milletvekili Feridun Pehlivan ve İzmir Milletvekili
Hakan Tartan'ın, Bulgaristan'dan göç eden soydaşlarımızın
sorunlarına ilişkin gümdemdışı
konuşmalarına cevabı

4. - Ankara Milletvekili Ali Dinçer'in, Bulgaristan'daki
ekonomik kriz, erken seçim ve soydaşlarımızın
sorunlarına ilişkin gümdemdışı
konuşması ve Bayındırlık ve
İskân Bakanı Cevat Ayhan'ın cevabı

B)  TEZKERELER VE ÖNERGELER

1. - Amerika Birleşik Devletlerine gidecek olan Millî
Savunma Bakanı Turhan Tayan'a, dönüşüne
kadar, Devlet Bakanı Işılay Saygın'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/691)

2. - Amerika Birleşik Devletlerine gidecek olan Devlet Bakanı
Abdullah Gül'e, dönüşüne kadar, Devlet
Bakanı Lütfü Esengün'ün vekâlet
etmesinin uygun görüldüğüne ilişkin
Cumhurbaşkanlığı tezkeresi (3/692)

3. - Endonezya ve Malezya'ya gidecek olan Devlet Bakanı
Sabri Tekir'e, dönüşüne kadar, Kültür
Bakanı İsmail Kahraman'ın vekâlet etmesinin
uygun görüldüğüne ilişkin Cumhurbaşkanlığı
tezkeresi (3/693)

4. - Türkiye Büyük Millet Meclisinden bir Parlamento
heyetinin, Slovakya Millî Meclis Başkanının
davetine icabet etmesine ilişkin Başkanlık
tezkeresi (3/694)

5. - Türkiye Büyük Millet Meclisinden bir Parlamento
heyetinin, Çin Halk Cumhuriyeti makamlarının
davetine icabet etmesine ilişkin Başkanlık
tezkeresi (3/695)

6. - Türkiye Büyük Millet Meclisinden bir Parlamento
heyetinin, Çek Cumhuriyeti Meclis Başkanının
davetine icabet etmesine ilişkin Başkanlık
tezkeresi (3/697)

7. - Türkiye Büyük Millet Meclisinden bir Parlamento
heyetinin,  Yunanistan Parlamentosu Başkanının
davetine icabet etmesine ilişkin Başkanlık
tezkeresi (3/696)

8. - Erzincan Milletvekili Mustafa Kul'un, 5434 Sayılı
T.C. Emekli Sandığı Kanununun 32 nci Maddesinin
(B) Bendine Bir Fıkra Eklenmesine Dair Kanun Teklifinin
(2/403) doğrudan gündeme alınmasına ilişkin
önergesi (4/141)

9. - Muğla Milletvekili Zeki Çakıroğlu'nun,
2942 Sayılı Kamulaştırma Kanununa Bir
Madde ve Bir Geçici Madde Eklenmesi Hakkında Kanun
Teklifinin (2/354) doğrudan gündeme alınmasına
ilişkin önergesi (4/142)

C)  GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. - Balıkesir Milletvekili Tamer Kanber ve 20 arkadaşının,
Balıkesir İlinin sorunlarının araştırılarak
alınması gereken önlemlerin belirlenmesi amacıyla
Meclis araştırması açılmasına
ilişkin önergesi (10/165)

IV. - SATAŞMALARA İLİŞKİN KONUŞMALAR

1. - Millî Savunma Bakanı Turhan Tayan'ın,
Bursa Milletvekili Feridun Pehlivan'ın, konuşmasında
şahsına sataşması nedeniyle konuşması

V. - GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI

A)  ÖNGÖRÜŞMELER

1. - İstanbul Milletvekili Bülent Ecevit ve 19 arkadaşının,
cumhuriyetin temel niteliklerini hedef alan ve rejimi tehdit eden
faaliyetlere göz yumdukları ve gerekli tedbirleri
almadıkları iddiasıyla Bakanlar Kurulu üyeleri
hakkında gensoru açılmasına ilişkin
önergesi (11/7)

2. - Ankara Milletvekili Eşref Erdem ve 35 arkadaşının,
cumhuriyetin temel niteliklerine ve özellikle laikliğe
karşı saldırıları önlemekte
isteksiz ve yetersiz kaldıkları iddiasıyla
Başbakan Necmettin Erbakan ve Bakanlar Kurulu üyeleri
hakkında gensoru açılmasına ilişkin
önergesi (11/8)

VI. - SORULAR VE CEVAPLAR

A)  YAZILI SORULAR VE CEVAPLARI

1. - İstanbul Milletvekili Halit Dumankaya'nın,
bazı Turban yöneticilerine usulsüz yeşil
pasaport verildiği iddiasına ilişkin sorusu ve
İçişleri Bakanı Meral Akşener'in
yazılı cevabı (7/1885)

2. - İzmir Milletvekili Zerrin Yeniceli'nin, kamu çalışanlarının
ücretlerine ek zam yapılıp yapılmayacağına
ilişkin sorusu ve Maliye Bakanı Abdüllatif Şener'in
yazılı cevabı (7/1888)

3. - Afyon Milletvekili H. İbrahim Özsoy'un, Afyon
İlindeki belediyelere yapılan yardımlara
ilişkin sorusu ve Maliye Bakanı Abdüllatif Şener'in
yazılı cevabı (7/1905)

4. - Afyon Milletvekili H. İbrahim Özsoy'un, sözleşmeli
personele yapılacak zamma ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1906)

5. - Samsun Milletvekili Murat Karayalçın'ın,
7 nci Beş Yıllık Kalkınma Planının
uygulanmasına ilişkin Başbakandan sorusu ve
Devlet Bakanı Lütfü Esengün'ün yazılı
cevabı (7/1909)

6. - Denizli Milletvekili Adnan Keskin'in, maden fonundan kullandırılan
teşvik kredilerine ilişkin Başbakandan sorusu
ve Devlet Bakanı Teoman Rıza Güneri ile Enerji
ve Tabiî Kaynaklar Bakanı M. Recai Kutan'ın
yazılı cevabı (7/1910)

7. - Denizli Milletvekili Adnan Keskin'in, Ergani Bakır
İşletmelerinin bir firmaya satılıp
satılmadığına ilişkin Başbakandan
sorusu ve Devlet Bakanı Teoman Rıza Güneri'nin
yazılı cevabı (7/1911)

8. - Denizli Milletvekili Adnan Keskin'in, Elazığ-Kovancılar'da
bulunan bir fabrikanın Etibank tarafından satın
alınıp alınmadığına ilişkin
Başbakandan sorusu ve Devlet Bakanı Teoman Rıza
Güneri'nin yazılı cevabı (7/1912)

9. - Aydın Milletvekili Fatih Atay'ın, Erzurumspor'a
yapılan yardımın ikinci lig play-off'a çıkan
diğer takımlara da yapılıp yapılmayacağına
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1918)

10. - Denizli Milletvekili Adnan Keskin'in, Başbakanlık
konutunda verilen bir iftar yemeğine ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1925)

11. - Bayburt Milletvekili Suat Pamukçu'nun, Mason Localarına
ilişkin sorusu ve İçişleri Bakanı
Meral Akşener'in yazılı cevabı (7/1927)

12. - Manisa Milletvekili Tevfik Diker'in, ölü olarak
ele geçirilen bir militanın üzerinde silah
bulunup bulunmadığına ilişkin sorusu ve
İçişleri Bakanı Meral Akşener'in
yazılı cevabı (7/1930)

13. - İstanbul Milletvekili Mehmet Sevigen'in, Metin Göktepe
cinayeti sanığı polislerin görevlerine
iade edilmesine ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1933)

14. - Tokat Milletvekili Hanefi Çelik'in, Rusya'nın
Gelibolu'da askerî bir anıt dikmesine izin verilip
verilmeyeceğine ilişkin sorusu ve Dışişleri
Bakanı ve Başbakan Yardımcısı
Tansu Çiller'in yazılı cevabı (7/1942)

15. - Bursa Milletvekili Hayati Korkmaz'ın, Anadolu Liseleri
ve özel okullar sınavına ilişkin sorusu
ve Millî Eğitim Bakanı Mehmet Sağlam'ın
yazılı cevabı (7/1947)

16. - Bursa Milletvekili Yüksel Aksu'nun, öğretmen
atamalarına ilişkin sorusu ve Millî Eğitim
Bakanı Mehmet Sağlam'ın yazılı
cevabı (7/1952)

17. - İzmir Milletvekili Zerrin Yeniceli'nin, Dokuz Eylül
Üniversitesine ait bir sosyal tesisin satılıp
satılmayacağına ilişkin sorusu ve Maliye
Bakanı Abdüllatif Şener'in yazılı
cevabı (7/1956)

18. - Antalya Milletvekili Yusuf Öztop'un, Antalya ve bazı
ilçeleri arasındaki karayollarına ilişkin
sorusu ve Bayındırlık ve İskân
Bakanı Cevat Ayhan'ın yazılı cevabı
(7/1964)

19. - Muğla Milletvekili Zeki Çakıroğlu'nun,
çiftçilere tarım girdilerinde uygulanan sübvansiyon
nedeniyle yapılması gereken ödemelere ilişkin
sorusu ve Tarım ve Köyişleri Bakanı Musa
Demirci'nin yazılı cevabı (7/1968)

20. - İstanbul Milletvekili Bülent Akarcalı'nın,
öğrenci servis araçlarının yarıyıl
tatilinde de ücretlerini almaya devam edip etmeyeceklerine
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1979)

21. - Afyon Milletvekili H. İbrahim Özsoy'un, Afyon
Çay Şeker Fabrikasının kamış
alım fiyatına ilişkin sorusu ve Sanayi ve
Ticaret Bakanı Yalım Erez'in yazılı
cevabı (7/1980)

22. - Bursa Milletvekili Ali Rahmi Beyreli'nin, sanatçılara
emeklilik hakkı sağlayacak uygulamaya ilişkin
sorusu ve Çalışma ve Sosyal Güvenlik
Bakanı Necati Çelik'in yazılı cevabı
(7/1994)

23. - Zonguldak Milletvekili Tahsin Boray Baycık'ın,
doğal afete maruz kalan yöre belediyelerine ödenen
payın Zonguldak-Kozlu Belde Belediyesine de ödenip
ödenmeyeceğine ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/2002)

24. - Ordu Milletvekili Hüseyin Olgun Akın'ın;

- Ordu-Korulkaya ve Çambaşı barajlarına,

- Ordu-Mesudiye-Topçam Barajına,

İlişkin soruları ve Enerji ve Tabiî
KaynaklarBakanı M. Recai Kutan'ın yazılı
cevabı (7/2014, 2015)

25. - Gaziantep Milletvekili Mustafa R. Taşar'ın,
bürokraside partizan atamalar yapıldığı
iddiasına ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/2029)

26. - Artvin Milletvekili Süleyman Hatinoğlu'nun, gönüllü
korumalarına ilişkin Başbakandan sorusu ve
Devlet Bakanı Lütfü Esengün'ün yazılı
cevabı (7/2033)

27. - İstanbul Milletvekili Bülent Akarcalı'nın,
otoban gişeleri ücretlerine ilişkin sorusu ve
Bayındırlık ve İskân Bakanı
Cevat Ayhan'ın yazılı cevabı (7/2036)

28. - Kocaeli Milletvekili Bekir Yurdagül'ün, özel
korumalarına ilişkin Başbakandan sorusu ve
Devlet Bakanı Lütfü Esengün'ün yazılı
cevabı (7/2043)

29. - Rize Milletvekili Ahmet Kabil'in, ASELSAN'ın üretim
kapasitesine ilişkin sorusu ve Sanayi ve Ticaret Bakanı
Yalım Erez'in yazılı cevabı (7/2045)

30. - İzmir Milletvekili Rıza Bodur'un, siyanürle
ayrıştırma yöntemiyle altın çıkarılmasına
ilişkin sorusu ve Çevre Bakanı M. Ziyattin
Tokar'ın yazılı cevabı (7/2049)

I. - GEÇEN TUTANAK ÖZETİ

TBMM Genel Kurulu saat 15.00'te açılarak iki oturum
yaptı.

Antalya Milletvekili Yusuf Öztop'un, Antalya'da gerçekleştirilen
sürekli aydınlık için bir dakika karanlık
eylemi, bu arada gözaltına alınan ve yaşamını
yitiren Celal Cankoru'nun durumu ve polislerin tutumuna ilişkin
gündem dışı konuşmasına
İçişleri Bakanı Meral Akşener;

İstanbul Milletvekili Emin Kul'un, Tuzla Tersanesinde meydana
gelen gemi yangınına ilişkin gündem dışı
konuşmasına Çalışma ve Sosyal
Güvenlik Bakanı Necati Çelik ve,

Adana Milletvekili Tuncay Karaytuğ'un, Adalet Bakanı
Şevket Kazan'ın, son günlerdeki demeç
ve davranışlarına ilişkin gündem
dışı konuşmasına da, Devlet Bakanı
Lütfü Esengün;

Cevap verdiler.

İzmir Milletvekili Metin Öney'in (6/140) esas numaralı
sözlü sorusunu geri aldığına ilişkin
önergesi okundu, sözlü sorunun,

Hatay Milletvekili Ali Uyar, İstanbul Milletvekili Hasan
Tekin Enerem, Van Milletvekili Mahmut Yılbaş, Kırıkkale
Milletvekili Hacı Filiz, Iğdır Milletvekili
Şamil Ayrım, Aydın Milletvekili Ali Rıza
Gönül, Kars Milletvekili M. Sabri Güner, Mardin
Milletvekili Mahmut Duyan, Amasya Milletvekili Ahmet İyimaya,
Ağrı Milletvekili Cemil Erhan, Afyon Milletvekili Nuri
Yabuz, İçel Milletvekili Turhan Güven ve Isparta
Milletvekili Halil Yıldız'ın (2/432) esas
numaralı kanun teklifini geri aldıklarına
ilişkin önergesi okundu, kanun teklifinin,

Geri verildiği,

Samsun Milletvekili Biltekin Özdemir ve 24 arkadaşının,
kamu personelinin ücret rejimi ile yanlış ve
adaletsiz politikalar izledikleri iddiasıyla Bakanlar Kurulu
üyeleri hakkında verilmiş olan (11/9) esas numaralı
gensoru önergesinin geri alınmasına dair önergesi
okundu, gensoru önergesinin işlemden kaldırıldığı;

Açıklandı.

Doğal afetlerde meydana gelen can ve mal kaybını
en aza indirmek için alınması gereken tedbirlerin
belirlenmesi amacıyla kurulan (10/58) esas numaralı
Meclis Araştırması Komisyonu Geçici
Başkanlığının, Komisyon başkan,
başkanvekili, sözcü ve kâtip seçimine,

Yasadışı örgütlerin devletle olan
bağlantıları ile Susurluk'ta meydana gelen kaza
olayının ve arkasındaki ilişkilerin
aydınlığa kavuşturulması amacıyla
kurulan (10/89, 110, 124, 125, 126) esas numaralı Meclis
Araştırması Komisyonu Başkanlığının,
Komisyonun çalışma süresinin uzatılmasına;

Zorunlu Tasarruf kesintilerinin değerlendirilmesi konusunda
kurulan (10/17) esas numaralı Meclis Araştırması
Komisyonu Başkanlığının, Komisyonun
çalışma süresinin uzatılmasına;

İlişkin tezkereleri;

Gürcistan Parlamentosu Türkiye Dostluk Grubu Başkanının
vaki davetine icabet edecek bir Parlamento Heyetini oluşturmak
üzere siyasî parti gruplarınca bildirilen üyelerin
isimleri,

İzmir Milletvekili Metin Öney ve 60 arkadaşının,
Anayasal, kanunlar ve Cumhuriyetin temel ilkeleri ve gelenekleriyle
bağdaşmayan tutum ve davranışlarıyla
görevini kötüye kullandığı ve
bu eylemin Türk Ceza Kanununun 240 ıncı maddesine
uyduğu iddiasıyla Adalet Bakanı Şevket
Kazan hakkında bir Meclis soruşturması açılmasına
ilişkin önergesi (9/11),

Genel Kurulun bilgisine sunuldu.

İstanbul Milletvekili Mehmet Sevigen ve 42 arkadaşının,
TPAO adlı petrol tankerinde meydana gelen yangın
faciasının nedenleri ile itfaiye teşkilatının
sorunlarının araştırılarak alınması
gereken tedbirlerin belirlenmesi (10/163);

İstanbul Milletvekili Emin Kul ve 27 arkadşının,
TPAO adlı petrol tankerinde meydana gelen yangın
faciasının nedenlerinin araştırılarak
alınması gereken tedbirlerin belirlenmesi (10/164);

Amacıyla, birer Meclis araştırması
açılmasına ilişkin önergeleri
Genel Kurulun bilgisine sunuldu; Önergelerin gündemde
yerini alacağı ve öngörüşmelerinin,
sırasında yapılacağı açıklandı.

Hebron (El-Halil)'un Filistin Ulusal Yönetimine devrinden
sonra uluslararası gözlemcilik görevini üstlenmek
üzere Türkiye, Danimarka, İtalya, İsveç
ve Norveç tarafından oluşturulacak mevcudiyet
hakkında adı geçen ülkeler arasında
30 Ocak 1997 tarihinde Oslo'da imzalanan ve 4.2.1997 tarihli ve
97/9075 sayılı Bakanlar Kurulu Kararıyla
onaylanan Hebron'da Geçici Uluslararası Mevcudiyet
Kurulması Hakkında Anlayış Muhtırasında
ve İsrail ile Filistin Ulusal Yönetimine Tevdi Edilecek
Mektupta belirtilen kurallar ve amaçlar çerçevesinde
görev yapmak üzere Türkiye tarafından Hebron
(El-Halil)'a askerî personel gönderilmesine,

Söz konusu Anlayış Muhtırası uyarınca
mevcudiyetin görev süresinin üç ay olması,
İsrail ve Filistin Ulusal Yönetiminin farklı
bir süre üzerinde mutabık kalmamaları
halinde üç aylık sürelerle uzatılması
hususunda Hükümetin yetkili kılınmasına;

İlişkin Başbakanlık tezkeresi görüşülerek
kabul edildi.

Gündemin “Kanun Tasarı ve Teklifleriyle Komisyonlardan
Gelen Diğer İşler” kısmının;

1 inci sırasında bulunan 23,

2 nci sırasında bulunan 132,

3 üncü sırasında bulunan 164,

4 üncü sırasında bulunan 168,

5 inci sırasında bulunan 175,

S. Sayılı kanun tasarısı ve kanun
hükmünde kararnamelere ilişkin kanun tasarılarının
görüşmeleri, ilgili komisyon temsilcileri Genel
Kurulda hazır bulunmadıklarından ertelendi.

Yurt dışında Bulunanların Sosyal Güvenlikleri
Hakkında Borçlanma Kanunu Tasarısının,
(1/569), (S. Sayısı : 209) tümü üzerinde
bir süre görüşüldü.

Bakanlar Kurulu üyeleri hakkında (11/7) ve (11/8)
esas numaralı gensoru önergeleriyle diğer denetim
konularını görüşmek için,
25 Şubat 1997 Salı günü saat 15.00'te toplanmak
üzere, birleşime 18.48'de son verildi.

Kamer Genç

Başkanvekili

 Ünal Yaşar Mustafa Baş

 Gaziantep İstanbul

 Kâtip Üye Kâtip Üye


II. - GELEN KÂĞITLAR

21 . 2 . 1997  CUMA

Teklifler

1. - Çanakkale Milletvekili M. Cumhur Ersümer ve 11
Arkadaşının; 25.3.1988 Tarih ve 3419 Sayılı
Bazı Suç Failleri Hakkında Uygulanacak Hükümlere
Dair Kanuna Bir Madde Eklenmesi Hakkında Kanun Teklifi
(2/705) (Adalet Komisyonuna) (Başkanlığa geliş
tarihi : 18.2.1997)

2. - Ankara  Milletvekili  Saffet  Arıkan  Bedük'ün;
 2547  Sayılı  Yükseköğretim  Kanununun
36 ncı  Maddesinin Bir Bendinin  Değiştirilmesi
ve Bir Geçici  Madde  Eklenmesine  Dair Kanun  Teklifi
 (2/706)  (Millî Eğitim,  Kültür,  Gençlik
ve Spor  Komisyonuna)  (Başkanlığa  geliş
tarihi : 18.2.1997)

3. - Kahramanmaraş Milletvekili Hasan Dikici ve 17 Arkadaşının;
2547 Sayılı Yükseköğretim Kanununa
Geçici Bir Madde Eklenmesi Hakkında Kanun Teklifi
(2/707) (Millî Eğitim, Kültür,  Gençlik
ve Spor Komisyonuna) (Başkanlığa geliş
tarihi : 18.2.1997)

4. - Konya Milletvekili Necati Çetinkaya'nın; Pasaport
Kanununun Bir Maddesinin Değiştirilmesine İlişkin
Kanun Teklifi (2/708) (İçişleri Komisyonuna)
(Başkanlığa geliş tarihi : 19.2.1997)

Rapor

1. - 190 Sayılı Genel Kadro ve Usulü Hakkında
Kanun Hükmünde Kararnamenin Eki Cetvellerde Değişiklik
Yapılmasına Dair Kanun Tasarısı ve
Çevre ve Plan ve Bütçe komisyonları
raporları (1/552) (S. Sayısı : 229) (Dağıtma
tarihi : 21.2.1997 (GÜNDEME)

25 . 2 . 1997  SALI

Sözlü Soru Önergeleri

1. - Burdur Milletvekili Kâzım Üstüner'in,
Burdur TEDAŞ Müdürünün Denizli'ye nakline
ilişkin Enerji ve Tabiî Kaynaklar Bakanından
sözlü soru önergesi (6/435) (Başkanlığa
geliş tarihi : 20.2.1997)

2. - Yalova Milletvekili Yaşar Okuyan'ın, Doğu
Türkistan'da Uygur Türklerine yapılan baskı
ve şiddete ilişkin Dışişleri Bakanı
ve Başbakan Yardımcısından sözlü
soru önergesi (6/436) (Başkanlığa geliş
tarihi : 20.2.1997)

3. - Yalova Milletvekili Yaşar Okuyan'ın Hükümette
kararname krizi yaşandığı iddiasına
ilişkin Başbakandan sözlü soru önergesi
(6/437) (Başkanlığa geliş tarihi : 20.2.1997)

4. - Hatay Milletvekili Levent Mıstıkoğlu'nun,
Dışkapı SSK Çocuk Hastanesine şoför
kadrosuyla alınan bir kişinin ehliyetinin olmadığı
iddiasına ilişkin Çalışma ve
Sosyal Güvenlik Bakanından sözlü soru önergesi
(6/438) (Başkanlığa geliş tarihi : 20.2.1997)

5. - Hatay Milletvekili Levent Mıstıkoğlu'nun,
Hatay'daki köy koruculuğu uygulamasına ilişkin
İçişleri Bakanından sözlü
soru önergesi (6/439) (Başkanlığa geliş
tarihi : 20.2.1997)

6. - Hatay Milletvekili Levent Mıstıkoğlu'nun,
Ankara-Sincan'da belediye zabıta memurlarının
halka bazı belgeleri zorla imzalattıkları
iddiasına ilişkin İçişleri Bakanından
sözlü soru önergesi (6/440) (Başkanlığa
geliş tarihi : 20.2.1997)

7. - Hatay Milletvekili Levent Mıstıkoğlu'nun,
Hatay İlinde deprem nedeniyle zarar gören vatandaşlara
yapılacak yardımlara ilişkin Bayındırlık
ve İskân Bakanından sözlü soru önergesi
(6/441) (Başkanlığa geliş tarihi : 20.2.1997)

Yazılı Soru Önergeleri

1. - İzmir Milletvekili Hakan Tartan'ın, İzmir'de
don nedeniyle kuruyan narenciye ağaçları için
alınacak tedbirlere ilişkin Tarım ve Köyişleri
Bakanından yazılı soru önergesi (7/2116)
(Başkanlığa geliş tarihi : 19.2.1997)

2. - Adana Milletvekili Orhan Kavuncu'nun, İstanbul-İsa
Yusuf Alptekin Parkı hakkında “gizli”
ibareli gönderilen bir yazıya ilişkin Dışişleri
Bakanı ve Başbakan Yardımcısından
yazılı soru önergesi (7/2117) (Başkanlığa
geliş tarihi : 19.2.1997)

3. - Adıyaman Milletvekili Celal Topkan'ın, Antalya'da
sürekli aydınlık için bir dakika karanlık
eylemi sırasında bir vatandaşın polis
uygulamaları sonucu öldüğü iddiasına
ilişkin İçişleri Bakanından yazılı
soru önergesi (7/2118) (Başkanlığa geliş
tarihi : 19.2.1997)

4. - Erzincan Milletvekili Mustafa Yıldız'ın,
SSK Genel Müdürünün bazı yargıçlara
verdiği iftar yemeğine ilişkin Çalışma
ve Sosyal Güvenlik Bakanından yazılı
soru önergesi (7/2119) (Başkanlığa geliş
tarihi : 19.2.1997)

5. - İstanbul Milletvekili Ercan Karakaş'ın,
dövize endeksli konut kredisi alan kişilerin mağduriyetine
ilişkin Başbakandan yazılı soru önergesi
(7/2120) (Başkanlığa geliş tarihi : 19.2.1997)

6. - Çanakkale Milletvekili Ahmet Küçük'ün,
1987 ve 1996 ÖSYM Sınavı sonuçlarına
ilişkin Millî Eğitim Bakanından yazılı
soru önergesi (7/2121) (Başkanlığa geliş
tarihi : 19.2.1997)

7. - Antalya Milletvekili Bekir Kumbul'un, Antalya'da bir vatandaşın
ölümüne sebep olduğu iddia edilen polis yetkilileri
hakkında yapılan işlemlere ilişkin İçişleri
Bakanından yazılı soru önergesi (7/2122)
(Başkanlığa geliş tarihi : 19.2.1997)

8. - Kırıkkale Milletvekili Kemal Albayrak'ın,
Kırıkkale Kapalı Spor Salonu ve Yüzme
Havuzu İnşaatına ilişkin Devlet Bakanından
yazılı soru önergesi (7/2123) (Başkanlığa
geliş tarihi : 19.2.1997)

9. - Kırıkkale Milletvekili Kemal Albayrak'ın,
Kırıkkale - Delice Devlet Hastanesi İnşaatına
ilişkin Sağlık Bakanından yazılı
soru önergesi (7/2124) (Başkanlığa geliş
tarihi : 20.2.1997)

10. - Kırıkkale Milletvekili Kemal Albayrak'ın,
Kırıkkale - Sulakyurt Devlet Hastanesi inşaatına
ilişkin Sağlık Bakanından yazılı
soru önergesi (7/2125) (Başkanlığa geliş
tarihi : 20.2.1997)

11. - Niğde Milletvekili Akın Gönen'in, Genel
Af çıkarılıp, çıkarılmayacağına
ilişkin Başbakandan yazılı soru önergesi
(7/2126) (Başkanlığa geliş tarihi : 20.2.1997)

12. - Gaziantep Milletvikili Mustafa R. Taşar'ın,
Gaziantep sanayii ve tarım ürünleri fuarlarına
destek sağlanıp sağlanmadığına
ilişkin Başbakandan yazılı soru önergesi
(7/2127) (Başkanlığa geliş tarihi : 20.2.1997)

13. - Gaziantep Milletvekili Mustafa R. Taşar'ın,
Gaziantep Havaalanını şehir merkezine bağlayan
yolun tamamlanmasına ilişkin Başbakandan yazılı
soru önergesi (7/2128) (Başkanlığa geliş
tarihi : 20.2.1997)

14. - Gaziantep Milletvekili Mustafa R. Taşar'ın,
GAP Bölgesindeki ihracat ve üretimin artırılmasına
ilişkin Başbakandan yazılı soru önergesi
(7/2129) (Başkanlığa geliş tarihi : 20.2.1997)

15. - Gaziantep Milletvekili Mustafa R. Taşar'ın,
Gaziantep - Tarsus Otoyolu Bahçe - Gaziantep bağlantısının
ne zaman tamamlanacağına ilişkin Başbakandan
yazılı soru önergesi (7/2130) (Başkanlığa
geliş tarihi : 20.2.1997)

16. - Gaziantep Milletvekili Mustafa R. Taşar'ın,
Gaziantep ilindeki öğretmen açığına
ilişkin Millî Eğitim Bakanından yazılı
soru önergesi (7/2131) (Başkanlığa geliş
tarihi : 20.2.1997)

17. - Tokat Milletvekili Hanefi Çelik'in, bir dergide Birlik
Partisiyle ilgili çıkan habere ilişkin Millî
Savunma Bakanından yazılı soru önergesi
(7/2132) (Başkanlığa geliş tarihi : 20.2.1997)

18. - Sıvas Milletvekili Mahmut Işık'ın,
Gebze Cezaevinde tutuklu bulunan bir kişinin ifadesinde
yer alan  iddialara  ilişkin  Başbakandan  yazılı
soru önergesi (7/2133) (Başkanlığa geliş
tarihi : 20.2.1997)

19. - Hatay Milletvekili Fuat Çay'ın, Hatay'da baraj
yapımı nedeniyle boşaltılan köylerdeki
ailelerin ve göçebelerin iskânına ilişkin
Devlet Bakanından yazılı soru önergesi
(7/2134) (Başkanlığa geliş tarihi : 20.2.1997)

20. - Hatay Milletvekili Fuat Çay'ın, Hatay'da bazı
ailelerin iskân programı hakkında ileri sürülen
iddialara ilişkin Devlet Bakanından yazılı
soru önergesi (7/2135) (Başkanlığa geliş
tarihi : 20.2.1997)

21. - Hatay Milletvekili Fuat Çay'ın, İran'ın
Ankara Büyükelçisinin verdiği beyana ilişkin
Dışişleri Bakanı ve Başbakan Yardımcısından
yazılı soru önergesi (7/2136) (Başkanlığa
geliş tarihi : 20.2.1997)

22. - Bursa Milletvekili Ali Rahmi Beyreli'nin, Ağrı
Et - Balık tesisleri ve KÜMAŞ'ın özelleştirilmesine
ilişkin Başbakandan yazılı soru önergesi
(7/2137) (Başkanlığa geliş tarihi : 21.2.1997)

23. - Çanakkale Milletvekili Hikmet Aydın'ın,
Manavgat suyu projesine ilişkin Enerji ve Tabiî Kaynaklar
Bakanından yazılı soru önergesi (7/2138)
(Başkanlığa geliş tarihi : 21.2.1997)

24. - Manisa Milletvekili Hasan Gülay'ın, Adalet Bakanının
özel arabasının kaçak olduğu iddiasına
ilişkin Başbakandan yazılı soru önergesi
(7/2139) (Başkanlığa geliş tarihi : 21.2.1997)

25. - Gaziantep Milletvekili Mustafa Yılmaz'ın,
Cezaevinde bulunan Sincan Belediye Başkanını
ziyaretine ilişkin Adalet Bakanından yazılı
soru önergesi (7/2140) (Başkanlığa geliş
tarihi : 21.2.1997)

26. - Manisa Milletvekili Hasan Gülay'ın, hakkında
tutuklama kararı bulunan iki emniyet görevlisinin
yakalanamamasına ilişkin İçişleri
Bakanından yazılı soru önergesi (7/2141)
(Başkanlığa geliş tarihi : 21.2.1997)

27. - İzmir Milletvekili Hakan Tartan'ın, yurt dışından
nükleer atık ve kimyasal madde sokulduğu iddiasına
ilişkin Başbakandan yazılı soru önergesi
(7/2142) (Başkanlığa geliş tarihi : 21.2.1997)

28. - Konya Milletvekili Mehmet Keçeciler'in, Yurt dışından
nükleer veya kimyasal atık sokulduğu iddialarına
ilişkin Başbakandan yazılı soru önergesi
(7/2143) (Başkanlığa geliş tarihi : 21.2.1997)

Meclis Araştırması Önergesi

1. - Balıkesir Milletvekili Tamer Kanber ve 20 arkadaşının,
Balıkesir İlinin sorunlarının araştırılarak
alınması gereken önlemlerin belirlemesi amacıyla
Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/165)
(Başkanlığa geliş tarihi : 20.2.1997)

BİRİNCİ OTURUM

Açılma Saati : 15.00

25 Şubat 1997 Salı

BAŞKAN : Başkanvekili Hasan KORKMAZCAN

KÂTİP ÜYELER : Ahmet DÖKÜLMEZ (Kahramanmaraş),
Fatih ATAY (Aydın)


BAŞKAN - Türkiye Büyük Millet Meclisinin
60 ıncı Birleşimini açıyorum.


Görüşmelere başlıyoruz. 

Sayın milletvekilleri, gündeme geçmeden önce
üç sayın milletvekili arkadaşıma
gündemdışı söz vereceğim. 

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Bursa Milletvekili Feridun Pehlivan'ın, Bulgaristan'dan
göç eden soydaşlarımızın
sorunlarına ilişkin gündemdışı
konuşması ve İçişleri Bakanı
Meral Akşener'in cevabı

BAŞKAN - Gündemdışı konuşmalarda
ilk söz sırası, Bursa Milletvekili Sayın
Feridun Pehlivan'a ait.

Sayın Pehlivan, Bulgaristan'dan gelen soydaşlarımızla
ilgili son gelişmeler hakkında gündemdışı
söz isteminde bulunmuşlardır. 

Buyurun Sayın Pehlivan. (ANAP sıralarından
alkışlar)

Konuşma süreniz 5 dadikadır.

FERİDUN PEHLİVAN (Bursa) - Sayın milletvekilleri,
Sayın Meral Akşener'in 20 Ocakta yürürlüğe
giren genelgesiyle ilgili, soydaşlarımız üzerindeki
rahatsızlığı dile getirmek için
söz almış bulunuyorum; Yüce Heyetinize
saygılarımı sunuyorum.

Son günlerde, Hükümetimizin yeni bir tavrı
-nedeninin ne olduğunu anlayamadığımız
bir tavrı- yoğunluğu Bursa'da olan Türk vatandaşlarını,
soydaş vatandaşlarımızı fevkalade
rahatsız etmiştir. 

Sayın Meral Akşener, 20 Ocakta, 400 bin vatandaşın
geri gönderilmesiyle ilgili bir genelge yayımlıyor.
Sayın Meral Akşener'den bir müddet önce,
Sayın Bakan Turhan Tayan tarafından, Bal-Göç'te,
bu insanlarımıza ikamet belgelerinin nasıl
verileceğinin ve TC vatandaşı nasıl olacaklarının
sözü veriliyor; aynı gece ASTV'de, Bursa'lı
hemşerilerimize “İçişleri Bakanıyla,
Dışişleri Bakanıyla, Başbakanla
görüştüm böyle bir mesele yoktur”
deniliyor, insanlarımız umutlandırılıyor;
arkasından, 20 Ocakta Meral Akşener'in bu genelgesi
patlıyor. Dün de, tekrar, Sayın Bakan Gürcan
Dağdaş'ın bir görüşü kamuoyuna
yayılıyor; bu da “öyle bir şey yoktur,
böyle bir problem yoktur, kimse telaşlanmasın”
şeklinde.

Allahaşkına, hangisi doğru?! Bir hükümetin
üç bakanının bir ay içerisinde
ayrı ayrı üç tane görüşü...
Bu kadar ciddiyetsiz olunmaz!.. Fevkalade günahtır!..
O insanlar 1989'dan bugüne bir Türklük kavgasına,
bir Türk Bayrağına, bir toprak hasretine, bir
ezan sesi hasretine buralara geldiler. Mallarını
mülklerini ittiler; burada ev sahibi oldular... Tırnaklarıyla
çalışıyorlar. 1993-1995 yılları
arasında herkesin kucak açtığı
bu insanlara bugün getirilen konum reva mıdır?
Gücünüz bu insanlara mı geçiyor?
Gücünüz geçiyorsa, Türkiye'nin içişlerine
karışan, burnunu sokan İran'ın Büyükelçisini
niye göndermiyorsunuz, kendi insanlarınızı
kapının önüne koymaya çalışıyorsunuz;
Allah'tan korkun!.. (ANAP ve DSP sıralarından alkışlar)


Burada söylüyorum, Bursa'da intiharlar başladı;
vicdanınıza sesleniyorum, intiharlar başladı...
80 yaşındaki insanlar hüngür hüngür
ağlıyorlar...

YAKUP BUDAK (Adana) - Niye bağırıyorsun!..

FERİDUN PEHLİVAN (Devamla) -Ne demek niye bağırıyorsun;
burada, içimdekini söylüyorum, niye rahatsız
oluyorsun; senin insanın değil mi?.. Seçimlerden
önce, Bursa'ya gelip de, o insanlara ikamet sözü
verenler sizler değil misiniz? Hükümet olunca, meseleleriniz
bitti mi?

AYVAZ GÖKDEMİR (Kayseri) - O halloldu Sayın
Milletvekilim...

FERİDUN PEHLİVAN (Devamla) - Hayır...

Bir niyetiniz var; gündem değiştirmek, gündem...
Buradaki çirkinlikleri, buradaki aklama paklamaları
örtbas etmek adına gündem değiştiriyorsunuz,
400 bin Türk'ün onuruyla oynuyorsunuz; yazıklar
olsun size!.. (ANAP ve DSP sıralarından alkışlar)

Sevgili milletvekilleri, durum fevkalade vahimdir, içler
acısıdır. İki gündür, şehrimde,
varoşlarında kıyı köşe dolaşıyorum,
insanlar büyük bunalım içerisindedir;
Hükümetimizi tedbir almaya davet ediyorum, vicdan muhasebesi
yapmaya davet ediyorum, Allah korkusunu taşımaya
davet ediyorum. Bu kapılara sürmeye çalıştığınız
insanlar misafir değillerdir, Türk vatandaşlarıdır,
bu duyguya davet ediyorum. 

Bu ciddiyet içerisinde, Hükümeti tek ağızlılığa
davet ediyorum. Bir bakan ayrı, diğer bakan ayrı
konuşursa, insanların umutlarıyla oynanırsa,
oradaki sıkıntının daha fazlalaşacağına,
daha doruğu yakalayacağına inancım tamdır.


Sizlerden istirhamım, lütfen, bu kürsüde,
en yakın zamanda, şu insanlarımızın
ikametgâh belgelerinin verileceğini, Türk vatandaşı
olarak ülkelerinde yaşayacağını,
burada çocuğunu okutacağını, burada
evlendireceğini, mezarının burada nasip olduğunu
anlatmaya, bu sözü vermeye davet ediyorum. Fazla uzatmadan,
bu vesileyle, Hükümetimize bir kez daha söylüyorum,
istirham ediyorum, siyasetüstü bakıyorum, hepinizi
siyasetüstü bakmaya davet ediyor, Yüce Heyetinize
saygılarımı sunuyorum. (ANAP, DSP ve CHP
sıralarından alkışlar)

BAŞKAN - Gündemdışı konuşan
Bursa Milletvekili Sayın Feridun Pehlivan'a teşekkür
ediyorum. 

2. - İzmir Milletvekili Hakan Tartan'ın, Bulgaristan'dan
göç eden soydaşlarımızın
sorunlarına ilişkin gündemdışı
konuşması ve İçişleri Bakanı
Meral Akşener'in cevabı

BAŞKAN - Gündemdışı ikinci söz
İzmir Milletvekili Sayın Hakan Tartan tarafından
istenmiştir. 

Sayın Tartan da, Bulgaristan'dan gelen soydaşlarımızın
sorunlarıyla ilgili konuşacaktır.

Sayın Tartan, konuşma süreniz 5 dakikadır,
efendim. (DSP sıralarından alkışlar)

HAKAN TARTAN (İzmir) - Sayın Başkan, sayın
milletvekilleri, bizleri, televizyonları başından
izleyen değerli yurttaşlar; hepinizi saygıyla
selamlarım. 

Öncelikle, bu konudaki duyarlılığı
ve çalışmalarımıza katkıları
nedeniyle milletvekili arkadaşım Hayati Korkmaz'a
teşekkürlerimi belirterek konuşmama başlamak
istiyorum. 

Maalesef, kurulduğu ilk günden beri toplumda çeşitli
gerginliklerin ve sorunların temelini atan Refahyol Hükümeti,
son olarak, karşımıza, yepyeni ve beklenmedik
bir sorun daha çıkardı: Bulgaristan'dan Türkiye'ye
gelen soydaşlarımızın geri gönderilmeleri.
Bizim kanımızdan, canımızdan olan
bu insanlar, geçen hafta yayımlanan bir genelge
sonrasında, uykusuz geceler, sıkıntılı
saatler geçirmeye başladılar. 

1989 yılında, o günkü Bulgar Hükümetinin
uyguladığı politikalar nedeniyle Türkiye'ye
gelen, yerleşen, birçoğu, daha önce gelmiş
akrabalarıyla kucaklaşan, Türkiye iwle tam uyum
içerisindeki bu insanları huzursuz etmeye, psikolojik
dünyalarında çalkantılar yaratmaya hakkımız
var mı?

Daha birkaç hafta önce bu Hükümetin bakanları,
soydaşlarımızın sorunlarının
çözümü konusunda güvence vermedi mi;
geri döndürülmelerinin söz konusu olmadığını
açıklamadı mı; o zaman, sormak hakkımız
değil mi? Bu nasıl çifte standarttır;
bu nasıl devlet anlayışıdır?
Bu insanları, mutlu oldukları topraklardan, akrabalarından,
eşlerinden, dostlarından koparmak, nasıl bir
insanlıktır?! Türkiye, bazıları
anlamak istemese de, yıllardan beri büyük sıkıntılara
katlanan soydaşlarına kucak açacak, onları
bir ana şefkatiyle bağrına basacak kadar güçlü
ve sevecen bir ülkedir. 

Bulgaristan'daki ekonomik sıkıntı ortada;
tarihsel bağlarımız olan bu ülkenin insanları,
bugüne dek görülmemiş bir açlığın
ve sefaletin içerisinde. İnsanlar, bir somun ekmek,
bir kap sıcak çorba için saatlerce bekliyor.
Türkiye olarak, komşumuz Bulgaristan'a kara gününde
yardım elini uzatmalıyız, dostluğumuzu
göstermeliyiz. Türk girişimcilerini, Bulgaristan'da
yatırıma yönlendirmeliyiz.

Bu gelişmeler çerçevesinde soydaşlarımızı
göndermeye yönelik yaklaşım, âdeta
onları, açlığın, sefaletin, yoksulluğun
kucağına atmak anlamına geliyor. Gönderelim
de soydaşlarımız açlıktan ölsün
mü?! Orada yaşanan sorunların girdabında
çoluk çocuk, genç yaşlı, kadın,
binlerce insan; yokluk, yoksulluk, sefalet, hastalık mı
çeksin?! 

Birçok yurttaşımız, maalesef, uzun
yıllardan beri, korku ve sıkıntı dolu
bir yaşam sürmekte, maalesef, verilen sözler tutulmamakta,
insanlar seçimden seçime hatırlanmaktadır.
İnşallah, bu kötü yazgı, Demokratik
Sol Parti iktidarında ortadan kalkacaktır. (DSP
sıralarından alkışlar) Soydaşlarımızın
kimlikleri yoktur, sosyal güvenceleri yoktur, söz verildiği
halde evleri yoktur, hatta düzenli bir işleri yoktur;
umutları da giderek zayıflamaktadır. 

Hükümetin bu noktada yapması gereken, soydaşlarımızın
akıllarına kuşku ve korku salmak değil,
sevgi, güven ve ilgi aşılamaktır. 

Parçalanmış aile sorunu çözülmeli,
bu konuda Bulgaristan ile kapsamlı bir anlaşma yapılmalıdır.
1992'den sonra gelen soydaşlarımıza ikamet
tezkereleri verilerek, bu yapay sorun kolaylıkla ortadan
kaldırılabilecektir; ancak, 1989-1992 yılları
arasında gelen soydaşlarımıza çifte
vatandaşlık hakkı da bir an önce tanınmalı;
bu arada, göçü önleyici tedbirlere de ağırlık
verilmelidir.

Sayın Başkan, sayın milletvekilleri; buradan
Hükümete sesleniyorum: Sizlere, Bursa'dan, İzmir-Bornova'dan,
Çamdibi'nden, Gümüldür'den, Menderes'ten
selam getirdim. Gelin, toplumda yeni bir sosyal sorun yaratmayın.
Gelin, kanımız, canımız olan bu insanların
yüreklerine korku tohumları serpmeyin. Gelin, devletin
büyüklüğünü gösterin, bu insanların
sorunlarını çözün. Yarın,
bu insanlar zorla gönderildiklerinde, intiharlar, ölümler
yaşanırsa, hesabını kim, nasıl
verecektir?! Kolay olan,  sevgi, ilgi ve güzellik, zor olanı
dışlamak ve atmaktır. 

Diyarbakır'da, açlıktan ölüm noktasına
gelen ailenin dramının yüreğimizi parçaladığı
bugünlerde, gelin, siz de kolay olanı seçin.
Yüzbinlerce insanı ve onların yakınlarını
sevindirin. Şeker bayramını keyifsiz geçiren
soydaşlarımıza ve onların yakınlarına,
hiç olmazsa kurban bayramını zehir etmeyin.


Sayın Ecevit, 23 Nisanda, Meclisteki konuşmasında,
bir soydaşımızın çocuğunun
dramını dile getirmişti. Soruna eğilmeleri
gerekenler, maalesef, kör, sağır ve dilsiz. Bu
dram, artık bitmeli. Evet, bugün ve hemen.

Saygılarımla. (DSP ve CHP sıralarından
alkışlar) 

BAŞKAN - Gündemdışı konuşan,
İzmir Milletvekili Sayın Hakan Tartan'a teşekkür
ediyorum.

3. - İçişleri Bakanı Meral Akşener'in;
Bursa Milletvekili Feridun Pehlivan ve İzmir Milletvekili
Hakan Tartan'ın, Bulgaristan'dan göç eden soydaşlarımızın
sorunlarına ilişkin gümdemdışı
konuşmalarına cevabı

BAŞKAN - Sayın İçişleri Bakanı,
gündemdışı konuşmaları cevaplamak
üzere söz istemişlerdir.

Buyurun Sayın Bakan.

İÇİŞLERİ BAKANI MERAL AKŞENER
(İstanbul) - Sayın Başkan, değerli milletvekilleri;
Bursa Milletvekili Sayın Feridun Pehlivan ve İzmir
Milletvekili Sayın Hakan Tartan'ın, Bulgaristan'dan
gelen soydaşlarımızın sorunları
hakkında gündemdışı konuşmalarıyla
ilgili söz almış bulunmaktayım; öncelikle,
Yüce Meclisin değerli üyelerini saygıyla
selamlıyorum.

Bilindiği gibi, komşumuz Bulgaristan'ın, gerek
Bulgaristan'ı Türklerden arındırma politikası
gerekse Bulgaristan'da giderek ağırlaşan ekonomik
kriz, bu ülkede yaşayan soydaşlarımızın
zaten var olan Türkiye'ye göç eğilimini iyice
artırmıştır. Diğer taraftan, kısa
süreli vizelerle ülkemize gelip, vize süreleri
sonunda ülkelerine dönmeyerek Türkiye'de kalmaya
devam etmeleri, Bulgaristan'daki soydaşlarımıza
cesaret veren bir başka ve en önemli faktör olmuştur.
1989 yılında yaşanan ülkemize yönelik
göç dalgasının bir benzerinin tekrar
yaşanmaması, gizli göçe dönük
gelişlerin engellenmesi ve bu arzuların törpülenmesi
için, en kısa sürede, etkin önlemlerin
alınması kaçınılmazdır.
Nitekim, Türkiye'ye bu şekilde gelişlerin gizli
göç biçiminde gerçekleşmesini
önlemek için, kısa süreli vizelerle gelen
soydaşlarımızın, vizeleri sonunda ülkelerine
dönmelerini sağlamak amacıyla, zaman zaman gereken
önlemler alınmıştır. 

Bu bağlamda, 1992 yılında, Başbakanlıkça
yayımlanan bir genelgeyle, bu konuda sınırlamalar
ve tedbirler getirilmiş ve dönemin İçişleri
Bakanı tarafından tüm valiliklerden, Başbakanlık
genelgesi doğrultusunda hareket edilerek gereğinin yapılması
istenmiştir. 

Yine, 1994 yılında, Başbakanlıkça
yayımlanan bir genelgeyle, Bulgaristan'da bulunan soydaşlarımızın
muhtelif yollardan ülkemize göç etmelerini önlemek
için, çeşitli tedbirler içeren 1992
yılında yayımlanan genelgenin, 1 Ocak 1993
tarihinden sonra, serbest göçmen vizesi dışındaki
vizelerle Türkiye'ye gelen Bulgar uyruklu soydaşlarımıza
uygulanması, 1 Ocak 1993 tarihinden önce göçmen
vizesi dışındaki vizelerle gelip, dönmeyenlerin,
genel güvenlik bakımından bir sakıncaları
olmaması ve müracaat etmeleri kaydıyla istisna
tutularak bir yıl süreyle ikametlerine izin verilmesi,
bu süre içerisinde vatandaşlık için
başvuranların vatandaşlık işlemlerinin
sonuçlandırılması uygun görülmüştür.


Sayın Başkan, değerli milletvekilleri; tarafımıza
intikal eden bilgi ve değerlendirmelerde, Burgaristan'da yaşanmakta
olan ekonomik ve malî krizin giderek şiddetlenmesinin,
özellikle kış mevsimiyle de irtibatlı
olarak toplumsal çalkantılara sebebiyet vermesi
ihtimali vardır. Bu olumsuz gelişmelerden etkilenmeye
en açık olan ve zaten büyük ekonomik sıkıntılar
içerisinde olan soydaşlarımız arasında
Türkiye'ye göç eğilimini tırmandırması
ihtimaline dikkat çekilmesi üzerine, 1996 yılı
eylül ayı içerisinde, Dışişleri
Bakanlığının koordinatörlüğünde,
ilgili bakanlık temsilcilerinin de katılımıyla
yapılan toplantıda, Bulgaristan'da yaşanmakta
olan ekonomik ve malî kriz nedeniyle soydaşlarımız
arasında artmakta olan göç eğilimi karşısında
alınabilecek önlemler tespit edilerek, 1992 yılında
Başbakanlıkça yayımlanan talimatın
benzeri bir genelgenin yayımlanmasının uygun
olacağı kararlaştırılmıştır.
Dışişleri Bakanlığının
koordinatörlüğünde yapılan toplantı
sonucunda, soydaşlarımızın Türkiye'ye
illegal girişlerini ve kaçak olarak barınmalarını
önlemeye yönelik tedbirleri içeren metin Sayın
Başbakanımız tarafından da uygun görülerek,
Başbakanlığın 26.12.1996 tarihli talimatları
ilgili bakanlıklara ve kuruluşlara gönderilmiş
ve İçişleri Bakanlığına
da gönderilen emir, 1997 Ocak ayında, tarafımdan,
tüm valiliklere gereği yapılmak üzere duyurulmuştur.

Sayın Başkan, değerli milletvekilleri; anılan
genelgeyle, turist, akraba ziyareti ve grup vizesiyle gelen soydaşlarımızın
vizeleri sonunda ülkelerine dönmeleri istenmiş,
vize usul ve esasları yeniden belirlenmiştir. Transit
vize taleplerinde, gidilecek üçüncü ülkenin
vizesinin olması şartı getirilmiş, grup
vizesiyle geliş ve gidişlerde daha dikkatli davranılması
ve göç niyetiyle gelecekleri sezilenlere vize verilmemesi
esasları getirilmiştir. Sahte vize ve pasaportla
girişlerin önlenmesi ve Bulgaristan'daki temsilciliklerimiz
tarafından verilen vizelerin günlük olarak Dereköy
ve Kapıkule hudut kapılarına bildirilmesi
sağlanmış, illegal durumda bulunanların
çıkışlarının sağlanması
ve çalışmalarına müsaade edilmemesi,
1 Nisan 1997 tarihine kadar Türkiye'den çıkış
yapacak soydaşlarımıza Harçlar Kanunu
hükümleri çerçevesinde gerekli kolaylığın
gösterilmesi istenmiştir. Halen mevcut verilere göre,
1923-1996 yılları arasında 230 272 iskânlı
göçmen, 560 521 serbest göçmen olmak üzere
toplam 790 793 Bulgaristan göçmeni ülkemize gelmiştir.
Yine, ülkemizde, çalışma, öğrenim
ve diğer çeşitli sebeplerle ikamet eden 33 123
Bulgar uyruklu soydaşımız bulunmaktadır.
Ayrıca, 1993-1996 yılları arasında
kısa süreli vizelerle ülkemize gelerek geri dönmeyen
76 bin civarında soydaşımız bulunmaktadır.
Çeşitli yıllarda gelenlerle birlikte bu sayının
100 bin civarında olduğu tahmin edilmektedir. 

Sayın Başkan, değerli milletvekilleri; ülkemiz,
dünyada nüfus artışının en
hızlı olduğu ve en çok göç
alan ülkelerden biri durumundadır. Ayrıca,
dış mihraklarca tahrik edilen terör hareketleri
de ülke kaynaklarının büyük kısmının
savunma harcamalarına ayrılmasına yol açmaktadır.
Bu sıkıntıların, büyük devlet
olmanın sorunları olduğunun bilincindeyiz. Zamanla,
bu sıkıntıların tamamı aşılacaktır.
Soydaşlarımızın problemleri, tarafımdan,
yakinen bilinmekte ve takip edilmektedir. Onların meselelerine
sahip çıkarken, yalnız bugünü değil
yarınları da düşünmek zorunda olduğumuz
kanaatindeyim. Dünyadaki bütün Türkler, ay
yıldızlı bayrağımız altında,
Anadolu'da yaşamak arzusundadırlar. Ne var ki, problemlerin
Türkiye'ye taşınarak, burada çözümlenmesinden
öte, mahallinde çözümlenmesi gereği
vardır. Amacımız, komşularımızla
aramızda dostluk ilişkilerinin hâkim olmasıdır.
Komşularımızla ilişkilerimizin iyileştirilmesi,
burada bulunan soydaşlarımızın biraz
daha rahat yaşamalarını sağlayacaktır.


Özbeöz kardeşlerimiz, soydaşlarımız
bizim bir parçamızdır; onların sıkıntıları
bizim de sıkıntılarımızdır.
Arz ettiğim hususlar çerçevesinde onlara sahip
çıkmak, bizim, ulvi vazifemiz ve tarihin bize yüklediği
mukaddes bir görevdir. 

Bu duygu ve düşünceler içerisinde, hepinize
en içten sevgi ve saygılarımı sunuyorum.
(DYP ve RP sıralarından alkışlar)

NECATİ ALBAY (Eskişehir) - Sayın Başkanım,
konuşmaya cevap verilmedi ki!.. 

BAŞKAN - Gündemdışı konuşmayı
cevaplayan İçişleri Bakanı Sayın
Meral Akşener'e teşekkür ediyorum. 

SUHA TANIK (İzmir) - Sayın Başkanım,
müsaade ederseniz, zabıtlara geçmesi açısından
bir konunun altını çizerek belirtmek istiyorum.

BAŞKAN -Böyle bir usulümüz yok ama
Sayın Tanık.

SUHA TANIK (İzmir) -Haklısınız
efendim; ama, ileride zabıtlardan faydalanırken,
bu konunun gündeme alınması için söylüyorum.


BAŞKAN -Nedir isteğiniz efendim?

SUHA TANIK (İzmir) - 100 bin civarında, geçici
vizeyle gelen soydaşımız var; bunların
bir kısmı on onbeş sene önce gelmiş.
Bugün, bunların Türkiye'de olan çocuklarına,
vilayet tarafından yahut valilikler tarafından nüfus
cüzdanı verilmemektedir ve 13-15 yaşları
arasında, nüfus cüzdanı olmadığı
için okula gidemeyen çocuklar vardır; aileler
bundan şikâyetçidir ve kendi yaşıtları
okula gidip eğitim görürken, bu çocuklar,
sokaklarda, başıboş gezmektedirler. Bu konunun
da, ileride, Bakanlık tarafından dikkate alınması
için, zabıtlara geçmesi açısından
beyanda bulundum.

Teşekkür ederim. 

BAŞKAN - Teşekkür ederim.

Sayın Tayan, bir isteminiz mi var efendim?

MİLLÎ SAVUNMA BAKANI TURHAN TAYAN (Bursa) - Müsaade
ederseniz efendim.

BAŞKAN - Buyurun Sayın Tayan.

MİLLÎ SAVUNMA BAKANI TURHAN TAYAN (Bursa) - Sayın
Başkan, Sayın Pehlivan, konuşmasında,
konuyla ilgili söz verdiğimden ve sonra ilgilenmediğimden
bahisle beyanda bulundu. Konuya açıklık getirmek
için söz almak istiyorum. 

BAŞKAN - Sayın Tayan, gündemdışı
konuşma yapmak üzere, üçüncü
sırada bir arkadaşımız bekliyor. O
konuşma tamamlandıktan sonra sizin isteminizi değerlendireceğim.

4. - Ankara Milletvekili Ali Dinçer'in, Bulgaristan'daki
ekonomik kriz, erken seçim ve soydaşlarımızın
sorunlarına ilişkin gümdemdışı
konuşması ve Bayındırlık ve
İskân Bakanı Cevat Ayhan'ın cevabı

BAŞKAN - Gündemdışı üçüncü
söz, Ankara Milletvekili Sayın Ali Dinçer'in.


Sayın Dinçer de, Bulgaristan'daki ekonomik kriz,
nisanda yapılacak erken seçim ve soydaşlarımızın
sorunlarıyla ilgili olarak gündemdışı
söz talebinde bulunmuşlardır.

Buyurun Sayın Dinçer. (CHP sıralarından
alkışlar)

Konuşma süreniz 5 dakikadır.

ALİ DİNÇER (Ankara) - Sayın Başkan,
değerli arkadaşlarım; ben, 5 yaşında,
Bulgaristan'dan Türkiye'ye gelip, Kırşehir'de
ve Ankara'da yetişmiş bir göçmen çocuğu
olarak, konuyu, mümkün olduğu kadar objektif ve
yapıcı bir anlayışla ele almak istiyorum.


Değerli arkadaşlarım, 93 Harbi dediğimiz
1878'den bu yana, Türkiye'ye, Balkanlardaki en büyük
göçmen kaynağı olan Bulgaristan'dan, üç
milyonu aşkın soydaşımız gelmiştir.
En son, 1989'da gelen soydaşlarımızdan -ki
yüzbinlerce geldi- 312 bini Türkiye vatandaşı
olarak Türkiye'de kalmıştır. Bunların,
aslında, Bulgar vatandaşlığını
muhafaza etme hakları da var; bir kısmı da
ediyor. Aslında, keşke, hepsi, Bulgar vatandaşlığını
muhafaza edebilse; yalnız, bunun için, kendilerine
güvence vermemiz gerekiyor. 

Değerli arkadaşlarım, daha sonra, Bulgaristan'daki
ekonomik zorluklardan dolayı, yüzbin civarında
soydaşımız da değişik vizelerle
Türkiye'ye gelmiştir; bunların çoğunun
aileleri Bulgaristan'da kalmıştır. Basında
sık sık rastladık; mafya yardımıyla,
ölümcül koşullarda, çocuklarını
Türkiye'ye getirmeye çalıştılar,
ama getiremediler; kimisi getirdi; göstermelik olarak üç
beş tanesinin gelmesine, o zamanın Başbakanı
Sayın Çiller müsaade etti; ama, o, sorunun
çözümü demek değildi. 

Değerli arkadaşlarım, komşumuz Bulgaristan
bizim için çok önemli bir ülke. Bulgaristan,
1989'dan sonra Türkiye'ye olan yoğun göçün
dışında başka ülkelere de göç
vermiştir. Türkiye'ye gelenlerle birlikte, Batı
ülkelerine giden nitelikli, eğitimli 500 bin Bulgar vatandaşını
da sayarsak, 8-8,5 milyon nüfuslu Bulgaristan bir milyona
yakın nitelikli işgücünü kaybetmiştir.
Böyle olunca, Bulgaristan, ekonomik transformasyonla ilgili
önlemleri de alamadığı için, çok
ciddî bir ekonomik krizle karşı karşıya
gelmiştir. Şimdi, insanlar, ekmek bulmakta zorluk
çekiyorlar; hastanelerde ilaç yok, ısınma
yok. 

Biz, bu durumda, komşumuza yardım edecekken, kanımız,
canımız olan yüzbinlerce soydaşımızı,
önce Başbakanlığın, sonra İçişleri
Bakanlığının emriyle zorla Bulgaristan'a
gitmelerini, yani, açlığa, sefalete gitmelerini
öngörüyoruz. Soydaşlarımız,
Bulgaristan'a gidip, açlıkla, sefaletle, ölümle
karşılaşmaktansa, Türkiye'de ölmeyi
tercih ederler. 

Değerli arkadaşlarım, kendi soydaşına
değil, herhangi bir insana bile böylesine zulmetmek,
onları açlığa, ölüme göndermek,
Türkiye Cumhuriyetine ve Yüce Türk Milletine yakışmaz.
Bizim milletimiz, yardımseverdir, komşusu açken
kendisi tok yatmaz, ekmeğini, aşını paylaşır.
Böylesi zalim bir davranış milletimize yakışmaz.
Olsa olsa -eğer ısrar ederse- bu, Refahyol İktidarının
yüzkarası olur.

Milletimiz, soydaşlarını bağrına
basmıştır. Soydaşlarımız
da, meslek sahibi, çalışkan, nitelikli işgüçleri
olarak, gece gündüz demeden, genç ihtiyar, kadın
erkek demeden Türk ekonomisine değerli katkılar
yapıyor; yıllık izin bile kullanmadan çalışıyorlar.
Kendi işlerini kendileri buluyor, hatta turist olarak gelenler,
buradaki akrabalarının adına kendi atölyelerini
kendileri kuruyor ve üretime katkıda bulunuyorlar.
Kimseye yük olmadan, hiçbir kredi almadan, kendi aldıkları
imarlı arsalar üzerinde beyaz badanalı evlerini
yapıyorlar, çiçeği ve yeşili bol
çok güzel semtleri kentlerimize, kasabalarımıza
kazandırıyorlar. 

Değerli arkadaşlarım, bu soydaşlarımız,
sanatçılarıyla, akademisyenleriyle, sporcularıyla,
bizim kültür hayatımıza güç
katıyorlar. Bize, uluslararası alanda büyük
başarıların zevkini tatma hakkını
tanıyorlar. En son Olimpiyat Şampiyonu, Dünya
Şampiyonu, Avrupa Şampiyonu Ahmet kardeşimiz
geldi; boksta dünya devleri arasında bir soydaşımız;
şimdi, o da turist vizesiyle geldi. Bu genelgeye göre,
ona ne muamele uygulayacağız; onun da çocukları
şu anda eşiyle birlikte Bulgaristan'da, o da parçalanmış
bir ailenin reisi. Sadece onun ve ailesinin sorununu çözmekle
işi bitirebilir miyiz?!. Sırf onun bize madalya getirmesi
için, ona ayrıcalık tanıyarak, diğer
soydaşlarımıza çifte standartlı
davranırsak haksızlık etmez miyiz?!

(Mikrofon otomatik cihaz tarafından kapatıldı)

BAŞKAN - Sayın Dinçer, konuşmanızı
tamamlayın efendim.

ALİ DİNÇER (Devamla) - Sayın Başkan,
değerli arkadaşlarım; ben, bu genelgenin uygulanmayacağını,
uygulanma şansı olmadığını
söylüyorum. Bu vatandaşlarımıza
Türk Milleti sahip çıkmıştır,
gönderemeyiz. Onlara, Amerika'da olduğu gibi yeşil
kartla Türkiye'de oturma müsaadesi verelim, Türkiye'de
rahatlıkla otursunlar, çalışmalarına
devam etsinler, aileler birleşsin, Bulgaristan'a rahatça
gidip gelebilsinler ve ileride Bulgaristan'da açacakları
işyerleriyle, Bulgar ekonomisine de katkıda bulunsunlar.
Ayrıca, biz, Türkiye olarak, Bulgaristan'a kara gün
dostu olarak yardım etmek durumundayız. 

Bakın, komşumuz Yunanistan'ın Bulgaristan
ile ilişkisi bizim kadar değildir; ama, şu anda,
en az 4 Yunan bankası Bulgaristan'da aktif; bizim gönderdiğimiz
sermayenin 10 misli sermayeyi Yunanlılar Bulgaristan'a
göndermiş. Bizim en eski bankamız Ziraat Bankası,
Mithat Paşa tarafından, Bulgaristan'da Tuna Vilayetinin
başkenti Rusçuk'ta kurulmuş; ama, biz, daha
Ziraat Bankasının bir şubesini bile Bulgaristan'da
açamamışız. Biz, özel sektörümüzle,
kamu sektörümüzle, her şeyimizle Bulgaristan'a
girebilmeliyiz. 

Bu arada, Sayın Başkanın da müsaadesiyle,
çok önemli olan bir konuyu burada vurgulamak istiyorum:
20 Nisanda erken genel seçim yapılacak Bulgaristan'da;
komşumuzun demokrasisinin gelişmesini, ekonomisinin
düzlüğe çıkmasını istiyoruz.

Ülkemizde, Bulgaristan seçimlerinde oy kullanma hakkına
sahip 300 bini aşkın Bulgar vatandaşı
soydaşımız var; bunlar oy kullanmada mütereddidler.
Türk vatandaşlığını alan akrabalarım
bile, geçen sene “oy kullanmaları gerektiğini”
söylediğimde “Bulgaristan ile ilgili oy kullandık;
ya bizim vatandaşlığımızı
elimizden alırlarsa” diye endişe ettiler “amca,
dayı, sen bize yardımcı olur musun”
dediler; ben kefil oldum, ondan sonra gittiler, oy kulandılar.


Şimdi, biz, Bulgaristan yurttaşı olan bu 100
bini aşkın, hepsi de seçme hakkına
sahip soydaşımızı Bulgaristan'a göndermeye
çalışacağımıza, zorla sınırdışı
edeceğimize, açlığa göndereceğimize,
onların Bulgar demokrasisinin gelişmesi için
Türkiye'de oy kullanmasını sağlamalıyız.
Bulgaristan demokrasisine, buradaki Bulgar yurttaşları
da ne kadar çok katılırsa, Bulgaristan o
kadar etkin, halk desteği olan demokratik bir yapıya
kavuşur ve sorunlarını aşmada, Türkiye,
ona bu şekilde yardımcı olmuş olur.
Herkese, bütün dernekler eliyle, devlet eliyle, valilikler,
kaymakamlıklar eliyle her türlü olanak sağlanmalı,
güvence verilmeli, bu seçimlerde, Türkiye'deki
Bulgar yurttaşlarının oy kullanması
sağlanmalıdır.

Özel sektörümüzle, kamu sektörümüzle,
biz, Bulgaristan'a ciddî yatırımlar yapmak
durumundayız.

Değerli arkadaşlarım, en büyük projelerimizden
birisi, Avrupa kapımız Bulgaristan'dan geçecek
olan Tiran-Üsküp-Sofya-İstanbul-Tekirdağ-Çanakkale
yoludur. Böylelikle, tüm Balkanlar, Bulgaristan üzerinden
Türkiye'ye akacak. Nereye gelecek; İstanbul'a gelecek,
Tekirdağ Limanına gelecek, Tekirdağ Limanı
Bulgaristanın da kullandığı uluslararası
bir liman olacak; Çanakkale'ye gelecek, orada kuracağımız
köprüden Ege Bölgesine ve tüm Anadolu'ya akacak...


Aynı şekilde, yine, Bulgaristan, Romanya-Giurgiu'dan
Rusçuk'a geçen, Rusçuk'tan Türkiye'ye
gelen yolun da geçiş yeridir; bizim için bu
kadar önemli bir ülkedir.

BAŞKAN - Sayın Dinçer, ben, otomatik cihazı
devredışı bıraktım; ama, süreniz
tamamlandı. Son cümlenizi, lütfen ifade buyurun.

ALİ DİNÇER (Devamla) - Tekrar söylüyorum,
biz, buradaki soydaşlarımızı, Bulgaristan'ı
ve Türkiye'yi düşünmeliyiz. Belki, Bulgaristan
bizden önce Avrupa Birliği üyesi olacak ve buradaki
soydaşlarımız, Avrupa Birliği üyesi
olan Bulgaristan vatandaşı olarak, Türkiye ile
Bulgaristan arasında ciddî köprü oluşturacaklar.


Bu Yeşil Kart uygulamasına benzer uygulamaları
geliştirmeliyiz. Böyle kolaycı çözümlerle,
zaptiye önlemleriyle bu iş bitmez; zaten, bu genelge
de uygulanmaz daha önce söylediğim gibi. Soydaşlarımız
hiç endişe duymasınlar; böyle genelgenin
on tanesi çıksa bile, kimse onları sınırdışı
edemez, Türk Milleti onlara sahip çıkar. (CHP,
DSP, ANAP sıralarından alkışlar) Önemli
olan, hem Türk soydaşlarımızın
hem Bulgaristan'ın hem de Türkiye'nin yararına
modeller, projeler geliştirmemizdir. Böylesine kolaycı,
parçacı çözüm yollarıyla,
koskoca Türkiye Cumhuriyetine yakışır
idare ortaya koymak, faaliyet ortaya koymak mümkün değildir.

Bu düşüncelerle, hem soydaşlarımıza
buradan hiç endişe etmemelerini söylüyorum
hem de sizlere en derin sevgilerimi, saygılarımı
Cumhuriyet Halk Partisi adına sunuyorum. 

Atatürkümüzün bir sözünü hatırlatıyorum:
“Soydaşlarımız, Türkiye'nin dışındaki
soydaşlarımız, bizim şanlı tarihimizin
en zengin mirasıdır; biz, onları, gözümüzün
nuru gibi sakınmalıyız, gözbebeğimiz
gibi sakınmalıyız.” Hepinize, tekrar
tekrar saygılar sunuyorum. (Alkışlar)

BAŞKAN - Gündemdışı konuşan
Ankara Milletvekili Sayın Ali Dinçer'e teşekkür
ediyorum.

Gündemdışı konuşmayı cevaplamak
üzere, Bayındırlık ve İskân
Bakanı Sayın Cevat Ayhan söz istemişlerdir;
buyurun Sayın Bakan. (RP sıralarından alkışlar)

BAYINDIRLIK VE İSKÂN BAKANI CEVAT AYHAN (Sakarya)
- Muhterem Başkan, muhterem üyeler; gündemdışı
konuşmalarla, göçmen ve özellikle, Bulgaristan
göçmenlerinin meselelerini dile getiren değerli
milletvekili arkadaşlarımıza teşekkür
ederim.

Muhterem üyeler, Türkiye Cumhuriyeti, bir imparatorluğun
küçülen toprakları üzerine kurulmuş
bir devlet olduğu için, dün de, bugün de,
yarın da, göçmen meseleleri her vakit olacaktır.
O geçmişteki vatan parçalarında kalan
kardeşlerimiz, elbette, sıkıldıkları
anda Türkiye'ye bakacaklar, bunaldıkları anda
Türkiye'ye göçmek isteyeceklerdir; nitekim, cumhuriyetin
ilk yıllarından itibaren, devamlı olarak,
Türkiye, hudutları dışından göçmen
almaya devam etmiştir. Ancak, cumhuriyet hükümetlerinin
temel politikası da, dışarıda kalan
kardeşlerimizi, oldukları yerde refah ve saadet içerisinde
yaşatacak, hak ve hürriyetlerini kullanabilecekleri
şartları orada geliştirecek bir politika olmuştur.
Onların varlığının dışarıda
devam etmesi önemlidir; çünkü, onlar, bizim
medeniyetimizin ve kültürümüzün dışarıdaki
bekçileridir, temsilcileridir, tanıtıcılarıdır
ve koruyucularıdır. Bu bakımdan, dışarıdaki
kardeşlerimizin Türkiye'ye göçünü
teşvik eden bir anlayış yerine, göçe
mecbur kalanlara, burada ihtimamla muamele edilmesi ve onların
normal hayata uyum sağlayabilmesi için gerekli desteklerin
verilmesi gerekir. 

Tabiî, Türkiye, zaman zaman büyük göç
dalgalarına maruz kalmıştır: 1930'lu
yılların sonunda, 1950'li yılların
başında ve en son da, büyük göç
dalgası olarak, 1980'li yılların sonunda.
Hatırlanacağı üzere, 1989'da Bulgaristan'daki
Todor Jivkov rejimi, oradaki kardeşlerimiz üzerinde
büyük baskı yapınca, yüzbinlerce
insan Türkiye'ye göç ihtiyacını
hissetmiş ve o zamanki Cumhuriyet Hükümeti de
kapılarını açarak, bu kardeşlerimizi
Türkiye'ye almıştır. Hatırlanırsa,
1989'un ağustos ayı itibariyle gelenler, 112 954 aileden
369 608 kişidir. Geri dönenler, 37 991 aileden 125
248 kişidir; kalanlar da, 74 963 aileden 244 360 kişidir.


Göç dalgası, 1989'da bu şekilde Türkiye'nin
üzerine gelince, Türkiye'de, 2510 sayılı
İskân Kanununda gerekli tadilatlar yapılarak,
büyük kitle halinde göç eden bu kardeşlerimizin,
burada iskânı ve normal hayata adaptasyonu için
gerekli çalışmalar süratle başlatılmıştır.
Hatırlanacağı üzere, 1990'dan başlamak
üzere, bunlar için derhal ev inşaatına
geçilmiş ve 21 556 ev inşa edilerek göçmen
kardeşlerimize teslim edilmiştir. Adana'da 50, Ankara'da
1 544, Balıkesir'de 500, Bursa'da 7 218, Edirne'de 220,
Erzurum'da 40, Eskişehir'de 1 200, İstanbul'da 4
550, İzmir'de 2 040, Kocaeli'de 1 000, Kütahya'da
44, Manisa'da 240, Sakarya'da 1 000, Tekirdağ'da 1 410 ve
Yalova'da 500 olmak üzere toplam 21 556 ev inşa edilerek
sahiplerine teslim edilmiştir. 

Bu evler için harcama yılları itibariyle
938 milyar lira, 1996 değerleriyle, fiyatlarıyla 5
trilyon 300 milyar lira -ki, 1997 değerlerine bunu irca ederseniz,
takriben 9 trilyon lira mertebesinde- para harcanmıştır.
Cumhuriyet hükümetleri, gelenlerin iskânı
ve imkânların sağlanması için,
görülüyor ki, her türlü desteği ve
gayreti göstermiştir.

Bugün de, 54 üncü Hükümet olarak bize
intikal eden, göçmenlerin yerleştirildikleri
yerlerde diğer ihtiyaçlarıyla ilgili sosyal
hizmet binaları, okulları, camileri, sağlık
evleri, sağlık ocaklarıyla ilgili altyapı
ve inşaat faaliyetleri devam etmektedir. 1997 yılında
da, bu yatırımlar için 1 trilyon 708 milyar
lira harcanacaktır.

FERİDUN PEHLİVAN (Bursa) - Gündemle ne alakası
var Sayın Bakan... Gidiyorlar mı, kalıyorlar
mı?.. 

BAYINDIRLIK VE İSKÂN BAKANI CEVAT AYHAN (Devamla)
- Muhterem arkadaşlarım, demek ki, göçmenlerle
ilgili her türlü hizmet yapılmaktadır;
yani, konuyu buraya getirip de, göçmen vatandaşlara
selam meyanında konuşurken, yapılan hizmetleri
de ifade etmek ve cumhuriyet hükümetlerinin bu hizmetleri
karşısında kadirşinas ifadeler kullanmak,
hizmet eden insanları, şevkle, daha güzel hizmetlere
sevk eder.

FERİDUN PEHLİVAN (Bursa) - Ne alakası var...
Gidiyorlar mı, kalıyorlar mı?..

BAYINDIRLIK VE İSKÂN BAKANI CEVAT AYHAN (Devamla)
- Muhterem arkadaşlar, bu projelerin finansmanı için
de, Avrupa Konseyinden, İskân Fonundan ve İslam
Kalkınma Bankasından da külliyetli miktarda
yardım ve destek temin edilmiştir. Göçmenlerle
ilgili her türlü meseleler, Hükümetimiz tarafından
yakından takip edilmekte, onların Türkiye'de
de refah ve saadet içerisinde yaşamaları için
her türlü tedbir alınmaktadır. 

Bilgilerinize arz ederim. (RP sıralarından alkışlar)

ALİ DİNÇER (Ankara) - Sayın Bakan,
bu 100 bin soydaşımızı geri gönderecek
misiniz, göndermeyecek misiniz? Onlar sizden ev istemiyorlar;
şimdi, burada kalmak istiyorlar. Bulgaristan'daki durum
düzelince giderler; ama, şimdi burada kalmak istiyorlar.


BAŞKAN - Sayın milletvekilleri, gündemdışı
konuşmayı cevaplayan Bayındırlık
 ve İskân Bakanı Sayın Cevat Ayhan'a
teşekkür ediyorum. 

Sayın Bakan bu cevaplama görevini kendi takdirleri
içerisinde değerlendirecektir ve öyle konuşacaktır.
Konunun bir yönü de, yapılan hizmetlerle ilgili
olduğu için Sayın Bakan bu yönü üzerinde
durmuştur. 

ALİ DİNÇER (Ankara) - Sayın Başkan,
100 bin soydaşımız burada kalacaklar mı
kalmayacaklar mı? Onlar ev istemiyorlar. Onlar en azından...

BAŞKAN - O konuda Sayın İçişleri
Bakanı zannediyorum yeterli açıklamayı
yaptı ve bugünkü gündemdışı
konuşmalarla Türkiye Büyük Millet Meclisinde
temsil edilen gruplarımızın da ortak temayülü
ortaya çıktı. 

Meclis Başkanlığı olarak, biz de, üç
arkadaşımıza aynı konuda gündemdışı
söz vermek suretiyle, toplumumuzun bu konudaki duyarlılığına
katılmış olduk. 

ALİ DİNÇER (Ankara) - Sayın Başkan,
100 bini aşkın soydaşımız söz
konusu. Onlar buradan net bir cevap istiyorlar. Bu Hükümet
buradan net bir cevap vermeyecek de nereden net cevap verecek?


Uygulayamayacağı bir genelgeyi kaldırıp
kaldırmayacağını niye söylemiyor?


BAŞKAN - Sayın Bakanların konuşmaları
içerisinde bu netliği aramaya çalışacağız.


IV. - SATAŞMALARA İLİŞKİN KONUŞMALAR

1. - Millî Savunma Bakanı Turhan Tayan'ın,
Bursa Milletvekili Feridun Pehlivan'ın, konuşmasında
şahsına sataşması nedeniyle konuşması

BAŞKAN - Şimdi, Sayın Turhan Tayan'ın
bir istemi vardı, onu tespit edeceğim.

Sayın Tayan, hangi konuda söz istediniz? (Gürültüler)

Değerli arkadaşlarım, Sayın Tayan'ın
istemini tespit edebilmek için biraz sükûnet
rica ediyorum . 

MİLLİ SAVUNMA BAKANI TURHAN TAYAN (Bursa) - Sayın
Pehlivan, konuşmasının bir yerinde, Bulgaristan
göçmenlerinin sorunlarıyla ilgili, benim, söz
vermeme rağmen, ilgilenmediğim şeklinde beyanlarda
bulunmuştur. Bu konuyla ilgili ismim geçmiştir,
sataşma söz konusudur. Kürsüde bir açıklama
yapmak istiyorum. 

BAŞKAN - Sayın Tayan, aslında, sizin vermiş
olduğunuz söz, bugün, gündemdışı
konuşmalarda dile getirilen isteklerle örtüşmektedir;
yani, sizin bu beyanınız vaki olduysa “vaktiyle,
Sayın Bakanın böyle bir beyanı vaki
olmuştu” şeklinde buraya aktarıldı.
Sizin söylemediğiniz bir husus var da, onun aksine bir
beyan olduysa, düzeltme hakkınız var; ama,
bu konuda sizinle ilgili -benim takip ettiğim kadarıyla-
Bursa'da yaptığınız bir konuşmadan
bahsedildi. 

MİLLÎ SAVUNMA BAKANI TURHAN TAYAN (Bursa) - Evet
Sayın Başkan.  O konuşmada söyledikleriyle
benim yaptıklarım farklı şeyler. Yani,
yapmadı, etmedi dediler. Ben, bunun aksini iddia ediyorum.
Onun için, söz istirham ediyorum. 

FERİDUN PEHLİVAN (Bursa) - Sayın Başkan...


BAŞKAN - Sayın Pehlivan, müsaade buyurun. 

Konuya açıklık getirmek bakımından
ve yeni bir sataşmaya mahal vermeyecek kısalıkta...


SUHA TANIK (İzmir) - Bakan olarak mı, milletvekili
olarak mı?.. 

BAŞKAN - Hayır... Sayın Bakan, sadece Bursa
Milletvekili Turhan Tayan olarak, kendisine atfedilen bir beyana
açıklık getirmek için söz istedi.


Buyurun Sayın Tayan. 

MİLLÎ SAVUNMA BAKANI TURHAN TAYAN (Bursa) - Sayın
Başkan, değerli milletvekilleri; asırlar boyu,
evladı fatihan olarak Balkanlarda, Tuna boylarında
Türklük için mücadele vermiş, kaderin
cilvesiyle suyun ötesinde kalmış soydaşlarımızın
içerisinde bulundukları şartlarda çektikleri
ıstırabın giderilmesi babında, gelmiş
geçmiş hükümetler konuyla yakından
ilgilenmişlerdir. 1950'de Demokrat Partiyle, rahmetli Menderes'le
başlayan, Sayın Demirel'le devam eden bu sahiplenme
çaba ve gayretleri, yine, 8 Mart 1994 günü, zamanın
Başbakanı Sayın Tansu Çiller'in imzasıyla,
turist vizesiyle Türkiye'ye gelmiş olup da, Türkiye'de
yaşamakta olan 30 binin üzerindeki soydaşımıza,
8.3.1994 tarihli genelgeyle, bir yıl süreyle ikamet
tezkeresi verilmesine ve bu ikamet tezkeresini alanların
başvurmaları halinde, vatandaşlık haklarının
verileceğine dair karar çıkmış
ve yürürlüğe konulmuştur. 

Bu defa, 1.1.1993'ten sonra gelmiş olup da, aynı
arzu içerisinde bulunan Bulgaristan menşeli soydaşlarımızın
ve fiilen göç etmiş olanların ikamet
tezkerelerinin verilmesi ve bağlı olarak vatandaşlık
haklarının verilmesi konusunda, Bursa'da mevcut
Balkan Türkleri Dayanışma Derneği ve diğer
derneklerin arzusu istikametinde, konu, tarafımızdan,
Sayın Dışişleri Bakanı ve Başbakan
Yardımcımıza ve İçişleri
Bakanımıza intikal ettirilmiş; Sayın
Çiller'in ve Sayın Akşener'in uygun mütalaaları
sonucunda, Bursa'da, Balkan göçmenleri derneklerine
bizzat giderek, bu kararın çıkarılacağı
ve uygulanacağı tarafımdan duyurulmuştur.


Yurtdışında bulunduğum sırada ortaya
çıkan bu genelgenin yanlışlığını
ve haksızlığını, bulunduğum
ülkeden, telefonla, yerel televizyonlarda açıkladım.


BEKİR YURDAGÜL (Kocaeli) - Sayın Bakan, Aralık
1996'da... 

MİLLÎ SAVUNMA BAKANI TURHAN TAYAN (Devamla) - Şimdi,
buradan açıklıyorum. 

Hükümetimiz, 1.1.1993'ten itibaren turist vizesiyle
gelmiş bulunan tüm Bulgaristan menşeli soydaşlarımıza
ikamet tezkeresi vermek konusunda kararlıdır; bu
karar, perşembe günü ilan edilecektir. 

FERİDUN PEHLİVAN (Bursa) - Tamam işte, biz
de onu söylüyoruz. 

MİLLÎ SAVUNMA BAKANI TURHAN TAYAN (Devamla) - Bu
konuda, şu ana kadar tartışma konusu olan genelgeye
dayanarak, bir tek soydaşımız sınır
kapısından dışarı çıkarılmamıştır.
Böyle bir haksızlığa hiç kimsenin
gönlü razı olmaz; hele hele, bugüne kadar
soydaşların tüm sorunlarına sahip çıkan
Hükümetimizin, böyle bir uygulamaya başvurması
mümkün değildir. 

Buradan sesleniyorum ki, durum budur; gerçekler bunlardır;
Hükümetimiz, bu konuda kararlıdır; kesinlikle
kimse yurtdışına gönderilmeyecek ve vatandaşlık
hakları verilecektir.

Saygıyla arz ediyorum. (DYP sıralarından
alkışlar)

BEKİR YURDAGÜL (Kocaeli) - Sayın Bakan, genelge
Aralık 1996'da çıkmış...

BAŞKAN - Bursa milletvekili Sayın Turhan Tayan'a,
açıklamalarından dolayı teşekkür
ediyorum.

Sayın Tayan, Hükümet üyesi olarak da, gündemdışı
konuşmalar tamamlandıktan sonra, konuşma yapan
arkadaşlarımızın açıklık
getirilmesi ihtiyacıyla ifade ettikleri görüşlere
de açıklık getirmiş oldu; ayrıca
teşekkür ediyorum.

Bu konuyla ilgili...

FERİDUN PEHLİVAN (Bursa) - Sayın Başkan...

BAŞKAN - Buyurun Sayın Pehlivan.

FERİDUN PEHLİVAN (Bursa) - Sayın Başkan,
Sayın Tayan'la ayrı şeyleri söylemedik.
Ben, bu kürsüden, üç bakanı göstererek
“konuyu üç ayrı şekilde ele alıyorlar,
hangisinin söylediği doğrudur” dedim. Sayın
Tayan'a teşekkür ederim. O zaman, Akşener'in
söylediği yanlış mıydı; Sayın
Akşener, hata mı yaptı, yalan mı söyledi?..

Benim söylediğimi Sayın Tayan da söyledi;
kendisine teşekkür ediyorum. (ANAP ve DSP sıralarından
alkışlar)

BAŞKAN - Efendim, en son konuşmayı yapan Millî
Savunma Bakanı Sayın Turhan Tayan, Hükümet
adına, perşembe günü bu genelgenin yürürlükten
kaldırılacağını ifade etti; mesele
çözümlenmiş oldu. 

Teşekkür ediyorum. (ANAP sıralarından
alkışlar)

FERİDUN PEHLİVAN (Bursa) - Teşekkür ederiz.

ALİ DİNÇER (Ankara) - Sayın Başkan...

BAŞKAN - Değerli milletvekili arkadaşlarım,
Başkanlığın Genel Kurula sunuşları
vardır.

Cumhurbaşkanlığının 3 adet tezkeresi
vardır; okutup, bilgilerinize sunacağım:

III. - BAŞKANLIĞIN GENEL KURULA SUNUŞLARI (Devam)

B)  TEZKERELER VE ÖNERGELER

1. - Amerika Birleşik Devletlerine gidecek olan Millî
Savunma Bakanı Turhan Tayan'a, dönüşüne
kadar, Devlet Bakanı Işılay Saygın'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/691)

Türkiye Büyük Millet Meclisi Başkanlığına

  12 Şubat 1997

Türk - Amerikan İş Konseyi toplantısına
katılmak üzere, 19 Şubat 1997 tarihinde Amerika
Birleşik Devletlerine gidecek olan Millî Savunma Bakanı
Turhan Tayan'ın dönüşüne kadar; Millî
Savunma Bakanlığına, Devlet Bakanı Işılay
Saygın'ın vekâlet etmesinin, Başbakanın
teklifi üzerine uygun görülmüş olduğunu
bilgilerinize sunarım.

  Süleyman Demirel

  Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

2. - Amerika Birleşik Devletlerine gidecek olan Devlet Bakanı
Abdullah Gül'e, dönüşüne kadar, Devlet
Bakanı Lütfü Esengün'ün vekâlet
etmesinin uygun görüldüğüne ilişkin
Cumhurbaşkanlığı tezkeresi (3/692)

Türkiye Büyük Millet Meclisi Başkanlığına

  17 Şubat 1997

Türk - Amerikan Konseyi (ATC)'nin yıllık toplantısına
katılmak üzere, 18 Şubat 1997 tarihinde Amerika
Birleşik Devletlerine gidecek olan Devlet Bakanı
Doç. Dr. Abdullah Gül'ün dönüşüne
kadar; Devlet Bakanlığına, Devlet Bakanı
Lütfü Esengün'ün vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Üçüncü tezkereyi okutuyorum:

3. - Endonezya ve Malezya'ya gidecek olan Devlet Bakanı
Sabri Tekir'e, dönüşüne kadar, Kültür
Bakanı İsmail Kahraman'ın vekâlet etmesinin
uygun görüldüğüne ilişkin Cumhurbaşkanlığı
tezkeresi (3/693)

17 Şubat 1997

Türkiye Büyük Millet Meclisi Başkanlığına

Görüşmelerde bulunmak üzere, 18 Şubat
1997 tarihinden itibaren Endonezya ve Malezya'ya gidecek olan
Devlet Bakanı Prof. Dr. Sabri Tekir'in dönüşüne
kadar; Devlet Bakanlığına, Kültür
Bakanı İsmail Kahraman'ın vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Bir Meclis araştırması önergesi vardır;
tümü 500 kelimeden fazla olduğu için, özetini
okutuyorum:

C)  GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. - Balıkesir Milletvekili Tamer Kanber ve 20 arkadaşının,
Balıkesir İlinin sorunlarının araştırılarak
alınması gereken önlemlerin belirlenmesi amacıyla
Meclis araştırması açılmasına
ilişkin önergesi (10/165) (1)

Türkiye Büyük Millet Meclisi Başkanlığına

Merkez dahil 19 ilçesi, 50 beldesi ve 90 köyü
olan, nüfus olarak Türkiye genelinde 15 inci sırada
yer alan, görülmeye, sevilmeye, övülmeye değer
Balıkesir İlimiz, hızlı bir gelişme
sürecini tamamen kendi gayret ve imkânlarıyla
aşmaya çalışmaktadır. Bu gayret
ve imkânlar altyapı zorluklarını gidermeye
yeterli olamamaktadır.

Bölgemizin ekonomik ve sosyal yaşamını
değiştirecek havaalanlarının ulaşıma
açılmaması, Organize Sanayi Bölgesine
20 yıldır bir taş bile konulmaması,
yoğun turizm ve ticaret trafiği yaşamasına
rağmen karayolları ulaşımının
sağlıksız ve yetersiz oluşu, hava kirliliğinde
önde gelen illerden biri olmasına rağmen hâlâ
doğalgazın kullanılır hale getirilememesi
tamamen bir altyapı eksikliğidir.


(1) (10/165) esas numaralı Meclis araştırması
önergesi tutanağa eklidir

Balıkesir, Türkiye'nin en büyük ve en yoğun
ulaşım güzergâhı İstanbul-Bursa-İzmir
karayolu üzerinde yer almaktadır. İlin ekonomisi
genelde tarıma dayalıdır. Tarım ve
hayvancılık bilinçli yaklaşımlarla
yapılmaktadır. Tarımın geniş
bir alana yayılmasından ve çeşitli
olmasından, tarıma dayalı sanayi son derece
gelişmiştir. 10 milyon zeytin ağacıyla
zeytin üretiminin il tarımında ve ekonomisinde
önemli bir yeri vardır. Bor, kömür, demir
başta olmak üzere yeraltı zenginlikleri bakımından
çok önemli bir yerde bulunmaktadır. Son yıllarda
bütün dünyada büyük gelişmeler
gösteren kimya sanayii, ilimizde de dev tesislerle yerleşmiş
bulunmaktadır. Bölgenin İstanbul'dan sonra
yeraltı ve yerüstü tesisleri ile en büyük
ve en modern tesislerine sahip olan Bandırma Limanından
her türlü maddenin ihracat ve ithalatı yapılmaktadır.

Edremit Körfezi, Ege kıyısında olup,
pek çok değişik kumsal ve berrak denize bakan
birçok tatil yeri arasından seçim yapma olanağı
sağlar. Oksijen yoğunluğu bakımından
dünyada ikinci sırada gelen Altınoluk (oksijen
cenneti) güzel yöremizdedir. 

Balıkesir İlinin konumu ve bu özellikleriyle
entegre edilerek gümrük birliği için lokomotif
il olması sağlanmalıdır.

Balıkesirli girişimciler, bugüne kadar, devlet
desteği olmadan, politik oyunlara girmeden, inançla
çalışarak, ili, bugünkü konumuna
getirmişlerdir. Bu denli gelişme, büyüme
atağının çoğu zaman devlet desteğine
gereksinim duyması çok doğaldır. 

Gereksinim duyduğu konularda devletten göreceği destekle,
Türkiye'de, Balıkesirliler artacaktır. 

Havaalanlarının uluslararası niteliğe
kavuşması, İstanbul-Bursa-İzmir karayolunun,
bırakın otoban olmasını, sağlıklı
çalışır bir duruma getirilmesi, organize
sanayi bölgesinin bitirilmesi, tren yolunun elektrifikasyon
projesiyle taşımanın bu yöne aktarılması,
doğalgaz boru hattının bir an önce ile
getirilmesi, isimleri ve özellikleri sayılan ilçelerin
öncelikli olarak desteklenmesi, gümrük birliği
çerçevesinde, Balıkesir, pilot il seçilerek
alt yapı eksikliklerinin hızla giderilmesi, kalkınma
ve gelişmenin dengeli bir biçimde olması gibi
konuların Yüce Mecliste görüşülmesi,
gerek Balıkesirimiz gerekse ülkemiz açısından
yararlı olacaktır. Bu nedenle, konu ile ilgili olarak
bir Meclis araştırmasını gerekli görmekteyiz.

  1. Tamer Kanber Balıkesir

  2. Fikret Uzunhasan Muğla

  3. Ziya Aktaş İstanbul

  4. Arif Sezer Adana

  5. Emin Karaa Kütahya

  6. Mahmut Erdir Eskişehir

  7. Erol Karan Karabük

  8. Mustafa Karslıoğlu Bolu

  9. Cafer Tufan Yazıcıoğlu Bartın

10. Erdoğan Toprak İstanbul

11. İhsan Çabuk Ordu

12. Necdet Tekin Kırklareli

13. Fevzi Aytekin Tekirdağ

14. Hayati Korkmaz Bursa

15. Ayhan Gürel Samsun

16. Mehmet Büyükyılmaz Adana

17. Müjdat Koç Ordu

18. Çetin Bilgir Kars

19. Hilmi Develi Denizli

20. Cihan Yazar Manisa

21. Hasan Gülay Manisa

BAŞKAN -  Meclis araştırması önergesi
bilgilerinize sunulmuştur.

Önerge gündemde yerini alacak ve Meclis araştırması
açılıp açılmaması konusunda
öngörüşme, sırasında yapılacaktır.

Türkiye Büyük Millet Meclisi Başkanlığının
4 adet tezkeresi vardır; ayrı ayrı okutup
oylarınıza sunacağım:

B)  TEZKERELER VE ÖNERGELER (Devam)

4. - Türkiye Büyük Millet Meclisinden bir Parlamento
heyetinin, Slovakya Millî Meclis Başkanının
davetine icabet etmesine ilişkin Başkanlık
tezkeresi (3/694)

20 Şubat 1997

Türkiye Büyük Millet Meclisi Genel Kuruluna 

Slovakya Millî Meclis Başkanından alınan
resmî bir davette, Türkiye Büyük Millet Meclisinden
bir parlamento heyeti Slovakya'ya davet edilmektedir. 

Söz konusu davete icabet edilmesi hususu, Türkiye Büyük
Millet Meclisinin Dış İlişkilerinin
Düzenlenmesi Hakkındaki 3620 sayılı
Kanunun 6 ncı maddesi uyarınca Genel Kurulun tasviplerine
sunulur.

 Hasan Korkmazcan

 Türkiye Büyük Millet Meclisi

 Başkanı Vekili

BAŞKAN -Kabul edenler... Kabul etmeyenler... Kabul
edilmiştir.

Diğer tezkereyi okutuyorum:

5. - Türkiye Büyük Millet Meclisinden bir Parlamento
heyetinin, Çin Halk Cumhuriyeti makamlarının
davetine icabet etmesine ilişkin Başkanlık
tezkeresi (3/695)

21 Şubat 1997

Türkiye Büyük Millet Meclisi Genel Kuruluna

Çin Halk Cumhuriyeti makamlarınca, Türkiye
Büyük Millet Meclisinden bir parlamento heyeti Çin'e
devet edilmektedir.

Söz konusu davete icabet edilmesi hususu, Türkiye Büyük
Millet Meclisinin Dış İlişkilerinin
Düzenlenmesi Hakkındaki 3620 sayılı
Kanunun 6 ncı maddesi uyarınca Genel Kurulun tasviplerine
sunulur.

 Hasan Korkmazcan

 Türkiye Büyük Millet Meclisi

 Başkanı Vekili

BAŞKAN -Kabul edenler... Kabul etmeyenler... Kabul
edilmiştir.

Diğer tezkereyi okutuyorum:

6. - Türkiye Büyük Millet Meclisinden bir Parlamento
heyetinin, Çek Cumhuriyeti Başkanının
davetine icabet etmesine ilişkin Başkanlık
tezkeresi (3/697)

25 Şubat 1997

Türkiye Büyük Millet Meclisi Genel Kuruluna

Dışişleri Bakanlığının
17 Şubat 1997 tarih ve AVGY -97-820-220-368 sayılı
yazısında, Çek Cumhuriyeti Meclis Başkanının,
Türkiye Büyük Millet Meclisinden bir parlamento
heyetini Çek Cumhuriyetine davet ettiği bildirilmektedir.

Söz kosunu davete icabet edilmesi hususu, Türkiye Büyük
Millet Meclisinin Dış İlişkilerinin
Düzenlenmesi Hakkındaki 3620 sayılı
Kanunun 6 ncı maddesi uyarınca Genel Kurulun tasviplerine
sunulur.

 Hasan Korkmazcan

 Türkiye Büyük Millet Meclisi

 Başkanı Vekili

BAŞKAN - Kabul edenler... Kabul etmeyenler... Kabul edilmiştir.

Son tezkereyi okutuyorum: 

7. - Türkiye Büyük Millet Meclisinden bir Parlamento
heyetinin,  Yunanistan Parlamentosu Başkanının
davetine icabet etmesine ilişkin Başkanlık
tezkeresi (3/696)

21 Şubat 1997

Türkiye Büyük Millet Meclisi Genel Kuruluna

Yunanistan Parlamentosu Başkanından alınan
resmî bir yazıda, Yunanistan Parlamentosu ile Uluslararası
Demokrasi Enstitüsü tarafından düzenlenen
“Doğu Akdeniz Bölgesi Genç Parlamenterleri
Konferansına Türkiye Büyük Millet Meclisinin
de bir heyetle katılması istenmektedir.

Söz konusu toplantıya icabet edilmesi hususu, Türkiye
Büyük Millet Meclisinin Dış İlişkilerinin
Düzenlenmesi Hakkındaki 3620 sayılı
Kanunun 9 uncu maddesi uyarınca, Genel Kurulun tasviplerine
sunulur.

 Hasan Korkmazcan

 Türkiye Büyük Millet Meclisi

 Başkanı Vekili

BAŞKAN - Kabul edenler... Kabul etmeyenler... Kabul edilmiştir.

Sayın milletvekilleri, İçtüzüğün
37 nci maddesine göre verilmiş doğrudan gündeme
alınma önergeleri vardır; ayrı ayrı
okutup işleme koyacağım ve oylarınıza
sunacağım.

İlk önergeyi okutuyorum:

8. - Erzincan Milletvekili Mustafa Kul'un, 5434 Sayılı
T.C. Emekli Sandığı Kanununun 32 nci Maddesinin
(B) Bendine Bir Fıkra Eklenmesine Dair Kanun Teklifinin
(2/403) doğrudan gündeme alınmasına ilişkin
önergesi (4/141)

14 Kasım 1996

Türkiye Büyük Millet Meclisi Başkanlığına

(2/403) esas numaralı, 5434 Sayılı Emekli
Sandığı Kanununun 32 nci Maddesinin (b) Bendine
Bir Fıkra Eklenmesi Hakkındaki Kanun Teklifimin,
İçtüzüğün 37 nci maddesi uyarınca,
doğrudan Genel Kurul gündemine alınmasını
arz ederim.

Saygılarımla.

 Mustafa Kul

 Erzincan

BAŞKAN - Önerge üzerinde, komisyona, hükümete,
teklif sahibine ve bir milletvekiline söz verme imkânımız
var.

Önerge sahibi söz istiyor mu efendim?

MUSTAFA KUL (Erzincan) - Evet Sayın Başkan.

BAŞKAN - Buyurun Sayın Mustafa Kul. (CHP sıralarından
alkışlar)

Sayın Kul, konuşma süreniz 5 dakikadır.

MUSTAFA KUL (Erzincan) - Sayın Başkan, değerli
milletvekilleri; 5434 Sayılı Emekli Sandığı
Kanununun 32 nci Maddesinin (b) Bendine bir fıkra eklenmesine
dair Kanun Teklifimin, İçtüzüğümüzün
37 nci maddesi gereğince, doğrudan gündeme alınmasıyla
ilgili söz almış bulunmaktayım; bu vesileyle,
hepinizi saygıyla selamlıyorum.

Değerli arkadaşlarım, bu konuyla ilgili kanun
teklifimi 30 Temmuz 1996 tarihinde vermiştim. O tarihten
beri, bu teklifin komisyonda görüşülmesini
bekledik; ama, ne yazık ki, bugüne kadar, bu teklifimizin
komisyonlarda görüşülmesi mümkün
olamamıştır. Bu nedenle, onbinlerce belediye
zabıtasının sabırsızlıkla
beklediği bu yasanın ivedilikle çıkarılması
için teklifimin doğrudan gündeme alınması
konusunda verdiğim önerge üzerinde, bugün,
burada bir karar vermek durumundayız. Umuyorum ve diliyorum
ki, biraz sonra kullanacağınız oylarla Türkiye'de
onbinlerce zabıta memurunu sevince boğacaksınız.


Değerli arkadaşlarım, vermiş olduğum
kanun teklifiyle, Emekli Sandığı Yasasına
yapılacak bir fıkra ilavesiyle , bugüne kadar
polisler, gemi mühendisleri, ormancılar ve tüm
askerî personelin yararlandığı haklardan
belediye zabıtalarının da yararlanması
hakkı öngörülmüştür. Mevcut
yasada, biraz önce saydığım meslek gruplarının
hepsine, çalışmış olduğu
her yıla üç ay hizmet süresi eklenerek
emeklilik süresi hesaplanmaktadır. Getirilen bu yasa
teklifiyle, aynı haklardan belediye zabıtalarının
da yararlanması amaçlanmıştır.


Değerli arkadaşlarım, belediye zabıtaları,
yerel yönetimin resmî üniformalı sokaktaki
temsilcisi olarak, yaz kış, gece gündüz,
yağmur çamur demeden, her türlü yoğun
sosyal sorunların karmaşası içerisinde,
çok yorucu ve stresli bir ortamda görev yapmaktadırlar.
Kentlerde göç ve benzeri nedenlerle yoğunlaşan
nüfus ve çarpık kentleşmenin getirdiği
problemlerle her an haşır neşir olan zabıta
mensuplarının birçoğu, emekli olmadan
veya emekli olduktan kısa bir süre sonra yaşamını
yitirmektedir. Görev esnasında yaralanan, sakat kalan
veya görev  başında genellikle kalp krizi veya
başka nedenlerle hayatını kaybeden belediye
zabıtalarıyla ilgili haberlere basında sık
sık rastlamaktayız.

Zabıta mensupları hiçbir hukuksal güvenceye
veya desteğe sahip değillerdir. Belediye adına
mühürleme, denetleme, yıkım çalışmaları
gibi birçok konuda vatandaşla doğrudan yüz
yüze ve her türlü riske muhatap olan belediye zabıtalarıdır.
Köyden kente göçün taşıdığı
her kültürden insanın beraberinde getirdiği
farklı sorunlar karşısında yeterli
eğitime ve donanıma sahip olmayan belediye zabıtaları,
muhatap olduğu insan kesimleri karşısında,
insan olarak, kişilik olarak yıprandığı
gibi, aynı zamanda, bu görevlerini yerine getirirken
yaşadıkları yoğun stres nedeniyle, fizikî
olarak da yıpranmaktadırlar. 

Belediye zabıtaları, kendi, aslî görevlerinin
yanı sıra, belediyenin imar, itfaiye, sağlık,
temizlik ve trafik gibi her türlü birimine destek vermekte
ve günün yirmidört saati görev yapmaktadırlar.

Değerli arkadaşlarım, ülke çapındaki
yaklaşık 50 bin zabıta personelini ilgilendiren
-5434 sayılı Emekli Sandığı Kanununun
32 nci maddesine bir fıkra eklemek suretiyle, her yıla
üç ay olmak üzere, erken emekliliğe olanak
sağlayacak olan- bu yasa teklifi kanunlaşırsa,
50 bin belediye zabıtası ve bunların eş
ve çocuklarıyla birlikte yaklaşık 250
bin kişiye çok önemli bir katkı yapmış
olacağız. 

Değerli arkadaşlarım, karşılaştığımız
vatandaşlarımızın hemen hemen hepsinin
ortak bir yakınması var; bizlere diyorlar ki: Milletvekilleriyle
ilgili bir konu Meclise geldiği zaman, parti farkı
gözetmeksizin bütün milletvekilleri bir araya geliyorlar,
kendileriyle ilgili yasaları çıkarıyorlar.
Başka konular gündeme geldiği zaman, milletvekilleri
neden bir araya gelmez, diğer konularda neden bir birliktelik
sağlanmaz gibi sorular, hemen hemen bütün milletvekili
arkadaşlarımın sık sık karşılaştığı
veya muhatap olduğu soruların başında
gelmektedir.

(Mikrofon otomatik cihaz tarafından kapatıldı)

BAŞKAN - Sayın Kul, konuşmanızı
tamamlayın efendim.

MUSTAFA KUL (Devamla) - Değerli arkadaşlarım,
Meclisin, bu konudaki iddialara, bize karşı olan
yakınmalara, eleştirilere karşı en güzel
cevabını, biraz sonra oylamada vereceğiz; çünkü,
250 bin insanımızı ilgilendiren bir konudaki
bu oylamada, bu konunun ivedilikle gündeme alınması
ve çıkarılması konusunu oylayacağız.
Bu, pek fazla büyük bir maddî külfet getirmemektedir.
Sadece, diğer gemi mühendisleri, orman mensupları
veya askerî personelin bugüne kadar yararlanmış
olduğu haklardan, gerçekten zor koşullarda görev
yapan belediye zabıtalarının da yararlanmasından
başka bir şey değildir. Bu konudaki yasa teklifime...

(Mikrofon otomatik cihaz tarafından kapatıldı)

BAŞKAN - Sayın Kul, teşekkürlerinizi ifade
buyurun...

MUSTAFA KUL (Devamla) - Tüm arkadaşlarımızın,
bu konudaki teklifimize kabul oyu kullanacağını
umuyor; şimdiden, kullanacağız oylardan dolayı
teşekkür ediyorum.

Hepinizi saygıyla selamlıyorum değerli arkadaşlarım.
(CHP sıralarından alkışlar)

BAŞKAN - Önerge sahibi olarak konuşan Sayın
Mustafa Kul'a teşekkür ediyorum.

Önerge üzerinde, Bartın Milletvekili Sayın
Zeki Çakan söz istemişlerdir.

Buyurun Sayın Çakan. (ANAP sıralarından
alkışlar)

Sayın Çakan, konuşma süreniz 5 dakikadır.

ZEKİ ÇAKAN (Bartın) - Sayın Başkan,
sayın milletvekilleri; Erzincan Milletvekili Mustafa Kul'un,
5434 Sayılı Türkiye Cumhuriyeti Emekli Sandığı
Kanununun 32 nci Maddesinin (B) Bendine Bir Fıkra Eklenmesine
Dair kanun Teklifinin, İçtüzüğün
37 nci maddesine göre doğrudan gündeme alınması
önergesi üzerinde söz almış bulunuyorum;
Yüce Heyetinizi saygıyla selamlıyorum.

Değerli milletvekilleri, ben, burada uzun uzun belediyeciliği
anlatacak değilim; ancak, belediye denildiğinde -resmî
kıyafetiyle- ilk akla gelen ve riyaseti o belde sınırları,
o belediye sınırları içerisinde temsil
eden zabıtadır. Zabıtanın, gerçekten,
gecesi gündüzü yoktur. Zabıta, gece gündüz,
karda, yağışta, çamurda o belde insanına
hizmet edebilme mücadelesi vermektedir. Belediye zabıtaları
kendi aslî görevlerinin yanı sıra, belediyenin
imar, itfaiye, sağlık, temizlik ve trafik gibi her
türlü birimine destek vermekte ve gerçekten,
yirmidört saat hizmet etmektedirler. 

Ülke çapındaki 50 bin dolayında zabıta
personelini ilgilendiren, 5434 sayılı Emekli Sandığı
Kanununun 32 nci maddesine bir fıkra eklenmek suretiyle
her yıla üç ay olmak üzere erken emekliliği
içeren yasa teklifinin kanunlaşmasıyla, bu
Genel Kurul, gerçekten belediye zabıtasının
hakkını teslim etmiş olacaktır. Bu
nedenle, zabıtayla onbeş onaltı yıl
içiçe çalışan, müdür,
mühendis ve belediye başkanı olarak görev
yapmış bir arkadaşınız olarak
söylüyorum; şayet, bu kanun teklifini desteklediğimizde
-zabıtanın emekli olabilme konusunda- aşırı
derecede yorgunluktan emekli yaşına gelmeden vefat
eden bu kesime hizmet etmiş olacağız. 

Ben  Genel Kurulumuzun, oybirliğiyle, belediyeyi dışarıda
temsil eden ve özellikle, karda, yağmurda hizmet eden
bu kesimin, (zabıtanın) hakkını vereceğine
inanıyor; Yüce Heyetinize saygılar, sevgiler
sunuyorum. (ANAP ve CHP sıralarından alkışlar)


BAŞKAN - Önerge üzerinde konuşan Bartın
Milletvekili Sayın Zeki Çakan'a teşekkür
ediyorum. 

Önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir. 

İkinci önergeyi okutuyorum:

9. - Muğla Milletvekili Zeki Çakıroğlu'nun,
2942 Sayılı Kamulaştırma Kanununa Bir
Madde ve Bir Geçici Madde Eklenmesi Hakkında Kanun
Teklifinin (2/354) doğrudan gündeme alınmasına
ilişkin önergesi (4/142)

Türkiye Büyük Millet Meclisi Başkanlığına

Plan ve Bütçe Komisyonunda bulunan (2/354) esas No'lu,
2942 Sayılı Kamulaştırma Kanununa Bir
Madde ve Bir Geçici Madde Eklenmesi Hakkında vermiş
olduğum kanun teklifimin, İçtüzüğün
37 nci maddesine göre, 45 günlük sürede Meclis
gündemine sevk edilmediği için Meclis gündemine
alınması gereğini saygılarımla
arz ederim. 

 Zeki Çakıroğlu

 Muğla 

BAŞKAN - Önerge üzerinde, kanun teklifi sahibi
Muğla Milletvekili Sayın Zeki Çakıroğlu'nun
söz talebi vardır; buyurun Sayın Çakıroğlu.

Konuşma süreniz 5 dakikadır Sayın Çakıroğlu.

ZEKİ ÇAKIROĞLU (Muğla) - Teşekkür
ederim Sayın Başkanım.

Sayın Başkan, değerli milletvekilleri; 2942 Sayılı
Kamulaştırma Yasasına Bir Madde ve Bir Geçici
Madde Eklenmesine İlişkin, on ayı geçkin
süre önce Büyük Millet Meclisi Başkanlığımıza
sunduğum yasa teklifim, süresi içinde komisyonlardan
Meclis Genel Kuruluna aktarılmadığı için,
İçtüzüğümüzün 37 nci
maddesine göre doğrudan gündeme alınması
önergem üzerinde söz almış bulunmaktayım;
hepinizi saygıyla selamlıyorum.

Sayın milletvekilleri, Anayasamızın 35 inci
maddesine göre, mülkiyet hakkı korunmuş
ve bunun ancak kamulaştırmayla, yani, kamu yararı
kararıyla kısıtlanabileceği, sınırlanabileceği
belirtilmiş ve bu konuyla ilgili de 2942 sayılı
Kamulaştırma Yasası yürürlüğe
girmiştir. Bu Kanunun espirisinde, takdir edilen kamulaştırma
bedelinin peşin ödenmesi, muteber bir bankada bloke
edilmesi kamulaştırmanın sıhhat şartı
kabul edilmiştir. 

Uygulamada, genelde, kamulaştırma komisyonları
gerçek bedellerin daha altında bir bedel tespit
ettiği için, malı kamulaştırılan
yurttaşlarımız, genelde, yargıya gitmekte
ve sonuçta da bir karar almaktadırlar. İşte,
sorun burada başlamakta; kararı eline alan yurttaş
idareye başvurmakta, beklediği iki aylık süre
sonunda ödemesi gerçekleşmezse icra yoluna başvurmaktadır.
Yatırımcı bakanlıklar ya da kuruluşlar
gerekli ödeneği Maliye Bakanlığından
sağlayamadığı için de, yurttaşlarımız,
bu haklı taleplerini, mahkemelerden aldıkları
kararları ne yazık ki uygulatır duruma ulaşamamaktadırlar.


Bu yasal boşluk, yatırımı yapan, kamulaştırmayı
yapan bakanlıklarımızla, kurumlarımızla
yurttaşlarımız arasında büyük
sorunlar yaratmaktadır. Yasa teklifim, bu sorunu ortadan
kaldırmaya yöneliktir. 

Bugün, takdirlerinizde ve bilgilerinizdedir ki, kanun teklifi
kabul edilmemektedir. Bu kanun teklifinin öncelikli olarak
Meclis gündemine alınması ve bir an önce
görüşülüp, yasalaştırılarak
-ki, ona gruplarımız sanırım katılacaklardır;
çünkü, bu konuda mağdur olan yurttaşlarımızın
mağduriyetleri gerçekten çok büyüktür,
bunun mutlaka giderilmesi gerekmektedir- Anayasamızın
hukuk sistemimize getirdiği yurttaşlar ile yurttaşlar
arasındaki ve yurttaşlar ile devlet arasındaki
ilişkilerin mutlaka kanunla düzenlenmesi ilkesi de
gerçekleşmiş olacaktır. 

Belki, komisyonlarda bekleyen çok iş var; bu nedenle
de, incelenme sırası gecikecektir. Biz, bunun önüne
geçilmesini istiyoruz ve komisyonlarımız
da, komisyon üyelerimiz de, teklif gündeme alındıktan
sonra, bu yasa teklifini inceler ve ümit ediyorum ki, kısa
bir sürede -ki, 1998 bütçesi hazırlanmadan
önce- yasalaştırılırsa, böylece,
Plan ve Bütçe Komisyonunda ülkemizin bütçesi
hazırlanırken, getirilmek istenen yasa teklifiyle,
ödenekler yeterli miktarda ayrılacak, böylece
yapılan kamulaştırmalara ve artırımlarına
karşı yatırımcı bakanlıklarımız,
kuruluşlarımız ve bunun muhatabı olan
yurttaşlarımız mağdur edilmeden, bir yasal
düzenlemeyle, devletin işleyişi bir kurallar
manzumesine bağlanmış olacaktır. 

Teknik olarak önerimiz şudur: Kamulaştırma,
artırım bedelleri mahkeme kararınca kesinleştikten
sonra...

(Mikrofon otomatik cihaz tarafından kapatıldı)

BAŞKAN - Sayın Çakıroğlu, konuşmanızı
tamamlayın efendim.

ZEKİ ÇAKIROĞLU (Devamla) - ...bütçe
hazırlıkları başlamadan önce,
ilgili kurumlara başvurmaları halinde, ilgili bakanlığın
giderler o senekihanesine yazılacak şeklinde bir
yasa teklifidir. Görüşülmesi Yüce Meclisimiz
tarafından oylanıp kabul edildiği takdirde,
teknik detaylarına, bilhassa, hukukçu milletvekillerimiz
de katkı koyarak, bu sorunun çözüleceğine
inanıyorum. Şimdiden destek göreceği ümidiyle,
hepinizi içten duygularla selamlıyorum. (CHP sıralarından
alkışlar)

BAŞKAN - Teklif sahibi Muğla Milletvekili Sayın
Zeki Çakıroğlu'na teşekkür ediyorum.


Şimdi, önergeyi oylarınıza sunuyorum:
Kabul edenler... Kabul etmeyenler... Kabul edilmemiştir.


Gündemin “Özel Gümdemde Yer Alacak İşler”
kısmına geçiyoruz. 

V. - GENSORU, GENEL GÖRÜŞME, MECLİS SORUŞTURMASI
VE

MECLİS ARAŞTIRMASI

A)  ÖNGÖRÜŞMELER

1. - İstanbul Milletvekili Bülent Ecevit ve 19 arkadaşının,
cumhuriyetin temel niteliklerini hedef alan ve rejimi tehdit eden
faaliyetlere göz yumdukları ve gerekli tedbirleri
almadıkları iddiasıyla Bakanlar Kurulu üyeleri
hakkında gensoru açılmasına ilişkin
önergesinin gündeme alınıp alınmayacağı
konusundaki görüşme (11/7)

2. - Ankara Milletvekili Eşref Erdem ve 35 arkadaşının,
cumhuriyetin temel niteliklerine ve özellikle laikliğe
karşı saldırıları önlemekte
isteksiz ve yetersiz kaldıkları iddiasıyla
Başbakan Necmettin Erbakan ve Bakanlar Kurulu üyeleri
hakkında gensoru açılmasına ilişkin
önergesinin gündeme alınıp alınmayacağı
konusundaki görüşme (11/8)

BAŞKAN - Genel Kurulun, 18 Şubat 1997 tarihli 57 nci
Birleşiminde alınan karar uyarınca,  1inci
sırada yer alan, İstanbul Milletvekili Bülent
Ecevit ve 19 arkadaşının, cumhuriyetin temel
niteliklerini hedef alan ve rejimi tehdit eden faaliyetlere göz
yumdukları ve gerekli tedbirleri almadıkları
iddiasıyla, Bakanlar Kurulu hakkındaki (11/7) ve
2 nci sırada yer alan, Ankara Milletvekili Eşref
Erdem ve 35 arkadaşının, cumhuriyetin temel
niteliklerine ve özellikle laikliğe karşı
saldırıları önlemekte isteksiz ve yetersiz
kaldıkları iddiasıyla, Başbakan Necmettin
Erbakan ve Bakanlar Kurulu üyeleri hakkındaki (11/8)
esas numaralı gensoru önergelerinin gündeme alınıp
alınmayacağı hususunda birlikte yapılacak
görüşmelerine başlıyoruz. 

Hükümet?.. Hazır. 

Önergeler, daha önce okunduğu ve bastırılıp
dağıtıldığı için tekrar
okutmuyorum. 

Sayın milletvekilleri, Anayasanın 99 uncu maddesine
göre, bu görüşmede önerge sahiplerinden
birer üyeye, siyasî parti grupları adına
birer milletvekiline ve Bakanlar Kurulu adına Başbakan
veya bir bakana söz verilecektir. 

Konuşma süreleri; önerge sahipleri için
10'ar dakika, gruplar ve Hükümet için 20'şer
dakikadır. 

Şimdi, söz alan sayın üyelerin isimlerini
okuyorum:

Önerge sahipleri olarak (11/8) sayılı gensoruyla
ilgili, Ankara Milletvekili Sayın Eşref Erdem, (11/7)
sayılı önergeyle ilgili, İstanbul Milletvekili
Sayın Bülent Ecevit söz istemişlerdir.

Gruplar adına şu ana kadar Başkanlığa
ulaşan söz istemleri: Demokratik Sol Parti Grubu adına
İstanbul Milletvekili Sayın Bülent Ecevit,
Cumhuriyet Halk Partisi Grubu adına Ankara Milletvekili
Sayın Önder Sav, Doğru Yol Partisi Grubu adına
Manisa Milletvekili Sayın Rıza Akçalı
söz istemiş bulunmaktadırlar.

Şimdi, önerge sahiplerinden ilk sırada söz
isteyen Ankara Milletvekili Sayın Eşref Erdem'e söz
veriyorum.

Buyurun Sayın Erdem. (CHP sıralarından alkışlar)

Konuşma süreniz 10 dakikadır.

EŞREF ERDEM (Ankara) - Sayın Başkan, sayın
milletvekilleri; Cumhuriyet Halk Partisi Grubunun Bakanlar Kurulu
hakkında vermiş olduğu gensoru üzerinde,
imza sahipleri adına, görüşümü
ifade etmek üzere huzurunuzdayım; Yüce Kurulu
saygıyla selamlıyorum.

Sayın Başkan, sayın milletvekilleri; Türkiye,
yetmiş yıldır, çağdaşlaşmaya,
gelişmeye, sanayileşmeye ve Batılılaşmaya
çalışmaktadır. Yetmişbeş
yıl önce, emperyalizme karşı bir ulusal
kurtuluş savaşı verdik ve onu zaferle sonuçlandırdık.
Bu onurlu, bağımsızlıkçı
mücadelemiz, birçok geri kalmış mazlum
ulusa da örnek olmuştur. Bu zaferden sonra, altıyüz
yıllık Osmanlı İmparatorluğunun
arta kalan toprakları üzerinde çağdaş
bir devletin temellerini attık. Kurtuluş Savaşımızın
Ulu Önderi Mustafa Kemal'in önümüze koyduğu
hedef, çağdaş uygarlık düzeyinin
üzerine çıkmaktır. İnsanlık
tarihi, sürekli, daha iyiyi yakalama, daha aydınlık
bir toplum, daha çağdaş bir ulus, daha özgür
bir birey yaratma mücadeleleriyle doludur. Yüzyıllardır,
toplumlar, böyle bir hedefe ulaşma savaşı
vermektedirler. Bu “Batılılaşma”
diye tanımlanmaktadır.

Batılılaşma, bazılarının
ifade ettiği gibi, coğrafî konum olarak, batıda
yer alan ulusları kastetmek veya onları taklit etmek
değildir. Batılılaşma, gelişmiş
ülkelerde ortaya çıkan ve bütün dünyaca
benimsenen kazanımların, ortak değerlerin adıdır.
Türkiye Cumhuriyeti, işte, böyle bir temel anlayış
üzerine inşa edilmiştir. 

Sayın milletvekilleri, Anayasamızın 2 nci
maddesi, Türkiye Cumhuriyetini, demokratik, laik ve sosyal
bir hukuk devleti olarak tanımlamaktadır. 24 üncü
maddesinin son fıkrasında “kimse, Devletin
sosyal, ekonomik, siyasî veya hukukî temel düzenini
kısmen de olsa, din kurallarına dayandırma
veya siyasî veya kişisel çıkar yahut
nüfuz sağlama amacıyla her ne suretle olursa olsun,
dini veya din duygularını yahut dince kutsal sayılan
şeyleri istismar edemez ve kötüye kullanamaz”
denilmektir. 

Yine, Anayasamızın 4 üncü maddesi ise,
2 nci maddede tanımlanan cumhuriyetin değiştirilemeyeceğini
ve hatta, değiştirilmesinin bile teklif edilemeyeceğini
ifade etmektedir. Bu temel kabul, sadece bugünkü Anayasamızda
değil, cumhuriyetin ilanından sonraki bütün
anayasa metinlerimizde yer alan anlayıştır.


Şimdiye kadar 53 hükümet gelmiş ve gitmiştir.
Bunlardan hiçbiri, bu temel kabulü ortadan kaldırmaya
veya onu, kıyısından kenarından budamaya
yeltenmemiştir. 

Anayasamızın 6 ncı maddesi, egemenliğin
kayıtsız şartsız millete ait olduğu
ve bu egemenliğin, Anayasanın koyduğu esaslara
göre, yetkili organlar eliyle kullanılacağını
hükme bağlamıştır; 8 inci madde ise,
yürütme yetkisinin Anayasaya ve yasalara uygun kullanılması
gerektiğini düzenlemiştir. Anayasanın 109
uncu maddesi ise, bakanların, görevlerini, Anayasa
ve yasalara uygun olarak yerine getirmelerini gözetmekle
ve düzeltici önlemleri almakla Başbakanı
yükümlü kılmaktadır. Bütün
bunlar yapılırken de, elbette, 2 nci madde hükmünü
anımsamak ve hiç unutmamak üzere, iyice bellemek
durumundayız.

Ulusal Kurtuluş Savaşı öncesinde ülkemiz
işgal altındadır. Mustafa Kemal, ülkemizi
işgalden kurtarma arayışı içerisindedir;
Anadolu'ya geçmiştir. Dönemin Şeyhülislâmı
Dürrîzade Abdullah Efendi, Mustafa Kemal ile ilgili
olarak, katledilmesinin vacip olduğu yolunda bir fetva yayımlamıştır;
açıkça işgalcilerle işbirliği
içindedir. Aynı tarihlerde, Ankara'da, Müftü
Börekçi Rifat Efendi ise, bağımsızlıkçıların
yanında yer almıştır. Bunların
her ikisi de din adamıdır. Ne var ki, birisinin
yüzü geriye dönük, diğeri ise yüzünü
geleceğe çevirmiş bir aydındır.
Her ikisi de tarihte yerini almıştır; birisi
tarihin karanlık, diğeri ise, beyaz sayfalarında
yer almıştır.

Sayın milletvekilleri, bir televizyon programında
Refah Partili bir sayın milletvekili, Birinci Mecliste
yer alan sakallı, başlarında sarık
olan milletvekillerinin toplu bir fotoğrafını
göstererek “bakın, bunlar da sakallı,
bunlar da sarıklıdır” diyerek, güya,
bugün savunduklarıyla bir paralellik kurmaya çalışmıştır.
Biz, kimsenin sakalı veya sarığıyla meşgul
değiliz; önemli olan, kafaların içerisinde
taşıdıkları zihniyettir. O fotoğrafta
görülen milletvekilleridir ki, Ulusal Kurtuluş
Savaşını zaferle sonuçlandıran;
onlardır, saltanata son veren; onlardır, hilafeti
kaldıran, onlardır, yasalarını yürürlüğe
sokanlar; onlardır, Tevhidi Tedrisat Yasasını
çıkaranlar; onlardır, cumhuriyeti ilan edenler.
Onları şükran ve hürmetle anıyorum.
(CHP ve DSP sıralarından alkışlar)


Sayın milletvekilleri, yetmiş küsur yıldır,
çağdaş ve gelişmiş ülkeler arasında
daha saygın, daha etkin bir konuma gelme mücadelemiz
sürüyor. Kuşkusuz önemli mesafeler de aldık.
Elbette, henüz katetmemiz gereken önemli bir yolumuz
var, sıkıntılarımız, güçlüklerimiz
var. Çokpartili rejimimiz daha yarım yüzyıllık.
Bu yarım yüzyıl içinde birçok
badireden geçtik. Önümüze çıkabilecek
bunalımları da aşacağımızdan
hiç kuşkum yok. Elbette, siyasî partiler, demokratik
siyasî hayatımızın vazgeçilmez
temel unsurlarıdır. Çokpartili parlamenter
rejimi benimsediğimize göre, birden çok parti
var olacak demektir. Bu doğaldır. Elbette, bu partiler,
farklı görüşleri benimseyecek ve bu görüşlerini
demokratik yollarla topluma benimsetmeye çalışacaklardır.
Ne var ki, bütün bunları yaparken özenle
korumamız gereken rejimdir. Anayasamızın
2 nci maddesinde ifadesini bulan, cumhuriyetimize yönelen
veya yönelebilecek saldırılar karşısında
suskun kalmamalıyız, en azından biz suskun
kalmayacağız. 

Sayın milletvekilleri, bugün yaşadıklarımız,
Atatürk'ün Gençliğe Hitabesinde yer alan
gaflet ve dalalet içinde olabileceklerin var olduğunun
işaretlerini vermektedir. Ne yazık ki, 1950'li yıllardan
başlayarak sağ politikacılar dini siyaset sahnesine
çekmişler ve toplumun inançlarını
istismar ederek güç elde etmeye çalışmışlardır.
1980 sonrasında imam hatip okullarının sayısında
bir patlama olmuştur; Kur'an kursları ise denetlenemez
boyutlara ulaşmıştır.

İşinize geldiği zaman, bu ülkenin yüzde
99'u Müslümandır diyeceksiniz, işinize
geldiği zaman da, toplumu, inananlar-inanmayanlar biçiminde
kamplara böleceksiniz... Bir temel atma sırasında,
Sayın Cumhurbaşkanının huzurunda bir
din adamı açıkça şerî
düzeni talep edebilmekte, birkaç gün önce
Almanya'da yapılan bir yürüyüş sırasında,
kalabalık, cumhuriyet rejiminden yana kesimler için
“ya tevbe ya kılıç” tehditleri
savurabilmektedir. Tarikat mensupları, televizyonlardan
açıkça “demokrasi mi; Allah rahmet eylesin”
diyebilmektedirler. 

Elbette, imam “tatlı mı tatsız mı
olacak, kanlı mı kansız mı olacak”
derse, müritlerinin ne yapacağını varın
siz düşünün!..

Sayın milletvekilleri, din istismarı, dinin siyasete
alet edilmesi, Türkiye'yi çok büyük sıkıntıların
içerisine sokar; bundan, özenle kaçınmamız
gerekir. Böyle bir tutumun hiç kimseye, hiçbir
partiye yararı yoktur. 

Refahyol Koalisyonu işbaşına geldiğinden
bu yana laik demokratik cumhuriyete yönelik saldırılar
yoğunluk kazanmaya başlamıştır;
adeta, cumhuriyetin rövanşı alınmaya
çalışılmaktadır; karşıdevrim
girişimlerine, neredeyse, alkış tutulmaktadır.


Daha İktidarının ilk günlerinde, İran'a
ve Afrika'ya yapılan geziler, Kaddafi karşısındaki
suskunluk ibret vericidir. Türkiye Cumhuriyetinin onuru zedelenmiştir.


Ceza İnfazı Kanununda değişiklik isteyenlerin
günlük yaşamda şeriat kurallarının
uygulanmasına dönük değerlendirme ve öneriler,
Başbakanlık Konutunda verilen iftar yemeği, sözde
tarikat şeyhleriyle görüntülenen birliktelikler,
bunları olağan karşılayan aymazlıklar,
başını örtmeyen her kadınımıza
“fahişe” diyebilmek cüretinde bulunan akıl
fukaralarının, televizyonlardan, 60 milyonun gözünün
içine bakarak şeriat özlemlerini dile getirenlerin
çoğaldığı günümüzde,
adeta, sistemden, her gün yeni bir tuğla sökülmektedir;
buna seyirci kalamayız, kalmamalıyız. 

Bir belediye başkanı, 10 Kasım günü
“Tek başıma kalsam da bu zulüm düzeni
değişmelidir. Ey Müslümanlar, sakın
ha, içinizdeki bu kini, nefreti, bu inancı eksik
etmeyin” demek cesaretini kimden almaktadır?!.. 

Bir başka belediye başkanı, düzenlediği
Kudüs gecesinde, Humeyni'nin İran'a gelişinin
yıldönümünü kutlamakta, şeriat
düzeni istediğini açıkça ifade edebilmektedir.
Bu toplantıda, Hizbullah ve Hamas'ın liderlerinin
posterlerini asıyor; ama, ne Türk Bayrağı
ne de Atatürk posteri var. 

(Mikrofon otomatik cihaz tarafından kapatıldı)

BAŞKAN -Sayın Erdem, konuşmanızı
tamamlayın efendim. 

EŞREF ERDEM (Devamla) - Aynı toplantıda, İran
Büyükelçisi “Gençler ayakta, Amerika
ve İsrail'le her gün anlaşma imzalayanlara Allah'ın
cezası verilecektir” diyor ve cihat çağrıları
yapacak kadar çizmeyi aşıyor. Öyle anlaşılıyor
ki, sizin iç dünyanızda, Atatürk'ten çok
Humeyni yatıyor.

Sayın milletvekilleri, ulusumuzun din duyguları
istismar edilerek, ülke, bir karanlığın
içerisine çekilmek isteniyor. En yüce değer
din adı kullanılarak, demokratik ve laik cumhuriyet
yerine İran, Cezayir, Afganistan örneği, çağdışı
bir şeriat düzeni getirilmeye çalışılıyor.
İyi biliniz ki, buna izin vermeyeceğiz.

Toplumumuz bir kavram kargaşasının içerisine
sürükleniyor. Cumhuriyetimizin önemli bir ilkesi
olan laiklik, din karşıtıymış
gibi takdim ediliyor. Oysa, laiklik, dine karşı olmadığı
gibi, din ve vicdan özgürlüğünün
de güvencesidir.

Bir başka yanlış, şeriatın İslamiyetle
eşanlamlı olarak kullanılmasıdır.
Şeriat, devlet yönetiminin dinî esaslara dayandırılmasıdır.
Bu çerçevede, İslamiyetle şeriatı
karıştırmak bir bilgisizliğin sonucu değilse,
bu kavram kargaşasını yaratanlar büyük
bir gaflet ve dalalet içerisindedirler.

CHP olarak, rejimimize, cumhuriyete, onun temel niteliklerine
yönelen saldırıların karşısında
suskun kalamayız. Böyle bir tutuma girenleri bu kürsüden
uyarıyorum. Din işleri ile devlet işlerini
karıştırmayın; sade İslamla,
dinin siyasallaştırılmasını
birbirine karıştırmayın. Bugün,
Türkiye, dünyadaki bütün ülkeler içerisinde,
İslamiyetin saygınlığı açısından
da, İslamî vecibelerin yerine getirilmesi açısından
da en ileri ülkedir.

Sayın Başkan, sayın milletvekilleri; bu olaylar,
görev başındaki Hükümetin, cumhuriyetin
Anayasada gösterilen temel niteliklerine, özellikle,
laikliğe karşı girişimleri önlemekte
ve cumhuriyet yasalarını uygulamakta yetersiz, hatta,
isteksiz olduğunu ortaya koymaktadır.

(Mikrofon otomatik cihaz tarafından kapatıldı)

EŞREF ERDEM (Devamla) - Sayın Başkan, iki cümlem
var...

BAŞKAN - Konuşmanızı tamamlayın
efendim.

EŞREF ERDEM (Devamla) - Bu durum, demokratik, laik hukuk
devleti ilkesine yürekten bağlı tüm kişi
ve kuruluşlara tarifsiz bir üzüntü vermektedir.
Bir an önce bu Hükümet gitmelidir.

Bu gerekçelerle, gensoru önergemize destek vermenizi
diliyor, Yüce Meclisi saygıyla selamlıyorum.
(CHP sıralarından alkışlar)

BAŞKAN - Gensoru önergesi sahipleri adına konuşan
Sayın Eşref Erdem'e teşekkür ediyorum.


Şimdi, önerge sahipleri adına, ikinci konuşmayı,
İstanbul Milletvekili Sayın Bülent Ecevit yapacaklar.

Buyurun Sayın Ecevit. (DSP sıralarından alkışlar)

Sayın Ecevit, grup adına da söz talebiniz var,
konuşmaları birleştiriyor musunuz efendim?

BÜLENT ECEVİT (İstanbul) - İzin verirseniz
birleştirmek istiyorum efendim.

BAŞKAN - O zaman, kişisel olarak 10 dakika, grup adına
da 20 dakika söz hakkınız var; konuşma
süreniz 30 dakika.

DSP GRUBU ADINA BÜLENT ECEVİT (İstanbul) -
Sayın Başkan, sayın milletvekilleri, televizyondan
bizleri izleyen sayın yurttaşlarım; sözlerime
başlarken, Demokratik Sol Parti Grubu adına, hepinizi
saygıyla selamlıyorum.

Sayın milletvekilleri, milletin büyük çoğunluğu,
Refahyol Hükümetinden, Refah Partisinin başında
bulunduğu Hükümetten derin kaygı ve huzursuzluk
duyuyor. Bu Hükümeti, laik demokrasi ve toplumsal huzur
için, milletimizin büyük çoğunluğu,
ciddî bir tehlike olarak görüyor. 

Laiklik, Türkiye Cumhuriyeti Devletinin en can alıcı
niteliğidir. Bu devlet, ancak laiklikten vurulursa çöker.
Milletin büyük çoğunluğu, özellikle
bunun bilincinde olduğu için huzursuzdur. O büyük
çoğunluk, her sabah, acaba, bugün Hükümetten,
özellikle de Hükümetin Refah Partisi kanadından,
laikliği ve demokrasiyi tahribe yönelik veya sosyal ve
ekonomik sorunları büsbütün ağırlaştıracak
ne mazarrat, ne densizlik gelecek kaygısıyla uyanmaktadır.

Bu Hükümetten bir an önce kurtulmak, milletin büyük
çoğunluğunun ortak isteğidir. Millet iradesinin
temsilcisi olan Türkiye Büyük Millet Meclisi de
bu isteği yerine getirmekle yükümlüdür,
başka kurtarıcı beklemeye gerek yoktur. Demokratik
Sol Parti, o nedenle, Türkiye Büyük Millet Meclisine,
şimdi görüşmekte olduğumuz gensoru önergesini
sunmuştur. 

Sekiz ay önce, Refah Partisi, demokratik hukuk devletinin
meşru zemininde hükümet kurmuştu; fakat,
sekiz aylık deneme artık yetti. Şimdi, Refah
Partisi, yine o meşru zeminde iktidardan indirilmelidir.
(DSP sıralarından alkışlar) Böylelikle,
ülkemizde demokrasinin gerçekliği ve işlerliği
kanıtlanmış olacaktır. Bu konuda geç
kalınmamalıdır. Çünkü, çağımızda
demokratik hukuk devleti kuralları içinde iktidara
gelmiş, fakat, aynı kurallarla iktidardan indirilememiş
hükümet veya parti örnekleri vardır; Türkiye
de böyle bir tuzağa düşürülebilir.
Nitekim, Refah Partisi, demokrasiyi, başka bir rejime geçiş
için araç olarak kullanma eğilimindedir. (DSP
sıralarından alkışlar) İstanbul
Büyükkent Belediye Başkanı da “Bizim
için, Refah Partisi için, demokrasi, sadece bir
araçtır” demekle, bu niyeti doğrulamıştır.


Değerli milletvekilleri, Refah Partisinin amacı demokrasi
değil, cihattır; cihat yoluyla dine dayalı bir
baskı rejimi kurmaktır. Cihadın anlamı
da, din uğruna düşmana karşı savaştır.
Refah Partisine göre cihadın hedefiyse -belli ki-
nüfusunun yüzde 99'u Müslüman olan Türkiye
Cumhuriyeti Devletidir. (DSP sıralarından alkışlar)
Çünkü, Refah Partisi, bu devleti, din düşmanı
gibi görmektedir; İslamın laiklikle bağdaşamayacağını
öne sürmektedir. Oysa, İslamın laiklikle,
demokrasiyle ve çağdaşlıkla bağdaşabileceği,
Türkiye'de, cumhuriyet Türkiyesi döneminde açıkça
kanıtlanmıştır. 

Değerli milletvekilleri, bildiğiniz gibi, laikliğin
üç unsuru vardır: Birinci unsur, inanç
ve ibadet özgürlüğüdür. İkinci
unsur, dinle devlet işlevlerinin birbirinden ayrılmasıdır.
Üçüncü unsur da, Allah'la insan arasına
aracı girmemesidir. Bu üç unsur açısından
bakıldığında, laikliğe en yatkın
dinin Müslümanlık olduğu görülür.
(DSP sıralarından alkışlar) Çünkü,
İslam, Müslüman olmayanların da inançlarına
en ileri saygıyı gösteren, özgürlük
tanıyan bir dindir...

LÜTFİ YALMAN (Konya) - Biz de aynısını
söylüyoruz. 

BÜLENT ECEVİT (Devamla) - Yine, İslama göre,
dinle devletin işlevlerinin birbirinden ayrılması
doğaldır; çünkü, Kur'an-ı Kerim,
bazı sosyal ilişkilerle ilgili kurallar getirmekle
birlikte, bütün insanlığın paylaşması
gereken bazı manevî değerleri getirmekle birlikte,
bir devlet düzeni getirmiş, dayatmış değildir.
Allah ile insanın arasına aracı girmemesi
ise, yine İslamın temel kurallarından biridir;
nitekim, Müslümanlıkta ruhban sınıfının
yeri yoktur. Bunlar gözönünde tutulduğu takdirde,
dediğim gibi, laikliğe en yatkın dinin İslam
dini olduğu görülür. (DSP sıralarından
alkışlar)

Laikliğin, Türkiye'de dine bağlılığı
zayıflattığı, inanç özgürlüğünü
kıstığı iddiası da gerçekdışıdır,
gerçek bunun tam tersidir. 

Sayın milletvekilleri, din temeline dayalı bir devlet
olma iddiasında bulunmasına karşın,
yüzlerce yıllık Osmanlı İmparatorluğu
döneminde, kutsal kitabımız olan Kur'an-ı
Kerim'in basılarak çoğaltılması
yasaktı, ancak el yazması Kur'anlar vardı;
o el yazması Kur'an-ı Kerimler de, ancak medreselerde
veya zenginlerin, varlıklıların evlerinde
bulunurdu. Oysa, laik cumhuriyetle birlikte, Kur'an-ı Kerim'in
basılması, basılarak dağıtılması
yalnız izne bağlanmış değil, izne
kavuşturulmuş değil, aynı zamanda desteklenmiştir.
Yine, Osmanlı Devletinde, Kur'an-ı Kerim'in Türkçe
mealinin, çevirisinin yayınlanması yasaktı.
Tevrat'ın Türkçesi yasak değildi, İncil'in
Türkçesi ve basılarak çoğaltılması
yasak değildi; ama, Kur'an-ı Kerim'in hem basılarak
çoğaltılması hem de Türkçeye
çevrilmesi yasaktı. Bu yasak da, cumhuriyetle birlikte,
laik cumhuriyetle birlikte kaldırılmıştır.
(DSP sıralarından alkışlar) 

Daha cumhuriyet kurulmadan önce, Büyük Millet Meclisi
açıldığında, ilk verdiği kararlardan
biri, Kur'an-ı Kerim'in Türkçeye çevrilmesi
olmuştur. Yani, laik demokratik cumhuriyetle birlikte, milletimiz
dinden, İslamdan uzaklaştırılmak şöyle
dursun, kendi kutsal kitabına ve kendi kutsal kitabını
kendi anadilinde anlayarak okuyabilme özgürlüğüne
ve olanağına, laik demokratik cumhuriyetle kavuşmuştur.
(DSP sıralarından alkışlar) 

Osmanlı döneminde bazı iyi yetişmiş,
bilgili ulema bulunmakla birlikte, iyi yetişmiş, hatta
Kur'an-ı gereği gibi öğrenmiş imamlar
ve hatipler son derece de azdı, özellikle imamlardan
birçoğu medrese bile bitirmemişlerdi; hatta,
cumaları, hatipler, kürsüden, yüzlerce yıl
önce Arapça yazılmış bazı
hutbeleri okurlardı ve cemaat de bu hutbeleri, Arapça
olduğu için, anlamadan dinlemek zorunda kalırdı.
Oysa, Allah, kutsal kitabımızı anlaşılmak
üzere indirmiştir.

Değerli arkadaşlarım, laik demokratik Türkiye'de,
kimsenin inancına, ibadetine, namazına, orucuna,
zekâtına karışılmıyor.
Halkının çoğunluğu Müslüman
olan ülkeler arasında en geniş inanç
özgürlüğüne sahip olan, en bol, en çok
cami bulunan ülke, laik, demokratik Türkiye Cumhuriyetidir.
Ülkemizde, özel yaşamında herkes dilediği
gibi giyinebilmekte, isterse başını örtebilmektedir.
Öyleyse, Refah Partisi daha ne istiyor?! Eğer, Refah
Partisi, hanımların, kızların başörtüsünü
siyasal amaçlarla sömürmeseydi, bugün başörtüsü
de Türkiye'de bir sorun olmayacaktı. (DSP ve CHP sıralarından
alkışlar)

Laik, demokratik Türkiye'de, devlet, kimsenin zekâtına
karışmıyor; ama, Refah Partisi karışıyor,
hem de tam bir sömürü zihniyetiyle karışıyor.
Oysa, İslam, sömürüye karşı
olan, sosyal adaletçi bir dindir.

1990'da, Sıvas'ta, Sayın Erbakan bakın ne
diyordu: “Kişinin Müslümanlığı,
cihata verdiği parayla ölçülür. Bir
Müslüman, zekâtını fakirlere veremez,
zekâtını İslam devletinin maliyesine,
cihat ordusunun karargâhına, yani, Refah Partisi
teşkilatına verir.” Yani, Refah Partisi için,
imandan çok paranın önemli olduğunu gösteriyordu.
Almanya'da da, Millî Görüş Teşkilatı
yoluyla, dinine bağlı yurttaşlarımızın,
Refah Partisi tarafından nasıl âdeta haraca
bağlandığını, nasıl sömürüldüğünü
biliyoruz.

Refah Partisi, imanı paraya dönüştürüyor.
Yurtdışındaki yurttaşlarımızın
alınterini, laik cumhuriyet karşıtı
etkinliklere veya yasa kaçağı Mercedeslere dönüştürüyor.
(DSP ve CHP sıralarından “Bravo” sesleri,
alkışlar) 

Refah Partisinin sömürüsü,özellikle hanımlara
yöneliktir. Refah Partisi, kadınları, kızları
gecenin geç saatlerine kadar ev ev dolaştırıp,
onlar vasıtasıyla oy toplamaya uğraşıyor;
ama, aynı hanımlara, Refah Partisi, milletvekilliğine
aday olma hakkını bile tanımıyor.

İBRAHİM HALİL ÇELİK (Şanlıurfa)
- Olacak... Olacak...

BÜLENT ECEVİT (Devamla) - Aynı Refah Partisi,
hanımlara, hanım üyelerine, Partinin yönetim
kurullarında görev alma yetkisini, hakkını
bile tanımıyor. 

Refah Partisinin, hanımları nasıl aşağıladığını,
nasıl ikinci sınıf insan gibi gördüğünü
gösteren bir yazı, Refah Partisinin sözcüsü
durumundaki Millî Gazetede, son seçimlerden kısa
bir süre önce, 9 Kasım tarihinde uzun bir yazıyla
açıklanmıştır. Bu yazının
başlığı şudur: “Devlet İdaresi
Kadına Verilmez” yani, Sayın Çiller
boşuna beklemesin!.. (DSP ve CHP sıralarından
alkışlar) Yazıda şöyle deniliyordu:
“Erkekler, akıl yönünden daha üstündür;
horoz, tavuktan; koç, koyundan; aslan, dişisinden
daha güzel ve güçlüdür” devam
ediyor yazı “kadınlarda azim ve irade zayıftır”
ve yine devam ediyor Refah Partisi sözcüsü gazetedeki
yazısına “devlet başkanlığı
işlerini bir kadının eline veren millet felah
bulmaz; işleriniz kadınların elindeyse, ölmek,
yaşamaktan hayırlıdır” Oysa, Pakistan
gibi, din kurallarına göre yönetilen, Bangladeş
gibi, din kurallarına göre yönetilen ülkelerde
bile, hanımların, devlet yönetiminde en üst
mevkilere erişebildiği görülmüştür.
Kur'an-ı Kerim'de, bir hanım devlet başkanı
olan Sabâ Melikesine geniş övgüler yer almaktadır.
Yani, kadınları dışlarken, aşağılarken,
aslında, İslama da ihanet etmektedir Refah Partisi.
(DSP ve CHP sıralarından alkışlar)
Sayın Erbakan da, kadınların, evlerinde oturup,
çocuk bakmakla yetinmelerini istemektedir. 

Değerli arkadaşlarım, cumhuriyet Türkiyesi,
kadın hakları ve kadın-erkek eşitliği
bakımından dünyanın en önde gelen
ülkeleri arasındadır. Refah Partisi ise, kadınların
hakları, statüsü bakımından, Türkiye'yi,
bugünkü İran'ın bile gerisine çekme
kararındadır. Nitekim, İran'da, kadınlar
milletvekili olabilmekte; ama, Refah Partisi listelerinde milletvekili
adayı olamamaktadır. 

İBRAHİM HALİL ÇELİK (Şanlıurfa)
- Olacak inşallah...

BÜLENT ECEVİT (Devamla) - İnşallah...
Bunun için, bu iktidar döneminden uzaklaşıp,
biraz daha gerçekçi değerlendirmeler yapma fırsatını
bulmanız gerekir. (DSP sıralarından alkışlar)

Yine, Refah Partisinde, kadınların parti yönetiminde
görev almaları yasaktır; ama, İran'da
öyle bir yasak yoktur. Fakat, başka konularda, Refah
Partisi, İran'a gıpta ile baktığını
açıkça söylemektedir. Oysa, İran'da,
tesettür bakımından küçük
bir eksikliği olan kadınlar kırbaçlanmaktadır,
hapislere atılmaktadır. Bu durumda, Türkiye'de,
kadınlar, elbette kaygı ve tepki içinde sokaklara
dökülürler. Yalnız, laik cumhuriyeti değil,
kadınların insanlık onurunu da korumak için
kadınlar sokaklara dökülüyor, seslerini
yükseltiyorlar.

Sayın Erbakan, geçenlerde televizyonda izledik “Türkiye'nin
içini bazı dış çevreler karıştırıyor”
demiştir. Doğrudur; ama, Türkiye'nin içini
karıştıran dış çevrelerin
başında da bugünkü İran yönetimi
gelmektedir ve Refah Partisi, ona rağmen, İran rejimine,
Türkiye'nin kapılarını alabildiğine
açmıştır. 

Değerli milletvekilleri, İslam, barış
dinidir. Bildiğiniz gibi, Arapça “selam”
kökeninden gelir; “selam” da barış
ve huzur demektir; ama, Refah Partisi, şiddeti körüklüyor.
Refah Partisinin, demokrasiye de, özgürlüğe
de tahammülü yok. Sayın Erbakan, bu Hükümeti,
bugünkü Hükümeti kurma çalışmaları
içindeyken, basını açıkça
tehdit etmişti “sizi ezeceğiz, yok edeceğiz”
demişti ve Sayın Erbakan'ın bu sözlerinden
cüret alan bazı silahlı militanlar da, bazı
gazete ve televizyon binalarına silahlı saldırılarda
bulunmuşlardı. 

Avukatlar biraz seslerini yükseltecek olsalar rejim konusunda,
hemen, Refah Partili Adalet Bakanından, baroların
özgürlüklerini, haklarını kısma
tehditleri gelir. 

Üniversite hocaları biraz seslerini yükseltecek
olsa, hemen, Refah Partisi, YÖK'ü hükümet
kontrolüne alacak bir yasa hazırlığı
girişimine başlar.

Barışçı ve yasal toplantıların
konuları Refah Partisinin işine gelmediği vakit,
sanki bir suç işlemişler gibi, bu barışçı
ve yasal toplantıları düzenleyenleri suçlamaya
kalkışırlar.

Refah Partisinde nasıl bir şiddet kültürünün
geliştirilmekte olduğu, yıllardan beri geliştirildiği,
Sincan olaylarıyla ortaya çıkmıştır.
Sincan'daki toplantıda, iki İslamî terör
örgütünün, İran kökenli iki terör
örgütünün liderlerinin resimleri duvarlara
asılmıştır; Hizbullah'ın, Hamas'ın
liderlerinin resimleri asılmıştır ve
barış için, Filistin Halkının
özlemlerini gerçekleştirmek için uğraş
vermekten başka bir günahı olmayan Yaser Arafat,
yine Sincan'daki o Refah Partisi gölgeli toplantıda
açıkça hakarete uğramıştır.


Bu arada, bildiğiniz gibi, Sayın Erbakan, Refah Partisindeki
alttan alta kaynatılan şiddet kültürünü
nasıl desteklediğini, bildiğiniz şu sözleriyle
açıklamıştır: “Refah Partisi
iktidara gelecektir; bütün sorun, kanlı mı,
kansız mı geleceğidir” demiştir.
(RP sıralarından “Yalan... Yalan...” sesleri)

Efendim, şimdi “yalan” diyor sayın milletvekilleri;
insaf edin, hepimiz kulaklarımızla dinledik, Refah
Partisi Sayın Genel Başkanının ağzından
dinledik; ama, eğer, o sözleri şimdi hoş
karşılamıyor ve inkâr etme gereğini
duyuyorsanız, bundan da mutluluk duyarım. (DSP sıralarından
alkışlar)

Değerli arkadaşlarım, bu gibi şiddet eylemleri
karşısında, bazı Refah Partililerin
girişimiyle yapılan şiddet eylemleri karşısında,
Refah Partili yöneticiler, zaman zaman “Bunlar, bizim
bilgimiz ve onayımız dışında
yapılmış eylemlerdir” diyorlar. Oysa,
o şiddet eylemlerine girişenler, Refah Partisinin
ektiği tohumların verdiği sürgünlerdir.


Dün, Sayın Şevket Kazan'ın, haklı
olarak, Adalet Partisi makamından kovduğu Refah Partili
dernek başkanları da, Refah Partisinden aldıkları
eğitimle o bildiriyi hazırlamışlardır.
Bunu, Refah Partisinin ektiği tohumların nasıl
sürgün verdiğini, Sayın Şevket Kazan,
geçen gün yayımlanan bir şiirinde şu
mısralarla açıklamıştır:

“Ekilen tohumların sürecek sürgünleri


Açacak tohumlar yakacak gönülleri

Gam yeme ey Müslüman, sabırla gözleyedur

Yakın fethi ilahî, yakın zafer günleri”
(RP sıralarından “Bravo” sesleri, alkışlar)

Değerli arkadaşlarım, buna “Bravo”
diyen sayın Refah Partili milletvekillerine soruyorum:
Nereyi fethedeceksiniz; Taksim alanını mı
fethedeceksiniz? (DSP sıralarından “Bravo”
sesleri, alkışlar) Kime karşı zafer
kazanacaksınız; dünyanın yedi düveline
karşı verilen, kazanılan zaferin ürünü
olan laik, demokratik Türkiye Cumhuriyeti Devletine karşı
mı zafer kazanacaksınız? (DSP sıralarından
“Bravo” sesleri, alkışlar)

YAKUP HATİPOĞLU (Diyarbakır) - Zaferi bizim
ecdatlarımız kazandı.

BÜLENT ECEVİT (Devamla) - Değerli arkadaşlarım,
Refah Partili İktidar, başka bazı İslam
ülkeleri için de tehlikeler taşımaktadır.
Nitekim, bize dost olan, bizimle yakından işbirliği
yapmak isteyen bazı İslam ülkelerindeki meşru
yönetimlere karşı terör yoluyla muhalefet
eden bazı grupların önderleriyle, Refah Partisinin
Sayın Genel Başkanı içlidışlıdır.
Devlet adına yaptığı gezilerde bile,
o ülkelerde, bu terör gruplarının liderleriyle
sarmaş dolaş olmaktadır, gizli toplantılar
yapmaktadır. Bu yüzden Mısır tedirgindir,
Pakistan tedirgindir, Cezayir tedirgindir, Tunus tedirgindir.


Değerli arkadaşlarım, sahte tarikatların,
sahte ve cahil şeyhlerin, tarikatçılığı,
Allaha giden yol yerine, servete giden, hatta cinsel ihtirasları
tatmine giden yollara dönüştürdükleri
ortaya çıkmıştır. Temiz kalmış,
ciddî tarikatları, elbette, bunların dışında
tutuyorum, tenzih ediyorum. Bütün Türkiye'de, o
olaylara karşı tepkiler gelmiştir; ciddî
tarikatlardan da tepkiler gelmiştir. O durumda, Hükümetten
beklenen neydi? Hükümete, bazı sahte tarikatların
neden olduğu sorunları araştırmak, bazı
okumuş yazmış gençlerin bile, neden
o sahte şeyhlerin tuzaklarına düştüklerini
araştırmak ve o araştırmaların
sonucunda da tedbirler oluşturmak düşerdi ; fakat,
Hükümet, bu görevi yerine getirmedi, Refah Partisi
yerine getirmedi. Biz, Demokratik Sol Parti adına, Diyanet
İşleri Başkanlığımızı
ziyaret ederek, bu konudaki somut önerilerimizi kendilerine
sunduk. Sayın Erbakan ise, o çirkin olaylara tepki
gösterenlere meydan okurcasına, birçoğununun
kerameti kendilerinden menkul şeyhlere, Başbakanlık
konutunda ziyafet çekti. Buna da en çok tepki saygın
din çevrelerinden geldi. 

Değerli arkadaşlarım, Adalet Bakanı da,
Türkiye'de bir rejim sorunu haline gelmiştir. Sayın
Şevket Kazan'ın Adalet Bakanlığı,
hem Türkiye için hem de üyesi bulunduğu Hükümet
için bir talihsizliktir. Sayın Kazan'ın yakın
geçmişinde çok düşündürücü
olaylar vardır. Örneğin Madımak olayı...
Sıvas'taki Madımak olayında, devletin gözleri
önünde yapılan kundakçılık
ve ölen canlar... Bu, dünya tarihinde, insanlık
tarihinde eşi az görülmüş bir soykırım
olayıdır ve Sayın Şevket Kazan, o eyleme
kalkışanların gönüllü avukatlığını
üstlenmişti. Daha sonra, son günlerde, bildiğiniz
gibi, mumlu eylemler yapan vatandaşlarımıza
hakaret ederken, Alevî yurttaşlarımızın
da gönlünü kırmıştır.
Bunlar, Sayın Kazan'ın bilinçaltında
bir Alevî düşmanlığının
yattığını gösteren kanıtlardan
bazılarıdır. 

Değerli arkadaşlarım, Sincan olayından
sonra da, Adalet Bakanı olduğunu unutarak; ama, Adalet
Bakanına ait olan imtiyazları kullanarak ve bütün
cezaevi kurallarını çiğneyerek, tutuklanan
Sincan Belediye Başkanını ziyaret etmiş,
onunla baş başa bir görüşme yapmış,
böylelikle yargıyı baskı altına
almaya kalkışmıştır. Zaten, yargıçlara,
savcılara karşı ne kadar baskı eğilimi
içinde olduğu da bellidir. 

Değerli arkadaşlarım, bir atasözü vardır
“Adalet mülkün temelidir” diye. Yani, adalet,
devletin temelidir; ülkenin, vatanın temelidir. Eğer,
bir ülkede, Adalet Bakanına güven duyulmazsa,
adalete olan güven de sarsılır; adalete güven
sarsılırsa, devlete de güven sarsılır.


Değerli arkadaşlarım, onun için, bu gensoruyla
Hükümet düşürülemezse bile, Sayın
Şevket Kazan, mutlaka Adalet Bakanlığı
görevinden ayrılmalıdır. (DSP sıralarından
alkışlar)

Eğer, Türkiye'de, İskandinav ülkelerindeki
gibi bir demokrasi bulunsaydı, yasa kaçağı
Mercedes olayı bile, Sayın Kazan'ın Bakanlıktan
ayrılması için yeterli bir neden oluştururdu.


Sayın milletvekilleri, Refah Partisinin başında
bulunduğu Hükümet, ekonomik ve sosyal konular açısından
da milletimizi derin hayal kırıklığına
uğratmıştır. Adil düzenin, Sayın
Erbakan'ın bir tabiriyle, fasa - fiso olduğu, sekiz
ayda apaçık görülmüştür.


Refah Partisinin başında bulunduğu Hükümet,
Refahyol Hükümeti, kaynak yaratıyoruz derken,
kaynak kurutmaktadırlar; geleceğin gelirlerinin kaynaklarını
kurutmaktadırlar. Devletin varı yoğu, yok pahasına
elden çıkarılmaktadır. İlk
aşamada, 42 sosyal tesis, 400 bin metrekareyi aşkın
kamu toprağı dağıtılmak üzeredir.
Sayın Erbakan, ikide bir, rantiyeciliğe karşı
ağır iddialarda bulunurdu haklı olarak; fakat,
şimdi, Erbakan Hükümeti sayesinde, kamu malları
üzerinden rantiyelik desteklenmektedir. 

Değerli arkadaşlarım, öte yandan, bazı
stratejik yatırımlarda, devletin, özelleştirme
konusunda dikkatli davranmasını, muhalefetteyken,
Refah Partisi sık sık vurgulardı. Stratejik
tesislerin başta gelenleri arasında da, enerji santralları
gelmektedir. Oysa, şimdi, inşaatı tamamlanmak
üzere olan bazı enerji santralları bile yok
pahasına elden çıkarılmaktadır;
bunlar tamamlansaydı -eğer gerekliyse- çok daha
yüksek fiyatlarla da özelleştirilebilirdi.

Peki, bu telaş ne?!. Bu telaşla elde edilen, bu satıp
savmayla elde edilen gelirler, acaba yatırıma mı
yönelecek; ayrıca, sanayileşmeye mi hız
katacak veya işsizliğin azalması için
mi kullanılacak; hayır, bunlar, sadece, bütçe
açığına bir yıllık yama
için kullanılmaktadır. Uluslararası
Para Fonu bile bunu yadırgamakta “peki, bütün
bunları, bu yıl satıp savdınız;
gelecek yıl neyi satacaksınız” diye
sormaktadır. (DSP sıralarından alkışlar)

Sayın Erbakan, yalnız muhalefetteyken değil,
Hükümeti kurduktan sonra da, aylarca “bu Hükümet
zamanında, hiçbir mala, hizmete zam gelmeyecek”
demiştir; ama, o sözleri söylediği günlerde
bile zam üstüne zam gelmiştir; köylüyü,
çiftçiyi en çok zarara uğratan mazot
zammı, ayda bir gerçekleştirilir hale gelmiştir.

Değerli arkadaşlarım, Sayın Erbakan'ın,
hükümet kurmadan önce “adil düzen”
safsatasına dayanarak verdiği sözler vardı.
Örneğin, Türk Lirası kaldırılacak,
yerine İslam dinarı gelecekti. Bu söz unutuldu,
İslam dinarının yerine dolar geldi. Artık,
Sayın Erbakan, Türkiye Cumhuriyeti bütçesinin
rakamlarını bile, Meclis kürsüsünden,
Türk Lirası olarak değil, dolar olarak dile getirmektedir!..
(DSP sıralarından alkışlar )

İşsizlik çok ileri boyutlara varmıştır.
Güneydoğu Anadolu'da, terörden ve teröre karşı
alınan önlemlerden zarara uğrayan, köylerinden
ayrılmak zorunda kalan, işsiz ve geçim olanaklarından
yoksun kalan milyonlarca yurttaşımızın
ekonomik ve sosyal dertlerine çare bulunacaktı.
Hükümet, sekiz aydır işbaşında;
ama, bu konuda verilen sözler de unutuldu. 

Bugün gazetelerde okuyoruz; Türk Silahlı Kuvvetleri
“ben, bana düşen görevi yaptım; ama,
artık, Hükümet de devreye girsin, Güneydoğu
Anadolu halkının ekonomik ve sosyal ihtiyaçlarını
karşılasın.” diyor; fakat, Hükümet,
yine, tam bir aymazlık içerisinde kalmaya devam
ediyor. 

Adil düzen güya adalet getirecekti; oysa, gelir dağılımı
adaletsizliği, şimdiye kadar görülmemiş
ölçüde, kamu görevlileri arasında
bile gerçekleştirilmiştir. 

Bankazedelerin dertleri çözülecekti, hiçbir
dertleri çözülmemiştir. Bu örneklere
bakarak, izin verirse sayın Refah Partili arkadaşlarımız,
kendilerine bundan birkaç yıl önceki bir banka
ilanının esiniyle seslenmek istiyorum: Sayın
Refah Partililer, meğer, sizin, ekonomik ve sosyal konularda
yokmuş başka partilerden farkınız; ama,
siz, Osmanlı fırkasısınız!..
(DSP sıralarından alkışlar)

Sayın milletvekilleri, bu Hükümetin işbaşında
kalması rejimimiz için ciddî bir tehlikedir,
ulusal birlik açısından tehlikedir; çünkü,
bu Hükümet, özellikle Refah Partisinin katkıları
nedeniyle, yüzde 99'u Müslüman olan ve çok
büyük çoğunluğu dinine bağlı
olan ülkemizde bir Müslüman-laik karşıtlığı,
uydurma bir karşıtlık yaratmaya çalışmaktadır;
Sünnîler ile Alevîler arasında bir karşıtlığı
körüklemektedir, kadınlar ile erkekler arasında
ayrılık gözetmektedir.

Bu Hükümetin iş başında kalması
dış ilişkilerimiz bakımından
da sakıncalıdır. Sayın Erbakan dış
ilişkileri yürütürken, Dışişleri
Bakanlığını ve devleti tamamen devre
dışında bırakmaktadır, devletten
gizli birtakım görüşmeler yapmaktadır;
bu, şimdiye kadar cumhuriyet tarihinde görülmemiş
bir aksaklıktır. 

Yine, bu Hükümet döneminde, Türkiye, dozu,
ölçüsü giderek artan bir sürekli gerilim
sürecine girmiştir.

Değerli arkadaşlarım, Refah Partisi dışında
bir hükümet için gereken çoğunluk
Mecliste fazlasıyla vardır. Allah bir an önce
şifa versin, acı kaderin şu sırada kendisini
bağladığı sandalyeden, millete, Millet Meclisine
ve kendi partisine bir bilge gibi seslenen Sayın Aydın
Menderes de bunu doğruluyor ve “Hükümet gerilimi
düşürecek adım atmakta gecikirse, Parlamento
çözüm üretecek zenginliğe sahiptir”
diyor. Sayın Aydın Menderes'in bu sözlerine
yürekten katılıyorum. Ben, bu konuda, Demokratik
Sol Parti adına, daha bundan birkaç hafta önce,
somut çözümler, gerçekçi çözümler
önerdim. 

(Mikrofon otomatik cihaz tarafından kapatıldı)

BAŞKAN - Sayın Ecevit, konuşmanızı
tamamlayın efendim.

BÜLENT ECEVİT (Devamla) - Kısa ömürlü
ANAP-Doğru Yol Partisi Hükümeti denemesinde yaşanmış
olan olumsuzlukların yeniden yaşanmaması için
çareler gösterdim; sağ-sol ayırımı
gözetmeksizin, kapsamlı bir güç birliğini
gündeme getirmeye çalıştım; ancak,
bazı çevreler, bizim bu girişimimizi, dar
çerçeveli bir işbirliği veya birleşme
dayatmasına dönüştürerek yozlaştırmaya
kalkıştılar. O yüzden, Refahyol Hükümetinin
düşürülmesi de güçleştirilmiş
oldu ve o yüzden, gözler, kulaklar, bugüne, 25
Şubata değil, 28 Şubata çevrildi; Türkiye
Büyük Millet Meclisi yerine Millî Güvenlik
Kuruluna çevrildi. Oysa, gün, bugün olmalıydı;
gün, gensorunun açılıp açılmamasının
görüşüldüğü 25 Şubat
günü olmalıydı. Rejim sorununun çözüm
yeri de Türkiye Büyük Millet Meclisidir. Millî
Güvenlik Kurulu, iç ve dış güvenliğimiz
açısından çok önemli ve değerli
bir kuruluştur; ama, siyasal sorunlara çözümü
Büyük Millet Meclisinde aramak gerekirken, Millî
Güvenlik Kurulundan bekler duruma gelinmiş olması,
demokrasimiz açısından bir talihsizliktir
ve bunda askerlerin kusuru yoktur. Türkiye'yi, bu duruma,
sekiz ayda, Refahyol Hükümeti getirmiştir. 

Değerli arkadaşlarım, elbette, gerekirse erken
seçime de gidilir; ama, bize göre, şu aşamada,
Türkiye'nin gereksinmesi erken seçim değil, sağ
ile solun, Hükümet ile toplumsal örgütlerin
ve millet ile Millet Meclisinin el ele verecekleri bir çözüm
hükümetidir. (DSP sıralarından alkışlar)

Refahyol Hükümetinden kurtuluş önündeki
başlıca engel, Sayın Çiller'in Refah
Partisine kişisel borcudur. Peki, Doğru Yol Partisinin
millete borcu yok mu?! Doğru Yol Partisinin laik, demokratik
cumhuriyete borcu yok mu?! Doğru Yol Partisinin Atatürk'e
borcu yok mu?! (DSP sıralarından alkışlar)

Hükümetten düşürülmek, eğer,
gerçekçi bir durum değerlendirmesi yapabilirse,
Refah Partisinin de yararına olacaktır. Refah Partililer,
şimdiye kadar izledikleri politikaların, stratejilerin,
kullandıkları üslubun iktidar olmaya elvermediğini
gördüler; başvurdukları takıyyelerin
kimseyi kandırmadığını gördüler;
adil düzen projesinin sekiz aylık iktidar sıcağında
kardan adam gibi eridiğini gördüler. Bunları
gören Refah Partililer, belki muhalefette yeni bir durum
değerlendirmesi yapabilirler; Türkiye'nin, dünyanın
ve çağın gerçekleri karşısında
belki kendilerini yenileyebilme yeteneğini gösterirler.


İslam, en akılcı dindir; Refah Partisi ise,
en akıldışı partidir. (DSP sıralarından
alkışlar) Yeni bir muhalefet döneminde, Refah
Partisi, belki daha akılcı bir tutuma yönelebilir.
Bu da, hem kendisi için hem Türkiye için hayırlı
olur. 

Sekiz ayda, milletin büyük çoğunluğunun
Refah Partisinden ve adil düzenden ne denli hayal kırıklığına
uğradığını, emekli bir imam-hatibin
dizeleri çok güzel bir dille anlatıyor; imam-hatipli
şöyle diyor:

“Suçluları sakladılar,

Yolsuzluğu akladılar,

Yoksulları hakladılar,

Gördük adil düzeni.”(DSP sıralarından
alkışlar) 

Evet, millet, sekiz ayda ne olduğunu gördü adil
düzenin ve “artık yeter” diyor. Türkiye
Büyük Millet Meclisi, Türkiye'nin bu Hükümete
bağımlı ve mahkûm olmadığını
göstermek zorundadır. En zor koşullarda devlet
kurmuş olan Türkiye Büyük Millet Meclisi,
şimdi, Refah Partisiz bir hükümet mi kuramayacaktır...
Bunu düşünmek bile istemiyorum.

Saygılar sunarım. (DSP sıralarından
ayakta alkışlar)

BAŞKAN - Gensoru önergesi sahipleri adına ve
Demokratik Sol Parti Grubu adına konuşan İstanbul
Milletvekili Sayın Bülent Ecevit'e teşekkür
ediyorum.

Gruplar adına konuşmalara geçiyoruz.

Gruplar adına ikinci konuşmayı, Cumhuriyet
Halk Partisi Grubu adına, Ankara Milletvekili Sayın
Önder Sav yapacaktır. 

Buyurun Sayın Sav. (CHP sıralarından alkışlar)


Sayın Sav, konuşma süreniz 20 dakikadır.

CHP GRUBU ADINA ÖNDER SAV (Ankara) - Sayın Başkan,
Yüce Meclisin değerli üyeleri; siyasal iktidarın
cumhuriyetin niteliklerine karşı yapılan saldırıları
önlemekte yetersiz kalması nedeniyle verilmiş
bulunan gensoru önergelerini konuşuyoruz. 

Görüşmekte olduğumuz gensoru, sıradan,
Bakanlar Kurulunun bir eylemiyle ilgili değildir. Bugün,
Anayasanın, değiştirilemeyeceğini vurguladığı
Türkiye Cumhuriyetinin niteliklerinin örselenip örselenmediğini
ve demokratik, laik hukuk devletinin içine itilmekte olduğu
tehlikeyi konuşacağız; basit siyasî çıkarları
için, devletin hukukî temel düzenini din kurallarına
dayandırmaya çalışan, dinî yahut
dince kutsal sayılan şeyleri istismar ederek rejimi
ateşe atmak isteyenleri konuşacağız. Biz,
bu Hükümetin, ateşi söndüremeyeceğini,
ateşe benzinle yaklaştığını
görüyoruz. Türkiye Büyük Millet Meclisinin,
bir an önce, bu Hükümeti uzaklaştırarak
ülkemizi bir kâbustan kurtarması kaçınılmaz
bir ödev haline gelmiştir. 

Cumhuriyet tarihinde ilk kez, bir hükümet, ülkenin
anayasalarına yerleşmiş temel nitelikleri zedelemesi
nedeniyle suçlanıyor. Ekonomik ve toplumsal sorunlardaki
beceriksizlik ve başarısızlıktan çok,
demokratik, laik cumhuriyet rejimini tehlikeye sokması
nedeniyle bir hükümet hesap vermeye çağrılıyor.
Anayasanın 2 nci ve 24 üncü maddelerini çiğnemekten
dolayı bir hükümet, Türkiye Büyük
Millet Meclisinin önünde konuşuluyor. Artık,
sokakta tartışılan, evlerde konuşulan,
medyada açık açık söylenen ve
yazılan şeyleri Türkiye Büyük Millet
Meclisinde de konuşmaktan kaçınmamalıyız.
Balık baştan kokar misali, Başbakanlıktan
başlayarak derece derece bakanların söz ve uygulamalarından
kaynaklanan tutarsızlıkları, çirkinlikleri,
Hükümet ortağı bir partinin il, ilçe
örgütleri ve yerel yönetimlerindeki çarpıklıkları,
rejim aleyhtarı söz ve girişimleri kimse görmezlikten
gelemez. Kimileri, aydınlanma devrimiyle ve onun ürünü
demokratik, laik hukuk devletiyle hesaplaşmanın,
teokratik devlete dönüşüm zamanının
geldiğini sanıyorlar; ama, yanılıyorlar,
aldanıyorlar. 

Hükümetin dışpolitikadaki ilk işinin
İran'a ziyaret oluşunun nedensiz olmadığı,
artık daha iyi anlaşılıyor. Kaddafi'nin
çadırındaki “Türkiye hâlâ
esaretten kurtulamamıştır, insanları
özgür değildir” türünden hakaretlere
katlanmanın, diplomatik nezaketten değil, belli bir
dünya görüşünden kaynaklandığı,
artık iyice görülüp anlaşılıyor.
(CHP sıralarından alkışlar) 

Bir bakan, Irak'taki uygulamalardan esinlenerek, Kur'an'ı
ezberleyen mahkûmların kesinleşmiş cezalarından
indirim yapmaya özenmiş; demokratik, laik hukuk devletinin
bakanı olduğunu unutmuş, bir bedevi aşireti
yöneticisi gibi düşünüp, davranmıştır.
(CHP sıralarından alkışlar) 

Bir diğer bakan “yaşasın Hizbullah; laiklik
gidecek şeriat gelecek; cumhuriyet Sıvas'ta kuruldu,
Sıvas'ta yıkılacak” diye bağırarak,
35 kişiyi bir otelde kıstırıp, yakan
tutuklu sanıkları ziyaret edip, onları ve
onlar gibi düşünenleri yüreklendirmekte sakınca
görmemiştir. 

Bir bakan da, Millî Eğitim Şûrasının
kararlarını, plan hedeflerini yok sayıp,
Mısır El Ezher Üniversitesinin mezunlarına
ülkemizde sınıf öğretmenliği yapma
hak ve olanağını tanımakta sakınca
görmemiştir. 

Bir diğer bakan, askerlerin bir ilçede yaptırdıkları
Atatürk anıtını çok görmüş,
bunu zorbalıkla eşdeğer bulduğunu söylemekte
sakınca görmemiştir.

Laikliğin güvencesi olduğunu söyleyen Başbakan
Yardımcısı da, bir elinde tespih, bir elinde
Kur'an, kulağında da ezan sesi edebiyatıyla
göstermelik teravi namazları kılarak, bu yarışa
katılmıştır. 

Başbakan da, kurban derisi toplama yetkisinin Türk
Hava Kurumundan alınmak istenmesine karşı
çıkanlara “çarpık kafalılar”
Taksim'e cami yapılmasının mahzurlarını
gösterenlere “yapılmasın” diyenlere
“yapılmasın diye kuduruyorlar” diyor;
Taksim'e cami istemeyenleri “fosil” ilan ediyor; sürekli
aydınlık için 1 dakika karanlık eylemine
katılanlara da “fesatçı” diyor;
laik bir devletin Başbakanı olduğunu unutup,
tarikat şeyhleriyle, Başbakanlık konutunda
iftar sofrasında buluşmakta da sakınca görmüyor...

CEMALETTİN LAFÇI (Amasya) - Bütün millet
bunları dinliyor, merak etme!..

ÖNDER SAV (Devamla) - Bütün millet bunları
dinlesin diye söylüyoruz; şimdi, neyi dinlemeniz
gerektiğini de size söyleyeceğim.

CEMALETTİN LAFÇI (Amasya) - Söyle!

ÖNDER SAV (Devamla) - Diyanet İşleri Başkanının,
tarikat adı altında insanların din duygularının
istismar edilmesini günah sayan, bunun tevhidi bozan şeyler
olduğu uyarısına da kulak asmıyor. 

Siyaset adamları, devletin sosyal, siyasî ve hukukî
temel düzenini din kurallarına dayandırmaya,
dinî yahut dince kutsal sayılan şeyleri istismar
etmeye yönelince, onlardan yüz bulan teokratik devlet
yandaşları da, hareketlenmeye, eylemlerini bir bir
döktürmeye başladılar. 

Anayasanın 174 üncü maddesiyle korunan inkılap
kanunları çiğnenmekte, yasaklanmış
bulunan tarikatlar, şeyhlik, müritlik, dedelik, seyitlik,
babalık, emirlik, büyücülük, üfürükçülük
ve gaipten haber vermekle ilgili fiiller, her gün, ülkemizde,
gözle görülür biçimde işlenir
olmaktadır. Anılan yasak unvanları kullanıp
Kur'an'da yeri olmayan tarikatlar kuranlar, devletin yasalarına
göre değil, kendi kural ve çıkarlarına
göre -çoğu kez İslam dinini de istismar
ederek- kendilerine bendeler, kullar yaratmaya, çağdışı
emellerini gerçekleştirmeye çalışmaktadırlar.

“Şeyhi olmayanın şeyhi şeytandır”
denilerek insanlar avlanmakta; Türkiye'nin İslama
göre yönetilmediği iddia edilip, şer'î
esaslara dayalı devlet düzeni kurulmak istenmektedir.
Laik, demokratik rejimin dinsizlik olduğu eklenerek de, bir
başka boyuta taşınmak istenmektedir. İktidarın
ortağı bir partinin düşünüp yapamadığını,
yerel yönetimler ve örgütler gerçekleştirmekte;
konular ortaya çıkıp, sorunlar başlayınca,
toplumdan direnç görülünce, bunların,
Partiyi, Hükümeti bağlamayacağı savunmasına
geçilmektedir. 

10 Kasım törenine içi kan ağlayarak gittiğini
söyleyen bir belediye başkanı, demokratik laik
rejime karşı olduğunu da açık açık
vurgulayabilmektedir. Aynı ilde, il başkanı
şeriat övücülüğü yapmakta;
Başbakanı, Hizbullah örgütü militanlarının
kılık kıyafetine bürünmüş,
özel giysili, üniformalı korumaları karşılayıp
korumaktadırlar.

En son, Sincan'da meydana gelen olay ise her şeyi ortaya
sermektedir. “Laiklik virüsü bu vücuda girdi
bir kere, bir iğne yapılsa ateş düşecek;
yere yüzüstü yatırıp, o enjekteyi
zorla yapacağız” diyen Belediye Başkanının
bu sözlerini, cehaletten kaynaklanmıyorsa, masum,
çocukça söylenmiş sözler olarak
görme olanağı yoktur. 

Sincan'daki Kudüs gecesinde İran Büyükelçisinin
konuk olarak karşılanması ve “bize fundamentalist
demelerinden korkmayın. Fundamentalist, Hizbullahî,
şeriatçı insanlar, en akil en çağdaş
ve en mümin insanlardır; Allah onlara müjde vermiş,
zafere ulaşacaklar. Gençlerimiz her yerde ayakta
ve inşallah, Allah, cezasını, er geç,
Amerika'yla, İsrail'le her gün anlaşma imzalayanlara
verecektir” şeklinde konuşma yapmasına
olanak tanınması, tek başına Sincan
Belediye Başkanının düşüncesi,
işi ve hele hele haddi hiç değildir. 

Hükümet ortağı bir partinin, burnunun dibindeki
bu münasebetsizlikten haberi olmaması düşünülemez.
Sincan'daki toplantıda olanlar ve Sincan'daki toplantıda
seslenen yabancı Büyükelçi, 16 Ocak 1997
tarihli yasa tasarısını, bu Yüce Meclise
verilmiş olan bir tasarıyı, yani, Türkiye
Cumhuriyeti ile İsrail Devleti Arasında Serbest
Ticaret Alanı Antlaşması ve İlgili
Notaların Onaylanmasının Uygun Bulunduğuna
 Dair Kanun Tasarısını bilselerdi, herhalde,
başta Başbakan olmak üzere bütün bakanları
ve bu Hükümeti, o uyduruk sirk çadırında
doyasıya yuhalarlardı. 

Toplantının yapıldığı ve
tiyatronun oynandığı çadırdaki
dekor, ülkemiz için iç karartıcı,
üzüntü ve utanç vericidir. Dünyanın
hemen hemen bütün ülkelerince terör örgütü
olarak ilan edilen Hamas ve Hizbullah örgütü liderlerinin
fotoğraflarını, posterlerini çadırın
en göze batan yerine yerleştirmekte, üzerine Arapça
harfler yazılı şeriatın simgesi yeşil
bayrak dalgalandırmakta sakınca görülmemiştir;
ama, ne yazık ki, Kudüs gecesini kutlayanlara özgür,
demokrat bir vatan yaratan, ülkeyi ve Sincan'ı bugünlere
getiren Yüce Atatürk'ün portresi ile Türk
Bayrağı unutulmuştur. Kudüs gecesi ve Sincan
kepazeliğine sahip çıkanlar, bu densizliğin
hesabını vermelidirler.   

Düzenlenen toplantı “Kudüs gecesi”
adı altında Humeyni'nin Paris'ten Tahran'a gelişinin
yıldönümüne rastlatılmıştır.


Belediye Başkanı Bekir Yıldız'ın
evinde Cemalettin Kaplan'ın kasetinin bulunması
da bir rastlantı değildir. Cemalettin Kaplan'ın,
demokrasiyi bir put, Atatürk'ü bir put şeklinde
simgelemesi, ifade etmesi, ayrıca “23 Nisan, 19 Mayıs,
29 Ekim, bunlar neyin bayramı; kara günlerin bayramı”
diye niteleyen bir uyduruk din adamının kasetinin
Belediye Başkanının evinde bulunması
bir rastlantı değildir. 

Sincan'da diplomatik nezaket kurallarını aşarak,
ülkemizin iç ve dış işlerine karışan
İran Büyükelçisi, kimden cesaret almaktadır?
Selefi Muttaki'nin, yine Refah Partisinin 1988'de Konya'daki mitingine
katılması ve ondan sonra gelişen olaylar üzerine
istenmeyen adam ilan edilmesi örneğindeki gibi, Türkiye
“efendi, kendine gel; burası, Humeyni'nin İran'ı
değil; laik, demokrat, bağımsız, çağdaş
Türkiye Cumhuriyeti; haydi bakalım, tasını
tarağını topla, ülkene dön” diyememiştir.
(CHP sıralarından alkışlar) Kendisine
Başbakanın kalmasını rica etmiş
olması, verdiği iftar yemeğinde Refah Partili yetkililerin
arzı endam etmesi hiçbir şeyi değiştirmez.
Erbakan'ın ve Refah Partililerin itibarı Türkiye'nin
üzerinde değildir. İç ve dış
işlerimize karışan, onurumuzla oynayanları
kimse himaye edemez. 

Sincan Belediye Başkanının tutuklanıp
cezaevine girmesinden sonra, bir cumartesi günü, Sayın
Adalet Bakanının kendisini ziyaret etmesini, doğrusu,
bir hukukçu olarak hayret ve üzüntüyle izledim.
Ziyaretin bakan sıfatıyla değil de, vatandaş
sıfatıyla yapılmış olmasının
söylenmesi; işi, özrü kabahatinden büyük
bir boyuta getirmiştir. Görüşme günü
olmayan bir günde, akrabası olmayan bir kişinin,
canı istediği saatte vatandaş sıfatıyla
cezaevine girebilmesi, bir tutukluyla görüşebilmesi,
bizim mevzuatımıza göre olanaksızdır.
Bunun insanî görev olduğunu söylemek kusuru,
gafı örtmez, kapatamaz. İnsanî görevler,
Sayın Adalet Bakanın aklına, Sıvas
sanıkları, gemiyi kaçırma sanıkları
ya da Kudüs gecesi zıpırlığı
sanıkları için geliyor da; Metin Göktepe'nin
duruşmaları, Manisa'daki lise öğrencileri,
Ankara'daki, İstanbul'daki harç gösterisinin
genç sanıkları için neden gelmiyor?!.
(CHP sıralarından alkışlar) 

Sayın Bakan artık kendisini aklayamaz; bu ziyaretiyle,
Kudüs gecesi kepazeliklerine ortak olmuştur.  Refah
Partisinin hakkında alelusul inceleme yapıp kusursuz
bulduğu Bekir Yıldız'a, herhalde, kusursuzluğunu
tebliğ etmek için cezaevine gitmiştir!.. Kim
bilir, belki, yargıçlar bu ziyareti önemsemezler,
cumhuriyetin ilkelerine sahip çıkarlar da hüküm
verirlerse, Bekir Yıldız'a cezasından indirim
yapılabilmesi için  -tıpkı Irak'ta
ettiği tavsiye gibi-  Kur'an'ın Tövbe Suresini
iyice ezberlemesini tavsiye için gitmiştir!... Belki
de aydınlık isteyen insanların ışıklarından,
mumlarından kaçıp, karanlık yerleri
tercih edip huzur bulabilmek için gitmiştir!.. 

“Mumsöndü oynuyorlar” diye aşağılamak,
horlamak istediği; telafi edeyim derken gaf üstüne
gaf yaptığı “ben Alevîlerin ananesinden
bahsetmedim” dediği Alevî inançlı
insanlarımızın bütün kini, nefreti
hâlâ Sayın Kazan'ın üzerindedir.
Yakışıksız, densiz yakıştırmalar,
sözler, burada, Türkiye Büyük Millet Meclisi
Başkanvekili tarafından yalanlanması, özür
dilenmesi istendiği halde, hâlâ özür
dilenmemiş olması, Şevket Kazan'ın da,
Hükümetin de yakında mumunu söndürecektir.


Hükümetin, rejimi sürüklemekte olduğu,
insanlarımızı kamplaştırdığı,
söz ve davranışlarının ancak birkaçına
değinme olanağını bulduk. Bu söz ve
davranışlara İktidar Partilerinden ne tepkiler
geldi bir de ona bakalım: “Yamyam dansının,
glu glu dansının kimseye faydası olmaz; mesele
laiklik değil, laikliği din düşmanlığı
olarak kullanmak isteyenlerin rahatsızlığıdır;
bir avuç insandır, fosil olmuşlardır.”
(RP sıralarından “Doğru” sesleri)

Doğru mu diyorsunuz, o zaman bu söyleyeceğime de
“doğru” deyin bakalım!..

Bakanlar Kurulu üyelerinden birkaç tanesi tepkilerini
seslendirmişlerdir; kendilerini kutluyorum. 

Bir bakan, Sincan olayı için “rezalet, küstahlık,
densizlik” diyor; türban ve Taksime cami yapılmasına
karşı çıktığı için
eleştirilince “Hükümette kalmak adına,
üç gün fazla bakanlık yapmam; ülkeye
zarar vermeyiz” diyebiliyor. Herhalde, Erbakan'a göre,
ortak olduğu Hükümetteki bu bakan fosil oluyor!..


Diğer bir bakan, cumhuriyetin temel ilkelerini anlamazlıktan
gelen Refah Partisine güvensizliğini ifade ediyor ve
“ben, cumhuriyetin temel nitelikleri anlamında, Refah
Partisine güvensizim” diyor. Herhalde, Erbakan'a göre,
bu da fesatçı oluyor!.. 

Bir bakan da “başörtüsü ve cami meselesini
siyasî bayrak yapmalarına izin vermeyeceğiz.
Türkiye, Atatürk'ün çizdiği akıl
ve bilgi yolunda gitmeye devam edecek” diyor. O da, herhalde,
Sayın Erbakan'a göre, glu glu dansı yapıyor!..

Bir milletvekili “Koalisyon Hocaya yarıyor; Refah
Partisinin dümen suyunda daha fazla gidemeyiz” diyor.


Doğru Yol Partili bir başka milletvekili ise “tankların
Sincan'dan geçmesini siz tesadüf mü sanıyorsunuz;
tankların geçişi, askerin rahatsızlığını
gidermek için supap görevi gördü; ancak,
onların sabrını zorlamamak lazım.
Kimse iki adım ileri, bir adım geri atarak yol almaya
çalışmasın; ona karşılık
üç adım atılır” diyor; ama,
ortaya, tertemiz, aklanmış bir Başbakan Yardımcısı
çıkıyor “durun, çıldırdınız
mı, Hükümette sorun yok; hatta, bu Hükümetin
2000 yılından sonra da devam edeceğine inanıyoruz.
Refah Partisiyle seçim ittifakı bile yapabiliriz,
tek parti gibiyiz” diyor; mübarek olsun!.. Koskoca Doğru
Yol Partisinin tarihî misyonu, ancak böyle ufalanıp
örselenebilirdi. Anlaşılan, Doğru Yol Partisinin,
bundan böyle Refah Partisinin himayesine girmekten, kanatları
altına saklanmaktan başka hiçbir kurtuluş
yolu kalmamıştır. Neyse ki, bu Parlamento,
bu Hükümeti 2000 yılına taşımayacak
kadar akıllı, basiretli, demokratik, laik hukuk
devletinden, hukukun üstünlüğünden yana...

Sayın Başkan, süremin dolmasına 10 saniye
var; 1 dakikada tamamlayacağım.

MURTAZA ÖZKANLI (Aksaray) - Bırak biraz dedikodu yapsın.

ALİ DİNÇER (Ankara) - Dedikoduyu siz yapıyorsunuz.


BAŞKAN - Sayın Sav, konuşmanızı
tamamlayın.

ÖNDER SAV (Devamla) -...ettikleri yemine sadık kalacak
milletvekillerinin çoğunlukta olduğu bir Parlamentodur.
Bu Meclis, Anayasanın, değiştirilemeyeceğini
emrettiği cumhuriyetin temel niteliklerinin, laiklik ilkesinin
zedelenmesine, irtica ve yobazlığın körüklenip
büyütülmesine, Atatürk ilke ve devrimlerine,
demokratik, laik hukuk devletine hakaret edilip saldırılmasına
göz yummayacaktır. 

Cumhuriyet Halk Partisi olarak, teokratik devletten demokratik
hukuk devletine geçişin, uygarlığın,
özgürlüğün, çağdaşlığın,
egemenliğin ilkesi olan laiklikten asla ödün vermeyeceğiz.


Dini, toplum yaşamını düzenleyen, yönlendiren
bir güç mihrakı olmaktan çıkarıp,
din sömürüsüne son veren; dini, kişi
vicdanını korumasına alan laiklikten, hiçbir
cumhuriyetçi, demokrat, Türkiye Büyük Millet
Meclisinin bu kürsüsünde laiklik üzerine içtenlikle
yemin etmiş hiçbir milletvekili vazgeçemez.


Aklın, bilimin öncülüğünü
ilke edinenler, devlet işlerinde dinin üstünlüğünü
bir kenara itip, devlet işlerinde hukukun üstünlüğünü
gözetenler, aydınlanma devrimini yaşatacak olanlar,
Cumhurbaşkanının sözleriyle “varlığını
cumhuriyete borçlu olanlar” Türkiye Cumhuriyetine,
Türk demokrasisine sahip çıkacaklardır.


Bu inançla, gensoru önergelerinin gündeme alınması
doğrultusunda oy kullanacağımızı
belirtiyor, Yüce Meclise saygılar sunuyorum. (CHP
ve DSP sıralarından alkışlar)

BAŞKAN - Cumhuriyet Halk Partisi Grubu adına konuşan,
Ankara Milletvekili Sayın Önder Sav'a teşekkür
ediyorum. 

Şimdi, söz sırası, Doğru Yol Partisi
Grubu adına, Manisa Milletvekili Sayın Rıza
Akçalı'nın. 

Buyurun Sayın Akçalı. (DYP sıralarından
alkışlar)

Sayın Akçalı, konuşma süreniz
20 dakikadır.

DYP GRUBU ADINA RIZA AKÇALI (Manisa) -Teşekkür
ediyorum Sayın Başkan.

Sayın Başkan, değerli milletvekilleri; hepinizi
saygıyla selamlıyorum.

Doğru Yol Partisi ile Refah Partisi arasında kurulmuş
olan Hükümetle ilgili bir gensoru var. Bu gensorudaki
iddia, bu Hükümetin rejimi tehlikeye attığı
ve rejim için bir tehdit haline geldiği iddiası.
Bu iki temel iddia üzerinde birtakım gerekçeler
sıralanıyor. Bu gerekçelere baktığımız
zaman, cami meselesini, başörtüsü meselesini,
hac meselesini, kurban derisi meselesini, Sincan ve Kayseri söylemlerini,
bu iddianın gerekçeleri olarak görüyoruz.


Şimdi, buradan bir analiz yapalım. Bu saydığımız
gerekçeler Hükümetin icraatları içerisinde
ne kadar var; Hükümet, bunlardan, Bakanlar Kurulu kararı
olarak, kararname olarak veya bir başka şekilde, Bakanlar
Kurulu iradesini yansıtacak tarzda bir icraatta bulunmuş
mu?.. Sekiz aylık icraatı tarıyorsunuz, Hükümetin
bu tasarrufları içerisinde, sayılan bu konularla
ilgili, ülkenin rejimine yönelik, cumhuriyetin temel
niteliklerine yönelik, onu, bırakın tehdit
etmeyi, bırakın ortadan kaldırmayı,
ona en ufak bir gölge, bir leke düşürecek
bir icraatı göstermeniz mümkün değildir.


Peki, Hükümette bunlar yok; ama, koalisyon ortaklarının
üyelerinin birtakım fiilleri var mı; evet,
Hükümet ortaklarının bazı üyelerinin
fiilleri var. Peki, Bu fiillere karşı ne yapılmış;
hukuk devleti işletilmiş mi; işletilmiş.
Suç unsuru tespit edilen kişiler adalete sevk edilmiş
mi; sevk edilmiş. Sevk edildikten sonra, Türkiye'nin
meri hukuk düzeni içerisinde işlemler devam
ediyor mu; ediyor. Hatta, Dışişleri, bu konuyla
ilgili görevini de yerine getirmiş mi; böylesine
bir toplantıda, orada görev alan bir yabancı
ülkenin dışişleri yetkililerinin Türkiye'yle
ilişkisini kesecek şekilde bir işlemi gerçekleştirmiş
mi; gerçekleştirmiş. Yani, başka ne isteniyor;
oraya birkaç poster asıldı diye, birkaç
 adam asılması mı isteniyor, gerçekten
böyle bir şey mi isteniyor, hukuk devletinde böyle
bir yol mu isteniyor?!. Bunu anlamak mümkün değil.

ALİ TOPUZ (İstanbul) - Ayıp, ayıp!..
Yakışıyor mu size!..Ayıp!..

RIZA AKÇALI (Devamla) - Peki, bunun dışında
ne var; bunun dışında, siyasî parti
mensuplarının söyledikleri var. Peki, siyasî
parti mensupları her zaman konuşmazlar mı;
muhalefette de konuşurlar, iktidarda da konuşurlar.
Siyasî partiler konuşmak için var, ülkenin
meseleleriyle ilgili düşüncelerini aktarmak için
var. Eğer, siyasî partilerin konuşmalarından
rahatsızlık duyuyorsak, o zaman, demokrasiden rahatsızlık
duyuyoruz anlamına gelmez mi?. Demokrasi olan yerde, demokratik
sistemin vazgeçilmez unsurları olan siyasî
partilerin konuşmaları kadar tabiî bir şey
olmaz. Bir siyasî parti, iki siyasî parti, üç
siyasî parti bir araya gelip koalisyon kursalar, sınırları
belli olan, çerçevesi belli olan, protokolü
belli olan, programı belli olan bu koalisyonun icraatlarının
dışında, bu siyasî partiler, hiçbir
şey söylemeyecekler mi?.. Söyledikleri zaman,
her söyledikleri, bu Hükümetin icraatıyla
eşdeğer tutulup Hükümetin sorumluluğu
altına mı konulacak?. Böylesine bir yol, böylesine
bir yöntem mümkün değil. O zaman, siyasî
partilerin söyledikleri olabilir. Bir siyasî partinin
söylediğine, diğer siyasî parti cevabını
verir; ona, diğeri cevabını verir; bu, demokrasidir;
bu, demokrasinin rengidir. Bunu, bir rejim bunalımı
gibi algılamak, bir sistem bunalımı gibi
algılamak son derece yanlıştır. 

O zaman, bu analizi yaptığımızda, bu
gensoruların hukukî dayanaktan yoksun olduğunu;
yani, hukukî anlamda muallel olduğunu görüyoruz.
O zaman, üzerinde fazla durmaya lüzum yok; ama, bunu,
Hükümetin, hukukî anlamda bir muahezesi yerine,
biz, bundan siyasî amaç bekliyoruz diyorsanız
-tabiî, ona da bir başka analizle, bir başka
yaklaşımla cevap vermek lazım- o zaman şikâyetçi
olduğunuz, din, laiklik gibi meseleleri siyasal platforma
çekme gayretini siz gösteriyorsunuz demektir; bu önergede
bunu gündeme getirmekle, laikliği ve inancı siyasetin
malzemesi haline getiriyorsunuz demektir. 

YALÇIN GÜRTAN (Samsun) - Ne olduğunuz belli değil
zaten...

RIZA AKÇALI (Devamla) - Şimdi, Doğru Yol Partisi
olarak, biz, bu kavgada taraf değiliz, Türk Milleti de
taraf değil, Türk Milletinin böyle bir kavgası,
böyle bir derdi de yok; ama, ülkede meydana getirilmeye
çalışılan gerilimi düşürmek
için, milletimizin arasına sokulmaya çalışılan
nifak tohumlarını söndürmek için,
barışı, huzuru, hoşgörüyü,
kardeşliği tekrar ülkede egemen kılmak için,
milletimiz için, ülkemizin geleceği, sağlığı
için böyle bir kavgaya müdahale etmek gereğini
duyuyoruz, Doğru Yol Partisi olarak ve toplumsal mutabakat
adına, böyle bir olayın içerisinde biraz
daha sağduyuyla meseleye yaklaşmanın gereğini
ifade ederek birkaç cümle söylemek istiyoruz.


Evet, bir gerginlik var mıdır; bir gerginlik vardır.
Peki bu gerginlik sunî midir; evet, bu gerginlik sunîdir.
Peki, bu gerginliğin meydana getirilmesinde Hükümetin
suitaksiri var mıdır? Vardır veya yoktur
tartışılabilir... 

ALİ TOPUZ (İstanbul) - Hayır, o yanlış...

HASAN GÜLAY (Manisa) - Bir tane olur, bir tane...

RIZA AKÇALI (Devamla) - Sebep olan o kadar önemli
midir?

ÜNAL YAŞAR (Gaziantep) - Sütten çıkmış
ak kaşıksınız siz!..

RIZA AKÇALI (Devamla) - Gerginliği sürdürmek,
tırmandırmak, Türkiye'ye, Türk insanına
ne yarar sağlar? İşte, buradan meseleye yaklaşmakta,
sağduyuya meseleyi indirgemekte fayda var. Bu gerilimin kimseye
faydası yoktur. O zaman, gerilimi düşürecek,
tansiyonu azaltacak bir konsensüse, bir uzlaşmaya,
bir ortak zeminde buluşmaya ihtiyaç var. Nedir ortak
zemin; bu ortak zemin, Anayasada da tarifini bulan, demokrat,
laik, sosyal hukuk devleti... Bu kavramda, bu tabanda, bu bazda,
hepimiz buluşmalıyız.

HASAN GÜLAY (Manisa) - Oraya bakarak söyle Sayın
Akçalı!..

ALİ TOPUZ (İstanbul) - Bunu, ortağınıza
söyleyin!..

RIZA AKÇALI (Devamla) -Ancak, bunu yaparken kavramları
karıştırmadan, kavramları birbirinin
içine sokmadan yapmalıyız ve demokratik,
sosyal, laik hukuk düzenini, devletin bu ana tarifini, hürriyetlerin,
özgürlüklerin, Türkiye'nin daha ileriye yükselmesinin
bir başlangıcı, bir eşiği olarak
mı kabul edeceğiz; yoksa, yasaklamaların, baskıların
bir kapısı, onun bir tarifi olarak mı kabul
edeceğiz? İşte, en önemli meselemiz, üzerinde
tartışarak çözüm bulmaya çalışacağımız
ana mesele budur. Bu kavramlar, hiçbir zaman yasaklamaların
kaynağı olmamalı; hiçbir zaman, insanların
rahatça, özgürce hürriyetlerini yaşayabilecekleri,
inançlarını, ibadetlerini yapabilecekleri
bir ortamın yasaklanmasına, onların üzerinde
bir baskı aracı olarak kullanılmasına
zemin teşkil etmemeli; tam tersine, bu ülkede yaşayan
herkesin, bu ortak bazda beraberce yaşayabileceği, huzur
içerisinde yaşayabileceği, birbirini anlayabileceği,
birbirini sevebileceği, birbirine saygı gösterebileceği,
birbirine tahammül edebileceği bir ortamın tarifi
olmalı -işte, bu noktada birleşmeyi teklif
ediyorum- ki, bunlardan bir tanesi demokratik tarifidir. 

Demokrasiyi biraz açalım, tarif edelim; ne anlıyoruz,
ne anlamamız gerekir demokrasiden... Demokrasi isterken,
farklı seslere tahammülsüzlüğü
anlarsak, bunun adı totaliter rejimdir, demokrasi olmaz.
Bizim söylemediğimiz, başkasının
söylediği sözlere tahammül etmeden “bunları
söyleyemezsiniz, bunları söylerseniz, işte,
şöyle olur, böyle olur” yaklaşımını,
demokrasiyle bağdaştırmamız mümkün
değil. 

Az demokrasi çok demokrasi de olmaz; yani, az hamile çok
hamile olmayacağı gibi, demokrasi ya vardır
ya yoktur. Demokrasinin azı çoğu olmaz. Dolayısıyla,
demokrasi varsa, demokrasinin çerçevesinde, demokrasinin
en ileri mertebesinde hepimizin ittifak etmesi lazım. 

Bir de Türkiye'de,  farklı zamanlarda, farklı
demokrasi anlayışları var. İşler
yolundayken, her şey sütlimanken, herkes, çok
daha ileri demokrasi konusunda büyük bir gayret içerisinde,
büyük bir hamle içerisinde; ama, bir de birinci
zaman demokrasisi var; bir şeyler harekete geçtiği
zaman, yasaklamalar, kısıtlamalar, baskılar,
hepimizin kafasında bir anda yer etmeye başlıyor;
acaba, demokrasiyi bu kadar vermekte fazla hata mı yaptık
gibi yaklaşımlar içerisine giriyoruz. Bir
kere, bu çifte standarttan, Türk demokrasisinin, Türk
aydınının, Türk siyasetçisinin
çıkması lazım.

Demokrasi olsun; ama, benim istediğim, benim söylediğim
varsa demokrasi olsun; yoksa, demokrasi bizim için fazladır...
Bu çifte standardın da sona ermesi lazım.

Biri konuşunca “rejim tehlikeye giriyor” diyorsanız,
birileri konuştuğu zaman “rejim elden gidiyor”
diyorsanız, o rejim demokrasi falan değildir; bu konuda
kendi kendimizi aldatmayalım. (DYP ve RP sıralarından
alkışlar)

Demokrasi, insanların konuşmasından gocunmaz;
insanların konuşması için demokrasi
vardır. Demokrasi, kendisinin eleştirilmesinden de
komplekse kapılmaz; çünkü, demokrasi,
çok evrensel, çok güçlü, çok
kuvvetli bir sistemdir, rejimdir. Demokrasi, insanlar konuşabilsin
diye vardır; yoksa, insanlar konuşamasın diye
demokrasi olmaz. Demokrasi, halka inmektir; demokrasi, halka güvenmektir;
demokrasi, halkla bütünleşmektir. Dolayısıyla,
halkına güvenen, halkına inanan, halkıyla
bütünleşebilen siyasîlerin, partilerin demokrasiden
korkuları olmaz, demokratik rejimden korkuları olmaz;
çünkü, insanından korkusu yoktur. Ama,
tabanınızı kaybederseniz, dinamiklerinizi
kaybederseniz, o zaman, irreel, irrasyonel dinamiklerden medet
ummaya başlarsınız, o zaman evhamlara kapılırsınız,
o zaman korkulara kapılırsınız. (DYP
ve RP sıralarından “Bravo” sesleri, alkışlar)

Bu ülkede, kavram kargaşasının bizi getirdiği
noktada, 1980 olaylarını anımsamadan geçmek
mümkün mü?.. Bir sağ-sol lafından, Türkiye'de,10
binin üzerinde insan kayboldu, genç nesil kayboldu;
bir çatışma ortamında, bir kavram kargaşasında,
insanlar birbirine düşürüldü. Şimdi,
bu 10 binden fazla gencimizin kaybolmasından, kim, ne kazanmıştır?
Ülke ne kazanmıştır? Bu soruların
cevabını derin bir şekilde düşünerek
kafamızda, zihinlerimizde, vicdanlarımızda
vermemiz lazım. 

Şimdi ise, Avrupa Birliğine girmek üzere olan bir
Türkiye, bunun mücadelesini yapan bir Türkiye,
daha ileri ülkeler seviyesinde yer alma iddiasında
olan bir Türkiye, Orta Asya ülkeleriyle daha sıkı
bağlar içerisinde, oralarda nüfuz sahibi olmaya
çalışan bir Türkiye, genişleyen
NATO'nun içerisinde yer almaya çalışan
bir Türkiye, bunun hamlelerini yapan bir Türkiye, bunun
paralelinde gerici, laik, darbe söylemlerine sıkışan
bir Türkiye... Böyle bir talihsizliği, böyle
bir yanlışlığı ülkenin tekrar
yaşaması reva mıdır?.. Bunu, vicdan
sahibi bütün arkadaşlarımıza soruyorum.
(DYP ve RP sıralarından alkışlar) Bu,
siyaset midir, bunun adına siyaset denir mi?!

ÜNAL YAŞAR (Gaziantep) - Bizim size sormamız
lazım. 

ALİ TOPUZ (İstanbul) - Sizin eseriniz. 

İBRAHİM GÜRDAL (Antalya) - Biz size soruyoruz.


RIZA AKÇALI (Devamla) - Demokratik, laik cumhuriyette bir
diğer kavram, laiklik... Laiklik nedir; laiklik, bir kere,
devletin yapısına ilişkin bir husustur, devletin
yapısal düzenlemesinin bir unsurudur; bu bir. İkincisi,
insanların, din ve vicdan hürriyetlerini, dinî
ibadetlerini istedikleri gibi yapabilmelerini, istedikleri gibi
inanabilmelerini teminat altına alan, devlet teminatı
altına alan yasal bir düzenlemedir, devletin düzenlemesidir.


Laik devlet, ne kendisi inançlara müdahale eder ne
de başkasının inançlara müdahale
etmesine meydan verir. Laiklik, kimsenin kimseyi korkutacağı
bir araç da değildir. Laikliği, Demokles'in kılıcı
gibi, insanların tepesinde bir korku unsuru olarak kullanamazsınız.
Zaman zaman ülkede bu yanlışlıklar yapılmıştır;
ama, artık, böyle yanlışlıkların
sona ermesi lazım. 

Laiklik din de değildir, laiklik dinsizlik de değildir;
laiklik bir kalkandır, laiklik bir şemsiyedir. Laiklik,
bütün inançlara, bütün inanç
sistemlerine, hatta inançsızlık sistemlerine
bir şemsiyedir. Yeter ki, o ülkede yaşayan insanlar
inançlarını rahatlıkla yaşayabilsinler,
kimse kimseye karışmasın, kimse diğerini
herhangi bir şekilde hor ve hakir görmesin ve bir diğerinden
rahatsız olmasın. Eğer, inançlara siyasî
baskı uygularsanız -ki, dünyanın pek
çok yerinde benzer uygulamalar olmuştur, zaman zaman
Türkiye'de de olmuştur- inançlara siyasî
baskı kurarsanız, o zaman, dini siyasallaştırma
anlamında bir hamleyi, bir hareketi başlatmış
olursunuz. Bu, yanlıştır, bunun yapılması
doğru değildir.

İBRAHİM GÜRDAL (Antalya) - Oraya dön,
bir daha tekrar et!..

RIZA AKÇALI (Devamla) - Bunun öbür tarafında,
din adına siyaset yapmaya kalkarsanız, herkesin
mukaddes malı olan dini kendi inisiyatifiniz altına
almaya, onu kendinize mal etmeye kalkarsanız; o zaman,
insanların dine düşmanlığını
artırırsınız, onları husumete
sevk edersiniz, hem dine hem ülkeye zarar verirsiniz. Bu
da yanlıştır, bu da doğru değildir.


Beri yandan, laiklik adına dinin mukaddeslerine karşı
çıkarsanız, teokratik devlet düzenine
karşıyım anlayışı içerisinde
“kahrolsun şeriat” diye bağırırsanız,
o zaman, dindarları, inananları rencide edersiniz.
Bu, yanlıştır, bunda vebal vardır,
suç işlersiniz. (RP sıralarından alkışlar)

Peki, din ve vicdan hürriyetine müdahale olursa, birileri
din ve vicdan hürriyetine müdahale ederse, devlet açısından,
hukuk açısından bu ne demektir; bunun manası,
mülkiyet hakkına tecavüzde ne oluyorsa, bunun
karşılığında da o olur; yani, hukuk
karşınıza çıkar, hukuk devleti
karşınıza çıkar, kanunlarda
yazılı suçlar karşınıza
çıkar, onlarla ilgili müeyyideler karşınıza
çıkar. İnananlar, inanmayanları, efendim,
bunların da sayısı çoğalıyor;
ben, bunları tehlike olarak görüyorum diyemez;
derse, onun kendi sorunudur. 

İnanmayanlar da, efendim, bu ülkede inananların
sayısı artıyor; ben, bunları tehlike
olarak görüyorum diyemez; bunu derse, onun kendi sorunudur.

İSMET ÖNDER KIRLI (Balıkesir) - Bakanlık
yapmışsın... Ayıp, ayıp!.. Nereden
çıkarıyorsun!.. Böyle bir şey
mi var Türkiye'de!..

İRFAN KÖKSALAN (Ankara) - Aydan mı geldin Rıza!..

RIZA AKÇALI (Devamla) - Bu, rejimin problemi değildir;
bu, olsa olsa, o kişilerin kendilerinin problemidir. (DYP
ve RP sıralarından alkışlar) Bu tarifleri
hepimizin ortaya koyması, bunun etrafında, çifte
standartta değil...

(Mikrofon otomatik cihaz tarafından kapatıldı)

BAŞKAN - Sayın Akçalı, konuşmanızı
tamamlayın efendim.

İRFAN KÖKSALAN (Ankara) - Aydan geldi herhalde?!

İBRAHİM GÜRDAL (Antalya) - Var mı Türkiye'de
inanlar -inanmayanlar diye!.. Bakanlık yapmış
bir insan bunu söyler mi!..

RIZA AKÇALI (Devamla) - Olabilir... Bu ülkenin yüzde
99'u Müslümandır;  Hıristiyan olan, Musevî
olanlar da vardır; olabilir ki, herhangi bir inanç
sistemine mensup olmayanlar da vardır; bunların
da laik sistem içerisinde korunması söz konusudur,
İslamiyetin de ifade ettiği anlam budur; ben, bunu
söylemeye çalışıyorum. (DYP ve
RP sıralarından alkışlar)

Siyaset, inançların hizmetinde olmalıdır
diyoruz; çünkü, Anayasanın emridir, din
ve vicdan hürriyeti anayasanın teminatı altındadır;
anayasal teminat içerisinde ülkeyi yönetenlerin
görevi, insanların inançlarını
rahatlıkla yerine getirebilecekleri vasatın temin
edilmesidir. Bu da, hiçbir zaman, dinin siyasete alet edilmesi
değildir, kimse bundan evhama, kuşkuya kapılmasın.

Yanlışlar olmuştur, yanlışlar
olabilir, bundan sonra da yanlışlar olacaktır.
Peki, çare, demokrasiden, laik düzenden vazgeçmek
mi; yoksa, hukuk kuralları içerisinde kalarak, hukuk
devletinin icaplarını yerine getirerek, suçun
şahsiliği prensibi içerisinde, kim suçluysa
ona ceza vermek mi?..

İşte, bu gensoru oylaması bir güvenoylaması
değil, burada oylanacak bu gensoru oylaması, halktan
kopuk, tekparti özlemli, marjinal bir siyaset anlayışıdır.
(DYP ve RP sıralarından “Bravo” sesleri,
alkışlar)

Hükümetimiz ve Meclisimiz, burada, ciddî bir sınav
verecek; siyasî evham ile siyasî akıl oylanacak
ve ben inanıyorum ki, bu Meclisten siyasî akıl
galip gelecektir ve ülkenin önünü açacaktır.


Hepinize saygılar sunuyorum. (DYP ve RP sıralarından
alkışlar)

BAŞKAN - Doğru Yol Partisi Grubu adına konuşan,
Manisa Milletvekili Sayın Rıza Akçalı'ya
teşekkür ediyorum. 

Değerli arkadaşlarım, Sayın Akçalı'nın
konuşmasında, 1980 öncesi meydana gelen anarşik
olaylarda, 10 binden fazla gencimizin hayatını kaybettiği
ifade edildi. Meclis tutanaklarının, o dönemle
ilgili araştırma yapanlara yanlış bir
kaynak teşkil etmemesi için,  doğru rakamı
ifade etmeye çalışacağım. 1980
öncesi anarşik olaylarda hayatını kaybeden
vatandaşlarımız sayısı 5 binden
çok; ama, 6 binden azdır.

ALİ OĞUZ (İstanbul) - Az mı yani!..

BAŞKAN - Değerli arkadaşlarım, gruplar
adına şu ana kadar herhangi bir söz istemi gelmemiştir.


MURAT BAŞESGİOĞLU (Kastamonu) - Sayın
Başkan, ANAP Grubu adına, Sayın Güner
konuşacak.

BAŞKAN - Anavatan Partisi Grubu adına, Ankara Milletvekili
Sayın Agâh Oktay Güner; buyurun. (ANAP sıralarından
alkışlar)

Sayın Güner, konuşma süreniz 20 dakikadır.

ANAP GRUBU ADINA AGÂH OKTAY GÜNER (Ankara) - Sayın
Başkan, Yüce Meclisin sayın üyeleri; Anavatan
Partisi Grubu ve şahsım adına, Muhterem Heyetinizi
saygılarımla selamlıyorum.

Yüce Mecliste temsil edilen Cumhuriyet Halk Partili ve Sosyal
Demokrat Partili arkadaşlarımız tarafından
verilen bu gensoru görüşmesinin ortaya çıkardığı
birkaç acı gerçeği, öncelikle ifade
etmek istiyorum. 

Değerli arkadaşlarım, iktidar olmak, çok
ciddî bir olaydır. İktidar olmanın
birinci şartı, memleket meselelerine ciddî
bir biçimde hazırlanmak ve hazırlıklarınızı
iktidar olduğunuz zaman uygulayacak kararlılığı
ve iradeyi göstermektir...

HALİT DUMANKAYA (İstanbul) - Sayın Başkan,
çok gürültü var; niye ikaz etmiyorsunuz...

BAŞKAN - Sayın Güner, bir saniye efendim...

Sayın Bakanlar Kurulu üyeleri, şu anda, Hükümetle
ilgili bir gensoru önergesi üzerinde müzakere yapıyoruz;
herhalde, Genel Kurulda hazır bulunan sayın bakanlarımızın
öncelikli işi, bu görüşmeleri takip
etmektir.

Buyurun Sayın Güner...

ADALET BAKANI ŞEVKET KAZAN (Kocaeli) - Sayın Başkan,
hatibin konuşmasıyla ilgili bazı belgeler,
konuşmamızın konusudur; arz ederim! (ANAP,
DSP ve CHP sıralarından gürültüler)

BAŞKAN - Bunu dışarıda yapabilirsiniz;
Genel Kurul salonunda sükûneti muhafaza etmemiz lazım.


EROL ÇEVİKÇE (Adana) - Bu konuda bile, sıkılmadan,
Sayın Başkana cevap veriyorsun!..

AYHAN FIRAT (Malatya) - Mercedesten bahset, Mercedesten!..

BAŞKAN - Buyurun Sayın Güner.

AGÂH OKTAY GÜNER (Devamla) - Değerli arkadaşlarım,
açıkça görünen şudur: Refah
Partili arkadaşlarımız aşırı
derecede hassasiyet gösteriyorlar. Demokrasinin birinci şartı,
özellikle sayın bakanların çok soğukkanlı,
serinkanlı olmasıdır. 

Türkiye'nin gerçeklerine çarpan Refah yönetimi,
ekonominin problemleri, kültür problemleri, dışpolitika
problemleri karşısında çaresiz kalınca,
ne yazık ki, özellikle belediye yönetimleri eliyle,
birtakım yanlış işlere girmiş
ve Türkiye'nin gündemi, huzurunuza gelen laiklik tartışmasıyla
yepyeni bir biçim almıştır. 

Değerli arkadaşlarım, hazırlıksız
olma hali öylesine kesin ve ortadadır ki, muhalefet
yıllarında ne vaat ettilerse aksini yapmakta; iktidar
olduklarının ertesi günü Çekiç
Güç'ü kaldıracağını
vaat eden sayın Refah Partililer, Çekiç Güç'ün
adını Çevik Güç yapmakla meseleyi
çözdüklerini zannetmektedirler.

Döviz fiyatları yükselmektedir. Faizin adı
nemaya çevrilmiştir; ama, faiz, yine de büyümeye
devam etmektedir. 

Dışpolitika bir seri çıkmaz labirentle
iç içedir ve ne yazık ki, Türkiye Cumhuriyeti
Devleti, bugün, dışpolitikada, sadece, dünya
siyasetinin terörist ilan ettiği devletlerle ilişki
kuran, irtibat kuran bir devlet haline gelmiştir. 

Şimdi, çok acıdır, Refah Partisinin
bazı sözcüleri, bazı milletvekilleri,
sorumsuz bir biçimde hareket etmektedirler. Bu arkadaşlarımızın
bir kısmı Atatürk inkılaplarını,
Atatürk'ün kimliğini, Türkiye'nin Batı
ile ilişkilerini yerden yere vurmayı bir başarı
zannetmektedirler.

Değerli arkadaşlarım, cumhuriyeti kuran kadrolar,
Trablusgarp Harbinde, Balkan Harbinde, Cihan Harbinde, Kurtuluş
Savaşında toplam onbeş yıl kan ve barut
kokusu içerisinde, insanımızı, mukaddeslerimizi,
coğrafyalarımızı tanıdılar
ve cumhuriyeti kurarken, milletin temel değerlerine büyük
saygı gösterdiler. Ne yazık ki, onları
layık olmadıkları şekilde kötülemeyi
üslup haline getirenlere karşı, Refah Partisi
yönetimi ciddî tedbirler almamaktadır ve siyasî
oy endişesiyle, bu şuursuz konuşmalar, her gün
memlekette yeni bir yaranın açılmasına
sebep olmaktadır. 

Türkiye Cumhuriyeti Devleti Başbakanları içerisinde
ilk teravi namazı kılan Sayın Erbakan değildir;
ama, Süleymaniye Camii dururken, Taksim'e çadır
kurarak çadırda teravi kılmak, herhalde Kaddafi'den
ders alındığı çadır kültürünün
bir devamı olsa gerektir. (ANAP, DSP ve CHP sıralarından
alkışlar)

TEVHİT KARAKAYA (Erzincan)- Sayın Bakan, çadır,
Türk geleneğinde vardır.

AGÂH OKTAY GÜNER (Devamla)- Bugün, Hükümet
tam bir çıkmazdadır; açık,
kesin, inkâr götürmez başarısızlıkları
ortadadır. Refah yönetimi, kültür hayatımızda
milleti millet yapan hangi değer varsa, onu çok rahat
çatışma konusu yapabilmektedir.

Ekonomide iflasla karşı karşıyayız.
Türkiye'de sanki -Allah korusun- bir Marksist rejim varmış,
Türkiye Türkistan olmuş, Türkiye'de hiç
cami yapılmıyormuş gibi, cami yapmayı
bir numaralı iş halinde takdim edebilmektedirler.


Arkadaşlarım, samimî olalım, dürüst
olalım ve Müslüman olmanın birinci şartının,
Yüce Peygambere verilen ahlâkı zirvede anlamak
olduğu gerçeğini bilelim.

Şimdi, ben, burada, bu gerçekleri söylerken,
sizin oturduğunuz yerde, bana ulaşacak kadar yüksek
sesle konuşmanız hakikati örtmeye yetmiyor.
Hakikat vicdanınızı rahatsız ettiği
için konuşmayı tercih ediyorsunuz. 

Değerli arkadaşlarım, İslam Yüce
Allah'ın dinidir. Bu Yüce İslam dininin sahibi,
muhafızı Allah'tır. Hem “yüzde
99'u Müslüman millet “ diyeceksiniz hem Sayın
Erbakan, her vesileyle 65 milyon Müslüman kardeşinden
bahsedecek, sonra da İslamın muhafızlığını
sadece kendinize tahsis edeceksiniz. İşte, sizinle
anlaşamadığımız temel çizgi
budur. 

Ne yazık ki, bu ülkede Anavatan Partisinin iktidar
olduğu yıllardaki kültür hayatımızla,
ekonomi hayatımızla ilgili huzur şartlarını
bizden sonra gelenler altüst ettiler. Çok acıdır.
Biraz önce, burada, bir eski bakan arkadaşım
konuştu ve gözümün önüne 1994 Taksim
Mitingi geldi. Taksim Mitinginde, DYP, o günkü SHP ve
MHP birleşmiş, yine “kahrolsun şeriat”
sesleri yükselmişti. Bu bölücü hareketlerin
Türkiye'ye hiçbir şey kazandırmadığına
inanıyoruz ve Türkiye'yi boğan cehaletten, kavram
kargaşasından, gelin, hep beraber çıkalım
diyoruz. 

Aziz arkadaşlarım, Türk Ceza Kanununun 141,
142 ve 163 üncü maddeleri, bizim düşünce
hayatımızı dondurmuştur. Ne yazık
ki, 141 ve 142 nci maddeler sebebiyle, Türk düşünce
hayatı, dünya sosyalist kültürüne hiçbir
orijinal eser verememiştir. Türk Ceza Kanununun 163
üncü maddesi de, aynı şekilde, dinî
düşünce hayatımızı öldürmüştür
ve büyük bir kültür birikimine sahip olmamıza
rağmen, dünya düşünce âlemine İslamî
konularda tek bir tefekkür eseri verememişizdir. 

Düşünce dünyamızı katleden,
Türk Ceza Kanununun 141,142 ve 163 üncü maddelerini
kaldıran ANAP İktidarıdır. Anavatan
Partisinden sonra gelen iktidarlar, meseleyi bu ciddiyette ele
alabilselerdi, ANAP'ın dışpolitikadaki dengeli
tutumunu devam ettirselerdi ve Anavatan Partisinin -bütün
tahribata rağmen- temellerini çok ciddî bir biçimde
koyduğu ekonomi stratejilerini devam ettirebilselerdi, Sayın
Erbakan'ın vaat ettiği yüzde 14 kalkınma
hızına ulaşmamız mümkün olabilirdi.
Şimdi, biz, dikkatli bir biçimde, Sayın Erbakan'ın
vaat ettiği bu yüzde 14 kalkınma hızının
takipçisiyiz. 

Aziz arkadaşlarım, Türkiye'deki, bugün,
bu gensoru vesilesiyle ifade edilen görüşlere,
ilmin ve hakikatin sesini sunmayı, ilmin ve hakikatin ışığını
tutmayı bir görev biliyoruz; çünkü,
ilim olmadan, ilmin sözü dinlenilmeden doğruya ulaşmak,
huzuru sağlamak mümkün değildir. 

Din lisanında şeriat, Allah'ın kulları
için vazettiği dinî, dünyevî ahkâmın
heyeti umumiyesidir. Bu itibarla, şeriat, din ile müteradif
olup, hem “ahkâmı asliye” denilen itikadiyyatı
hem de “ahkâmı feriyyei ameliye” denilen
ibadet, ahlak ve muamelatı ihtiva eder. Bununla beraber,
tabirin, yalnız ahkâmı feriyyeye (İbadet,
ahlak ve muamelat) söylenilmesi dahi mümkündür.
“Ahkâmı şeriye” denilince, kanunu
ilâhî hükümleri manasını anlamak
lazımdır. 

Ansiklopedilerde ise, şeriatı, akla dayandıranlar
vardır, imana dayandıranlar vardır. Neticede,
Kur'an-ı Kerim ve hadisi şeriflerin dışında,
şeriatı dayandıracağınız
kaynak yoktur. Buna, zaman içerisinde icmai ümmet
ve kıyâsı fukahâ eklenmiştir.


Demek oluyor ki, şeriat denilince, metafizik kabullerle
günlük hayatı düzenleyen hukuk anlaşılmaktadır.

Gelelim laikliğe.  Avrupa'da Ortaçağ ve Yeniçağın
başlangıcında, ruhban sınıfının
devleti idare etmeye kadar varan arzusuna karşı,
dinin amme hayatının düzenlenmesindeki yetkisini
sınırlama gayretlerinin başarıya ulaşması
sonunda, ulaşılan netice laikliktir. Rönesans
düşünürleri ve Luther, Calvin, Zwingli gibi
reformistler, kilisenin devlet üzerindeki kudretini asgarîye
indirerek, devleti laik hale getirmişlerdir. Böylece
siyasî iktidar, dinî iktidardan ayrılmıştır.
Laik devlet, kilise hâkimiyetini siyaset sahnesinden çekince,
din hürriyeti, inanç hürriyeti daha geniş
bir biçimde yaşanır olmuştur. 

Laik devlet, inanç hürriyetini, insan hakları
arasında kabul edip, hürmet etmeyi kabul eden devlettir.
İman ve ibadet, mutlak serbestliğe sahiptir. Bu sebeple,
birkısım yanlış anlaşılmaları,
bu kürsüden düzeltmeyi elzem görüyoruz.


Biz, Anavatan Partisi olarak şuna inanıyoruz: Kişiler
laik veya antilaik olamaz; ancak, devlet laik veya antilaik olur.
Laik misin, Müslüman mısın suali, saçma,
akıldışı bir sualdir. Laik devlette
vatandaş, kendi özel dünyasında istediği
imanı ve itikadı yaşar. 

“Kahrolsun şeriat” denilemez; çünkü,
ekseriyeti Müslüman olan milletin, İslam imanına,
bu söz, bir tecavüz teşkil eder; laik devlet böyle
bir tecavüzün yapılmasına müsaade
edemez. 

Türkiye Cumhuriyeti Devletinde düşünce, inanç
ve ibadet hürdür. Çok şükür,
65 bin camimizde ezan okunmakta, beş vakit namaz kılınmakta,
Kur'an-ı Kerim tilâvet edilmektedir; çünkü,
devlet, laiktir. 

Mecelle-î Ahkâm-ı Adliyede yer alan akitlerden,
Medenî Kanunda ve özel hukuk mevzuatında mevcut
ve amme intizamı hükümleri dışında
düzenlenmiş Medenî Kanun hükümleri,
kişiler arasında akit serbestliğine mevzu olabilir;
bu değişikliğin şeriat ile alakası
yoktur. 

Laik devlet, dine, esaslarına, ibadet şekillerine
müdahale edemeyeceği gibi, “şeriat devleti
isteriz” sözü de kesinlikle laikliğe aykırıdır.


Osmanlı Devleti teokratik bir şeriat devleti değildi;
cihangir bir devletti, kanunnamelerle idare ediliyordu; askerî
nizamı, ihtiyaçtan doğmuştu; arazi hukuku,
zaman zaman değişen amme mülkiyeti esasına
dayanıyordu. İran'da, şimdi olduğu gibi,
gaip bir imamın zuhuruna kadar, Ayetullahûl Uzma'nın
taklit makamı olması inancı gibi, nevi şahsına
münhasır bir şeri devlet değildi veya Suudî
Arabistan gibi Vehhabî inancına bağlı
bir devlet de değildi. 

Biz, Anavatan olarak, diyoruz ki, Anayasada yer alan laiklik çerçevesinde,
vatandaşın din ve vicdan hürriyetine kesin saygı
ile mukaddesata asla sövülmeden, mukaddesat asla horlanmadan
ve mukaddesat asla İran'a veya Suudî Arabistan'a
çekilmeden, kendi güzel Müslümanlığımızı
yaşayalım; istediğimiz bu. (ANAP sıralarından
alkışlar)

Değerli arkadaşlarım, laik devlette meri mevzuatın
fıkıh ahkâmına göre yeniden düzenlenmesini
istemek, şeriatçılıktır. Osmanlı
Devletinde kanunlar, devletin ve halkın ihtiyacına
göre tanzim edilirdi. Fatih'in Veraset Kanunu gibi, bunun
pek çok örneğini vermemiz mümkündür.
Nitekim, Bursa Kanunnamesinde -dikkat buyurunuz- aynen şöyle
deniyor: “Suçlu ve sanıkların suçları
vilayet kadısı katında sabit olmadan, cezalarını
infaz eylemeye kalkışmak, şeri şerife
ve devlet örfümüze aykırıdır.”
Yani, Osmanlı düzeninde şeri şerifle beraber,
devlet örfü vardır. Sadece, suçlu veya
sanıkları -temerrüt göstererek yapılan
davete rağmen mahkemeye gelmemekte ısrar ederse- cebr
ile, ancak işkence yapılmadan, mahkemeye getirmek
yasak değildir. 

Osmanlı Devletinde, dünyanın ilk esnaf kanunu,
belediye kanunu, standartlar kanunu gibi, -Peygamberin gününde,
asrı saadette mevcut olmayan- kanunlar kabul edilmiştir.
Mesela, devletin vahdet ve kudretine karşı olduğu
kabul edilen kardeş ve oğulların katli yolundaki
kanun da çıkarılmıştır;
aynı ailenin uzun saltanatının sebebi de
budur. Devşirme Kanunu da, Osmanlı Devletine has
bir tatbikattır.

Sayın milletvekilleri, tarihî gerçekleri bilmeden,
tarihî gerçekleri ilmin ışığında
anlamadan, tarihle ilgili yorumlar yapmak ve günümüzle
ilgili sağlam hükümler ifade etmek mümkün
değildir. İnanan insanlar, inançlarını,
hayatın her noktasında tatmin edebilirler. Kur'an-ı
Kerim, anayasa değildir, devletin kuruluş ve teşkilatını
da düzenlememiştir. Hilafet mevzuu bunlardan birisidir.
Arazi rejimi Hazreti Ömer'in içtihadıyla teessüs
etmiştir. Osmanlı arazi rejiminin teferruatlı
esası da, büyük hukukçu Ebussuud Efendinin
Hazreti Ömer fetvasına benzer fetvalarıyla
belli edilmiştir.

Devletin gücü azaldıkça, kapitülasyonlar
hukuk sahasına girmiş ve bir devre, kaza sistemi
ikiye bölünmüştür. Bugün, Türkiye'de
birden fazla hukuk sistemi olmasını savunanlar,
yaşamış olduğumuz tarihî tecrübeleri
yeterince incelememiş ve tarihten gerekli dersi almamış
olan, ideoloji körlüğüne saplanmış
olan zihinlerdir. Türkiye, tek hukuk sistemine, büyük
acılar, büyük çilelerle ulaşmış
ve bütünlüğünü ancak böylece
sağlayabilmiştir. Peşin ve parçalayıcı
hükümlerle millet huzurunda münakaşaya girmek,
hataların en büyüğüdür.

Bize göre, Türkiye'yi mezhep ihtilafıyla, laik
olan-laik olmayan kavgasıyla, “kahrolsun şeriat”
diyebilen cahillerin yarattığı ayrılıklarla
veya devletin temin ettiği dinî serbestiyi yetmez bulup,
şerî esasları vicdanında ve kendi dünyasında
yaşamak yerine, devleti İranlaştırma
gayretine girerek milleti bölmek isteyenler, bunlara karşı
kesinlikle mücadele vermemiz gereken, milletimize karşı
en büyük kötülüğü yapmak isteyenlerdir;
bu kötülüğe fırsat verilmemelidir. (ANAP
sıralarından alkışlar) 

Değerli arkadaşlarım, işte, biz, Anavatan
Partisi olarak, vatandaşımızın din
ve vicdan hürriyetine mutlak saygı duyuyor ve Türkiye
Cumhuriyeti Devletinin, Anayasada yer alan demokrat, laik, sosyal
hukuk devleti olduğu ilkelerini sonuna kadar savunacağımızı
beyan ediyoruz. 

Değerli arkadaşlarım, Türkiye'de, laiklik,
Amerika ve Fransa tecrübelerinden farklı birtakım
şartlarda gelişmiştir; daha çok Fransız
modeline yakındır; ancak, laiklik gelişirken,
Avrupa'da olduğu gibi, karşısında çok
ciddî, teşkilatlanmış bir kilise yoktur
ve Selçuklu-Osmanlı tatbikatında başka
dinleri ezen bir hegemonya anlayışı da yoktur.
Bu sebeple, devletin açık bir din tercihi her zaman
var olmakla birlikte, farklı dinler ve farklı mezhepler
karşısındaki serbestlik ve hoşgörü
geleneği sebebiyle, laiklik, rahatça teessüs edebilmiştir.
Böylece, Osmanlı Devletinde bir nevi fiilen yaşanan
laiklik, cumhuriyet devrinde müesseseleşmiştir.


Bugünün sıkıntısı nedir?
Bugünün sıkıntısı tek taraflı
değildir. Bir yanda, Kur'an, hadis kitapları ve diğer
dinî eserlerde yer alan her bilginin değişmezliği
esasına inanan insanlarımız ve bunu destekleyen
akademi üyelerimiz var; bir yanda da, dini tamamen yok farz
edip, herşeyi insan aklı ve tecrübesiyle yeniden
kurma iddiasını sürdüren insanlar ve bunların
akademisyenleri var. Bunun orta yolunu bir türlü bulamıyoruz
ve bu yolu bulma gayretlerinin önüne çıkıyoruz.
Arkadaşlarım, bizi kurtaracak olan, bu yolu bulmaktır.
Bu, büyük bir telifçiliktir; tarihî tecrübelerin
ışığında, modern hukukun insanlara
tanımış olduğu inanç ve ibadet
hürriyetine saygıdır. 

Biz, tarihte bu dengeyi sağlamış ve bunun tecrübesini
göstermiş bir milletiz. Eğitim sistemimiz, tarihimizle
irtibatını kesme yoluna gittiği için,
önceki değerlerimize ulaşma ve onları bugüne
adapte etme sıkıntısı doğmuştur.
Bu engel aşılamadığı müddetçe,
sıkıntı, her zaman, periyodik bir biçimde
önümüze gelecektir. Kalıcı ve kesin
çözümler; ancak, maarif hayatımızın
bu gerçeklerle yeniden ele alınması ve düzenlenmesiyle
mümkündür. 

Türkiye, son yarım asırdır, kendi tarihî,
dinî değerlerine gereği kadar ilgi göstermediği
için, yakın ve uzak çevresindeki dinî
akımların etki alanına girmiştir ve
işte felaket burada başlamaktadır. Türkiye,
kendi dinî geleneğini, kendi otoritelerini tanımak
ve onu, çağın ihtiyaçlarına cevap
verecek şekilde yorumlamak yerine, birer resmî devlet
mezhebi, ideolojisi olan Şiilik ve Vehhabîliğin
etki alanına girmiştir. İkinci derecede de
kendi devletleri için problem olan ...

(Mikrofon otomatik cihaz tarafından kapatıldı)

BAŞKAN - Sayın Güner, konuşmanızı
tamamlayın efendim.

AGÂH OKTAY GÜNER (Devamla) -Teşekkür
ederim Sayın Başkan.

...İhvan'ül-Müslimin, Hizb'üt-Tahrir, Rabıtat'ül-Alem'il-İslamî,
Aramko, Pakistan'daki Da'vet-i İslamî Hareketi gibi
kuruluşların kesif neşriyatı ve propagandaları,
Sünnî-Hanefî çizgisindeki tarihî
İslam anlayışımızı, ne
yazık ki çok darbelemiş durumdadır.


Aziz arkadaşlarım, milletimizin dinî hayatını
ilimle  ele almak zorundayız. Çok ciddî araştırma
enstitüleriyle, insanlarımızın mukaddeslerini
tanımak zorundayız. Bu ülkede yaşayan
bütün insanların, mukaddes bildikleri değerlere,
sağlam bir biçimde; ancak, sosyolojik araştırmalarla
ulaşabiliriz. Ülkemizde, bu problemleri çözebilecek
fikrî ve amelî ortam çok ağır seyretse
de, gittikçe güçlenmektedir. Ne yazık
ki, bu konuda, ilim ve tefekkür sahasında sebep olduğumuz
boşlukların sıkıntısını
çekiyoruz. 

Sayın üyeler, önümüzde soğukkanlı,
akılcı, ciddî bir üslupla ele alınması
gereken çok önemli problemler demeti vardır.
Sayın Hükümet, inanan insanın hikmetli
üslubuyla, öncelikle kendi kendisini yargılamalıdır.
Belediye reislerinin, ne Kayseri'deki ne Erzurum'daki ne Sincan'daki
üslubunu tasvip etmek mümkün değildir. Bu tip
sorumsuz sözler, Türkiye'nin ufkunu karartmaktan başka
hiçbir netice vermez. Geliniz, öncelikle, hakikatle
mağlup olmayı zevk biliniz. Unutmayınız
ki, hakikatle mağlup olmayı bilmeyenler hakikatle mahkûm
olacaklardır!..

Yüce Heyetinizi saygıyla selamlıyor; teşekkürlerimi
arz ediyorum. (ANAP sıralarından alkışlar)

BAŞKAN - Anavatan Partisi Grubu adına konuşan
Ankara Milletvekili Sayın Agâh Oktay Güner'e
teşekkür ediyorum.

HİKMET ULUĞBAY (Ankara) - Sayın Başkan...

BAŞKAN - Bir talebiniz mi var Sayın Uluğbay?


HİKMET ULUĞBAY (Ankara) - Evet Sayın Başkan.

BAŞKAN - Buyurun efendim.

HİKMET ULUĞBAY (Ankara) - Sayın Başkan,
Sayın Güner... (Gürültüler) 

BAŞKAN - Değerli arkadaşlarım, Sayın
Uluğbay'ın bir istemi var; onu tespit etmem için
sükûnet rica ediyorum.

Buyurun efendim.

HİKMET ULUĞBAY (Ankara) - Sayın Başkan,
Sayın Güner, sözlerine başlarken, verilen
gensoru önergeleri için “Cumhuriyet Halk Partisi”
ve “Sosyal Demokrat Parti” sözcüklerini kullandı.
Zabıtların düzeltilebilmesi için, verilen
önergenin Demokratik Sol Parti tarafından verildiğini
ifade ediyorum.

BAŞKAN - Zannediyorum, dil sürçmesidir. Tutanağa
geçti efendim.

Gruplar adına son konuşma, Refah Partisi Grubu adına,
Manisa Milletvekili Sayın Bülent Arınç'ın.


Buyurun. (RP sıralarından alkışlar)

Sayın Arınç, konuşma süreniz 20
dakikadır.

RP GRUBU ADINA BÜLENT ARINÇ (Manisa) - Sayın
Başkan, sayın milletvekilleri; şahsım
ve Refah Partisi Grubu adına hepinizi hürmetle selamlıyorum.
Demokratik Sol Parti ve Cumhuriyet Halk Partisi tarafından,
Başbakan ve Bakanlar Kurulu üyeleri hakkında
verilen gensoru üzerinde Refah Partimizin görüşlerini
arz etmeye çalışacağım.

Bugün önemli bir konuyu görüşüyoruz.
Meclisimizin denetim yollarından biri çalışıyor.
İki sayın parti tarafından verilen gensoru
üzerinde değerli arkadaşlarımızın
görüşlerini dinledik. Özellikle, görüşlerini
ifade eden arkadaşlarıma teşekkür ediyorum.
Gerçekten, Türkiye Cumhuriyetinin temel niteliklerinden
birisi olan “laiklik” kavramı üzerinde durmak;
laiklik nedir, ne değildir, Batı'daki ve Doğu'daki
uygulamalarını, Türkiyemiz'de geçirdiği
kronolojik sırayı tespitler halinde sunmak fevkalade
önemlidir. Bizim Refah Partisi olarak, bu konuda, gerçekten,
polemiklerden de uzak, sataşan bir dille değil, ancak,
gerçekleri tespit etme noktasında görüşlerimizi
ifade etmek istiyorum. 

Elbette, laiklik, cumhuriyetin niteliklerinden olan, sosyal hukuk
devleti, sosyal devlet, hukuk devleti olma, laik devlet olma nitelikleri,
Anayasının 2 nci maddesinde belirlenen ve 4 üncü
maddesinde de değiştirilemez oldukları vurgulanan
bu temel düşüncelerin, milletimiz açısından,
cumhuriyetimiz açısından ne kadar önemli
olduğunu arkadaşlarımız ifade ettiler.


Laiklik konusunu bir defa daha Meclisimizde tartışma
imkânı bulduğumuz için, gerçekten
seviniyorum. Ancak, ne var ki, özellikle Cumhuriyet Halk
Partili arkadaşlarımız, yıllardan beri
laiklik konusundaki düşüncelerini her fırsatta
fikir olarak ve uygulama olarak ortaya koymuşlardı;
bugün de aynı düşüncelerini, yine
kendi üsluplarıyla ortaya koydular. Şunu gördüm
ve inandım ki, CHP hiç değişmemiş,
ne bu konudaki fikirleri ne de üslupları, halkımızın,
düşüncelerimizin, fikirlerimizin çok önemli
değişiklikler, müspet gelişmeler göstermesine
rağmen, CHP'de aynı düşünce devam ediyor.
Yani, Cumhuriyet Halk Partili arkadaşlarımız,
burada laikliği konuşurlarken, yıllar öncesinin
dine ve dindarlara baskı şeklinde uygulanan laikliğini
müdafaa ediyorlar ve maalesef, birkısım sözcülerinin
ağzında ifadesini bulan “Humeyni'nin uşağı,
Kaddafi'nin kulu, yeşil tespihli şeytan” sözü
gibi, maalesef, herkesi rencide eden, inanan milletimizin dinî
mukaddeslerini hafife alan konuşmalar sergiliyorlar. Fırsat
bulursak onlara da cevap vereceğiz. Ancak, bakınız,
halkımız değişiyor, düşüncelerimiz
tekâmül ediyor; ama CHP hiç değişmiyor
dedim. Buna çok yakın bir örnek göstermek
istiyorum. Çok yakın bir geçmişte,
birkaç hafta önce, Ankara'da birkısım
kadın derneklerinin başını çektiği
bir toplantı yapıldı. Toplantı ve
Gösteri Yürüyüşleri Kanununa uygun olarak
yapıldığını düşündüğüm...
Başörtülü bir kadın resmi, üzerinde
bir çarpı işareti ve oradaki kadının
boynundan sallanan haça benzer bir işaret... “Şeriata
Hayır” mitingi olarak tertip edildi. Bu mitingle ilgili
olarak ortaya koyacağım gerçek şudur:
Refah Partisi ve Doğru Yol Partisi bu mitinge katılmadı.
Anavatan Partisi de belki zaman zaman bocalama geçirdi;
ama, Sayın Genel Başkanının, özellikle
grupta yaptığı konuşmasında ifade
ettiği gibi “şeriata ancak saygı duyulabilir;
şeriata karşı yürünmez; yani, şeriat
içerisinde olan ve zaman içerisinde bildiğimiz
gibi devamlı tekâmüle bağlı olarak
laiklik ilkesi devlet için geçerlidir. Devlet laiktir;
devletin laik niteliği, devletin dine karşı olmasını,
dinsiz olmasını gerektirmez; önemli olan vatandaşların
din ve vicdan hürriyetlerinin korunmasıdır”
ve buna benzer sözlerle, gerçekten takdirle karşıladığımız
bir şeriat tarifine uygun hareket etti ve bu mitinge belki
bazı üyelerinin iştirak etmek istemesine rağmen,
halkın mukaddes duygu ve düşüncelerine
sahip çıktı ve mitinge katılmadı.
Kendilerini buradan kutluyorum. 

Demokratik Sol Partiyse “biz, dine karşı saygılı
bir laiklikten yanayız; eğer bu konuda bir yürüyüş
yapılacaksa, Türk Bayrağı ve kendi bayrağımız
altında ve Demokratik Sol Parti adına yaparız”
dedi, onlar da bu mitinge katılmadılar. Büyük
Birlik Partisi de katılmadı. Bu mitinge katılan
ve mitingin en önünde yürüyerek bu bayanları
teşvik eden sadece Cumhuriyet Halk Partisi ve Perinçek'in
İşçi Partisi oldu. 

Buradan, benim ortaya koymak istediğim gerçek şudur:
Bakınız, halkımızın yüzde
95'i -bu Parlamentoda da temsil edildiği gibi- halkımızın
inandığı şeriata sahip çıkmak,
onu gerçek anlamıyla kucaklamak istemiş ve
bunu haliyle göstermiştir. (RP sıralarından
“Bravo” sesleri ve alkışlar)

EROL ÇEVİKÇE (Adana) - Hadi oradan, demagog!..

BÜLENT ARINÇ (Devamla) - Ne var ki, sadece yüzde
5'lik CHP ile binde 5'lik İşçi Partisinin
katıldığı bir miting “şeriata
hayır” sloganları adı altında
insanımızın duygu ve düşünceleri,
din ve vicdan hürriyeti ayaklar altına alınmıştır.

Hepimiz biliyoruz ki, şeriat ne balıkçılıkla
ilgili bir tabir ne de denizcilikle, arıcılıkla
ilgili bir tabirdir; şeriat, dinî bir kavramdır.
Biraz evvel Sayın Güner'in de ifade etmeye çalıştığı
gibi, dince kutsal sayılan kavramlardan birisi olan şeriat,
Allah'ın yeryüzünde ilk peygamberden itibaren
esaslarını tebliğ ettiği temel hukuk ilkeleridir;
şeriat, ilahi hukuk sistemidir. 

AHMET GÜRYÜZ KETENCİ (İstanbul) - Hadi
oradan!..

BÜLENT ARINÇ (Devamla) - Şeriat, Kur'an'ın
emir, yasak, öğüt ve prensiplerinin bütünüdür.
Şeriat dindir; İslam şeriatı da İslam
dinidir. Bunlar için “kahrolsun” demek “kahrolsun
adalet” demekten farksızdır. 

EROL ÇEVİKÇE (Adana) - Bu tartışmayı,
Sayın Yılmaz buraya getirdi. (ANAP sıralarından
gürültüler) 

RASİM ZAİMOĞLU (Giresun) - Ne alakası
var!

BÜLENT ARINÇ (Devamla) - Halkımızın
büyük bir kısmının canıyla
başıyla kabul ettiği ve İslamla eşdeğer
olarak kullandığı şeriata karşı
mitingler yapmak, sadece Cumhuriyet Halk Partisine kalmıştır.

ALGAN HACALOĞLU (İstanbul) - Kahrolsun şeriat
düzeni!

BÜLENT ARINÇ (Devamla) - Bunlardan hepimizin alacağı
dersler bulunmaktadır. Yanlış bir laiklik
uygulamasının, yanlış bir laiklik düşüncesinin
karşımıza getirdiği tablo, fevkalade esef
verici bir tablodur.

ALGAN HACALOĞLU (İstanbul) - İç dünyandan
bahset biraz!

BÜLENT ARINÇ (Devamla) - Değerli arkadaşlarım,
bakınız, bu gensorularda, her zaman alıştığımız
suçlamalar var; yani, özellikle Refah Partililerin
sahip oldukları düşünce, onların
meydana getirdiği davranışlar, belediye başkanlarının
konuşmaları, belediyenin öncülüğünde
yapılan bir gecede olup bitenler, tarikatların siyasallaştırılması,
iftarlarda birlikte olmak, Taksim'e cami istemek, hacca karayoluyla
gidilsin demek, kurban derilerini istedikleri şekilde tasarruf
etsinler demek, laikliğe aykırı davranışlar
olarak gösterilmektedir. Mücerret suçlamaların
içerisinde ele alınan bu müşahhas olayların
ne kadar mevziî hadiseler olduğunu ve devletin temel
nizamlarıyla uzaktan yakından hiçbir ilgisinin
bulunmadığını göstermek istiyorum.

HALİL ÇALIK (Kocaeli) - Nasıl yalan söylüyor!..

YALÇIN GÜRTAN (Samsun) - Mayalarında var!..

BÜLENT ARINÇ (Devamla) - Değerli arkadaşlarım,
bakınız, bu olaylara geçmeden önce,
20 dakika içerisinde, çok süratli bir şekilde,
laiklik konusu üzerinde durmak istiyorum. Evet, Anayasamızın
2 nci maddesinde” Türkiye Cumhuriyeti, insan haklarına
saygılı, demokratik, laik, sosyal bir hukuk devletidir”
denilmektedir. Demek ki, 2 nci maddede, Cumhuriyetin temel niteliği
olarak, sadece laiklik gösterilmemiştir; sosyal devlet,
hukuk devleti olmak ve gerçek demokrasiyi Türkiye'de
yaşatmak da boynumuzun borçlarındandır.
Diğerlerini bir kenara atarak, sadece laiklik üzerinde
durmak ve bunu, bir lastik gibi bazen genişletip uzatarak,
bazen kısaltarak, herkesin kendi istediği manada kullanması,
geçmişte çok acı tecrübeleri önümüze
getirmiştir. Bu bakımdan, bu laikliğin, hem Batı'da
hem de Türkiye'deki geliş şeklini bir kronoloji
içerisinde tespit etmeye mecburuz. 

Değerli arkadaşlarım, bu laikliğin sınırları
ve tarifi pek çok insan tarafından anlaşılamamaktadır,
bilinmemektedir. Halkın anladığı manada,
acaba, laiklik, bir din düşmanlığı
mıdır; yarı aydının anladığı
manada, devletin, din ile alaka ve irtibatını tamamıyla
kesmesi midir; yoksa, gerçek aydının anladığı
manada ve orijini itibariyle, başlangıcı ve
nihayeti Batı'da olan bu kurumun ortaya koyduğu örneklerle,
gerçek ve en geniş din ve vicdan hürriyeti midir?
Bu noktada, Anayasada ve diğer kanunlarda Türkçe
karşılığının yazılmadığı
ve maalesef, biraz evvel ifade ettiğim şekilde, herkesin
kendi anladığı manada ortaya koyduğu bir
prensiple karşı karşıyayız. Siyaset
adamları laikliği başka türlü tarif
etmekte, din adamları başka türlü anlamakta;
hâkimlerimiz ve savcılarımız, 1991
yılına kadar, laikliğin ne olduğunu yorumlarıyla
ortaya koymaktaydılar. 

Biraz evvel de ifade edildi. Bunun menşei Batı'dır;
özellikle ortaçağda, kilisenin tahakkümü
karşısında devletin kendisini koruma arzusuyla
gelişmiştir. Bakınız, Batı'da,
ruhban sınıfı, yani, kilise mensupları,
yersiz ve haksız tahakkümlerde bulundular; kafalara
ve vicdanlara hükmettiler; vicdanları, akılları
ve bilginleri mahkûm ettiler, hatta, bu mahkûmiyetten
kendi mukaddes kitapları İncil bile kurtulamadı;
Allah ile kul arasında vasıta oldular, günahları
affettiler, endüljans çıkardılar; ilme
karşı durdular, papa hata etmez dediler. Nihayet,
Endülüs ve Sicilya yoluyla, İslamlardan din ve
vicdan hürriyetini öğrenen Avrupalılar, din
adamlarına karşı ayaklandılar; uzun
mücadeleler sonunda, devletler, nihayet, din adamlarından
hürriyetlerini alabildiler. Bu, Batı'da takip edilen
bir yoldu. Laiklik de, zaten, kavram itibariyle, dindar, ruhanî
olmayan anlamına gelmektedir; fakat, Doğu'da, İslam
alimleri, Batı'daki bu örneklerinden çok farklıydı.
Doğu'daki bu din alimleri, halka “vicdanların
hakiki murakıbı Allah'tır, vicdanı
murakabeye peygamberlerin dahi hakkı yoktur” dediler;
ne halka zulmettiler ne devletlere tahakküm ettiler; devletin
şan ve şerefi, halkın refahı, ahlak
ve ilimde yükselmesi için çalıştılar;
devlet adamlarının zulümlerine karşı
durdular, ordunun zorbalarına karşı durdular,
metanet gösterdiler; padişahları, sultanları
ikaz ettiler, irşat ettiler, yeri geldi destek oldular.
Avrupa'da, papazlar, din adamları “papa hata etmez”
derken, şarkta, din alimleri “hata etmeyen yalnız
Allah'tır; peygamberler dahi, içtihatlarıyla
hükmettikleri zaman, hata edebilir” dediler. 

Siz, İslam dünyasında, din alimlerinin, Hıristiyanlıktaki
gibi, sömürü yaptığını,
insanlara para karşılığında cennette
köşkler sattığını, günah
affettirdiğini, engizisyon mahkemelerinde kelleler uçurduğunu;
Saint Bartholomaeus yortusunda mezhep kavgaları sebebiyle
yüzbinlerce insanın canının verildiğini,
ilim adamlarının zindana atıldığını
söyleyebilir misiniz? İslamın, Batı
anlamında bir kilisesi var mıydı? Camiler
faiz alıp veriyor muydu? Din adına hangi cinayetler
işleniyor? 

Değerli arkadaşlarım, işte, bu konuda,
hepimizin bildiği gibi, Batı'daki kilisenin tahakkümüne
karşı devletin korunması, Hazreti İsa'nın
dünya meseleleri hakkında prensipler ortaya koymayarak
insanları “Sezarın hakkı Sezara, Allah'ın
hakkı Allah'a” şeklinde bir tercihle karşı
karşıya bırakması, bu kilise tahakkümünün
laiklikle bitimini hepimize gösterdi. 

Şüphesiz, bu laikliğin, uygulamaları itibariyle,
şu özelliklere sahip olması gerekiyordu. 1789
Fransız İhtilaliyle, bir kavram olarak, bir yönetim
biçimi olarak, bir tercih olarak, laiklik kabul edildi
ve Türkiye de, laiklik ideolojisini Fransa'dan aldı.


Laikliğin, medenî ülkelerde, başlıca
iki unsuru var: Herkes inancında hür olacak; kimse
inancını başkasına kabul ettirmek için
zor ve şiddet kullanmayacak. 

Yine, gelişim, tekâmül içerisinde, laikliğin
5 ana maddesi olduğu kabul edildi: Ferdin, dilediği dinin
akidelerine serbestçe inanabilmesi; ibadetini, o dinde
yerleşmiş usul, adap ve erkânla ve o lisan üzere
yapabilmesi -1948'deki İnsan Hakları Evrensel Beyannamesinin
maddelerinden de bunlar görülebiliyor- inandığı
din üzerindeki düşüncelerini sözle ve
yazıyla serbestçe yayması; dinini serbestçe
öğrenmesi ve öğretebilmes; ferdî ve içtimaî
hayat sahalarında dinin emirlerini serbestçe yerine
getirebilmesi. 

Değerli arkadaşlarım, bu kısa süre
içerisinde çok fazla teferruata girmem mümkün
değil. Batı'da, laiklik, en geniş vicdan hürriyeti
olarak anlaşılmıştır; ama, bununla
birlikte, devlet, dine karşı hasım duruma
gelmemiştir. İngiltere'de kral veya kraliçe,
Anglikan klisesinin de başkanı olduğundan, kiliseyle
doğrudan münasebet içindedir. İngiltere
tahtına çıkabilmek için, Protestan
olmak ve Anglikan kilisesinin dinî eğitimini kabul etmek
gerekmektedir. 

Dinî bir vecibe olarak başlarına sarık
saran Hintli motosiklet sürücülerine, İngiliz
polisi, miğfer giyme mecburiyetini getirememiştir. Laik
Amerika'da ise, Anayasa, din hakkında hiçbir hüküm
koyamamakta ve kanun çıkaramamaktadır. Clintonların
yemin merasimini izleyenler, kilisede nikâhları görenler,
üniversitelerdeki mezuniyet törenlerinde âdeta
bir dinî ayin motifi içerisinde bulunanlar, Batı'da
her otel odasında bir İncil'in, her havaalanında
ve kilisede de ibadet yerlerinin tahsis edildiğini çok
iyi bileceklerdir. 

Değerli arkadaşlarım, bakınız,
Türkiyemizde ise, laikliğin gelişini şöylece
özetlemek mümkün: 23 Nisan 1920'de Türkiye
Büyük Millet Meclisi açıldı. İlk
Teşkilâtı Esasiye Kanunumuz 1921'de kabul edildi.
Bu, 23 maddelik bir anayasa idi. Bu Anayasada laiklik yoktur.
Bu Anayasanın 7 nci maddesine göre, ahkâmı
şeriyyenin tenfizi Türkiye Büyük Millet Meclisine
aittir. 

Cumhuriyetin ilanından sonra, 20 Nisan 1924'te, bu Anayasa,
değişikliğe uğradı. Din ve devlet ilişkilerini
düzenleyen 2 nci maddesi şöyle oldu: “Türkiye
Devletinin dini İslamdır.” 1924 Anayasası
da, dinî esaslara istinat ediyordu; yani, devlet, İslamiyeti
resmî din olarak tanımıştı ve
yine Türkiye Büyük Millet Meclisinin vazifesi,
ahkâmı şeriyyenin tenfiziydi. 

1928 yılında, merhum İsmet İnönü
Malatya Mebusu olarak, 120 arkadaşıyla birlikte,
Anayasanın Maddelerinin Tadiline Dair Teklif verdi. Bu
teklif, 10 Nisan 1928'de kanunlaştı; “Devletin
resmî dini, dini İslamdır” ve 26 ncı
maddedeki Meclis vazifeleri arasında sayılan “ahkâmı
şeriyyenin tenfizi” ibareleri kaldırıldı.


Daha sonra, 1937'de, Anayasada yapılan başka bir
tadilat sonucunda, Cumhuriyet Halk Partisinin altı oku
içerisinde olan cumhuriyetçi, milliyetçi,
halkçı, devletçi ve inkılâpçılığa,
laiklik de eklenmek suretiyle, ilk defa, laiklik, 1937'de Anayasaya
girdi. 1937'den bu yana ise, Anayasada da var. Daha sonra, Türk
Ceza Kanunu, bu düzenlemeye uygun olarak, 163 üncü
maddesiyle değiştirildi; devletin temel nizamlarının
dinî esaslara uydurulamayacağı, bu konuda cemiyet
kurulamayacağı, propaganda yapılamayacağı
hususları Türk Ceza Kanununa girmiş oldu. 

1949'daki 163 üncü madde tadilatlarına dair zabıtlar,
burada, elimde bulunuyor. O zamanın Başbakanı
merhum Şemsettin Günaltay ve o zamanın Adalet
Bakanı Fuat Sirmen, komisyon üyeleri ve başkanlarının
görüşlerinde, -yani, nüfusunun büyük
çoğunluğu Müslüman olan bir Türkiye'de-
163 üncü maddenin ve laiklik kavramının
nasıl uygulanacağı endişelere yol açınca,
 onları teselli etme ihtiyacını duymuş
“İnançlara müdahale edilmeyecek; biz,
sadece, aşırı sağ ve aşırı
sol arasında bir denge kurmak istiyoruz; skolastik zihniyete
karşı 163 üncü maddeyi tadil ediyoruz”
demişti. 

1949'da, 163 üncü madde, laikliğe aykırı
fiil ve eylemleri cezalandırmak için geçerken,
ta 1991'e kadar, kırk sene, bu madde uygulamada kaldı
ve bu uygulamalar içerisinde yürekleri titreten, insanları,
gerçekten, derin derin zulme uğratan uygulamaları
hep beraber gördük.

Evet, laiklik, 1937'den beri Anayasada, Türk Ceza Kanununda
kırk yıldan fazla, yürürlükte kaldı;
ama, bir tek şeyi bu millet öğrenemedi: Nedir bu
laiklik, ne değildir bu laiklik...

CENGİZ ALTINKAYA (Aydın)- Kim öğrenemedi?..

BÜLENT ARINÇ (Devamla) - Siz de öğrenemediniz...


Biraz evvel bu tarifler çok değişik oldu. Herkes
kendi kafasına göre hareket etti ve uygulamada -biraz
sonra söyleyeceğim; belki de güleceksiniz, “bunlar
olmamıştır” diyeceksiniz; ama- kırk
sene bu zulüm yaşandı, laiklik adına,
laikliğin yanlış ulgulanması ve anlatılması
adına. Önce Risalei Nurlar... Bediüzzaman Hazretlerinin
yazdığı ve insanlara iman ve Kur'an hakikatlerini
gösteren bu kitapları okuyan ve evlerinde bulunduranlar,
kırk sene takibata maruz kaldılar. Yüzlerce
mahkeme beraat kararı vermesine rağmen, her defasında
evler arandı, takkeler, tespihler, rahleler suç
aleti kabul edildi. Hatta, merhum Cumhurbaşkanımız
Cevdet Sunay, cumhurbaşkanı olduğu zaman besmele
çekerek makamına oturduğunda, Türkiye'de
laikler feryat etmişlerdi, “laiklik elden gidiyor”
diye bas bas bağırmışlardı. Bir
cumhurbaşkanının besmele çekerek makamına
oturmasını bile laik rejim için tehlike görenler,
şimdi... Halk değişiyor dedim, cumhurbaşkanları
da değişiyor. Daha bir ay evvel, Sayın Cumhurbaşkanımızın
iftar davetinde Kur'an dinleyip iftar duası yaparken, bundan
otuz sene evvelini acıyla hatırlıyoruz ve
maalesef, laikliği müdafaa edeceğim derken din düşmanlığı
yapanlar adına utanıyoruz. (RP sıralarından
alkışlar) 

Evet,1989'da, Konya Büyükşehir Belediye Başkanımız
Halil Ürün, kız öğrencilere üç
tane ayrı otobüs tahsis ettiği için, federal
İslam cumhuriyeti kurmakla suçlanmıştı.

(Mikrofon otomatik cihaz tarafından kapatıldı)

BAŞKAN - Sayın Arınç, konuşmanızı
tamamlayın efendim.

BÜLENT ARINÇ (Devamla) - Yine aynı Halil Ürün,
hanımlar için özel hastane kurması sebebiyle,
DGM'de yargılanmıştı 163 üncü
maddeden.

Şimdi milletvekili olan arkadaşımız
Sayın İbrahim Halil Çelik, yine 1989'da,
“ben laik değilim” dediği için, hem de
bir ramazan ayında, günlerce nezarette kalmıştı.
“Okulda mescit açılsın” diyen öğrenciler
163'ten yargılanıyordu. “Namaz kıldıracak
imamın cübbesi biraz uzun olmalı, sakalı
da olmalı” diyen adam, maalesef, 163'ten yargılanıyordu.
Devletin temel nizamlarıyla imamın sakalı
arasında nasıl bir irtibat var, hâlâ
anlayabilmiş değilim. Bir partinin gecesinde kadın
ve erkekler ayrı oturtulduğu için, laikliğe
aykırılıktan yargılanmıştı.
Bir piyeste kadın rolünü bir erkek çocuğun
oynaması sebebiyle, “zenne Osmanlı'da vardır,
bunlar Osmanlı özlemi içindeler” diyerek,
maalesef, yine 163'üncü maddeden insanlar yargılanmıştı.
İmam hatiplerin çoğalması, cami sayısının
artması, başörtünün -maalesef, bugünkü
sıkıntılarına rağmen-  âdeta
irticaın bir simgesi olarak görülmesi, o tarihlerden
gelmektedir. Hatta, Profesör Fehmi Yavuz bile, bir okuma
yazma seferberliği için hazırlanan afişlerde
“Allah'ın emriyle “oku”, “bana bir
harf öğretenin kölesi olurum” sözlerini
163 üncü maddeye aykırı bulduğu için
şikâyet etmişti.

Değerli arkadaşlarım -sürem doldu- bakınız,
gerek belediye başkanlarının gerekse Sincan'da
meydana gelen olayların, hukuk sistemi içerisinde
bir yeri olması gerekir. Bu yer şudur: Türkiye,
bir hukuk devletidir. Savcısıyla, hâkimiyle,
bağımsız yargısıyla, suç
işleyenlere mukabelesini gösterecek makamlar vardır;
kimse kendini bu makamların yerine koymasın. Suç
ve cezada şahsîlik vardır. 4 milyona yakın
kayıtlı üyesi, 500 belediye başkanı,
1000'e yakın ilçesindeki teşkilatlarıyla
bir koca partinin -ki hepinizin bu kadar teşkilatı
var- her mensubunun başına bir polis koymamızı
mı istiyorsunu?!  Bütün bunlar, bağımsız
yargılarda elbette karşılığını
bulacaktır. 

(Mikrofon otomatik cihaz tarafından kapatıldı)

BAŞKAN - Sayın Arınç, son cümlenizi
ifade buyurun efendim.

BÜLENT ARINÇ (Devamla) -Son cümlemi söylüyorum.


Değerli arkadaşlarım, Türkiye, laiklik konusunda
büyük bir tekâmül göstermiştir.
Laiklik ve demokrasi, insanların kendi yönetimlerini
kurması, insanların din ve vicdan hürriyetlerine
sahip olup, onları en geniş biçimde uygulamasıyla
mümkündür. Doğru Yol Partisi ve Refah Partisi
Hükümeti, laiklik konusunda aynı düşünceleri
paylaşan, milletimizin değerlerine sahip bir koalisyon
hükümetidir. (DSP ve CHP sıralarından
“Hayırlı olsun” sesleri) Bu bakımdan,
gensoru önergelerinin gündeme alınmaması
gerektiği görüşündeyim.

Hepinizi saygıyla selamlıyorum. (RP sıralarından
alkışlar)

BAŞKAN - Refah Partisi Grubu adına konuşan
Manisa Milletvekili Sayın Bülent Arınç'a
teşekkür ediyorum.

Değerli arkadaşlarım, çalışma
süremizin sonuna yaklaşıyoruz. 

Sırada, Hükümet adına yapılacak
konuşma var; daha sonra da, gensoru önergesinin gündeme
alınıp alınmayacağı hususunda
açık oylama yapacağız. Onun için,
çalışma süremizde bu işlemlerin
tamamlanması mümkün değil.

Bu nedenle, işlemlerin tamamlanmasına kadar çalışma
süresinin uzatılması hususunu oylarınıza
sunuyorum: Kabul edenler... Kabul etmeyenler... Kabul edilmiştir.

Şimdi, gensoruda, Hükümet adına konuşmak
üzere, Devlet Bakanı Lütfü Esengün
söz istemişlerdir. 

Buyurun Sayın Bakan. (RP sıralarından alkışlar)

Sayın Bakan, konuşma süreniz 20 dakikadır.


DEVLET BAKANI LÜTFÜ ESENGÜN (Erzurum) - Sayın
Başkan, muhterem milletvekilleri; CHP Milletvekili Sayın
Eşref Erdem ve arkadaşları ile  DSP Genel Başkanı
Sayın Ecevit ve arkadaşlarının, Hükümetimiz
hakkında verdiği gensoru konusunda, Hükümetimiz
adına, yapılan eleştirileri cevaplamak ve
gensoru konusundaki düşüncelerimizi dile getirmek
üzere söz almış bulunuyorum; şahsım
ve Hükümetimiz adına, hepinizi saygıyla
selamlıyorum. 

Muhterem arkadaşlar, bildiğiniz gibi, 24 Aralık
seçimlerinden sonra, altı aylık bir zaman
kaybından sonra, bugünkü, Refahyol adı
verilen, 24 Aralık seçimlerinde en fazla oyu almış,
en fazla milletvekili çıkarmış iki
siyasî partinin bir araya gelerek kurduğu bu Hükümet,
Temmuz 1996 tarihinde işbaşına geldi ve o günden
bugüne çok büyük işler başardı.
Bunları, biraz sonra, şu kısa zaman dilimi
içerisinde, dilimin döndüğü kadarıyla
saymaya gayret edeceğim. 

Gerçekten, bugün, Anadolu'nun herhangi bir köşesine
gidin, Edirne'ye, Erzurum'a, Adana'ya gidin, hangi bölgeye
giderseniz gidin, Hükümetimizin milletimize verdiği
sevinç, milletimize verdiği heyecan, alabildiğine
ve artarak devam ediyor; herkes umut içerisinde, herkes
heyecan içerisinde, herkes hükümetin devamına
ve başarısına dua etmekle meşgul. Bunu
görmek isteyenler, gitsin, Anadolu'da, kahvelerde, halkın
arasında otursunlar. 

Muhterem kardeşlerim, muhterem milletvekilleri; Hükümetimiz,
memleketi, 1996'nın ortasındaki temmuz ayındaki,
içinde bulunduğu durumdan kurtarıp bir an evvel
düzlüğe çıkarmak için gece
gündüz demeden çalışmaya gayret
ederken, bugün iki tane gensoruyla karşı karşıyayız.
Gensorunun birisini CHP milletvekilleri, diğerini de DSP'nin
Sayın Genel Başkanı ve mensup milletvekilleri
vermiş. Hükümetimiz, sürekli hizmet ederken
ve Hükümete mensup...

MUSTAFA TAŞAR (Gaziantep) -Oradan öyle mi gözüküyor?!

BAŞKAN - Sayın Esengün, bir saniye efendim.

Değerli arkadaşlarım, Bakanlar Kurulu sıralarında
müzakereleri engelleyecek yığılmalar oluyor;
arkadaşlarımı sükûnete davet ediyorum.
Gensoru üzerinde Hükümet adına konuşma
yapılıyor.

Devam buyurun Sayın Esengün.

DEVLET BAKANI LÜTFÜ ESENGÜN (Devamla) -Biz
hizmete devam ederken iki gensoruyla karşı karşıyayız.
Gensoruyu veren partilerden birisi yüzde 5'lerde çırpınıyor,
bir diğeri de kendi derdine düşmüş,
kendi kendini yemekle meşgul. Tabiî ki, kendi partilerini,
kendi teşkilatlarını bu dertlerden kurtarmak
için de sunî gündemleri Meclise kadar taşıyacaklardır.

Muhterem Başkan, muhterem milletvekilleri; bizden önce
durum neydi, kısaca arz edeyim. İç ve dışborçlar
alabildiğine yükselmişti, faizler artmıştı,
yatırımlar, üretim durmuştu ve ekonomi
iflas noktasına gelmişti. Biz Hükümeti
devraldıktan sonra, altı yedi ay içerisinde
neler yaptık, kısaca arz edeyim. 

Bakınız muhterem milletvekilleri, biz işbaşına
geldiğimizde, faizler yüzde 146'da idi; biz geldik, bugün
faizler yüzde 83'e düştü.

AHMET ALKAN (Konya) -Yüzde 95.

CENGİZ ALTINKAYA (Aydın) - Hâlâ faiz
diyorsun.

DEVLET BAKANI LÜTFÜ ESENGÜN (Devamla) -Hazine,
ancak 4 aylık vadeyle borçlanabiliyordu, bugün
vade 391 güne çıktı ve bütün
dünya, faizlerin altı ayda bu şekilde düşmesini
rekor olarak kabul ediyor.

CENGİZ ALTINKAYA (Aydın) - Dolar ne oldu?!

DEVLET BAKANI LÜTFÜ ESENGÜN (Devamla) - Faizler
düştükçe reel ekonomiye geçilmekte,
yatırımlar yapılmakta, yatırımlar
artmakta, beraberinde de istihdam imkânı gelmektedir.

İçborç, 1 Temmuz 1996'da 35 milyar dolar
civarındaydı ve yine arz ediyorum, dört aylık
vade, yüzde 200 faizle borçlanılabiliyor idi.
Böyle devam etseydi, 31 Aralık 1996'da, içborcumuz
45 milyar dolar olacaktı. Yine devam etseydi, Refahyol
Hükümeti kavuşmasaydı, 1997'nin sonunda,
içborcumuz 58 milyar dolar olacaktı.

Bakınız, her zaman söylüyoruz, bu Hükümet,
yangına yetişen bir itfaiye gibi gelmiştir;
hastaya yetişen doktor gibi, cankurtaran gibi gelmiş,
ülkeyi, uçurumun, felaketin eşiğinden döndürmüştür.

İSMET ÖNDER KIRLI (Balıkesir) - Neden can çekişiyor
o zaman?

DEVLET BAKANI LÜTFÜ ESENGÜN (Devamla) - 31 Aralık
1996'da, içborç, 22 milyar dolara indirilmiştir.
31 Aralık 1997'de -inşallah, hep beraber göreceğiz-
içborç, 15 milyar dolara inecektir. 

Yıllarca gayret edip de bir türlü yükseltemediğiniz
İstanbul Menkul Kıymetler Borsasının
bileşik endeksi, biz işbaşına geldiğimizde,
46 bin idi; şimdi, Şubat 1997'de, 172 bine kadar çıktı;
dolara endekslenmek isteniyordu, doları da geçti.
Bugün, 170 binlerde seyreden bir borsa endeksimiz var. 

Borsanın artması ne demektir; borsanın artması,
tasarrufun, paranın, yatırıma, üretime
dönüşmesi demektir; sanayicinin faizsiz para bulması
demektir; ekonominin rahat nefes alması demektir. 

Muhterem arkadaşlar, 1996 yılının kalkınma
hızı yüzde 7,5'e ulaştı. 1997'de
çok iddialıyız; yüzde 10'un üzerinde
kalkınma hızıyla dünyada rekor kıracağız
inşallah. (RP sıralarından alkışlar)

ALGAN HACALOĞLU (İstanbul) - Yüzde 14 olacak...
Yüzde 14...

DEVLET BAKANI LÜTFÜ ESENGÜN (Devamla) - Bütün
bu engellemelere rağmen, bütün bu feryatlara, bütün
bu cızırtılara rağmen, Hükümetimiz,
hak bildiği yolda yürümeye devam edecektir. (RP
sıralarından “Bravo” sesleri, alkışlar)

ERCAN KARAKAŞ (İstanbul) - Atma... Atma...

DEVLET BAKANI LÜTFÜ ESENGÜN (Devamla) - Bakınız,
yıllarca özelleştirme deyip durdunuz. Biz, o
zaman, peşkeş çekme şeklinde yapılan
özelleştirmeye karşı çıktık;
işbaşına geldik ve şeffaf özelleştirmeyi
biz başarıyoruz. Yıllarca, yılda 500
milyon doları geçmeyen özelleştirmeye
karşılık, biz, sadece iki ayda -şu geçtiğimiz
ocak ve şubat aylarında- 890 milyon dolarlık
özelleştirmeyi başardık. Hem de nasıl
başardık; televizyonlardan naklen yayın yapmak
suretiyle, şeffaf şekilde... Ergani Çimento
Fabrikası, daha önce 16 milyon dolara satılmıştı;
biz geldik, aynı fabrikayı 40 milyon dolar civarında
bir fiyata sattık.

HASAN HÜSAMETTİN ÖZKAN (İstanbul) - Kim
satmıştı onu?!

DEVLET BAKANI LÜTFÜ ESENGÜN (Devamla) - Sayın
Başkanım, saat çalışmıyor,
ben süremi bilemiyorum. Mümkünse...

BAŞKAN - Konuşmanız 19.08'de bitecektir; 13
dakikanız var. Müsaade edin, saati devreye sokayım.

Buyurun Sayın Bakan.

DEVLET BAKANI LÜTFÜ ESENGÜN (Devamla) - Teşekkür
ediyorum.

Sayın milletvekilleri, şimdi, bakınız,
altı ayda, yedi ayda yaptığımız
bütün bu çalışmaları, size
on dakika içerisinde özetlemek dahi mümkün
değil. Yakın bir tarihte, Sayın Başbakanımız
tarafından, devlet televizyonlarında ve diğer
televizyonlarda, geçmişte adına “İcraatın
İçinden” denilen türde, bir program yapılacak.
Hepinizden rica ediyorum; özellikle gensoru önergesini
veren partiler, milletvekilleri başta olmak üzere,
muhalefet partili milletvekillerimizi ve bütün milletimizi,
o programı cankulağıyla dinlemeye davet ediyorum.
Gerçekten, orada, Hükümetimizin çalışmalarını
gayet yakinen göreceksiniz, takdir edeceksiniz.

CENGİZ ALTINKAYA (Aydın) - Ekmek kaç paraymış;
bakacağız...

DEVLET BAKANI LÜTFÜ ESENGÜN (Devamla) - Aziz arkadaşlar,
bakınız, önümüzdeki yıl, tam
107 milyar dolarlık yeni yatırımı
başlatacağız. Burada uzun uzadıya anlatma
imkânım yok. Bunun içerisinde enerji sektörü
var, doğalgaz boru hatları var, LNG terminalleri var,
hidrolik santrallar var, termik santrallar var ve atom santralları
var. İnşallah, ilk defa biz gerçekleştireceğiz,
Türkiye'de nükleer santralın temelini biz atıp,
hizmete sokacağız. Bunlara ilaveten, ulaşım
sektöründe -bakınız, buna, birçoğunun
hayali bile erişemiyor- otoyollar, bölünmüş
yollar, boğaz geçişleri, hızlı
trenler, 25 tane yeni havalimanı -80 ilimizin hepsinde
havaalanı olacak inşallah- ve bunun yanında,
serbest bölgeler, büyük kompleksler, kentsel kompleksler...107
milyar dolarlık yatırımı, bizim Hükümetimiz,
bu sene inşallah başlatacak, bir kısmını
da bitirecek. 

MUSTAFA RÜŞTÜ TAŞAR (Gaziantep) - Hepsi
inşallah sektörü mü?!.. 

DEVLET BAKANI LÜTFÜ ESENGÜN (Devamla) - Sayın
Başkan, sayın milletvekilleri; iktidara, işbaşına
geldiğimiz günden beri yürürlüğe koyduğumuz
kaynak paketleri var; defalarca anlatıldı, kürsülerden
izah edildi. Birinci kaynak paketinden, bugüne kadar, 11
milyar 783 milyon dolar civarında kaynak ve gelir elde
edilmiştir; 1997 yılı içerisinde 28
milyar dolar gelir ve imkân elde edilecektir. Kaynak paketlerinden
40 milyar dolar civarında imkân ve geliri milletimizin
hizmetine bu sene sokacağız. 1997 yılının
ilk üç ayında, şu içerisinde bulunduğumuz,
idrak ettiğimiz günler içerisinde, mart ayının
sonuna kadar, kaynak paketlerinden 9 milyar dolarlık gelir
temin edeceğiz. Bunlar nereye gidecek; bunların hepsi,
devletin hazinesine, halkımızın hizmetine,
fakirin, işsizin, memurun, emeklinin kesesine gidecek. Bizde
rantiyeye tek kuruş gitmeyecek. Bakın, bunu, bir
defa daha, yeri gelmişken söyleyeyim.

Bakınız “Refah Partisi iktidarda olursa yabancı
sermaye gelmez; aksine kaçar” deniyordu; ne oldu;
1996'nın ilk altı ayında 750 milyon dolar
yabancı sermaye gelmiş olmasına rağmen,
1996'nın ikinci altı ayında 3 milyar dolar
yabancı sermaye Türkiye'ye geldi. Dış
sermaye, dış ekonomik çevreler, Türkiye'deki
Hükümete güven duyuyorlar. Siz, içeride
olmanıza rağmen göremiyorsunuz; ama, dışarıdakiler,
bizim başarımızı görüyor
ve takdir ediyorlar. Yıllardan beri ismini dahi ağıza
alamadığınız, hayal dahi edemediğiniz
denk bütçeyi, 1997 yılında, inşallah,
bizim Hükümetimiz başacaracaktır, başarıyor.


Bakınız, geçen sene, 1996'nın ocak
ayında, devlet gelirleri 157 trilyon lira; devletin masrafları,
harcamaları 225 trilyon lira. Ne olmuş; 68 trilyon
lira, daha birinci ayda açık vermiş. Sonra
ne oldu; Refahyol Hükümeti işbaşına
geldi; 1997'nin ocak ayında, bu sene, 423 trilyon lira
gidere, harcamaya karşılık, 432 trilyon lira
gelir elde edildi; daha birinci ayda, bütçemiz, 9
trilyon lira fazla verdi. 

İRFAN GÜRPINAR (Kırklareli) - İşletiyorlar
sizi.

DEVLET BAKANI LÜTFÜ ESENGÜN (Devamla) - Sayın
milletvekilleri, bütün bunların yanında,
doğu ve güneydoğuda ne yapıyoruz; kısaca,
başlıklar halinde arz edeyim. 

Hepinizin bildiği gibi, terör olaylarında büyük
bir azalma sağlanmıştır. Köye Dönüş
Projesi uygulanmaya başlamıştır, başarıyla
devam etmektedir. 

Doğu ve güneydoğuda 1 240 proje için 103 trilyon
lira ayrılmıştır, bu sene tamamı
harcanacak, yatırımlar gerçekleştirilecektir.

Irak-Türkiye petrol boru hattı açılmıştır;
kamyon ve TIR'larla mazot ithalatı imkânı
sağlanmış, oradaki esnafımızın
yüzü gülmüştür. 

1997 yılında 423 proje bitirilecektir. Acil destek
programı çerçevesinde 134 tesise finansman
sağlanacaktır. Yeni yatırımlar için
muhtasar, vergi, arazi ve enerji teşvikleri sağlanacaktır.
Bölgede yapılacak yatırımlarda, dövize
eşdeğer ve mevduat yükümlülüklerinden
kurtarılmış krediler kullandırılacaktır.


Sınır ticareti geliştirilecektir. Hayvancılığın
bölgede yeniden ihyası için her türlü
tedbir alınmıştır ve tarım üretiminin
artırılması için de sulama projelerine
önem verilecektir.

A. TURAN BİLGE (Konya) - Vatandaşa borçlar
ödendi mi?

DEVLET BAKANI LÜTFÜ ESENGÜN (Devamla) - Netice
olarak, gece gündüz demeden, Hükümetimiz,
elinden geldiği bütün gayretiyle yeniden büyük
Türkiye'yi inşaya devam ediyor. Altı ayda 137
bin kişiye yeni istihdam imkânı sağlandı.

Muhterem arkadaşlar, memura ne verdik, işçiye
ne verdik, emekliye ne verdik; dul ve yetime, fakir fukaraya neler
yaptık, hangi desteği tanıdık; şimdi
size, onları, maalesef, vakit imkân vermediği
için tek tek aktaramayacağım. Ancak, bizim bütün
bu gayretlerimizin karşısında, gensoru önergesinde
söylenilenler, biraz evvel burada dile getirilenler; Sayın
Eşref Erdem ve arkadaşlarının verdiği
önergede hemen satırbaşında ne deniliyor
“Anayasamızın 24 üncü maddesinin
son fıkrasında şu şu hükümler
yer almaktadır.” Ancak, o Anayasanın 24'üncü
maddesinin bir de birinci fıkrası var; önce
onu okumak lazım, önce gensoru önergesinin başına
onu yazmak lazım. Bakınız, 24 üncü
maddenin birinci fıkrası ne diyor: “Herkes,
vicdan, dinî inanç ve kanaat hürriyetine sahiptir.”
Üçüncü fıkrada ne diyo: “Kimse,
ibadete, dinî âyin ve törenlere katılmaya,
dinî inanç ve kanaatlerini açıklamaya
zorlanamaz; dinî inanç ve kanaatlerinden dolayı
kınanamaz ve suçlanamaz.”

İRFAN GÜRPINAR (Kırklareli) - Doğru; itiraz
eden mi var! 

ALGAN HACALOĞLU (İstanbul) - Oku, oku... Devamını
oku...

DEVLET BAKANI LÜTFÜ ESENGÜN (Devamla) - Bu fıkralar,
bu hükümler Anayasada mevcut iken ve aslolan bunlar
iken, siz, istisna ile ilgili hükmü getirip gensoru
önergesinin başına yazıyorsunuz...

İRFAN GÜRPINAR (Kırklareli) - Devamını
oku...

DEVLET BAKANI LÜTFÜ ESENGÜN (Devamla) - Türkiye'de
din hürriyeti vardır, sonuna kadar da tatbik edilecektir;
kimse de bunun önüne geçemeyecektir. (RP ve DYP
sıralarından alkışlar)

Sayın Başkan, sayın milletvekilleri; bugün
halk memnun; işçi, köylü, esnaf, Hükümetten
beklenti içerisinde, ümit ve heyecan içerisinde.
Siyasî istikrar, toplumun her kesimine rahat ve huzur vermiş
durumda. Yeniden büyük Türkiye kuruluyor, temel
meseleler çözülüyor, atılımlar
yapılıyor, hızla kalkınan Türkiye,
herkesi memnun ediyor; gerçek olay budur. Bu hamleler ve
atılımlar karşısında acze düşen
bazı çevreler ise parazit yapmakla meşguller.
Her gün, rejim bunalımından, laikliğin
elden gittiğinden, daha bir sürü felaketten bahsedip,
felaket tellallığı yapılıyor.


Önce, şu noktaları tespit etmek mecburiyetindeyiz:
Demokrasi nedir; halkın, kendi kendini idare etmesidir;
bunu bize ta ilkokullarda öğrettiler. Bir insan demokrat
ise, üç şeye inanmak zorundadır: Hakimiyet
kayıtsız şartsız milletindir prensibine
riayet etmek, milletin iradesine saygı duymak. Demokraside
aslolan millettir. Devlet, millete hizmet için vardır,
bu prensibe de herkes inanmak mecburiyetindedir. Çoğunluk
yanlışta birleşmez, dalâlette toplanmaz;
bir de, buna inanmak mecburiyetindeyiz. Yetmiş milyonun
verdiği kararda bir hayır vardır muhterem arkadaşlar.
24 Aralık seçimleriyle halkımızın
büyük çoğunluğu kararını
vermiş, bu Hükümet kurulmuş, 3 Kasım
seçimlerinde de iktidar partilerinin desteği yüzde
60'lara ulaşmıştır. Millet, dalâlette
toplanmıyor; bugünkü başarı, demokrasinin
zaferidir. 

Laiklik ne dinsizliktir ne de din düşmanlığıdır;
bütün inanç sahiplerine saygı göstermektir,
eşit muamele etmektir. Bakınız, şu elimde
gördüğünüz zabıtlar, 8 Haziran
1949 tarihinde Türkiye Büyük Millet Meclisinde
163 üncü maddenin müzakeresi sırasında
yapılan konuşmaların zabıtlarıdır;
tavsiye ederim, Meclis Kütüphanesinden alın,
okuyun, gözden geçirin. Bakınız, o günkü
Başbakan Şemsettin Günaltay ne diyor: “Bizim
anlayışımızda laisizm, bizim hayata
ait bütün kanunlarımızı ancak Büyük
Millet Meclisi yapar demektir, başka hiçbir membaa
istinat etmeyiz demektir.” Yine, o günkü Adalet
Komisyonu Sözcüsü Abdurrahman Konuk ne diyor -rahmetle
anıyoruz- “Dünyanın iki hastalığı
var; birisi eski hastalık, diğeri yeni hastalık;
eski hastalık skolastik zihniyet, yenisi ise komünistliktir.
Skolastik zihniyet, hocam böyle söyledi, binaenaleyh
böyledir der; muhakemesi, münakaşası yoktur,
onun aksini düşünenin katli caizdir; buna, skolastik
zihniyet derler.” Şu gördüğünüz
belgeler, laiklik hakkında, Türkiye'de, zabıtlara
geçmiş, resmîleşmiş, belge hüviyetini
almış tek metindir; bunun dışında
bir belge, bir metin bulmak maalesef mümkün değil,
ne Mecliste ne başka bir yerde. 

Sayın milletvekilleri, laiklik, sıfattır,
din değildir; davranış biçimidir; dini
kaldırıp, yerine laikliği koyamazsınız,
herkes, birbirinin inancına saygı göstermek
zorundadır. Bütün bu gerçeklere rağmen,
bir mefhum kargaşası meydana getirmek suretiyle...

ALGAN HACALOĞLU (İstanbul) - Kim yapıyor?..

DEVLET BAKANI LÜTFÜ ESENGÜN (Devamla) - ...toplumun
huzuru kaçırılmak istenmektedir. Bu çevrelerin
istediği laiklik değil, din düşmanlığıdır.

(Mikrofon otomatik cihaz tarafından kapatıldı)

BAŞKAN - Sayın Bakan, konuşmanızı
tamamlayın efendim.

DEVLET BAKANI LÜTFÜ ESENGÜN (Devamla) - Avrupa'da,
Amerika'da, Fransa'da, İsviçre'de uygulanan laiklik
neyse, Türkiye'de de aynısı olmalıdır.
Kimse dış güçlere yem olmasın,
kimse, halka, halkın inancıyla, tarihiyle mücadeleye
kalkışmasın.

Taksim'e cami yapılır mı yapılmaz
mı; millet isterse yapılır tabiatıyla.
Anayasada 24 üncü madde var, din ve vicdan hürriyeti
var, din ve vicdan hürriyetinin gereklerini yerine getirme
mükellefiyeti var.

Kurban derisi istenilen yere verilir mi; tabiî ki verilir;
çünkü, anayasal teminat altındadır;
Anayasada mülkiyet hakkı teminat altına alınmıştır.
Mülkiyet hakkının tabiî sonucu da, kurban
derisininin istenilen yere verilebilmesidir.

Karayoluyla hacca gidilebilir mi; tabiî ki gidilir; çünkü,
seyahat hürriyeti, Anayasanın teminatı altındadır.

ALGAN HACALOĞLU (İstanbul) - Ne önemli şeyler
söylüyorsun Sayın Bakan!..

DEVLET BAKANI LÜTFÜ ESENGÜN (Devamla) - Muhterem
arkadaşlar, bu tür şeylerle kamuoyunu meşgul
etmeyelim. 

Kimse, halkla, halkın inancıyla, tarihiyle mücadeleye
heveslenmesin. Son zamanlarda ülkede yaşanan olaylar,
bir tarafta din düşmanlığıyla demokrasi
düşmanlığının, diğer tarafta
laiklik ve demokrasi taraftarlarının yer aldığını
gösteriyor. Bu düşmanlıklardan, ne ülkemize
ne de bunu yapanlara hiçbir fayda gelmez. El ele verip,
65 milyon, bütün millet olarak, ülkemizin kalkınması,
ileriye gitmesi, büyük Türkiye'nin yeniden kurulması
için gayret göstermek varken, nedir bu yaptığınız?!.
Gelin, el ele verelim, ülkemizi çağdaş uygarlığın
da daha ilerisine götürelim, 65 milyon insanımızı
elbirliğiyle mutlu edelim.

Gensorunun, Yüce Heyetiniz tarafından reddedileceği
inancındayım; hayırlı olsun diyorum;
hepinize saygılarımı ve teşekkürlerimi
arz ediyorum. (RP ve DYP sıralarından alkışlar)

BAŞKAN - Hükümet adına konuşan Devlet
Bakanı Sayın Lütfü Esengün'e teşekkür
ediyorum.

Değerli milletvekilleri, Sayın Esengün'ün
konuşması Hükümet adına yapıldığı
için ve bir Anayasa hükmü söz konusu olduğu
için, bir hususta açıklama yapma ihtiyacı
duyuyorum: Anayasanın din ve vicdan özgürlüğünü
düzenleyen 24 üncü maddesinin birinci cümlesi
ile son fıkrası, birbirini tamamlayan hükümlerdir.
(CHP sıralarından alkışlar) 

DENİZ BAYKAL (Antalya) - Bravo Başkan... 

BAŞKAN - 24 üncü maddenin son fıkrası,
bu hükmün istisnası anlamında yorumlanamaz.
Din ve vicdan özgürlüğünün, ancak,
maddenin bütünlüğü içerisinde anlaşılması
zorunluluğu vardır.

Değerli arkadaşlarım, gensoru önergelerinin
gündeme alınıp alınmaması hususundaki
oylamaya geçeceğiz. 

Oylamalarla ilgili olarak, açık oylama yapılmasını
öngören üç adet önerge Başkanlığımıza
gelmiştir; şimdi, önergeleri okutuyorum:

Türkiye Büyük Millet Meclisi Başkanlığına

Görüşülmekte olan maddenin, Türkiye
Büyük Millet Meclisi İçtüzüğünün
139 ve 143 üncü maddeleri uyarınca, açık
olarak oylanmasını arz ve teklif ederiz.

Saygılarımızla.

 Hasan Hüsamettin Özkan Hikmet Uluğbay Nami Çağan

 İstanbul Ankara İstanbul

 Ahmet Tan Metin Şahin İsmail Cem

 İstanbul Antalya Kayseri

 Mustafa Yılmaz Zekeriya Temizel Şükrü
Sina Gürel

 Gaziantep İstanbul İzmir

 Fevzi Aytekin Hasan Gülay Ayhan Gürel

 Tekirdağ Manisa Samsun

 Mahmut Erdir Emir Karaa Necati Albay

 Eskişehir Kütahya Eskişehir

 Necdet Tekin Hikmet Sami Türk

 Kırklareli Trabzon

BAŞKAN - İkinci açık oy talebini okutuyorum:

Türkiye Büyük Millet Meclisi Başkanlığına

Görüşülmekte olan gensoruyla ilgili oylamanın,
açık oylama usulüyle yapılmasını
arz ve talep ederiz.

 Muhammet Polat Hasan Hüseyin Ceylan Cafer Güneş

 Aydın Ankara Kırşehir

 Kemal Albayrak Abdulkadir Öncel Abdullah Örnek

 Kırıkkale Şanlıurfa Yozgat

 Mehmet Aykaç Cemalettin Lafçı Şaban
Şevli

 Çorum Amasya Van

 Murtaza Özkanlı Mikail Korkmaz Avni Doğan

 Aksaray Kırıkkale Kahramanmaraş

 Memduh Büyükkılıç M.Salih Katırcıoğlu
Mustafa Köylü

 Kayseri Niğde Isparta

 Tevhit Karakaya Ömer Vehbi Hatipoğlu Hasan Belhan

 Erzincan Diyarbakır Elazığ

 Mustafa Kamalak Ömer Özyılmaz İsmail
İlhan Sungur

 Kahramanmaraş Erzurum Trabzon

 Ali Oğuz Ekrem Erdem

 İstanbul İstanbul

BAŞKAN - Üçüncü önergeyi okutuyorum:

Türkiye Büyük Millet Meclisi Başkanlığına

Gensorunun gündeme alınıp alınmamasıyla
ilgili oylamanın, açık oylama şeklinde
yapılmasını arz ederiz.

Saygılarımızla.

 Nihat Matkap Oya Araslı Birgen Keleş

 Hatay İçel İzmir

 Altan Öymen Ali Topuz İrfan Gürpınar

 İstanbul İstanbul Kırklareli

 Ali Haydar Şahin Algan Hacaloğlu İsmet Atalay

 Çorum İstanbul Ardahan

 Mustafa Kul Metin Arifağaoğlu Ayhan Fırat

 Erzincan Artvin Malatya

 Mustafa Yıldız Ercan Karakaş Atilâ
Sav

 Erzincan İstanbul Hatay

 Yılmaz Ateş Önder Sav 

 Ankara Ankara

BAŞKAN - Sayın milletvekilleri, üç önergeyi
birleştirerek işleme alıyorum. 

Önce, önerge sahiplerinden 15 sayın milletvekilinin
Genel Kurul salonunda bulunup bulunmadığını
tespit edeceğim ve elimizde üç önerge olduğuna
göre, her önergenin ilk 5 ismini tespit etmek suretiyle,
bu 15 kişiyi tamamlamaya çalışacağım.


Sayın Hüsamettin Özkan?.. Burada.

Sayın Hikmet Uluğbay?.. Burada.

Sayın Nami Çağan?.. Burada.

Sayın Ahmet Tan?.. Burada.

Sayın Metin Şahin?.. Burada.

Sayın Avni Doğan?.. Burada.

Sayın Salih Katırcıoğlu?.. Burada.

Sayın Mustafa Köylü?.. Burada.

Sayın Tevhit Karakaya?.. Burada.

Sayın Ömer Vehbi Hatipoğlu?.. Burada.

Sayın Nihat Matkap?.. Burada.

Sayın Oya Araslı?.. Burada.

Sayın Birgen Keleş?.. Burada.

Sayın Altan Öymen?.. Burada.

Sayın Ali Topuz?.. Burada.

Önerge sahiplerinden, İçtüzüğümüzün
aradığı sayıda sayın milletvekili
Genel Kurulda hazır bulunmaktadır. Böylece,
açık oylama yapılması hususu kesinlik
kazanmıştır. 

Şimdi, açık oylamanın şekli konusunda
oylama yapmak suretiyle Genel Kurulun tasvibini alacağım.


Açık oylamanın, adı okunan sayın
milletvekilinin, kürsüye konulacak oy kutusuna oy pusulasını
atması suretiyle yapılmasını oylarınıza
sunuyorum: Kabul edenler... Kabul etmeyenler...

İRFAN GÜRPINAR (Kırklareli) - Sayın
Başkan, bakanlar ellerini çift kaldırmasınlar.


BAŞKAN - Değerli arkadaşlarım, Sayın
Bakanlar Kurulu üyelerinin, karışıklığa
mahal vermemek için, oy kullanmamalarını
rica ediyorum; Bakanlar Kurulu üyelerinin, zannediyorum ki
tamamı, vekaleten veya asaleten burada; tamamını
hesaba katacağız. 

Açık oylamanın, adı okunan sayın
milletvekilinin, kürsüye konulacak oy kutusuna oy pusulasını
atması suretiyle yapılması kabul edilmemiştir.


Açık oylamanın, adı okunan sayın
milletvekilinin, ayağa kalkarak “kabul”, “ret”
veya “çekimser” şeklinde oyunu belirtmesi
suretiyle yapılmasını oylarınıza
sunuyorum: Kabul edenler... Kabul etmeyenler... Bu usul de kabul
edilmemiştir. 

Açık oylama, oy kupası sıralar arasında
dolaştırılmak suretiyle yapılacaktır.


Kupalar dolaştırılsın. 

(Oylar toplandı)

BAŞKAN - Genel Kurul salonunda bulunup da oyunu kullanmayan
sayın üye var mı? Yok.

Oy verme işlemi tamamlanmıştır; kupalar
kaldırılsın. 

(Oyların ayırımı yapıldı)

BAŞKAN - Sayın milletvekilleri, Başbakan ve
Bakanlar Kurulu üyeleri hakkında verilen (11/7) ve
(11/8) esas numaralı gensoru önergelerinin gündeme
alınıp alınmaması hususundaki açık
oylamanın sonuçlarını açıklıyorum:

“Oy sayısı :  529

Kabul :  246

Ret :  282

Çekimser :      1

 Kâtip Üye Kâtip Üye

 Ahmet Dökülmez Fatih Atay”

Bu duruma göre, önergelerin gündeme alınması
kabul edilmemiştir.

Değerli arkadaşlarım, sözlü sorular
ile kanun tasarı ve teklifleriyle komisyonlardan genel
diğer işleri görüşmek için, 26
Şubat 1997 Çarşamba günü saat 15.00'te
toplanmak üzere, birleşimi kapatıyorum.

Kapanma Saati: 19.36


 VI. -SORULAR VE CEVAPLAR

A) YAZILI SORULAR VE CEVAPLARI

1. -İstanbul Milletvekili Halit Dumankaya'nın, bazı
Turban yöneticilerine usulsüz yeşil pasaport verildiği
iddiasına ilişkin sorusu ve İçişleri
Bakanı Meral Akşener'in yazılı cevabı
(7/1885)

Türkiye Büyük Millet Meclisi Başkanlığına

Aşağıdaki sorularımın İçişleri
Bakanı Sayın Meral Akşener tarafından
yazılı olarak cevaplandırılmasını
saygılarımla arz ederim. 8.1.1997

  Halit Dumankaya

  İstanbul

Çetelerin ortaya çıkmasıyla bir çok
kişiye usulsüz olarak yeşil pasaport verildiği
basında yer almıştır.

Bu konuda bize de usulsüz yeşil pasaport alanlarla
ilgili ihbarlar gelmektedir.

Soru 1. Turban yöneticilerinden Ömer Bilgin (Turban
Genel Müdürlüğü döneminde), Erol
Uğurlu, Ahmet Dündar, Metin Riyaz Karaaltın, Haydar
Mengi, Ali Özcan Gür'ün yasa ve yönetmeliklere
aykırı olarak yeşil pasaport aldığı
söylenmektedir. Yeşil pasaport almışlar
mıdır? Almışlarsa bu pasaportlarla
hangi ülkelere gitmişlerdir?

Soru 2. Yeşil pasaport verilmiş ise hangi tarihte
verilmiştir? Bu konuda pasaport alanlar ve verenler hakkında
ne gibi işlemler yapmaktasınız?

 T. C.

 İçişleri Bakanlığı

 Emniyet Genel Müdürlüğü 25.2.1997

 Sayı :B.05.1.EGM.0.12.01.01-046362

Konu :Yazılı Soru Önergesi.

Türkiye Büyük Millet Meclisi Başkanlığına

İlgi :TBMM Başkanlığının
20.1.1997 gün ve A.01.0.GNS.0.10.00.02-7/1885-4897/13836
sayılı yazısı.

İstanbul Milletvekili Halit Dumankaya tarafından
TBMM Başkanlığına sunulan ve tarafımdan
yazılı olarak cevaplandırılması
istenen soru önergesinin cevabı aşağıya
çıkarılmıştır.

Önergede sözü edilen ve açık kimlikleri
belirtilmeyerek yalnızca ad ve soyadları belirtilen
6 şahıs hakkında yapılan incelemede;
Başbakanlık Turban Turizm Genel Müdürlüğü
Personel ve Eğitim Daire Başkanlığının
Bakanlığımıza muhatap yazılı
müracaatları ile birinci kadro derecede Genel Müdür
olarak görev yaptığından bahisle Hususî
Damgalı Pasaport verilmesinin talep edilmesi üzerine,
 Süleyman ve Fatma oğlu 2.1.1950 Isparta doğumlu
Ömer Bilgin'e TR-A-189170 seri numaralı Hususi Damgalı
Pasaport tanzim edilmiştir.

Başbakanlık Turban Turizm İşletmeleri
Genel Müdürlüğünün Personel ve Eğitim
Daire Başkanlığının 13.12.1993
tarihli Bakanlığımıza muhatap yazılı
müracaatları ile ikinci kadro derecede Müdür
Yardımcısı olarak görev yaptığından
bahisle Hususî Damgalı Pasaport verilmesinin talep
edilmesi üzerine Mehmet ve Nazmiye oğlu 10.4.1968 Arana
doğum Erol Oğurlu'ya TR-A-218851 seri numaralı
Hususî Damgalı Pasaport tanzim edilmiştir.

Başbakanlık Turban TurizmGenel Müdürlüğünün
Personel ve Eğitim Daire Başkanlığının
13.12.1993 tarihli Bakanlığımıza muhatap
yazılı müracaatları ile ikinci kadro
derecede müdür yardımcısı olarak
görev yaptığından bahisle Hususî
Damgalı Pasaport verilmesinin talep edilmesi üzerine
Naci ve Şenel oğlu 10.10.1965 Adana doğumlu Özcan
Ali Gür'e TR.A.218826 seri numaralı Hususî Damgalı
Pasaport tanzim edilmiştir.

Yukarıda adı geçen şahısların
1.8.1994 tarihinden itibaren ülkemize giriş çıkışlarına
raslanılmamıştır.

Tarım Orman ve Köyişleri Bakanlığı
Personel Genel Müdürlüğünün 12.10.1990
tarihli Bakanlğımıza muhatap yazılı
müracaatları ile Personel Genel Müdürlüğünde
birinci kadro dereceli müdür olarak görev yaptığından
bahisle Hususî Damgalı Pasaport verilmesinin talep
edilmesi üzerine Mehmet ve Emine oğlu 27.6.1953 Ulukışla
doğumlu Ahmet Dündar'a TR.A.094830 seri numaralı
Hususî Damgalı Pasaport tanzim edilmiştir.
Daha sonra TurbanTurizm Genel Müdürlüğünde
Personel ve Eğitim Daire Başkanı olarak görev
yaptığından bahisle tekrar pasaport talebinde
bulunması üzerine, daha önce almış
olduğu yukarıda belirtilen pasaportu temdit edilmiştir.
(Süresi uzatılmıştır.)

Başbakanlık Turban Turizm Genel Müdürlüğü
Personel ve Eğitim Daire Başkanlığının
10.11.1993 tarihli Bakanlığımıza muhatap
yazılı müracaatları ile Sait Halim Paşa
Yalısı Müdürlüğünde birinci
kadro derecede Müdür olarak görev yaptığından
bahisle Hususî Damgalı Pasaport verilmesinin talep
edilmesi üzerine Bahattin ve Şükriye oğlu
1.12.1946 Kerkük doğumlu Metin Riyaz Karaaltın'a
TR.A.209975 seri numaralı Hususî damgalı Pasaport
tanzim edilmiştir.

Başbakanlık Turban Turizm Genel Müdürlüğünün
23.9.1993 tarihli Bakanlığımıza muhatap
yazılı müracaatları ile İstanbul
Reklam ve Organizasyon Müdürlüğünde birinci
kadro derecede müdür olarak görev yaptığından
bahisle Hususî Damgalı Pasaport verilmesinin talep
edilmesi üzerine Abdullah ve Mahide oğlu 6.7.1956 Adana
doğumlu Haydar Mengi'ye TR.A.204681 seri numaralı Hususî
Damgalı Pasaport tanzim edilmiştir.

Ahmet Dündar, Metin Riyaz Karaaltın ve Haydar Mengi'nin
adlarına tanzim edilen Hususî Damgalı Pasaportlarla
yurtdışına giriş-çıkış
kayıtlarına raslanılmamıştır.

5682 sayılı Pasaport Kanununun 14 üncü
maddesinin değişik (A) ve (C) bentlerine göre pasaport
müracaatına esas teşkil eden evraklar üzerinde
herhangi bir usulsüzlük bulunmadığından
işlem yapılmamıştır.

Bilgilerinize arz ederim.

  Dr. Meral Akşener

  İçişleri Bakanı

2.-İzmir Milletvekili Zerrin Yeniceli'nin, kamu çalışanlarının
ücretlerine ek zam yapılıp yapılmayacağına
ilişkin sorusu ve Maliye Bakanı Abdüllatif Şener'in
yazılı cevabı (7/1888)

Türkiye Büyük Millet Meclisi Başkanlığına

Aşağıdaki sorularımın Maliye Bakanı
Sayın Abdüllatif Şener tarafından yazılı
olarak cevaplandırılmasını saygılarımla
arz ederim. 8.1.1997

  Zerrin Yeniceli

  İzmir

Kamu çalışanlarının ücretlerine,
yılın ilk yarısı için verilecek
zam miktarı konusunda, çelişkili açıklamalar
ortada dolaşmaktadır. Bazı kamu çalışanlarına
ek zam verilip, diğerlerine verilmemesi haklı olarak
ek zam sözü verilmeyen diğer kamu çalışanlarımızı
rahatsız etmiştir. Bu durumla ilgili olarak;

1. Zam konusunda, kamu çalışanları
arasında bazı kesimlere ayrıcalık
yapılacak mı?

2. Bütün kamu çalışanlarının
kendi alanlarında ülkeye önemli hizmetler verdiği
düşünülürse, böylesi bir ayrıcalık
ek zam sözü verilmeyen diğer kamu çalışanlarına
haksızlık sayılmayacak mı?

3. Ek zam konusunda diğer kamu çalışanlarının
durumu hakkında ne düşünülüyor?

 T.C.

 Maliye Bakanlığı

 Bütçe ve Malî Kontrol Genel Müdürlüğü
21.2.1997

 Sayı :B.07.0.BMK.0.11.013/600-2334

Konu :Yazılı Soru Önergesi.

Türkiye Büyük Millet Meclisi Başkanlığına

İlgi :Kanunlar ve Kararlar Dairesi Başkanlığının
20.1.1997 tarih ve A.01.0.GNS.0.10.00.02-5048-13843 sayılı
yazıları.

İzmir Milletvekili Sayın Zerrin Yeniceli'nin 7/1888
esas nolu yazılı soru önergesinde yer alan
sorulara ait cevaplar aşağıda sunulmuştur.

Bilindiği üzere Hükümetimizin göreve başlamasından
sonraki ilk önemli icraatı, kamu görevlilerinin
maaşlarında yüzde 50 oranında artış
yapmış olmasıdır. 1997 yılının
Ocak ayında çalışanlarımızın
maaşlarında tekrar yüzde 30 oranında
bir artış yapılmış olup, bugüne
kadar çalışanlarımızın
maaşlarında ek iyileştirmeler hariç
kümülatif olarak yüzde 95 oranında bir artış
sağlanmıştır.

Ancak hükümetimiz, memurlarımıza ödenen
maaşları yeterli görmemekte ve ilave iyileştirmeler
yapılması için çalışılmaktadır.
Nitetim askerî personel ile emniyet mensuplarımıza
ek iyileştirmeler yapılmıştır.
Bütçe imkânlarındaki genişlemelere
paralel olarak özellik arzeden diğer kamu personeli maaşlarında
da ek iyileştirmeler yapılacaktır. Kamu personeline
yapılacak ek zamların oranı ise, her bir
kesimdeki personelin geçmiş yıllarda uğradığı
kayıplar, personel temininde ve görevde tutulmasında
karşılaşılan güçlükler
gibi çeşitli kriterlere göre tespit edilmektedir.
Bu itibarla, ek zam oranlarının farklı düzeylerde
belirlenmesi bir ayrıcalık teşkil etmemektedir.

Bilgilerine arz olunur.

  Doç. Dr. Abdüllatif Şener

  Maliye Bakanı

3.-Afyon Milletvekili H. İbrahim Özsoy'un, Afyon İlindeki
belediyelere yapılan yardımlara ilişkin sorusu
ve Maliye Bakanı Abdüllatif Şener'in yazılı
cevabı (7/1905)

Türkiye Büyük Millet Meclisi Başkanlığına

Aşağıdaki sorumun Maliye Bakanı Sayın
Abdüllatif Şener tarafından yazılı
olarak cevaplandırılmasına delaletlerinizi
arz ederim.

Saygılarımla.

  Dr. H.İbrahim Özsoy

  Afyon

Maliye Bakanlığı fonlarından belediyelere
yapılan yardımlar malumunuzdur ve sizin zamanınızda
da kesif bir şekilde devam etmektedir.

1. Bakanlığa başladığınızdan
günden bugüne kadar Afyon'daki hangi belediyelere ne
kadar yardım gönderilmiştir?

2. Bu yardımların pasta dağılımı
nasıldır?

3. Bugüne kadar fonlardan tek lira göndermediğiniz
ANAP'lı belediyelere ne zaman ve ne kadar yardım
göndereceksiniz?

 T.C.

 Maliye Bakanlığı

 Bütçe ve Malî Kontrol Genel Müdürlüğü
21.2.1997

 Sayı :B.07.0.BMK.0.11.013/600-2335

Konu :Yazılı Soru Önergesi.

Türkiye Büyük Millet Meclisi Başkanlığına

İlgi :Kanunlar ve Kararlar Dairesi Başkanlığının
24.1.1997 tarih ve A.01.0.GNS.0.10.00.02-7/1905-4948/13911 sayılı
yazıları.

Afyon Milletvekili Sayın H. İbrahim Özsoy'un
7/1905 esas nolu yazılı soru önergesinde yer
alan sorulara ait cevaplar aşağıda sunulmuştur.

Bakanlığımız bütçesinden
mahallî idarelere yapılan yardımlardan en
fazla yararlanan illerimizden biri de Afyon ili olmuştur.

1995 yılında Bakanlığımız
bütçesinden il özel idarelerine toplam 1 trilyon
467 milyar liralık yardım yapılırken,
bu yardımların Sayıştayın Genel
Uygunluk Bildiriminde tespit edildiği üzere 471 milyar
lirası Afyon iline yapılmıştır.
Oransal olarak da yardımların yüzde 32'si Afyon
iline, yüzde 68'i ise diğer tüm illerimize verilmiştir.
1996 yılında da Afyon ilindeki belediyelerimize
önemli miktarda yardım yapılmıştır.

Öte yandan 53 üncü Hükümet dönemine
ilişkin 1996 yılının Mart-Haziran aylarını
kapsayan dört aylık dönemde Bakanlık makamından
alınan onaylarla belediyelere 5 trilyon 927 milyar liralık
yardım yapılması uygun bulunmuş olup,
bu miktarın 4 trilyon 973 milyar lirası Anavatan
Partisine mensup belediyelere ait bulunmaktadır.

Diğer bir ifadeyle, Anavatan Partisine ait belediyelere yüzde
84 oranında yardım yapılması uygun
bulunurken, diğer tüm partilere mensup belediyelere sadece
yüzde 16 oranında pay ayrılmıştır.

Bilgilerinize arz olunur.

  Doç.Dr. Abdüllatif Şener

  Maliye Bakanı

4. -Afyon Milletvekili H. İbrahim Özsoy'un, sözleşmeli
personele yapılacak zamma ilişkin Başbakandan
sorusu ve  Devlet Bakanı Lütfü Esengün'ün
yazılı cevabı (7/1906)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılmasına delaletlerinizi arz ederim.

Saygılarımla.

  Dr. H. İbrahim Özsoy

  Afyon

1997 Malî Yılı Bütçesi memur ve
emekliye %30 gibi çok cüzi bir zam verildiği malumunuzdur.Memur
tarif ve işlemi ile bir bütündür. Bu kapsama
sözleşmeli memur kesiminin alınmaması
hem Anayasanın eşitlik ilkesine aykırıdır,
hem de memurlar arasında ikilik yaratmakta ve sözleşmeli
memur kesimi mağdur olmaktadır.

1. Sözleşmeli memurlar diğer memurlar gibi %30
zam kapsamına ne zaman alınacaktır?

2. Çalışma ve sosyal hayatımızdaki
barışın bozulması için bu gibi
ayrıcalıklar hükümete ne kazandıracaktır?

 T. C.

 Devlet Bakanlığı 20.2.1997

 Sayı :B.02.0.0010/01996

Türkiye Büyük Millet Meclisi Başkanlığına

İlgi :a) TBMM Başkanlığının
24.1.1997 tarih ve A.01.0.GNS.0.10.00.02-7-1906-4949/13912 sayılı
yazısı.

b) Başbakanlık Kan. ve Kar. Gen. Müd.'nün
29.1.1997 tarih ve B.02.0.KKG/106-452-5/502 sayılı
yazısı.

Afyon Milletvekili Sayın H. İbrahim Özsoy'un;
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

Afyon Milletvekili H.İbrahim Özsoy'un Yazılı
Soru Önergesine Verilen Cevaplar;

1. a) Bilindiği üzere, 399 sayılı Kanun
Hükmünde Kararnameye tabi sözleşmeli personelin
ücretlerinin tespitine ilişkin düzenlemeler Devlet
Personel Başkanlığının teklifi
ve Yüksek Planlama Kurulunun onayı ile yürürlüğe
girmektedir.

Bu itibarla, devlet memurlarına 1997 yılının
ilk yarısında yapılmış olan
%30 oranındaki ücret artışına
paralel olarak Kamu İktisadî Teşebbüsleri
ve bağlı ortaklıklarında çalışan
sözlşmeli personele de 1.1.1997 tarihinden geçerli
 olmak üzere, aynı oranda ücret artışı
yapılması hususundaki Karar Tasarısı
Yüksek Planlama Kurulunun onayına sunulmuş bulunmaktadır.

b) Bazı kamu kurum ve kuruluşlarında kadro
karşılık gösterilmek suretiyle sözleşmeli
çalıştırılan personel ile 657
sayılı Devlet Memurları Kanunun değişik
4/B maddesine göre sözleşmeli istihdam edilen
personelin sözleşme tavan ve taban ücretlerinin
%30 oranında artırılmasına ilişkin
çalışma Devlet Personel Başkanlığınca
tamamlanmış ve buna ilişkin Bakanlar Kurulu
Kararı Tasarısı Başbakanlığa
sunulmuştur.

2. Hükümetimizce her statüde yer alan personele
ücret artışının yapılması
hususunda çalışmalara devam edilmekte olup,
kamu personeli arasında herhangi bir ayrıcalık
yapılması düşünülmektedir.

5. -Samsun Milletvekili Murat Karayalçın'ın,
7 nci Beş Yıllık Kalkınma Planının
uygulanmasına ilişkin Başbakandan sorusu ve
Devlet Bakanı Lütfü Esengün'ün yazılı
cevabı (7/1909)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak cevaplandırılmasını arz ederim.

Saygılarımla.

  Murat Karayalçın

  Samsun

1963 yılından bu yana beşer yıllık
altı kalkınma planı uygulayan Türkiye,
bugün 1996-2000 yıllarını kapsayan 7
nci Beş Yıllık Kalkınma Planı
dönemi içindedir. Bu plan mantığı
ve öngörüleri ile önemli yenilikler getirmiştir.

1. 7 nci Beş Yıllık Kalkınma Planının
en önemli düzenlemeleri olan

a) Türkiye'de bölge ya da havza ölçeğinde
fizikî ve iktisadî planlama çalışmalarının
yapılması,

b) Merkezi yönetimin yalnızca çok temel işlevleri
üstlenmesi ve yerel ortak ihtiyaçların büyük
ölçüde il özel idarelerine bırakılması,

ne zaman başlatılacaktır?

2. 7 nci Planın birinci uygulama yılı olan
1996 geride kalmıştır. bu iki çalışmanın
1997'de başlatılabilmesi için DPT ve ilgili
öteki kuruluşlar hazırlanmakta mıdırlar?
Eğer öyleyse yapılan hazırlıklar
hangi aşamadadır?

3. Bölge planlaması çalışmaları
1997'de başlatılabilecekse öncelik, GAP'tan
ayrı olarak, Karadeniz ve Trakya-Marmara Bölgelerine
verilebilecek midir?

 T. C.

 Devlet Bakanlığı 20.2.1997

 Sayı :B.02.0.0010/02006

Türkiye Büyük Millet Meclisi Başkanlığına

İlgi :a) TBMM Başkanlığının
24.1.1997 tarih ve A.01.0.GNS.0.10.00.02-7-1909-4954/13937 sayılı
yazısı.

b) Başbakanlık Kan. ve Kar. Gen. Müd.'nün
29.1.1997 tarih ve B.02.0.KKG/106-452-8/500 sayılı
yazısı.

Samsun Milletvekili Sayın Murat Karayalçın'ın;
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

Samsun Milletvekili Sayın Murat Karayalçın'ın
7/1909-4954 Esas Nolu Yazılı Soru Önergesi
İle İlgili Not

VII. Beş Yıllık Kalkınma Planında
yer alan “Temel Yapısal Değişim Projeleri”nden
“IV. Bölgesen Dengelerin Sağlanması”
Projesinin “18 inci Bölgesel Gelişme ve Fizikî
Planlama” bölümünde “ülkenin göreli
olarak geri kalmış yöreleri için, kaynakları
ve gelişme potansiyelleri gözönüne alınarak
bölgesel gelişme projeleri hazırlanacağı”
belirtilmiştir.

Planın “19 uncu Metropollerle İlgili Düzenlemeler”
bölümünde ise “sanayileşme ve göç
nedeniyle hızlı bir büyüme sürecine
girmiş olan metropoller ve çevre illerin sorunlarını
çözmek ve sosyo-ekonomik orta vadeli gelişme
desenini belirlemek için gerektiğinde bölgesel
gelişme planları yapılacağı”
hususuna yer verilmiştir.

Marmara Bölgesi Bölgesel Gelişme çalışmaları
ile ilgili olarak, Marmara ve Boğazları Belediyeler
Birliğinin yapacağı çalışmaların
desteklenmesi ilke olarak benimsenmiştir. Diğer taraftan
Doğu Anadolu ile ilgili olarak da Bölgesel Gelişme
Projesi için hazırlık çalışmalarına
başlanmıştır.

Ayrıca Zonguldak, Bartın ve Karabük illerinden
oluşan bölgede kömür ve demir-çelik
sektöründe ortaya çıkan olumsuz ekonomik
ve sosyal sonuçları telafi edebilecek, ekonomik
yönden uygun alternatif politikaların belirlenmesi,
bölge için orta ve uzun vadeli bir kalkınma
planının hazırlanması, yatırım
projelerinin tamamlanması ve önyapılabilirlik
etüdlerinin hazırlanması amacıyla, 1995
yılında, dünya Bankasının finansmanı
ile başlatılan Zonguldak-Bartın-Karabük
Bölgesel Gelişme Projesi etüd çalışmalarında
son aşamaya gelinmiştir.

İl Özel İdarelerinin faaliyet alanlarını
yeniden düzenlemek, idarî ve malî yönden
güçlenmelerini sağlamak üzere hazırlanan,
3360 sayılı İl Özel İdaresi Kanununda
değişiklik yapılması ile ilgili tasarı
ise bakanlıkların görüşlerine sunulmuş
olup, Tasarı üzerinde çalışmalar
devam etmektedir.

6.-Denizli Millevtekili Adnan Keskin'in, maden fonundan kullandırılan
teşvik kredilerine ilişkin Başbakandan sorusu
ve Devlet Bakanı Teoman Rıza Güneri ile Enerji
ve Tabiî Kaynaklar Bakanı M. Recai Kutan'ın
yazılı cevabı (7/1910)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak yanıtlanması
için gerekli işlemin yapılmasını
dilerim.

  Adnan Keskin

  Denizli

1. 1993 yılından buyana maden fonundan kullandırılan
toplam teşvik tutarı kaç paradır?

2. Hangi firmalar teşvik almıştır? Aldıkları
teşvik miktarları ne kadardır?

3. Akbaş ve Birlik madencilik şirketlerinin aldığı
teşvik tutarları nedir?

4. Hayyam Graipoğlu isimli bir kişi ile Etibank, Hidrojen
peroksit fabrikası kurmak için bir ortaklık
kurmuş mudur?

5. Ortaklık oluşturulmuş ise, ortaklığın
kurulmasına ilişkin Yüksek Planlama Kurulu kararı
var mıdır? Varsa tarih ve sayısı nedir?

 T. C.

 Devlet Bakanlığı 20.2.1997

 Sayı :B.02.0.016/00304

Konu :Soru Önergesi.

Türkiye Büyük Millet Meclisi Başkanlığına

İlgi :a) T.B.M.M. Başkanlığının
24.1.1997 tarih ve A.01.0.GNS.0.10.00.02-7/1910-4955/13938 sayılı
yazısı.

b) Başbakanlığın 29.1.1997 tarih ve B.02.0.KKG/106-452-9/499
sayılı yazısı.

c) Devlet Bakanlığı (Sayın Lütfün
Esengün)'nın 3.2.1997 tarih ve B.02.0.0010/01852 sayılı
yazısı.

Denizli Milletvekili Sayın Adnan Keskin'in; Sayın
Başbakanımıza tevcih ettiği ve Sayın
Başbakanımızın da kendileri adına
Devlet Bakanlığı (Sayın Lütfü
Esengün) koordinatörlüğünde cevaplandırılması
istenilen ilgi (b) yazı ekindeki yazılı soru
önergesi cevabı ekte sunulmuştur.

Bilgilerinizi ve gereğini arz ederim.

  T. Rıza Güneri

  Devlet Bakanı

    Denizli Milletvekili Adnan Keskin'in Yazılı
Soru Önergesi ve Cevabı (7/1910-4955)

Soru 4: Hayyam Graipoğlu isimli bir kişi ile Etibank,
Hidrojen peroksit fabrikası kurmak için bir ortaklık
kurmuş mudur?

Cevap :Etibank Genel Müdürlüğünün,
Hayyam Garipoğlu'nun da ortakları arasında bulunduğu
Hidrojen Peroksit Sanayi ve Ticaret A. Ş.'ne, Yüksek
Planlama Kurulu Kararının alınmasını
takiben iştiraki, 29.2.1996 tarih ve 4530/33 sayııl
Yönetim Kurulu Kararı ile kabul edilmiştir.

Soru 5 : Ortaklık oluşturulmuş ise, ortaklığın
kurulmasına ilişkin Yüksek Planlama Kurulu kararı
var mıdır? Varsa tarih ve sayısı nedir?

Cevap : Sözkonusu ortaklık, Yüksek Planlama Kurulunun
25.11.1996 tarih ve 96/T-52 sayılı kararı
ile onaylanmıştır.

YPK Kararının alınmasını takiben
3.1.1997 tarihinde yapılan şirket genel kurulunda
Etibank'ın ortaklığı karar altına
alınmış ve Ticaret Siciline tescil edilmiştir.

 T. C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı 21.2.1997

 Sayı :B.12.0.APK.0.23.300.269-2696

Konu :Yazılı Soru Önergesi.

Türkiye BüyükMillet Meclisi Başkanlığına

İlgi :a) TBMM Başkanlığının
24.1.1997 tarih ve A.01.GNS.0.10.00.02-7/1910-4955/13938 sayılı
yazısı.

b) Devlet Bakanlığının 3.2.1997 tarih
ve B.02.0.0010/01852 sayılı yazısı.

Devlet Bakanlığının ilgi (b)'de kayıtlı
yazısı gereğince; Denizli Milletvekili Sayın
Adnan keskin'in Sayın Başbakanımıza
tevcih ettiği ve Devlet Bakanı Sayın Lütfü
Esengün koordinatörlüğünde cevaplandırılması
tensip edilen, 7/1910 esas no.lu yazılı soru önergesi
içeriğinde Bakanlığımı ilgilendiren
hususlara ait bilgiler hazırlanarak ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

Denizli Milletvekili Sayın Adnan Keskin'in Yazılı
Soru Önergesi ve Cevabı (7/1910-4955)

Soru 1. 1993 yılından buyana maden fonundan kullandırılan
toplam teşvik tutarı kaç paradır?

Cevap 1. 1993 yılından 1996 yılı sonuna
kadar Madencilik Fonundan tahsis edilen kredi toplamı 1
750 005 milyon TL.'dir.

1996 yılı sonu itibariyle kullandırılan
kredi miktarı ise 1 262 227 milyon TL.'dir.

Soru 2. Hangi firmalar teşvik almıştır?
Aldıkları teşvik miktarları ne kadardır?

Cevap 2. 1993 yılından 1996 yılı sonuna
kadar Madencilik Fonundan kredi tahsis edilen firmalar ve 1996
yılı sonu itibariyle kullandırılan
kredi miktarlarını gösteren (Ek-1, Ek-1-A,
Ek-2, Ek-3, Ek-4) tablolar ilişiktedir.

Soru 3. Akbaş ve Birlik madencilik şirketlerinin aldığı
teşvik tutarları nedir?

Cevpa 3. Akpaş ve Birlik madencilik firmalarına 1993
yılında 93/4466 (Krom) Kararnamesine istinaden tahsis
edilen ve kullandırılan kredi miktarları
aşağıdadır :

  Tahsis Edilen Kredi Kullandırılan Kredi

 Firma İsmi Miktarı Miktarı

 Akpak Mad. Paz. Tic. A. Ş. 32 400 Milyon TL. 26 100 Milyon
TL.

 Birlik İnş. Mad. San. Tic. A. Ş. 65 000 Milyon
TL. 65 000 Milyon TL.

Ayrıca ilişikte sunulan Ek-1-A tabloda detay bilgi
yeralmaktadır.

Not :Yazılı soruyla ilgili diğer bilgiler dosyasındadır.

7. -Denizli Milletvekili Adnan Keskin'in, Ergani Bakır
İşletmelerinin bir firmaya satılıp
satılmadığına ilişkin Başbakandan
sorusu ve Devlet Bakanı Teoman Rıza Güneri'nin
yazılı cevabı (7/1911)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak yanıtlanması
için gerekli işlemin yapılmasını
dilerim.

  Adnan Keskin

  Denizli

1. Etibank tarafından işletilen Ergani Bakır
İşletmeleri Beröner Firmasına satılmış
mıdır? Satılmış ise satış
bedeli nedir?

2. Satış maden sahasını, fabrikayı,
hizmet binalarını ve lojmanları da kapsamakta
mıdır?

3. Satış işleminden önce maden alanında
Etibank tarafından dekopaj yapılmış
mıdır? Yapılmış ise maliyeti
nedir?

 T. C.

 Devlet Bakanlığı 20.2.1997

 Sayı :B.02.0.016/00313

Konu :Soru Önergesi.

Türkiye Büyük Millet Meclisi Başkanlığına

İlgi :a) T.B.M.M. Başkanlığının
24.1.1997 tarih ve A.01.0.GNS.0.10.00.02-7/1911-4956/13939 sayılı
yazısı.

b) Başbakanlığın 29.1.1997 tarih ve B.02.0.KKG/106-452-10/498
sayılı yazısı.

c) Devlet Bakanlığı (Sayın Lütfü
Esengün)'nın 3.2.1997 tarih ve B.02.0.0010/01851 sayılı
yazısı.

Denizli Millevtekili Sayın Adnan Keskin'in; Sayın
Başbakanımıza tevcih ettiği ve Sayın
başbakanımızın da kendileri adına
Devlet Bakanlığı (Sayın Lütfü
Esengün)'nın koordinatörlüğünde
cevaplandırılması istenilen ilgi (b)'de kayıtlı
yazı ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  T. Rıza Güneri

  Devlet Bakanı

Denizli Milletvekili Adnan Keskin'in Yazılı Soru
Önergesi ve Cevabı (7/1911-4956)

Soru 1. Etibank tarafından işletilen Ergani Bakır
İşletmeleri Beröner Firmasına satılmış
mıdır? Satılmış ise satış
bedeli nedir?

Cevap 1. Ergani Bakır Tesislerinin satışı
söz konusu değildir. Ancak; uzun yıllar sürekli
ve artan ölçülerde zarar ederek Ülkemiz
kaynaklarının gereksiz tüketimine engel olmak
amacıyla Ergani İşletmemizde küçülmenin
gerekli olduğu ortaya çıkmış ve
dünya ölçeğinde çok düşük
bir miktar olan 4 milyon tonluk kalan rezervin de, hangi iyileştirme
 çalışması yapılırsa
yapılsın yatırımları geri döndürüp
fizibil olmayı sağlayamayacağı anlaşıldığından
işletme faaliyetleri kademeli olarak durdurulmuş fakat
İşletmenin Maden İlçesi ve çevresine
hizmet ve istihdam olanağı sağlamaya devam etmesi
ve kalan yaklaşık % 1, 21 Cu tenörlü 4
milyon ton civarındaki rezervin ekonomiye kazandırılması
amacıyla yerli ve yabancı firmalar ile ortaklık
kurma, tesislerin kiralanması ve buna benzer yöntemler
kullanılması hususlarında çalışmalar
yapılarak yurt çapında söz sahibi 10
firmaya yazılı olarak durum bildirilmiş ve
kendilerinden saha ile ilgilendikleri takdirde bir niyet mektubu
göndermeleri istenmiş, niyet mektubu veren tek firma
BER-ONERA. Ş. olmuş ve “BER-ONER Madencilik San.
ve Tic. A. Ş.” ile anlaşma sağlanarak 10
yıl süreli rodövans ve kira karşılığı
işletme anlaşması 22.5.1995 tarihinde imzalanmıştır.

Soru 2. Satış maden sahasını, fabrikayı,
hizmet binalarını ve lojmanları da kapsamakta
mıdır?

Cevap 2. Sözleşme maden sahası, flatasyon tesisi,
tersip havuzları, yerüstü ve yeraltı yapıları,
enerji hatları ve diğer kurulu tesisatın kiralanmasını
içermektedir. Sosyal içerikli tesisler sözleşme
kapsamına dahil değildir.

Soru 3. Satış işleminden önce maden alanında
Etibank tarafından dekopaj yapılmış
mıdır?Yapılmış ise maliyeti
nedir?

Cevap 3. Müessesenin faaliyeti belirtilen nedenlerle durdurulmuştur.
Önceki yıllarda Etibank olarak faaliyetlerimiz içinde
dekopaj çalışmaları üretim çalışmalarına
paralel olarak sürdürülmüştür.

8.-Denizli Milletvekili Adnan Keskin'in, Elazığ-Kovancılar'da
bulunan bir fabrikanın Etibank tarafından satın
alınıp alınmadığına ilişkin
Başbakandan sorusu ve Devlet Bakanı Teoman Rıza
Güneri'nin yazılı cevabı (7/1912)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak yanıtlanması
için gerekli işlemin yapılmasını
dilerim.

  Adnan Keskin

  Denizli

1. Etibank, Keban Plastik Holding'den alacağını
tahsil edebilmek için adı geçen firma aleyhine
icra takibine başvurmuş mudur? İcra takibi
söz konusu ise, satış aşamasında
satıştan niçin vazgeçilmiştir?

2. Satış aşamasına gelen icra takibinden
vazgeçilerek Keban Plastik Holding”in Elazığ
kovancılar mevkiindeki sodyum bikromat fabrikası
Etibank tarafından pazarlık yöntemi ile satın
alınmış mıdır? Satış
bedeli kaç paradır?

3. Fabrikada çalışanlar özlük hakları
ile birlikte Etibank'a devredilmiş midir? Devredilen personel
sayısı nedir?

4. Fabrikada satın alındığı 1992'den
bu yana hiç üretim yapılmış mıdır?
Fabrika çalışmakta mıdır? Çalıştırılmıyorsa
niçin satın alınmıştır?

 T. C.

 Devlet Bakanlığı 20.2.1997

 Sayı :B.02.0.016/00367

Konu :Soru Önergesi.

Türkiye Büyük Millet Meclisi Başkanlığına

İlgi :a) TBMM Başkanlığının
24.1.1997 tarihli ve A.01.0.GNS.0.10.00.02-7/1912-4957/13940 sayılı
yazısı.

b) Başbakanlığın 29.1.1997 tarih ve B.02.0.KKG/106-452-11/497
sayılı yazısı.

c) Devlet Bakanlığı (Sayın Lütfü
Esengün)'nın 3.2.1997 tarih ve B.02.0.0010/01851 sayılı
yazısı.

Denizli Milletvekili Sayın Adnan Keskin'in; Sayın
Başbakanımıza tevcih ettiği ve Sayın
Başbakanımızın da kendileri adına
Devlet Bakanlığı (Sayın Lütfü
Esengün)'nın koordinatörlüğünde
cevaplandırılması istenilen ilgi (b)'de kayıtlı
yazı ekindeki, yazılı soru önergesi
cevabı ekte sunulmuştur.

Bilgilerinizi ve gereğini arz ederim.

  T. Rıza Güneri

  Devlet Bakanı

Denizli Milletvekili Adnan Keskin'in Yazılı Soru
Önergesi ve Cevabı (7/1912-4157)

Soru 1. Etibank, Keban Plastik Holding'“den alacağını
tahsil edebilmek için adı geçen firma aleyhine
icra takibine başvurmuş mudur? İcra takibi
söz konusu ise, satış aşamasında
satıştan niçin vazgeçilmiştir?

Cevap 1. Soru önergesinde “Keban Plastik Holding”
olarak adı geçen kuruluş Elazığ
Sodyum Bikromat Tesislerinin kurulduğu ve satışının
yapıldığı dönemde “Keban Holding
ve Ortakları Demir Çelik A. Ş.” unvanını
taşımaktadır.

Etibank, 1989 Cari Fiyatları ile 1.5 milyar TL. alacağını
Keban Holding ve Ortakları Demir Çelik A. Ş.'den
tahsil etmek üzere şirketi icraya vermiştir.Tesisler
II. İcra satışı ile 29.12.1989 tarihinde
muhammen bedelin % 40'ı üzerinden 9 620 811 000 TL.
(Cari fiyat) Etibank'a satılmıştır.

Soru 2. Satış aşamasına gelen icra takibinden
vazgeçilerek Keban Plastik Holding'in Elazığ
kovancılar mevkiindeki sodyum bikromat fabrikası
Etibank tarafından pazarlık yöntemi ile satın
alınmış mıdır? Satış
bedeli kaç paradır?

Cevap 2. Yukarıda izah edildiği gibi pazarlık
usulü satış söz konusu olmamıştır.
Tesisler icranın II. satışında satılmıştır.

Soru 3. Fabrikada çalışanlar özlük
hakları ile birlikte Etibank'a devredilmiş midir?
Devredilen personel sayısı nedir?

Cevap 3. Etibank'a herhangi bir personel devredilmemiştir.

Soru 4. Fabrikada satın alındığı
1992'den bu yana hiç üretim yapılmış
mıdır? Fabrika çalışmakta mıdır?

Cevap 4. Fabrikada bugüne kadar hiç üretim yapılmamıştır.
Halihazırda fabrika; üretim maliyetlerinin yüksekliği,
dolayısı ile faaliyet zararı doğuracağı,
teknolojik iyileştirmenin yapılamayışı
nedenleri ile çalıştırılmamaktadır.

Tesislerin Etibank Bankacılık Bölümünün
kredi alacağını tahsil edememesi üzerine
icra ile satışı yapılmış
I. İcra satışında muhammen bedelin
%70'i üzerinden alıcı çıkmamış,
II. İcra satışında da muhammen bedelin
% 40'ı üzerinde Etibank'tan başka alıcı
çıkmaması üzerine mecburen Etibank Tesisleri
almıştır.

9.-Aydın Milletvekili Fatih Atay'ın, Erzurumspor'a
yapılan yardımın ikinci lig play-off'a çıkan
diğer takımlara da yapılıp yapılmayacağına
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1918)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak yanıtlandırılmasını
saygılarımla arz ederim.

  Fatih Atay

  Aydın

1. Sayın Başbakan; bir televizyon kanalında
Erzurumspor'a, ikinci liğ play-off'a çıktığı
için 10 milyar lira verdiğini beyan etmiştir.

Bu hibenin diğer play-off ekiplerine de yapılması,
şahsının tarafsızlığı
gereği değil midir?

2. Diğer takımlara da bu yardımın bir
an evvel yapılması ve transfer dönemi ile gecikmenin
önlenmesi gerekmez mi?

 T. C.

 Devlet Bakanlığı 24.2.1997

 Sayı :B.02.0.0010/01845

Türkiye Büyük Millet Meclisi Başkanlığına

İlgi :a) TBMM Başkanlığının
24.1.1997 tarih ve A.01.0.GNS.0.10.00.02-7/1918-4908/13861 sayııl
yazısı.

b) Başbakanlık Kan. ve Kar. Gen. Müd.'nün
29.1.1997 tarih ve B.02.0.KKG/106-452-17/492 sayılı
yazısı.

Aydın Milletvekili Sayın Fatih Atay'ın; Sayın
Başbakanımıza tevcih ettiği ve Sayın
Başbakanımızın da kendieri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

Aydın Milletvekili Sayın Fatih Atay'ın; 7/1918-4908
Sayılı Yazılı Soru Önergesi Cevabıdır.

Erzurumspor'a yapılan yardım bu kulubün yükselme
grubunda bulunan kalkınmada birinci derecede öncelikli
il oluşundan kaynaklanmıştır.

Tüm spor kulüplerimize imkân nisbetinde kaynak
temini Hükümetimizin amacıdır.

Bilgilerinize rica ederim.

10. -Denizli Milletvekili Adnan Keskin'in, Başbakanlık
konutunda verilen bir iftar yemeğine ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1925)

Türkiye Büyük Millet Meclisi Başkanlığına

Aşağıdaki sorularımın, Başbakan
tarafından yazılı olarak yanıtlanması
için gerekli işlemin yapılmasını
dilerim.

  Adnan Keskin

  Denizli

1. Yazılı ve görsel basında, Cumhuriyetin
felsefi değerlerine, temel ilkelerine karşı çıkan,
demokratik laik hukuk devletinin yerine teokratik bir devlet kurmayı
hedefleyenlere Başbakanlık konutunda ziyafetler verdiğinize
ilişkin haberler yayınlanmaktadır. Bu haberler
doğru mudur? Doğruysa sorularıma yanıt verildiği
güne kadar kaç kişi bu ziyafetlere katılmıştır?

2. Başbakanlık konutunda verdiğiniz ziyafetlere
çağrılan kişilerin 65 milyon insanımız
içinden seçilişinde hangi ölçüler
etken olmuştur?

3. Verilen ziyafetlerin masraflarını;

a) Kişisel hesabınızdan mı karşıladınız?

b) Özel bir kişi ya da bir kurumun hesabından
mı karşıladınız?

c) Devlet Hazinesinden mi karşıladınız?

e) Mutfak ve masa hizmetlerini kamuda çalışan
personel mi yürütmüştür?

f) Bu ziyaretlerin masrafları devlet hazinesinden karşılandı
ise tüm ziyafetler için harcanan paranın toplam
tutarı ne kadardır?

4. Laik demokratik Cumhuriyeti yıkmaya çalışanlara
verilen ziyafetlerin devlet hazinesinden karşılanmasına
olur veren yasa var mıdır? Varsa bu yasanın
ismi nedir?

5. 65 milyon insanın hakkının bulunduğu
kamu hazinesinden böylesi ziyafet vermenin ahlakî ve
dinî temelleri var mıdır?

6. Laik demokratik Cumhuriyete sözlü ve yazılı
saldırıyı kendilerine ilke edinen bu kişilere,
laik demokratik Cumhuriyetin Başbakanlık konutunda
ziyafet vermeyi, laik ve demokratik Cumhuriyeti koruyacağınıza
dair ettiğiniz milletvekili yemini ile bağdaştırıyor
musunuz?

7. Giysileri ile kıyafet yasasını ihlal eden
bu kişilerin, Başbakanlık konutunda suç
işlemelerine Başbakanın göz yummasına
izin veren bir yasa var mıdır?

8. Laik ve demokratik Cumhuriyeti yıkmayı kendilerine
hedef seçmiş olan bu kişilerden hangi anlayışı
yaşama aktarmak izin destek ve gayret talep ediyorsunuz?

 T. C.

 Devlet Bakanlığı 20.2.1997

 Sayı :B.02.0.0010/01841

Türkiye Büyük Millet Meclisi Başkanlığına

İlgi :a) TBMM Başkanlığının
24.1.1997 tarih ve A.01.0.GNS.0.10.00.02-7/1925-4978/14001 sayılı
yazısı.

b) Başbakanlık Kan. ve Kar. Gen. Müd.'nün
29.1.1997 tarih ve B.02.0.KKG/106-452-24/488 sayılı
yazısı.

Denizli Milletvekili Sayın Adnan Keskin'in; Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

Denizli Milletvekili Sayın Adnan Keskin'in; 7/1925-4978
Sayılı Yazılı Soru Önergesi Cevabıdır

Soru önergesinde iftar yemeğine davet edilen kişilerin
Cumhuriyet düşmanı olarak nitelendirilmesi fevkalade
yanlış, peşin hükümlü bir davranıştır.
Sayın soru sahibinin, bu güzel, örnek hareketin
önem ve değerini kavrayabilmesi için peşin
hükümlerden arınması, objektif olması
ve milletimizin manevî değerlerini kavramak için
çaba göstermesi gerekmektedir.

Konu ile ilgili olarak yaptığımız basın
açıklamasının bir bölümünü
cevap olarak tekrarlamakta yarar görülmüştür.

“70 milyona yaklaşan nüfusumuz ile ülkemizin
bütün evlatları bir bütündür,
tek bir millettir. Bunun büyük çoğunluğunu
karşısına almakla kimse ülkemize ve milletimize
yararlı bir iş yapmış olamaz. Bu olay
münasebetiyle bir kere daha milletimizin ayrılmaz
bir bütün olduğunu ve devlet millet kaynaşmasının
büyük önemini ve ülkemizin manevî değerlerinin
kıymetini vurgular, buna tevessül eden birkaç
kişiye Atatürk'ün Türkiye Büyük
Millet Meclisinin açılışına
ait fotoğraflarındaki manzaradan ders almalarını
tavsiye ederiz.

Hiç şüphesiz, milletin bütün kesimlerini
kucaklama mahiyetindeki bu güzel çalışmalar,
toplumun her kesimi ile kaynaşılmak suretiyle her
geçen gün artan bir hızla devam edecektir.”

Bilgilerinizi rica ederim.

11.-Bayburt Milletvekili Suat Pamukçu'nun, Mason Localarına
ilişkin sorusu ve İçişleri Bakanı
Meral Akşener'in yazılı cevabı (7/1927)

Türkiye Büyük Millet Meclisi Başkanlığına

Aşağıdaki sorularımın İçişleri
Sayın Bakanı tarafından yazılı
olarak cevaplandırılmasına delaletlerinizi
arz ederim. 14.1.1997

  Suat Pamukçu

  Bayburt

Sorular :

1. Mason Locaları yasal kuruluşlar mıdır?

2. Son günlerde Ulusal Televizyonlarımızın
birinde (Kanal 7) yayınlanan görüntüler
güvenlik birimlerimizce izlenmekte midir?

3. Bu yayınlar ihbar kabul edilerek herhangi bir işlem
yapılmış mıdır?

 T. C.

 İçişleri Bakanlığı

 Emniyet Genel Müdürlüğü 25.2.1997

 Sayı :B.05.1.EGM.0.12.01.01-046363

Konu :Yazılı Soru Önergesi.

Türkiye Büyük Millet Meclisi Başkanlığına

İlgi :TBMMBaşkanlığının
24.1.1997 gün ve A.01.0.GNS.0.10.00.02-7/1927-4990/14045
sayılı yazısı.

Bayburt Milletvekili Suat Pamukçu tarafından TBMMBaşkanlığına
sunulan ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

Mason Dernekleri, 2908 Sayılı Dernekler Kanununa
göre faaliyet gösteren yasal kuruluşlardır.

Önergede bahsedilen yayın kuruluşu (Kanal 7)
ulusal bir kanal olduğundan izlenmesi ve denetlenmesi Radyo
Televizyon Üst Kurulu tarafından yürütülmekte
olup, yayın ilkelerini ihlal etmesi durumunda gerekli işlemler
bu kurum tarafından yapılmaktadır.

Sözkonusu kanalda yayınlanan görüntüler
ve ilgili dernek hakkında gerekli tetkik ve tahkikatın
yapılarak, yasal işleme gerek görülmesi
halinde gereğinin yapılması için İstanbul
Valiliğine talimat verilmiştir.

Bilgilerinize arz ederim.

  Dr. Meral Akşener

  İçişleri Bakanı

12.-Manisa Milletvekili Tevfik Diker'in, ölü olarak
ele geçirilen bir militanın üzerinde silah
bulunup bulunmadığına ilişkin sorusu ve
İçişleri Bakanı Meral Akşener'in
yazılı cevabı (7/1930)

Türkiye Büyük Millet Meclisi Başkanlığına

Aşağıdaki sorularımın İçişleri
Bakanı Sayın Meral Akşener tarafından,
TBMMİçtüzüğünün 96 ncı
maddesine göre yazılı olarak cevaplandırılmasını
arz ederim.

Saygılarımla.  14.1.1997

  Tevfik Diker

  Manisa

Sorular :

1. PKK içinde “Ferhat”  kod adı ile tanınan
1965 Ağrı doğumlu Mustafa Deniz 15.11.1993 günü
Polatlı'da yerde eli arkasına bağlı ensesinden
tek kurşun sıkılarak öldürülmüş
vaziyette bulunduğunda üzerinden L-27507 seri no'lu Browning
marka 9 mm çaplı tabanca çıkmış
mıdır?

2. Tabanca çıkmadıysa şu anda nerededir?
Kimdedir?

3. Bu tabanca herhangi başka bir olayda kullanılmış
mıdır?

4. Tabancanın balistik muayenesi yapılmış
mıdır?

5. Devlete ait demirbaş kayıtlı silahlarda
Emniyet ve Jandarmada böyle bir silah var mıdır?

6. Öldürülen kumarhaneler kralı diye anılan
Ömer Lütfü Topal cinayetinde yukarıda belirtilen
seri nolu silah kullanılmış mıdır?

7. Bu seri no'lu silah bugüne kadar PKK itirafçısı
Mustafa Deniz dahil herhangi bir kimseye verilmiş midir?

8. Verildiyse Devletin emniyet yetkili makamlarınca kullanıcının
eline kullanma yetki ve belgesi verilmiş midir?

9. Verildiyse bu belge yasalara uygun mudur?

 T. C.

 İçişleri Bakanlığı

 Emniyet Genel Müdürlüğü 25.2.1997

 Sayı :B.05.1.EGM.0.12.01.01-046361

Konu :Yazılı Soru Önergesi.

Türkiye Büyük Millet Meclisi Başkanlığına

İlgi :TBMMBaşkanlığının
24.1.1997 gün ve A.01.0.GNS.0.10.00.02-7/1930-4995/14054
sayılı yazısı.

Manisa Milletvekili Tevfik Diker tarafından TBMM Başkanlığına
sunulan ve tarafımdan yazılı olarak cevaplandırılması
istenilen soru  önergesinin cevabı aşağıya
çıkarılmıştır.

PKK içinde “Ferhat” kod adı ile tanınan
1965 Ağrı doğumlu Mustafa Deniz 1.11.1993 günü
Ankara İli Polatlı İlçesi yakınlarında
elleri önden bağlı, yüzükoyun sağ
omuz üzerine yatar vaziyette tek kurşun sıkılarak
öldürülmüş halde bulunmuştur.
Maktulün üzerinden önergede sözü edilen
L-27507 seri nolu Browning marka 9 mm çaplı tabanca
çıkmamıştır.

Emniyet Genel Müdürlüğü ve Jandarma Genel
Komutanlığı envanterinde sözkonusu tabancanın
kaydına rastlanılmamıştır. Dolayısı
ile bahse konu silahın Mustafa Deniz dahil herhangi bir
kimseye verilmesi de sözkonusu değildir.

Belirtilen silahın önergede adı geçen
Ömer Lütfü Topal'ın öldürülmesi
olayında da kullanılmadığı yapılan
olay yeri incelemesinden anlaşılmıştır.

Bilgilerinize arz ederim.

  Dr. Meral Akşener

  İçişleri Bakanı

13. -İstanbul Milletvekili Mehmet Sevigen'in, Metin Göktepe
cinayeti sanığı polislerin görevlerine
iade edilmesine ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1933)

  15.1.1997

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak cevaplandırılmasını saygılarımla
arz ederim.

  Mehmet Sevigen

  İstanbul

1. İçişleri Bakanlığınca
Metin Göktepe cinayetinin sanıkları olan polislerin
“Mahkemenin uzun süreceği gerekçesiyle”
görevlerine geri döndürüldüğünü
üzülerek öğrenmiş bulunuyoruz. Sizce
bu yapılanlar doğru mudur?

2. Sanık polisleri görevlerine geri döndürme
yerine yargılamanın hızlandırılması
yoluna gidilemez miydi?

3. Her ne kadar cezaları sabit görülene kadar
suçlu sayılmasalar da görev yapmakta olan bir
gazeteciyi döverek öldürdükleri iddia edilen,
hatta tespit edilen polislerin haklarındaki bu iddialar
ve tespitler sürerken göreve geri dönmeleri kamu
vicdanını rahatsız etmeyecek mi?

4. Sanık polislerin, göreve dönme tarihleri Metin
Göktepe'nin ölüm yıldönümüne
rastlaması, kasıtlı olarak mı yapılmıştır?
Yoksa topluma meydan okuma mıdır?

5. Yargılanan polisler cinayetten yargılanmaktadırlar.
Sanıkları bağımsız yargıdan
ve kamu vicdanından aklanmadan halkın arasına
sürerek, tekrar aynı cinayetleri işlemeyeceklerinden
nasıl emin olabilirsiniz?

6. Bu sapık polislere halkın güvenmesini nasıl
beklersiniz?

7. İstanbul Emniyet Müdürünün göreve
başlar başlamaz İstanbul Valisinin de yardımı
ile yaptığı ilk icraat cinayet zanlısı
polisleri göreve başlatmak olmuştur. Sizce bu
doğru mudur?

8. Bu davranış vatandaşına Emniyete
olan güvenini kökden sarsacağından, halkla
devletin arasındaki uçurumu daha da büyüteceğinden
hatta koparacağından haberiniz var mı?

9. Metin Göktepe davasının şehirden şehire
dolaşması, Metin Göktepe ailesine ve kamuoyuna
ikinci bir ölüm cezası değil mi?

10. Davanın bu şekilde akışından
dolayı,

a) Vicdanınız rahat mı?

b) Eve gittiğiniz zaman çocuklarınızın
yüzüne rahat bakabiliyor musunuz?

 T. C.

 Devlet Bakanlığı 20.2.1997

 Sayı :B.02.0.0010/02034

Türkiye Büyük Millet Meclisi Başkanlığına

İlgi :a) TBMMBaşkanlığının
24.1.1997 tarih ve A.01.0.GNS.0.10.00.02-7/1933-5003/14072 sayılı
yazısı.

b) Başbakanlık Kan. ve Kar. Gen. Müd.'nün
29.1.1997 tarih ve B.02.0.KKG/106-451-3/504 sayılı
yazısı.

İstanbul Milletvekili Sayın Mehmet Sevigen'in; Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

 T. C.

 İçişleri Bakanlığı

 Emniyet Genel Müdürlüğü 17.2.1997

 Sayı :B.05.1.EGM.0.12.01.01-041277

Konu :Yazılı Soru Önergesi.

Devlet Bakanlığına

(Sayın Lütfü Esengün)

İlgi :3.2.1997 gün ve B.02.0.0010/018557 sayılı
yazınız.

İstanbul Milletvekili Mehmet Sevigen tarafından
TBMM Başkanlığına sunulan ve Sayın
Başbakanımıza yöneltilen Başbakanımızca
da kendileri adına Bakanlığınız
koordinatörlüğünde cevaplandırılması
istenilen yazılı soru önergesinde ileri sürülen
hususlarla ilgili cevap aşağıya çıkarılmıştır.

Gazeteci Metin Göktepe'nin öldürülmesi olayına
adı karışan İstanbul Emniyet Müdürlüğü
kadrosunda görevli iken Balıkesir Emniyet Müdürlüğüne
naklen atanan Emniyet Amiri S. Battal Köse ile İstanbul
Emniyet Müdürlüğünde görev yapan
Polis memurları, Şuayip Mutluer, Burhan Koç,
Saffet Hızarcı, Fedai Korkmaz, İlhan Sarıoğlu,
Murat Polat, Selçuk Bayraktaroğlu, Fikret Kayacan,
Metin Kuşat ve Tuncay Uzun 657 sayılı Devlet
Memurları Kanununun 137, 138/b ve 140 ıncı
maddeleri gereğince görevden 14.1.1997 tarihinde uzaklaştırılmış
olup, adı geçenler halen açıkta bulunmaktadırlar.

Bilgilerinize arz ederim.

  Dr. Meral Akşener.

  İçişleri Bakanı

14.-Tokat Milletvekili Hanefi Çelik'in, Rusya'nın
Gelibolu'da askeri bir anıt dikmesine izin verilip verilmeyeceğine
ilişkin sorusu ve Dışişleri Bakanı
ve Başbakan Yardımcısı Tansu Çiller'in
yazılı cevabı (7/1942)

Türkiye Büyük Millet Meclisi Başkanlığına

Rusların Gelibolu'da bir anıt dikmeleri konusunda
Dışişleri Bakanı Sayın Tansu
Çiller'in yazılı olarak cevaplandırmasını
istediğim sorularımı saygılarımla
arzediyorum.

  Hanefi Çelik

  Tokat

1. Ruslar 16 Temmuz 1921 yılında Gelibolu'yu terkederlerken
o tarihte burada ölüleri adına bir anıt
dikmişler midir?

2. Şimdilerde Rusların Gelibolu'da bu konu ile ilgili
çalışmalar yaptıklarından haberiniz
var mı?

3. Kasım 1996 tarihinde Rusya'nın İstanbul
Kültür Ateşesi Oleg Krinko ve beraberinde Rusya'dan
gelen resmi kameramanlarla Gelibolu'nun yasak bölgesinde
(askerî alanda) keşifler ve çekimler yaptıkları
doğru mu?

4. Bir yasak bölgede Rusların çekimler yapmasına
hangi gerekçe ile müsaade edilmiştir?

5. Eğer konuya kültürel bir mesele olarak bakıldı
ise bundan Kültür Bakanlığı haberdar
edildi mi?

6. 1921 yılında yapıldığı
varsayılan Rus anıtının 1947'de Gelibolu'da
meydana gelen şiddetli bir deprem sonucunda yıkıldığı
iddia edilmektedir. Gerçekten bu tarihte Gelibolu'da anıtları
bile yıkan bir deprem olmuş mudur?

7. Şayet böyle bir deprem sonunda yıkılmış
bir anıt varsa kalıntıları nerededir?

8. Rusya'nın anıt dikme bahanesiyle yasak bir bölgede
ellerini kollarını sallayarak istedikleri gibi hareket
etmelerinin doğuracağı sonuçları
düşündünüz mü?

9. Son olarak sormak istiyorum. Ölen Rus askerleri için
Gelibolu'da bir anıtın dikilmesine müsaade
edecek misiniz?

 T. C.

 Dışişleri Bakanlığı 12.2.1997

 Sayı :KOGY-III-84-147

Konu :Soru Önergesi Hakkında.

T.B.M.M. Başkanlığı Genel Sekreterliği

(Kanunlar ve Kararlar Dairesi Başkanlığı)

İlgi :28.1.1997 tarih ve Kan. Kar. Md. A.01.0.GNS.0.10.00.02-5168-14156
sayılı yazıları (7/1942 Esas No. 5031/14156
Evrak kayıt numaralı soru önergesine ilişkin)

Tokat Milletvekili Sayın Hanefi Çelik'in, Gelibolu'da
bir Rus askerî anıtı dikilip dikilmeyeceği
konusu ile ilgili soru önergesine Bakanlığımızca
verilen cevaba ilişkin bilgiler aşağıdaki
maddelerde kayıtlıdır.

Saygılarımla arz ederim.

  Prof. Dr. Tansu Çiller

  Dışişleri Bakanı ve 

  Başbakan Yardımcısı

Soru 1. Ruslar 16 Temmuz 1921 yılında Gelibolu'yu
terkederlerken o tarihte burada ölüleri adına
bir anıt dikmişler midir?

Cevap 1. İlgili makamlarımızdan (Genelkurmay
Başkanlığı, Millî Savunma Bakanlığı,
Vakıflar Genel Müdürlüğü, Kültür
Bakanlığı, Çanakkale Valiliği) alınan
bilgilere göre, Gelibolu ilçesine ait tapu kütüklerinin
incelenmesinden, bu ilçemizde Ruslara ait herhangi bir
mezarlık veya anıtın bulunduğuna ilişkin
resmî bir kayıt mevcut olmadığı,
Çanakkale İlinde de Ruslara ait koruma altına
alınmış hiçbir anıt veya tarihi,
kültürel esere ilişkin resmî kayıta
rastlanmadığı, ancak, Gelibolu İlçesi
Alaaddin Kalfa Mezarlığına bitişik 316,
313 ve 130  numaralı yapı adalarında, Rus
anıtına ait olması muhtemel ve etrafa dağılmış
yapı blokları bulunduğu, bunların da
1949 yılında meydana gelen depremde tamamen yıkılan
bir yapının kalıntıları olarak
belirlendiği ve anıta ait temel kalıntıların
toprak altında kalmış olabileceği kaydidelerek,
ortaya çıkarılmasını teminen
arkeolojik kazı yapılması gerektiği,
daha sonra yapılan tapulama ve kadastro çalışmalarında
bu parsellerin özel şahısların mülkiyetine
geçitiği anlaşılmaktadır.

Öte yandan Genelkurmay Başkanlığı
Askerî Tarih ve Stratejik Etüd Başkanlığı
uzmanlarınca yapılan incelemede de, Gelibolu'da
bir Rus anıtı dikildiğine dair bilgilerin yer
almadığı tespit edilmekle beraber, arşivlerde
yeralan ve Vrangel Ordusunu konu alan belgelerde “Küçükçekmece
istasyonu yakınındaki eski Rus anıtı
civarına kurulan çadırlara 3 000 kadar Rus
mülteci askerinin yerleştirildiği, Vrangel Ordusunun
silah ve mühimmatının 27.11.1336 (1920) tarihinden
itibaren Ayastefanos'a (Yeşilköy) nakledilmeğe
başlandığı, bu silahların Cevad
Bey Köşküne depo edildiği ve mültecilerin
yerleştirilme işlemlerinin sürdüğü”
belirtilmiştir. Diğer bir belgede “Gelibolu'da
bulunan Vrangel Ordusu birliklerinin birbirleriyle çatıştığı
ve büyük ölçüde General Vrangel'e sadık
birliklerde yaralananların olduğu, Rus prensinin isyan
halinde bulunan birlikleri teskin amacıyla Gelibolu'ya
hareket ettiği” şeklinde bilgiler yeraldığı
görülmüş, Gelibolu'da dikildiği belirtilen
anıtın bu çatışma sırasında
yaşamlarını yitiren askerler anısına
dikilmiş olabileceği askerî makamlarımızca
değerlendirilmiştir.

Soru 2. Şimdilerde Rusların Gelibolu'da bu konu ile
ilgili çalışmalar yaptıklarından
haberiniz var mı?

Cevap 2. Rusya Federasyonu Bilimsel Akademisi Kültürel
ve Doğal Değerleri Araştırma Enstitüsü
Müdürlüğü 1995 yılı sonlarında
Moskova Büyükelçiliğimize ve Kültür
Bakanlığımıza başvurarak, 1920
yılında Kırım'dan Gelibolu'ya geçen
General Vrangel ordusunun savaşta yaşamını
yitiren Rus askerleri anısına dikmiş oldukları
ancak 1949 depremi ile yıkılmış bulunan
anıtın yeniden inşası konusunda yardımımızı
talep etmiştir. Aynı yönde bir girişim
Ankara'daki Rusya Federasyonu Büyükelçiliği
tarafından Bakanlığımız nezdinde
de yapılmıştır.

Bunun üzerine konu ilgili kuruluşlarımızca
yapılan 1 inci maddede kayıtlı inceleme çerçevesinde
değerlendirilmiş ve Gelibolu ilçesinde zamanında
Rus mezarlığı veya anıtının
bulunduğu ancak bunun 1949'da vuku bulan bir depremde tamamen
tahrip olduğu ve mülkiyeti özel şahıslara
ait olan taşınmaz mallar üzerinde herhangi bir
anıt inşa edilebilmesi için anılan
özel mülkün kamulaştırılması
gerektiği, yasalarımıza göre de yabancı
bir devlet adına kamulaştırma yapılamayacağı,
bu itibarla da sözkonusu anıtın yeniden inşası
talebinin yerine getirilmesinin mümkün olmadığı
değerlendirilmiştir. Bu görüşümüz
Kültür Bakanlığına ve Moskova Büyükelçiliğimize
bildirilmiştir.

Halen Rusların Gelibolu'da bu konu ile ilgili çalışmalar
yaptıklarına dair Bakanlığımıza
intikal etmiş bir bilgi bulunmamaktadır.

Soru 3. Kasım 1996 tarihinde Rusya'nın İstanbul
kültür Ataşesi Oleg Krinko ve beraberinde Rusya'dan
gelen resmî kameramanlarla Gelibolu'nun yasak bölgesinde
(askerî alanda) keşifler ve çekimler yaptıkları
doğru mu?

Cevap 3. Gelibolu'da bir Rus grubunun yasak bölgelerde keşifler
ve çekimler yaptığına dair Bakanlığımızda
bilgi mevcut değildir.

Soru 4. Bir yasak bölgede Rusların çekimler
yapmasına hangi gerekçe ile müsaade edilmiştir?

Cevap 4. Böyle bir izin verildiğine dair Bakanlığımızda
bilgi mevcut değildir.

Soru 5. Eğer konuya kültürel bir mesele olarak bakıldı
ise bundan Kültür Bakanlığı haberdar
edildi mi?

Cevap 5. 1 inci ve 2 nci maddelerde belirtildiği gibi Kültür
Bakanlığı bu konuda bilgi sahibidir.

Soru 6. 1921 yılında yapıldığı
varsayılan Rus anıtının 1947'de Gelibolu'da
meydana gelen şiddetli bir deprem sonucunda yıkıldığı
iddia edilmektedir. Gerçekten bu tarihte Gelibolu'da anıtları
bile yıkan bir deprem olmuş mudur?

Cevap 6. 1 inci sorunun cevabında beliretildiği gibi,
bu konuda ilgili makamlarımızdan alınan bilgilerden,
1949 yılında Gelibolu'da bir deprem olduğu anlaşılmaktadır.

Soru 7. Şayet böyle bir deprem sonunda yıkılmış
bir anıt varsa kalıntıları nerededir?

Cevap 7. Bu konuda ilgili makamlarımızın
saptadığı bilgiler 1 inci maddede yeralmaktadır.

Soru 8. Rusya'nın anıt dikme bahanesiyle yasak bir
bölgede ellerini kollarını sallayarak istedikleri
gibi hareket etmelerinin doğuracağı sonuçları
düşündünüz mü?

Cevap 8. Rusya'ya böyle bir izin verildiğine dair Bakanlığımızda
bir bilgi bulunmamaktadır. Yasak bir bölgede keşif
veya çekim yapılmasının ilgili makamlarımızın
iznine tabi olması doğaldır.

Soru 9. Son olarak sormak istiyorum. Ölen Rus askerleri için
Gelibolu'da bir anıtın dikilmesine müsaade
edecek misiniz?

Cevap 9. Yukarıda 2 nci maddede belirtildiği gibi Bakanlığımızca
Gelibolu'da Rus askerleri için bir anıt dikilmesine
izin verilmesi düşünülmemektedir.

15. -Bursa Milletvekili Hayati Korkmaz'ın, Anadolu Liseleri
ve özel okullar sınavına ilişkin sorusu
ve Millî Eğitim Bakanı Mehmet Sağlam'ın
yazılı cevabı (7/1947) 

Türkiye Büyük Millet Meclisi Başkanlığına

Aşağıda yazılı soruların
Millî Eğitim Bakanı Sayın Mehmet Sağlam
tarafından yazılı olarak yanıtlanması
için, içtüzüğün 94 üncü
maddesi gereğince arz ederim.

  Hayati Korkmaz

  Bursa

İlkokulu bitiren çocuklarımız daha
iyi eğitim olanaklarından yararlanabilmek için
“Anadolu Liseleri ve Özel Okullar Sınavına”
girmektedirler. Birçok nedenden dolayı eğitim
kaletisini belli standart seviyeye getiremediğimiz hepimizin
kabul ettiği bir gerçektir. Bu gerçeğe rağmen
yapılmakta olan sınavlarda öğrencilerin
okul tercihlerini yaparken bazı kısıtlamalar
getirilmektedir.

1. Anadolu Liseleri sınavlarında öğrencilerin
sadece üç büyük şehirden birindeki
Anadolu Liselerinin beş tanesini, bu şehirler dışındaki
öğrencilerin ise ya bu üç şehrimizden
birisindeki veya sadece kendi şehrindeki Anadolu Liselerinden
beşini tercih etmek zorunda bırakılmalarının
doğru olduğuna inanıyor musunuz?

2. “Özel Türk ve Yabancı Okullar Sınavında”
sadece iki ilden yedi okul tercih edebilme kuralını
doğru buluyor musunuz?

3. Anadolu İmam Hatip Liselerine başvuracak öğrenciler,
her ilde Anadolu İmam Hatip Lisesi bulunmadığından,
beş tercihini ülke genelindeki okullardan kullanma
hakkına sahip olmaktadırlar.Esasen doğrusunun
da bu uygulama olduğuna inanmaktayım.Ancak her ilde
de Özel Okul yoktur ve Özel Okullar Sınavında
öğrencilerimize sadece iki ildeki Özel Okulları
tercih edebilme kısıtlaması getirilmektedir.
Bu farklı uygulamanın gerekçesi nedir?

4. Anadolu Liselerine ve yabancı dil eğitimi veren
okullara olan aşırı talebi ve küçük
çocuklara yaşatılan sınav stresini
azaltmak için Süper Liselerin sayısını
artırmayı düşünüyor musunuz?

 T. C.

 Millî Eğitim Bakanlığı

 Araştırma, Planlama ve Koordinasyon

 Kurulu Başkanlığı 24.2.1997

 Sayı :B.08.0.APK.0.03.01.00-022/494

Konu :Soru Önergesi.

Türkiye Büyük Millet Meclisi Başkanlığına

İlgi :T.B.M.M. Başkanlığının
28.1.1997 tarih ve A.01.0.GNS.0.10.00.02-7/1947-5040/14178 sayılı
yazısı.

Bursa Milletvekili Sayın Hayati Kormaz'ın “Anadolu
Liseleri ve Özel Okullar Sınavına İlişkin”
yazılı soru önergesi incelenmiştir.

1. 1990 yılından itibaren Anadolu liselerinin il
ve ilçelerde yaygınlaştırılmış
olması ve öğrencilerin gördükleri öğrenim
şartları da göz önünde bulundurularak,
öğrencilerin kendi çevresindeki emsalleriyle değerlendirilmesi,
eğitimde fırsat ve imkân eşitliğinden
aynı seviyede yararlandırılmalarını
temin etmek amacıyla tercihlerde il ve ilçe sınırlaması
getirilmiştir. Böylece, yurt genelinde bu okullara
dengeli bir şekilde öğrenci yerleştirilmiştir.

Anadolu liseleri tercihlerinde, il merkezleri ile Anadolu lisesi
bulunan ilçeler ayrı ayrı mütalaa edilerek,
büyükşehir belediye hudutları dahilinde
bulunan ilçelerin büyükşehir il merkezi
içerisinde, köy ve kasabaların bağlı
bulundukları il merkezi veya ilçe merkezine göre
değerlendirilmesi prensibi benimsenmiştir.

Bu nedenle öğrencinin öğrenim gördüğü
ilkokulun bulunduğu yerleşim birimi esas alınmıştır.

Ankara, İstanbul ve İzmir illerinin sosyo-ekonomik
ve kültürel imkânları göz önünde
bulundurularak bu il merkezlerinde bulunan Anadolu Liseleri yurt
genelindeki öğrencilerin tercihlerine diğer yerleşim
birimindeki okullar ise sadece kendi yerleşim birimindeki
öğrencilerin tercihlerine açık bulunmaktadır.

Büyük yerleşim birimlerinde öğrenim gören
öğrenciler, küçük yerleşim birimlerindeki
Anadolu liselerini de tercih ettikleri takdirde; o bölgelerdeki
öğrencilerin Anadolu liselerine girme imkânlarını
kısıtlayarak fırsat ve imkân eşitliğinden
yararlanmalarını engelleyeceklerdir. Bu öğrenciler,
bir süre sonra da velilerinin ikametlerinin bulunduğu
büyük yerleşim birimlerindeki Anadolu liselerine
nakil talebinde bulunacaklardır. Bu uygulama sonucunda
büyük illerdeki okullarda öğrenci yığılmaları
olurken, küçük il ve ilçelerdeki okullarda
büyük ölçüde kontenjan açıkları
meydana gelecek, ayrıca öğrenci puanları
düşeceğinden eğitim kalitesi olumsuz yönde
etkilenecektir.

2. Sınavla öğrenci alacak özel okullar kendi
aralarında Özel Okullar Sınavı Yürütme
Kurulu seçmekte olup, bu Kurul kendilerince belirlenen
kurallar çerçevesinde sınavlarını
kendileri yapmaktadırlar. Bu yıl tercih sayısı
20'ye çıkarılmıştır.Ayrıca,
bütün özel okullar bu sınava katılmamaktadır.İsteyen
öğrenci, istediği ildeki sınava dahil olmayan
özel okula kayıt yaptırabilir.

3. Anadolu imam hatip liseleri, imam-hatip liselerinin bünyesinde
olup, bu okullarda yatılı olarak okuma imkânı
bulunduğundan, öğrenciler tercihlerini ülke
genelindeki okullardan yapabilmektedirler.

Özel okullar sınavının birden fazla
yapılma imkânı vardır.Öğrencilerin
her sınava müracaat hakkı da vardır.

4. Yabancı dil ağırlıklı program
uygulaması 1996-1997 öğretim yılında
açılan 153 okulla 522'ye ulaşmıştır.

Arz ederim.

  Prof. Dr. Mehmet Sağlam

  Millî Eğitim Bakanı

16.-Bursa Milletvekili Yüksel Aksu'nun, öğretmen
atamalarına ilişkin sorusu ve Millî Eğitim
Bakanı Mehmet Sağlam'ın yazılı
cevabı (7/1952)

Türkiye Büyük Millet Meclisi Başkanlığına

Aşağıdaki sorularımın Millî
Eğitim Bakanı Sayın Mehmet Sağlam tarafından
yazılı olarak yanıtlanmasını
arz ederim.

  Yüksel Aksu

  Bursa

1. Bakanlığınız ihtiyacı için
açmış olduğunuz öğretmen kadrolarının
atama ve tayininde bakanlık personel yönetmeliğine
uyulmuş mudur?

2. Öğretmen adaylarının atanmasında
branş mezuniyeti ve pedagojik formasyona sahip olunmasına
ilişkin gerekli özen ve dikkat gösterilmiş
midir?

3. Atama ve tayini yapılan öğretmenlerin branş
mezuniyeti ve pedagojik formasyonla ilgili durumları nedir?
Atama ve tayini yapılan bu öğretmenler hangi fakültelerden
mezun olmuşlardır?

4. Atama istemiyle bakanlığınıza başvuran
öğretmen adaylarından branş mezuniyeti veya
pedagojik formasyonu bulunup da, ataması yapılmayan
öğretmen adayları bulunmakta mıdır?

 T. C.

 Millî Eğitim Bakanlığı

 Araştırma, Planlama ve Koordinasyon

 Kurulu Başkanlığı 24.2.1997

 Sayı :B.08.0.APK.0.03.01.00-022/495

Konu :Soru Önergesi.

Türkiye Büyük Millet Meclisi Başkanlığına

İlgi :T.B.M.M. Başkanlığının
29.1.1997 tarih ve A.01.0.GNS.0.10.00.02-7/1952-5049/14185 sayılı
yazısı.

Bursa Milletvekili Sayın Yüksel Aksu'nun “Öğretmen
atamalarına ilişkin” yazılı soru
önergesi incelenmiştir.

1. 12.12.1991 tarih ve 91/2484 sayılı Bakanlar Kurulu
Kararı ile “İlk Defa Kamu Hizmeti ve Görevlerine
Devlet Memuru Olarak Atanacaklar İçin Mecburî
Yeterlik ve Yarışma Sınavları Genel
Yönetmeliği”nin 5 inci maddesine eklenen (c) fıkrası
ile aynı Kanunun 36 ncı maddesinde yer alan Eğitim
ve Öğretim Hizmetleri Sınıfına dahil
görevlere atanacakların yeterlik sınavına
tabi tutulmadan memurluğa atanmalarına imkân
tanınmıştır.Anılan hüküm
gereğince, 1992 yılından itibaren öğretmen
alımları sınavsız olarak gerçekleştirilmiştir.

2. Bakanlığımıza bağlı okul
ve kurumlara atanacak öğretmenlerin mezun oldukları
yükseköğretim kurumları ve branşlarına
göre atanabilecekleri okullar ile atamalarına esas
teşkil eden branş veya bölümlere öncelikle
öğretmen yetiştiren yükseköğretim
kurumlarından, ihtiyacın karşılanamadığı
branşlarda ise diğer yükseköğretim kurumlarından
pedagojik formasyona sahip lisans mezunu olanların öğretmen
olarak atamaları yapılmaktadır.

Ancak, 1996 yılı ikinci atama döneminde yoğun
ihtiyaç duyulan sınıf öğretmenliği
için ÖSS puanı ile öğrenci kayıt
eden fakülte ve yüksekokullar dışındaki
örgün yükseköğretim kurumlarından
lisans düzeyinde öğretim görmüş
olanların müracaatları kabul edilmiştir.

3. 1996 yılı ikinci atama döneminde atamaları
yapılan öğretmen adaylarının 3 056'sı
eğitim fakültesi, 13 647'si diğer yükseköğretim
kurumu mezunudur. Ayrıca, emekli dönüşü,
kurumlarası nakil ve açıktan olmak üzere
3 665 öğretmen ataması yapılmıştır.

4. 1996 yılı ikinci atama döneminde öğretmen
olarak atanabilmek için Bakanlığımıza
başvuran öğretmen adaylarından sınıf
öğretmenliği branşı dışındaki
diğer 8 branş için başvuran öğretmen
adaylarının atamaları gerçekleştirilmiştir.
Kalan 25160 öğretmen adayının atamaları
ise kadro kullanma izni alındıktan sonra bilgisayar
kurasıyla peyderpey yapılacaktır.

Arz ederim.

  Prof. Dr. Mehmet Sağlam

  Millî Eğitim Bakanı

17.-İzmir Milletvekili Zerrin Yeniceli'nin, Dokuz Eylül
Üniversitesine ait bir sosyal tesisin satılıp
satılmayacağına ilişkin sorusu ve Maliye
Bakanı Abdüllatif Şener'in yazılı
cevabı (7/1956)

Türkiye Büyük Millet Meclisi Başkanlığına

Aşağıdaki sorularımın Maliye Bakanı
Sayın Abdüllatif Şener tarafından yazılı
olarak cevaplandırılmasını saygılarımla
arz ederim. 16.1.1996

  Zerrin Yeniceli

  İzmir

Dokuz Eylül Üniversitesi Rektörlüğünden
alınan bilgilere göre, Maliye Bakanlığının,
“Ekonomik Kaynak Paketi” çerçevesinde,
kuruma ait İzmir İli Seferihisar İlçesinde
bulunan Sosyal Tesisleriyle ilgili satış kararı
aldığı öğrenilmiştir. Edinilen
bilgilere göre tesislerin finansmanı “Öğrenci
Harçlar Fonu” ödeneğinden sağlanmıştır.
Tesisler yıl boyunca öğrencilere yönelik
olarak hizmet vermektedir. Tesislerde eğitim ve sosyal içerikli
çalışmalar yapılmaktadır. Ayrıca
yaz ve kış aylarında çeşitli
Fakülte ve Yüksekokul öğrencileri burada staj
yapmaktadır. Rektör söz konusu tesislerle ilgili
olarak “Tıpkı Derslik ve Laboratuvar gibi üniversitemizin
ayrılmaz bir ünitesidir” ifadesini kullanmaktadır.
Görüldüğü gibi tesisler üniversitenin
lüksü değil zorunlu ihtiyacıdır. Bu
durumla ilgili olarak:

1. Sözkonusu tesislerle ilgili olarak satış
kararı alınmış mıdır
veya bu karar hangi aşamadadır?

2. Eğer böyle bir satış kararı varsa,
sosyal maliyeti maddî getirisinden çok daha büyük
olan bu karar hangi amaçla alınmıştır?

3. Eğitim hakkının en temel yurttaşlık
hakkı olduğunu belirtmek istiyorum. Bu anlamda, böylesi
vahim bir karardan en kısa zamanda geri dönülmesi
düşünülüyor mu?

 T. C.

 Maliye Bakanlığı

 Millî Emlak Genel Müdürlüğü 14.2.1997

 Sayı :B.07.0.MEG.0.23/3376-0/96/35-6205

Türkiye Büyük Millet Meclisi Başkanlığına

(Kanunlar ve Kararlar Dairesi Başkanlığı)

İlgi :29.1.1997 gün ve Kan. Kar. Md. A.01.0.GNS.0.10.00.02-5186/14230
sayılı yazınız.

İzmir Milletvekili Sayın Zerrin Yeniceli tarafından
sorulan ve tarafımdan yazılı olarak cevaplandırılmak
üzere ilgi yazı ekinde gönderilen soru önergesinde
belirtilen hususlara ilişkin cevaplar aşağıda
sunulmuştur.

Kamu Kurum ve Kuruluşlarına ait sosyal tesislerin
ilgili idareler adına olan tahsislerinin kaldırılarak
satılması Ekonomik Kaynak Paketleri çerçevesinde
kararlaştırılmıştır.

Bu nedenle; İzmir İli, Seferihisar İlçesi,
Payamlı Köyü, Garinos yöresinde bulunan
Hazineye ait ve İzmir Dokuz Eylül Üniversitesine
eğitim ve dinlenme tesisleri yapılmak üzere tahsis
edilmiş olan 1 pafta, 1342 parsel no'lu ve 31 538 m2 yüzölçümlü
taşınmaz malın, Başbakanlığın
6.1.1997 tarih ve 1997/1 sayılı Genelgesi uyarınca
tahsisinin kaldırılarak satılmasına
karar verildiğinden, adı geçen idareye olan
tahsisin kaldırılarak satışa çıkarılması
7.1.1997 gün ve 598 sayılı yazımızla
uygun görülmüştür.

Ancak Dokuz Eylül Üniversitesinden alınan 6.2.1997
gün ve 146 sayılı yazı eki İzmir
3 üncü İdare Mahkemesinin 1997/69 esas no'lu
kararı ile yürütmenin durdurulmasına karar
verilmesi üzerine; 13.2.1997 tarihinde yapılacak ihalenin
iptali için İzmir Valiliğine talimat verilmiştir.

Bilgilerine arz ederim.

  Doç. Dr. Abdüllatif Şener

  Maliye Bakanı

18.-Antalya Milletvekili Yusuf Öztop'un, Antalya ve bazı
ilçeleri arasındaki karayollarına ilişkin
sorusu ve Bayındırlık ve İskâen
Bakanı Cevat Ayhan'ın yazılı cevabı
(7/1964)

Türkiye Büyük Millet Meclisi Başkanlığına

Aşağıdaki sorularımızın
sayın Bayındırlık ve İskân
Bakanı tarafından yazılı olarak cevaplandırılması
için,

Gerekli işlemin yapılmasını dilerim.

Saygılarımla.  17.1.1997

  Yusuf Öztop

  Antalya

Bilindiği gibi sayın Cumhurbaşkanımız
Türk Turizmi açısından büyük
önemi bulunan ve her yıl meydana gelen trafik kazaları
sonucu yüzlerce kişinin yaşamını
kaybettiği Antalya-Alanya karayolu projesini “En Öncelikli
Proje” olarak değerlendirmiştir. 1996 yılı
ödeneği ile kıyaslandığında
bu proje için 3,15 trilyon ödeneği ihtiyaç
bulunmasına rağmen, 1997 yılı bütçesinde
bu rakamın çok altında bir ödenek ayrılmıştır.

1. Antalya-Alanya karayolu yapımına “En Öncelikli
Proje” olarak başka kaynaklardan, kaynak aktarma yapmayı
düşünüyor musunuz?

2. Antalya-Korkuteli arasındaki 10 Km'lik bölüm
1997 yılı içinde tamamlanabilecek mi?

3. Antalya-Elmalı İlçesini Fetiye karayoluna
bağlayan Seki (Gögöbeli yolunu) asfaltlamayı
düşünüyor musunuz?

4. Antalya-Kemer; Finike-Kale İlçemizi bağlayan
karayolunda genişletme çalışması
yapmayı düşünüyor musunuz?

 T. C.

 Bayındırlık ve İskân Bakanlığı

 Basın ve Halkla İlişkiler Müşavirliği
25.2.1997

 Sayı :B.09.0.BHİ.0.00.00.25/2-A/350

Konu :Antalya Milletvekili Yusuf Öztop'un Yazılı
Soru Önergesi.

Türkiye Büyük Millet Meclisi Başkanlığına

İlgi :T.B.M.M.'nin 29.1.1997 gün ve A.01.0.GNS.0.10.00.02-7/1964-5065/14234
sayılı yazısı.

İlgi yazı ekinde alınan, Antalya Milletvekili
Yusuf Öztop'un Bakanlığımıza yönelttiği
yazılı soru önergesi incelenmiştir.

Soru 1. Bilindiği gibi Sayın Cumhurbaşkanımız,
Türk Turizmi açısından büyük
önemi bulunan ve her yıl meydana gelen trafik kazaları
sonucu yüzlerce kişinin yaşamını
kaybettiği Antalya-Alanya karayolu projesini “En Öncelikli
Proje” olarak değerlendirmiştir. 1996 yılı
ödeneği ile kıyaslandığında
bu proje için 3,15 trilyon ödeneğe ihtiyaç
bulunmasına rağmen, 1997 yılı bütçesinde
bu rakamın çok altında bir ödenek ayrılmıştır.

Antalya-Alanya karayolu yapımına “En Öncelikli
Proje” olarak başka kaynaklardan, kaynak aktarma yapmayı
düşünüyor musunuz?

Cevap 1. Antalya-Alanya yolu 1997 yılı Çalışma
Programında 670 Milyar TL. ödenekle yer almaktadır.Adı
geçen yolda, şu ana kadar üç kısım
ihale edilmiş olup, müteahhitlerin iş programına
uygun çalışma yapabilmeleri için, 1997
yılında 2 200 Milyar TL.  ek ödeneğe ihtiyaç
bulunmaktadır.

Soru 2. Antalya-Korkuteli arasındaki 10 Km.'lik bölüm
1997 yılı içinde tamamlanabilecek mi?

Cevap 2. 1997 yılı Çalışma Programında
Devlet Yolları Yapım ve Onarım Çalışmaları
Devam Eden İşler Yol Yapımı ve Onarımı
Bölümünde 84 E04 0240 D.P.T. No. ile yer alan (Antalya-Burdur)
Ayr. - Korkuteli yolunun 1997 yılı ödeneği
219 Milyar TL. olarak tespit edilmiştir.

Söz konusu yolda, tamamlanamayan 10 Km.'lik bölümün
1997 yılı içinde bitirilebilmesi için
570 Milyar TL. ödeneğe ihtiyaç bulunmakta olup;
bu ödeneğin temini halinde 10 Km.'lik kesim tamamlanabilecektir.

Soru 3. Antalya-Elmalı İlçesini Fetiye karayoluna
bağlayan Seki (Gögöbeli) yolunu asfaltlamayı
düşünüyor musunuz?

Cevap 3. Antalya-Elmalı İlçesini Fetiye karayoluna
bağlayan 14 Km. uzunluğundaki Seki (Gögöbeli)
yolu, 1997 Asfalt Çalışma Programına
alınmış olup; bu yıl asfalt sathi kaplamalı
olarak trafiğe açılacaktır.

Soru 4. Antalya-Kemer; Finike-Kale ilçemizi bağlayan
karayolunda genişletme çalışması
yapmayı düşünüyor musunuz?

Cevap 4. Antalya-Kemer yolu Km. 11+000-24+000 arasının
tırmanma şeritlerinin 1996 yılı sonunda
ihalesi yapılmış ve 1997 yılında
tamamlanması planlanmıştır.

Ayrıca, Finike-Kale yolunun projesi hazırlanmakta
olup, 1997 yılı içinde projenin tamamlanarak
ihalesinin yapımı planlanmıştır.

Bilgilerinize arz ederim.

  Cevat Ayhan

  Bayındırlık ve İskân Bakanı

19. - Muğla Milletvekili Zeki Çakıroğlu'nun,
çiftçilere tarım girdilerinde uygulanan sübvansiyon
nedeniyle yapılması gereken ödemelere ilişkin
sorusu ve Tarım ve Köyişleri Bakanı Musa
Demirci'nin yazılı cevabı (7/1968) (1)

Türkiye Büyük Millet Meclisi Başkanlığına

Başkanlığınız delaleti ile İçtüzüğün
94 üncü maddesi gereği sözlü soru önergemi
Tarım ve Köyişleri Bakanının cevaplandırmasını
rica ederim. 15.5.1996

  Saygılarımla,

  Zeki Çakıroğlu

  Muğla

Soru : Çiftçiye ödenmesi gereken sübvansiyonların
ödenmediği, bu nedenle çiftçilerimizin
mağdur durumda olduğu, yurttaşlarımızdan
aldığımız sayısız dilek
ve şikâyetten anlaşılmaktadır.

Uygulamada; çiftçimiz aldığı tarım
girdisinin bedelinin tamamını ödemekte, aldığı
fatura ve ilgili belgeleri Ziraat Bankası şubelerine
teslim etmekte;

Sübvansiyon nedeni ile geri alması gereken para için
ise aylarca beklemektedir.

Enflasyon oranının resmen % 65 ilan edildiği,
fiilen daha yüksek olduğu bir ortamda yurttaşlarımızın
daha fazla ezilmemesi, mağduriyetlerinin önlenmesi, hükümet
olmanın temel gereğidir.

a)  Bu haksızlığın, mağduriyetin
giderilmesi için ne gibi önlem ve uygulamalar düşünüyorsunuz?

b)  Çiftçi yurttaşlarımızın
tarım girdilerine uygulanan sübvansiyondan alacaklarını
ne zaman ödeyeceksiniz?

c)  Çiftçi yurttaşlarımızın,
aldığı gübre vs. girdilerin sübvansiyon
payları düşülerek yarı parasını
ödeyerek gereksinimini karşılaması uygulamasına
geçilmesini düşünüyor musunuz?

Böyle bir uygulama çiftçimiz için daha
uygun olmaz mı?

Bu uygulamaya ne zaman başlayacaksınız?

 T.C.

 Tarım ve Köyişleri Bakanlığı
18.2.1997

 Araştırma, Planlama ve Koordinasyon

 Kurulu Başkanlığı

 Sayı : AİD/G/4-322-10272

Konu : Soru Önergesi

Türkiye Büyük Millet Meclisi Başkanlığı
Genel Sekreterliğine

İlgi : 29.01.1997 tarih ve A.01.0.GNS.0.10.00.02-5189-5178
sayılı yazınız.

İlgide kayıtlı yazınız ekiyle
Bakanlığımıza intikal eden Muğla
Milletvekili Sayın Zeki Çakıroğlu'nun
6/184-1859 esas no.lu soru önergesine verilen cevabî
yazımız aşağıda özetlenmiştir.

Bilindiği gibi tarım sektörüne çeşitli
şekillerde teşvik ve destek verilmektedir. Bu teşvik
ve destekler hazine ve bütçe imkânları
dikkate alınarak yapılmaktadır. Bazı
yıllar bu imkânlar üretici lehine oldukça
fazla zorlandığı için üreticilere
ödenmekte olan teşvik ve desteklemelerde bir miktar
aksamalar olmaktadır. 1995 yılında da böyle
durum söz konusu olmasına rağmen T.C. Ziraat Bankası
tarafından üreticiye yaklaşık 15 trilyon
TL. destek ve teşvik verilmiştir. 1996 yılında
da bütçe imkânları çerçevesinde
ödenmesi gereken teşvik ve desteklemeler üreticilere
ödenmiş olup toplam ödenen miktar 52.3 trilyon
TL.'dir.

Bakanlığımız, özellikle girdilere
yapılan destekleme şekillerini üreticiden gelen
talepler doğrultusunda belirlemektedir. Değişik
taleplerin olmaması durumunda Bakanlık olarak her
türlü talebi dikkate almaya ve üretici lehinde
olan kararları yürürlüğe koymaya hazırdır.

Bilgilerinize.

  Musa Demirci

  Tarım ve Köyişleri Bakanı

20. - İstanbul Milletvekili Bülent Akarcalı'nın,
öğrenci servis araçlarının yarıyıl
tatilinde de ücretlerini almaya devam edip etmeyeceklerine
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1979)

Türkiye Büyük Millet Meclisi Başkanlığına

Aşağıdaki sorularımın Millî
Eğitim Bakanı Sayın Mehmet Sağlam tarafından
yazılı olarak cevaplandırılmasını
arz ederim.

  Bülent Akarcalı

  İstanbul

1.  24 Ocak - 18 Şubat 1997 tarihleri arasındaki
orta öğrenim yarıyıl tatili süresince,
öğrenci taşıyan servis araçları
normal ücretlerini almaya devam edecekler mi?

2.  Tatile rağmen servis ücretini alması söz
konusu olan servis araçları sahipleriyle öğrenci
velileri arasında çıkması muhtemel
sürtüşmeleri önlemeye ve bu haksızlığı
gidermeye yönelik tedbir almayı düşünür
müsünüz?

 T.C.

 Millî Eğitim Bakanlığı 24.2.1997

 Araştırma, Planlama ve Koordinasyon

 Kurulu Başkanlığı

 Sayı : B.08.0.APK.0.03.01.00-022/493

Konu : Soru Önergesi

Türkiye Büyük Millet Meclisi Başkanlığına

İlgi : TBMMBaşkanlığının
29.1.1997 tarih ve A.01.0.GNS.0.10.00.02-7/1979-5076/14307 sayılı
yazısı.

İstanbul Milletvekili Sayın Bülent Akarcalı'nın
“Öğrenci servis araçlarının
yarıyıl tatilinde de ücretlerini almaya devam
edip etmeyeceklerine ilişkin” yazılı
soru önergesi incelenmiştir.

Okul Servis Araçları Hizmet Yönetmeliğinin
5 inci maddesi (e) bendine göre, okul servis araçları
fiyat tarifeleri ile ilgili iş ve işlemler il veya
ilçe trafik komisyonlarınca tespit edilmekte olup,
yönetmelik hükümleri İçişleri
Bakanlığınca yürütülmektedir.

Arz ederim.

  Prof. Dr. Mehmet Sağlam

  Millî Eğitim Bakanı

21. - Afyon Milletvekili H. İbrahim Özsoy'un, Afyon
Çay Şeker Fabrikasının kamış
alım fiyatına ilişkin sorusu ve Sanayi ve
Ticaret Bakanı Yalım Erez'in yazılı
cevabı (7/1980)

Türkiye Büyük Millet Meclisi Başkanlığına

Aşağıdaki sorumun Sanayi ve Ticaret Bakanı
Sayın Yalım Erez tarafından yazılı
olarak cevaplandırılmasına delaletlerinizi
arz ederim.

Saygılarımla.

  Dr. H. İbrahim Özsoy

  Afyon

Afyon Çay Seka  Fabrikasına selüloz imalatı
için Eber Gölünden kesilip getirilen ve teslim
edilen kamış, adı geçen müessese
tarafından alınmakta olduğu halde hâlâ
alım fiyatı bugüne kadar açıklanmamıştır.
Ton başına verilen bir milyon liralık avans
ise bu işle uğraşan kesimi tatmin etmemektedir.

Seka tarafından alımı yapılan kamış
alım fiyatı ne kadar olacak ve ne zaman açıklanacaktır?

 T.C.

 Sanayi ve Ticaret Bakanlığı 19.2.1997

 Basın ve Halkla İlişkiler Müşavirliği

 Sayı : B 140 BHİ 01-57

Konu : Yazılı soru önergesi

Türkiye Büyük Millet Meclisi Başkanlığına

İlgi : 31.1.1997 tarih ve A.01.0.GNS.0.10.00.02-7/1980-5077/14308
sayılı yazınız.

Afyon Milletvekili H. İbrahim Özsoy'un, Afyon Çay
Seka Fabrikasının kamış alım
fiyatına ilişkin olarak tarafımdan cevaplandırılmasını
istediği (7/1980) esas no.lu yazılı soru önergesiyle
ilgili cevabımız ekte takdim edilmiştir.

Bilgilerinizi ve gereğini arz ederim.

  Yalım Erez

  Sanayi ve Ticaret Bakanı

Afyon Milletvekili H. İbrahim Özsoy'un yazılı
sorularına cevaplarımız.

Afyon-Çay'da kurulu Selüloz Fabrikamızın
hammaddesi olan göl kamışı, Eber ve Karamık
göllerindeki meteorolojik ve hidrolojik şartlar ile
kamış biyolojisi dikkate alınarak 1 Kasım
- 31 Mart tarihleri arasındaki 5 aylık süre
içerisinde hasat edilmektedir.

SEKA Genel Müdürlüğümüz, Yönetim
Kurulunun 17.1.1997 tarih ve 2/95 sayılı kararı
ile kamış alım fiyatını; Eber
ve Karamık göllerinden, hasat edilen kamışlara
4 700 TL./Kg. daha uzak göllerden hasat edilen kamışlara
ise 4 950 TL./Kg. olarak açıklamıştır.

Bu tarihten önceki dönemde ise (1996 Kasım ayından
itibaren) Yönetim Kurulu henüz oluşmadığından
dolayı, gerek fabrikamızın hammaddesinin
zamanında temin edilmesi, gerekse kamış hasadı
ile geçimini temin eden köylülerimizin mağduriyetine
meydan verilmemesi için göl kamışı
alımlarına başlanmış, ancak fiyat
tespiti Yönetim Kurulunun oluşmasından sonra
yapılmıştır.

22. - Bursa Milletvekili Ali Rahmi Beyreli'nin, sanatçılara
emeklilik hakkı sağlayacak uygulamaya ilişkin
sorusu ve Çalışma ve Sosyal Güvenlik
Bakanı Necati Çelik'in yazılı cevabı
(7/1994)

Türkiye Büyük Millet Meclisi Başkanlığına

Aşağıdaki soruların, Çalışma
ve Sosyal Güvenlik Bakanı Sn. Necati Çelik
tarafından yazılı olarak yanıtlanmasını,
İçtüzüğün 99 ve 100 üncü
maddeleri gereğince arz ederim.

  Ali Rahmi Beyreli

  Bursa

Bir yandan işverenlerin ve belediyelerin SSKprim borçlarının
affına yönelik girişimler sürerken ve yurt
dışında çalışan vatandaşlar
için döviz olarak yapılacak 12 400 Dolar karşılığı
ödeme sonucu, tanınacak emeklilik hakkı ile
SSKKurumuna daha büyük yük getirecek bir uygulama
kararı çıkarılmış iken,
sanatçılarımızın emeklilik
için borçlanma hakkının reddedilmekte
olduğunu öğrenmekteyiz.

1.  4056  sayılı Yasayla 506 sayılı
Yasaya eklenen geçici 80 inci maddeyle sanatçılar
için borçlanma hakkı getirilmiştir.
Ancak başvuru sayısının fazla olduğu
(14 247 kişi) ve kuruma yük getireceği gerekçesiyle,
başvuruların SSKtarafından reddedilmekte olduğu
söylenmektedir. Eğer, sanatçılara kanunla
tanınan bu hak, SSK'ya yük getirecek ise, bu yük
prim borçlarının affı ve yurt dışındaki
vatandaşlarımıza tanınan yeni emeklilik
hakkının getireceğinden daha fazla mı
olacaktır?

2.  Bu uygulama çerçevesinde, borçlanarak
emekli olmak için, Kuruma prim yatırmaya başlamış
kişilere paraları 1-2 yıl önce ödedikleri
nominal değerleri üzerinden iade edilirken, bu arada
emekli olmuş kişilere ödenen aylıkların
gecikme cezası ve faiz tahakkuk ettirilerek, icra işlemleri
ile, geri alınmaya çalışılması
sizce adil bir uygulama mıdır?

3.  Sanatçılara tanınan bu hak, yasal çerçeveye
de oturtulmuş olmasına rağmen, SSK kurumunca
bu hakkın sahiplerine verilmemesi bir hukuk ihlali değil
midir?

4.  SSKKurumunun bu yaklaşımı, mensubu bulunduğumuz
siyasî partinin sanat ve sanatçılara ilişkin
görüşlerinin uygulamaya yansıması
mıdır?

 T.C.

 Çalışma ve Sosyal Güvenlik Bakanlığı
21.2.1997

 Sosyal Güvenlik Kuruluşları

 Genel Müdürlüğü

 Sayı : B.13.0.SGK-0-13-00-01.004382

Konu : Yazılı Soru Önergesi

Türkiye Büyük Millet Meclisi Başkanlığına

İlgi : 31.1.1997 tarih ve A.01.0.GNS.0.10.00.02-5233-14415
sayılı yazınız.

Bursa Milletvekili Ali Rahmi Beyreli tarafından hazırlanan
“Sanatçılara emeklilik hakkı sağlayacak
uygulamaya ilişkin” 7/1994 Esas No.'lu yazılı
soru önergesi Bakanlığımca incelenmiştir.

Bilindiği üzere; 506 sayılı Sosyal Sigortalar
Kanununa 8.12.1994 tarih ve 4056 sayılı Kanunla
eklenen Geçici 80 inci madde ile; 506 sayılı
Kanunun Ek 10 uncu maddesi ile sigorta kapsamına alınan
sanatçılara, örneği Kurumca hazırlanan
ve ilgili işveren, birlik, sendika, dernek, sanatsal vakıf
kuruluşları veya ilgili kamu kuruluşları
tarafından usulüne uygun olarak düzenlenmiş
ve Kültür Bakanlığınca onaylanmış
borçlanma belgeleri ile Kanunun yürürlük
tarihinden itibaren bir yıl içinde Kuruma başvurmaları
ve borç ödeme tarihindeki 78 inci maddeye göre
belirlenen asgarî günlük kazanç üzerinden
hesaplanacak sigorta primlerini bir defada Kuruma ödemeleri
şartı ile, borçlanma belgelerinde kayıtlı
meslekleri ile ilgili çalışma sürelerinin
tamamını veya bir bölümünü borçlanma
imkânı sağlanmıştır.

Sözkonusu Kanunla tanınan haktan yararlanmak üzere
14.004 sigortalı sanatçı müracaatta
bulunmuştur. Bu başvurulardan, sanatçı
olduklarının veya çalışma sürelerinin
araştırılmasına gerek duyulmayanların
borçlanma talepleri kabul edilerek işlemleri tamamlanmış,
borçlanma belgelerinde kayıtlı beyanlarından
şüphe edilenlerin belgeleri ise sigorta müfettişleri
eliyle incelemeye alınmıştır. Yapılan
inceleme sonucunda beyanlarının doğru olduğu
tespit edilenlerin işlemleri de tamamlanmıştır.

Ancak, sigorta müfettişlerince yapılan incelemede
506 sayılı Sosyal Sigortalar Kanununun Ek 10 uncu
maddesine istinaden Bakanlığımız ve Kültür
Bakanlığınca müştereken belirlenen
sanat dallarına ilişkin unvanları taşımadıkları
veya bu kapsamda tanımlanan sanatçı olmalarına
rağmen hizmet borçlanma belgesinde çalıştıklarını
beyan ettikleri sürelerde çalışmadıkları
ya da 11.7.1978 tarihinden sonra kendi nam ve hesaplarına
bağımsız çalıştıklarından
Bağ-Kur'a tabi oldukları tespit edilenlerin borçlanma
talepleri reddedilmiştir.

31.12.1996 tarihine kadar sigorta müfettişlerince yapılan
araştırma sonucu yukarıda belirtildiği
şekilde usulsüz olarak müracaat ettiği tespit
edilen 4 570 kişinin borçlanma talebi reddedilmiştir.
Halen sigorta müfettişlerince tahkikatları sürdürülenlerin
ise rapor sonuçlarına göre işlemleri
tamamlanacaktır.

4056 sayılı Kanun, gerçeğe aykırı
belge düzenleyenler ile ilgili sigortalıların,
Kurumun bu yüzden uğrayacağı zararları
müştereken ve müteselsilen % 50 fazlası
ve kanunî faizi ile birlikte ödemelerini öngörmüştür.
Bu nedenle, borçlanma işlemleri kabul edilip kendilerine
aylık bağlananların ihbar veya başka nedenlerle
borçlanma belgelerindeki beyanlarından şüphe
edilmesi durumunda borçlanmaya esas beyanları sigorta
müfettişlerine incelettirilmektedir. Yapılan
incelemede hizmet borçlanma belgesindeki beyanlarının
doğru olmadığı tespit edilenlerin borçlanmaları
iptal edilmektedir. İptal edilen bu hizmetler üzerinden
yaşlılık aylığı bağlananlardan
aylık hakkı düşenlerin bağlananların
aylıkları kesilerek Kanunda öngörüldüğü
şekliyle geri istenmekte ve tahsil edilmektedir.

Ancak, hizmet borçlanması uygulamaları, sosyal
güvenlik kuruluşlarının aktuaryal dengelerini
olumsuz yönde etkileyen unsurların başında
gelmektedir. Zira sigortasız geçen çalışma
sürelerini borçlanan sigortalıların
büyük çoğunluğu aylık bağlanabilmesi
için aranılan sigortalılık veya prim
ödeme sürelerini bu şekilde tamamlayarak emekli
olmakta, böylece sigortalılardan alınan borçlanma
primleri kurumlarca nemalandırılmadan kısa
süre içerisinde kendilerine aylık olarak ödenmektedir.

Sosyal Sigortalar Kurumunun bozulan, aktuaryal dengesinin sağlanması
amacıyla kanunî düzenlemeler yapılırken
Kuruma yeni yükler getirecek şekilde sanatçılara
yeni bir borçlanma hakkı tanınması
hedeflenen amaca aykırı düşeceğinden
olumlu görülmemektedir.

Ayrıca, diğer işkollarında olduğu
gibi sanat ve işkollarında da sürekli çalışma
olmadığı bilinmektedir. Sigortalıların
işten ayrıldıkları ya da çalışmadıkları
sürelerde sosyal güvenlik haklarından mahrum
kalmamaları için 506 sayılı Kanunun
85 inci maddesi uyarınca isteğe bağlı, 86
ncı maddesi uyarınca da topluluk sigortası
yoluyla sosyal güvenlik haklarını devam ettirmeleri
imkânı bulunmaktadır.

Bilgilerinize arz ederim.

  Necati Çelik

  Çalışma ve Sosyal Güvenlik Bakanı

23. - Zonguldak Milletvekili Tahsin Boray Baycık'ın,
doğal afete maruz kalan yöre belediyelerine ödenen
payın Zonguldak-Kozlu Belde Belediyesine de ödenip
ödenmeyeceğine ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/2002)

Türkiye Büyük Millet Meclisi Başkanlığına

Aşağıdaki sorumun Bayındırlık
ve İskân Bakanı Sayın Cevat Ayhan tarafından
yazılı olarak cevaplandırılmasını
saygılarımla arz ve talep ederim. 23.1.1997

  T. Boray Baycık

  Zonguldak

Soru : Doğal afete maruz kalan yöre belediyelerine İller
Bankasından ödenen aylık payların belli
bir katsayı ile çarpılarak verilmesine ilişkin
18.12.1995 tarih ve 22497 sayılı Resmi Gazetede
yayınlanan Bakanlar Kurulu kararının 1997
yılı için tasman bölgesi olan Zonguldak
İli Kozlu Belde Belediyesine de uygulanacak mıdır?

 T.C.

 Bayındırlık ve İskân Bakanlığı
24.2.1997

 Basın ve Halkla İlişkiler Müşavirliği

 Sayı : B.09.0.BHİ.0.00.00.25/2-A/342

Konu : Zonguldak Milletvekili

Tahsin Boray Baycık'ın

Yazılı soru önergesi

Türkiye Büyük Millet Meclisi Başkanlığına

İlgi : TBMM'nin 5.2.1997 gün ve A.01.0.GNS.0.10.00.02-7/2002-5162/14581
sayılı yazısı.

İlgi yazı ekinde alınan, Zonguldak Milletvekili
Tahsin Boray Baycık'ın Bakanlığımıza
yönelttiği yazılı soru önergesi incelenmiştir.

Soru : Doğal afete maruz kalan yöre belediyelerine İller
Bankasından ödenen aylık payların belli
bir katsayı ile çarpılarak verilmesine ilişkin
18.12.1995 tarih ve 22497 sayılı Resmi Gazetede
yayınlanan Bakanlar Kurulu kararının 1997
yılı için tasman bölgesi olan Zonguldak
İli Kozlu Belde Belediyesine de uygulanacak mıdır?

Cevap : 4123 sayılı “Tabiî Afet Nedeniyle
Meydana Gelen Hasar ve Tahribata İlişkin Hizmetlerin
Yürütülmesine Dair Kanunun 6 ncı maddesi
gereğince; 1996 yılı içerisinde tabiî
afet nedeniyle gelir kaybı ve altyapı hasarına
uğrayan belediyelere yapılacak yardımlar hakkında
hazırlanan karar taslağı, Bakanlar Kurulu Kararı
haline getirilmesi için Başbakanlığa sunulmuş
olup; sözkonusu taslakta Zonguldak İli Kozlu Belediyesi
de yer almaktadır.

Bilgilerinize arz ederim.

  Cevat Ayhan

  Bayındırlık ve İskân Bakanı

24. - Ordu Milletvekili Hüseyin Olgun Akın'ın;

- Ordu - Korulkaya ve Çambaşı barajlarına,

- Ordu - Mesudiye - Topçam Barajına,

İlişkin soruları ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/2014, 2015)

Türkiye Büyük Millet Meclisi Başkanlığına

Ordu-Kurulkaya ve Çambaşı barajları
hakkındaki aşağıda belirtilen soruların
Enerji ve Tabiî Kaynaklar Bakanı Hüsnü
Doğan tarafından sözlü olarak cevaplandırılması
hususunu arz ederim.

  21.5.1996

  Hüseyin Olgun Akın

  Ordu

1.  Uzun zamandır düşünülmekte olan
Ordu-Kurulkaya ve Çambaşı Barajları
hakkında ne düşünülmektedir?

2.  1996 senesinde söz konusu barajların etüdleri
yapılacak mıdır?

Türkiye Büyük Millet Meclisi Başkanlığına

Ordu-Topçam Barajı hakkındaki aşağıda
belirtilen soruların Enerji ve Tabiî Kaynaklar Bakanı
Hüsnü Doğan tarafından sözlü olarak
cevaplandırılması hususunu arz ederim.  
   21.5.1996

  Hüseyin Olgun Akın

  Ordu

1.  1995 yılında programa alınan Ordu-Mesudiye
Topçam Barajının son durumu nedir?

2.  Ne kadar tahsilat ayrılmıştır?

3.  İhalesi ne zaman yapılacak ve ne zaman başlanacaktır?

 T.C.

 Enerji ve Tabiî Kaynaklar Bakanlığı 25.2.1997

 Araştırma, Planlama ve Koordinasyon

 Kurulu Başkanlığı

 Sayı : B.15.0.APK.0.23.300-280-2838

Konu : Yazılı Soru Önergesi

Türkiye Büyük Millet Meclisi Başkanlığına

İlgi : a)  TBMMBaşkanlığının
10 Haziran 1996 tarih ve A.01.0.GNS.0.10.00.02-7/2014-2209 sayılı
yazınız.

b)  TBMMBaşkanlığının 3 Şubat
1997 tarih ve A.01.0.GNS.0.10.00.02-7/2015-5249-5216 sayılı
yazısı.

Ordu Milletvekili Sayın Hüseyin Olgun Akın'ın
tarafıma tevcih ettiği ilgi a)'da kayıtlı
yazı ile de Bakanlığıma gönderilen
6/192-1927 ve 6/193-1928 esas no.lu sözlü soru önergesi;
19 Haziran 1996 tarih ve B.15.0.APK.0.23.300-767-10237 sayılı
yazımız ile Parlamento ile ilişkilerden sorumlu
Devlet Bakanlığına gönderilmiştir.

TBMMBaşkanlığından alınan ilgi
b)'de kayıtlı yazıda ise, sözkonusu
sözlü soru önergesinin TBMM İçtüzüğünün
98 inci maddesi gereğince üç birleşim içinde
cevaplandırılmadığı gerekçesiyle
7/2014 ve 7/2015 esas no.lu yazılı soru önergesine
çevrildiği Bakanlığımıza bildirilmiştir.

Bahse konu soru önergesi ile ilgili bilgiler güncelleştirilerek
ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

Ordu Milletvekili Sayın Hüseyin Olgun Akın'ın
yazılı soru önergeleri cevapları (7/2014-7/2015
esas no.lu)

Sorular 1, 2 : (7/2014 esas no.lu)

1.  Uzun zamandır düşünülmekte olan
Ordu-Kurulkaya ve Çambaşı barajları
hakkında ne düşünülmektedir?

2.  1996 senesinde söz konusu barajların etüdleri
yapılacak mıdır?

Cevaplar 1, 2 :

Çambaşı Barajının master plan
(ön inceleme) seviyesinde bir çalışması
mevcut olup, araştırma ve planlama çalışmaları
önümüzdeki yıllarda sonuçlandırılacaktır.

DSİ kayıtlarında Kurulkaya Barajı
adı ile bir projemiz bulunmamaktadır.

Sorular 1, 2, 3 : (7/2015 esas no.lu)

1.  1995 yılında programa alınan Ordu-Mesudiye
Topçam Barajının son durumu nedir?

2.  Ne kadar tahsisat ayrılmıştır?

3.  İhalesi ne zaman yapılacak ve ne zaman başlanacaktır?

Cevaplar 1, 2, 3 :

1995 yılında TBMM - Bütçe Komisyonunda
verilen önerge ile DSİ Genel Müdürlüğünün
enerji sektörü yatırımları arasında
alınan Ordu (Topçam Barajı ve HES, Darıca
I. HES) projesi kapsamında; Melet Irmağı üzerinde
yapılacak olan Topçam Barajında depolanacak
133 milyon m3 su  ile 60 MW kurulu gücündeki Topçam
HES ile 79 MW kurulu gücündeki Darıca I HES'den
yılda ortalama 491 milyon kilovat/saat enerji üretilmesi
hedef alınmış olup, Topçam Barajı
ve HES inşaatı 23.10.1996 tarihinde % 45,11 indirim
oranı ile Garanti KOZA İnş. San. ve Tic. A.Ş.'ne
ihale edilmiş olup, 6.1.1997 tarihinde işe başlama
tebligatı yapılmıştır. Söz
konusu projeye 1997 yılı için DSİ
Yatırım Programında 350 milyar TL. ödenek
talep edilmiş ve 200 milyar TL. ödenek ayrılmıştır.

Diğer taraftan, Ordu-Topçam Barajı ve Hidroelektrik
Santralı, inşa halindeki 19 baraj ile birlikte 14
Kasım 1996 tarih ve 22817 sayılı Resmi Gazetede
yayımlanan ilan ile, Yap-İşlet-Devret modeli
ile tamamlattırılarak işletmeye aldırılacak
santrallar listesinde yer almaktadır. Projeler ile ilgili
teklifler 31 Ocak 1997 tarihinde Bakanlığımıza
teslim edilmiştir. Ancak Ordu-Topçam Barajı
ile ilgili bir teklif verilmemiştir. İnşaat
DSİ eli ile devam etmektedir.

25. - Gaziantep Milletvekili Mustafa R. Taşar'ın,
bürokraside partizan atamalar yapıldığı
iddiasına ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/2029)

Türkiye Büyük Millet Meclisi Başkanlığına

Aşağıdaki sorularımın delaletlerinizle
Sayın Başbakan tarafından yazılı
olarak cevaplandırılması hususunu saygılarımla
arz ederim.

  Mustafa Taşar

  Anavatan Partisi

  Gaziantep

1.  Hükümetiniz tarafından bürokraside estirilen
tayin ve sürgün politikalarının gerekçeleri
nelerdir?

2.  Bürokraside kadrolaşmanın, Refah Partisi
Genel Merkezinde oluşturulan bir komisyon aracılığıyla
yürütüldüğüne dair haberler, daha
önce bazı medya organlarında yeralmıştı.
Bu haberler doğru mudur? Eğer doğru ise, bürokrasideki
atamalarınızda kamu yararı ve hizmet gereklerini
mi; yoksa, parti tabanınızın emir ve taleplerini
mi gözönünde bulunduruyorsunuz?

 T.C.

 Devlet Bakanlığı 24.2.1997

 Sayı : B.02.0.0010/01982

Türkiye Büyük Millet Meclisi Başkanlığına

İlgi : a)  TBMMBaşkanlığının
5.2.1997 tarih ve  A.01.0.GNS.0.10.00.02-7/2029-5201/14670 sayılı
yazısı.

b)  Başbakanlık Kan. ve Kar. Gen. Müd.'nün
12.2.1997 tarih ve B.02.0.KKG/106-462-8/660 sayılı
yazısı.

Gaziantep Milletvekili Sayın Mustafa R. Taşar'ın;
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

Gaziantep Milletvekili Sayın Mustafa Taşar'ın;
7/2029-5201 sayılı yazılı soru önergesi
cevabıdır.

Hükümetimiz tarafından bürokraside tayin
ve sürgün politikası estirildiğine dair iddialar
gerçek dışıdır.

Keza kadrolaşmanın Refah Partisi Genel Merkezinde
oluşturulan bir komisyon aracılığı
ile yürütüldüğüne dair haber ve iddialar
da asılsızdır.

Yapılan tayin ve nakillerde kamu yararı ve hizmetin
en iyi şekilde yerine getirilmesi gözetilmektedir.

Bilgilerinizi rica ederim.

26. - Artvin Milletvekili Sayın Süleyman Hatinoğlu'nun,
gönüllü korumalarına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/2033)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak cevaplandırılması
hususunda delaletlerinizi arz ederim.

  Süleyman Hatinoğlu

  Artvin

27-28 Ocak 1997 tarihlerinde birçok TV kanallarında
ve yazılı basınımızda Refah
Partisi, Kayseri İlinde gönüllü korumalar
adı altında, resmi kıyafeti andırır
üniformalı RP'li gençlerden, tekvando ve bazı
yakın savunma taktikleri göstererek Sayın Başbakan
Erbakan'a yakın gönüllü koruma adı
altında, yeni bir güç oluşturulduğu
görülmektedir.

Bu nedenle sorularım :

1.  Resmi kıyafete benzer, üniforma armalı
kıyafetlerle eğitilerek bir siyasî koruma sınıfı
oluşturulmasını ve eğitimini doğru
buluyor musunuz?

2.  Daha önceleri Sakarya Gönüllüler Koruma
Grubu ve şimdi de bu şekilde Kayseri'de başlatılan
bu hareketi doğru, yasal ve mevzuatlara uygun buluyor musunuz?

3.  Resmi koruma olarak görevli; askerlerimize, polislerimize,
MİT ve güvenlik mensuplarımıza güvenmediğiniz
için mi, sivil gönüllüler grubu oluşturuyorsunuz?

4.  Bu gönüllüler grubu;

a)  Herhangi bir yerden maaş alacaklar mı? Ve halen
görevli olanlar maaş alıyor mu?

b)  Resmi araçları kullanamayacaklarına göre,
hangi araçları kullanacaklar veya kullanmaktadırlar?

c)  Görevleri esnasındaki (yiyecek-içeçek-yatacak
ve giyecek) masraflarını nereden karşılayacaksınız?

d)  Bu görevliler kimlerden emir alıyorlar ve kimlere
emir veriyorlar?

5.  Bu örgütlenme 2820 sayılı Siyasi Partiler
Kanununun 94 ve 117 nci maddelerine uygun mudur? Bunu nasıl
izah edersiniz?

 T.C.

 Devlet Bakanlığı 20.2.1997

 Sayı : B.02.0.0010/01981

Türkiye Büyük Millet Meclisi Başkanlığına

İlgi : a) TBMMBaşkanlığının
5.2.1997 tarih A.01.0.GNS.0.10.00.02-7/2033-5204/14676 sayılı
yazınız.

b)  Başbakanlık Kan. ve Kar. Gen. Müd.'nün
12.2.1997 tarih ve B.02.0.KKG/106-462-11/659 sayılı
yazısı.

Artvin Milletvekili Sayın Süleyman Hatinoğlu'nun;
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

Artvin Milletvekili Sayın Süleyman Hatinoğlu'nun
7/2033-5204 sayılı yazılı soru önergesi
cevabıdır.

Refah Partisi Anayasa, Siyasi Partiler Kanunu ve diğer yasalara
uygun şekilde faaliyet gösteren Türkiye'nin en
büyük ve en güçlü siyasî kuruluşudur.

Refah Partisi Genel Merkez veya taşra teşkilatında
özel güvenlik güçleri şeklinde herhangi
bir oluşum mevcut değildir.

Bilgilerinizi rica ederim.

27. - İstanbul Milletvekili Bülent Akarcalı'nın,
otoban gişeleri ücretlerine ilişkin sorusu ve
Bayındırlık ve İskân Bakanı
Cevat Ayhan'ın yazılı cevabı (7/2036)

Türkiye Büyük Millet Meclisi Başkanlığına

Aşağıdaki sorularımın Bayındırlık
ve İskân Bakanı Sayın Cevat Ayhan tarafından
yazılı olarak cevaplandırılmasını
arz ederim.

  Bülent Akarcalı

  İstanbul

Otoban gişelerinde ücretlerin küsuratlı
olması nedeniyle, bozuk para olmadığı
gerekçesiyle fazla para alınmakta ve sürücüler
ile gişe görevlileri arasında sorunlar yaşanmaktadır.

1.  Otoban ücretlerinin küsuratsız, kolay ödenebilir
şekilde belirlenmesi için bir çalışma
yapmayı düşünür müsünüz?

2.  Otoban gişe görevlilerince alıkonulan para
üstleriyle ilgili olarak soruşturma açmayı
düşünür müsünüz?

 T.C.

 Bayındırlık ve İskân Bakanlığı
21.2.1997

 Basın ve Halkla İlişkiler Müşavirliği

 Sayı : B.09.0.BHİ.0.00.00.25/2-A/338

Konu : İstanbul Milletvekili

Bülent Akarcalı'nın

Yazılı Soru Önergesi

Türkiye Büyük Millet Meclisi Başkanlığına

İlgi : TBMM'nin 5.2.1997 gün ve A.01.0.GNS.0.10.00.02-7/2036-5213/14697
sayılı yazısı.

İlgi yazı ekinde alınan, İstanbul
Milletvekili Bülent Akarcalı'nın “Otoban
Gişeleri Ücretleri”ne dair Bakanlığımıza
yönelttiği yazılı soru önergesi incelenmiştir.

Soru 1 : Otoban gişelerinde ücretleri küsuratlı
olması nedeniyle, bozuk para olmadığı
gerekçesiyle fazla para alınmakta ve sürücüler
ile gişe görevlileri arasında sorunlar yaşanmaktadır.

Otoban ücretlerinin küsuratsız, kolay ödenebilir
şekilde belirlenmesi için bir çalışma
yapmayı düşünür müsünüz?

Cevap 1 : Yeniden düzenlenerek, Yüksek Planlama Kuruluna
sunulan zamlı Otoyol ve Köprü geçiş
ücretleri 50 000.- TL. ve katları olarak, kolay ödenebilir
şekilde düzenlenmiştir. Ayrıca alın
istasyonları adı verilen ve trafiği yoğun
olan Çamlıca (İstanbul), Mahmutbey (İstanbul)
ve Kaynaşlı (Bolu) gişelerinde ücretlendirme
100 000.- TL. ve katları olarak belirlenmiştir.

Soru 2 : Otoban gişe görevlilerince alıkonulan
para üstleriyle ilgili olarak soruşturma açmayı
düşünür müsünüz?

Cevap 2 : Otoyol gişe görevlilerince alıkonulan
para üstleri ile ilgili olarak herhangi bir olay tespit edilmemiş
ve şikâyet dilekçesi ulaşmamıştır.
Böyle bir olayın belirlenmesi durumunda gerekli disiplin
soruşturması yapılacaktır.

Bilgilerinize arz ederim.

  Cevat Ayhan

  Bayındırlık ve İskân Bakanı

28. - Kocaeli Milletvekili Bekir Yurdagül'ün, özel
korumalarına ilişkin Başbakandan sorusu ve
Devlet Bakanı Lütfü Esengün'ün yazılı
cevabı (7/2043)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak cevaplandırılması için gereğini
arz ederim. 30 Ocak 1997

Saygılarımla.

  Bekir Yurdagül

  Kocaeli

Başbakanlık görevine başladığınız
tarihten itibaren Türkiye Cumhuriyeti'nin resmi koruma görevlileri
olduğu halde, adlarına “sakarya gurubu” denilen
bir koruma gurubu ile son Kayseri geziniz dolayısı
ile de “üniformalı koruma gurubu” görüntüleri
gazete ve televizyon ekranlarından tüm kamuoyunun
gözleri önünde dikkatle ve büyük bir
tedirginlikle izlenmektedir.

Bundan dolayı;

1.  Türkiye Cumhuriyeti'miz Başbakanlığının
resmi korumaları olduğu halde, koruma görevlerini
yapamadıkları için mi kendilerine “sakarya
gurubu” veya “üniformalı koruma grubu”
da denilen, böyle bir koruma gurupları ile koruma
gereksinimi duydunuz? Bu grupların görev yapmalarına
kimler ne adına karar vermiş ve göz yummuşlardır?

2.  Kendilerine “sakarya gurubu” veya başka guruplar
adını veren kimlikleri de meçhul bu kişilerin
masraflarını (Başbakanın yurtdışı
gezileri dahil) kimler ne adına karşılamaktadır?
Yoksa bu masraflar Türkiye Cumhuriyetimizin Başbakanlığına
ayrılan örtülü ödenekten mi karşılanmaktadır?

3.  Başlangıçta “sakarya gurubu”,
şimdi de Kayseri'de ortaya çıkan “üniformalı
koruma gurubu” görüntüleri, iddia edildiği
gibi Refah Partisinin Milis Ordusunu oluşturmak için
bir başlangıç ve kamuoyunu alıştırma
provası mıdır?

4.  Koruma ordusu adı altında gerçekleştirilen
örgütlenmenin finansmanı kimler tarafından,
ne şekilde karşılanmaktadır? Bunların
eğitimleri kimler tarafından nerede ve ne şekilde
gerçekleştirilmektedir?

5.  Bütün bu koruma guruplarına dahil kaç
kişi vardır. Bunların ne kadarı size
hizmet etmektedir?

 T.C.

 Devlet Bakanlığı 20.2.1997

 Sayı : B.02.0.0010/01979

Türkiye Büyük Millet Meclisi Başkanlığına

İlgi : a)  TBMMBaşkanlığının
6.2.1997 tarih ve A.01.0.GNS.0.10.00.02-7/2043-5228/14734 sayılı
yazısı.

b)  Başbakanlık Kan. ve Kar. Gen. Müd.'nün
12.2.1997 tarih ve B.02.0.KKG/106-463-4/657 sayılı
yazısı.

Kocaeli Milletvekili Sayın Bekir Yurdagül'ün;
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

Kocaeli Milletvekili Sayın Bekir Yurdagül'ün;
7/2043-5228 sayılı yazılı soru önergesi
cevabıdır.

Sayın Başbakanımızı koruma görevi
resmi görevliler tarafında ifa edilmektedir.

“Sakarya Grubu” veya Kayseri'de ortaya çıktığı
iddia edilen “Üniformalı Koruma Grubu” şeklinde
herhangi bir ekip Sayın Başbakanın korumasında
görevli veya yetkili değildir.

Soru önergesindeki Refah Partisinin Milis Ordusu oluşturduğu
yolundaki iddialar bu konudaki bilgisizliğin veya art niyetin
ürünüdür.

Refah Partisinin Milis Ordusu oluşturduğu veya silahlandığı
yolundaki iddialar baştan sona yalandır. Bu tür
yalanlar ne iddia sahiplerine ne de ülkemize bir şey
kazandırmamaktadır.

Barış ve kardeşliği egemen kılma
çabamız karşısında bazı
çevreler sürekli çatışma ve gerginlik
istemektedirler, ancak sonuçta aklıselim galip gelecek
ve toplumda barış ve kardeşlik hâkim
olacaktır.

Bilgilerinizi rica ederim.

29. - Rize Milletvekili Ahmet Kabil'in, ASİLSAN'ın
üretim kapasitesine ilişkin sorusu ve Sanayi ve Ticaret
Bakanı Yalım Erez'in yazılı cevabı
(7/2045)

Türkiye Büyük Millet Meclisi Başkanlığına

Aşağıdaki sorularımın Sanayi ve
Ticaret Bakanı tarafından yazılı olarak
cevaplandırılması için gereğini
saygılarımla arz ederim.

  Ahmet Kabil

  Rize

Rize Ardeşen Silah Sanayi  (ASİLSAN) namlu haricinde
Atmaca adı altında ayda 250, yılda 3 000
silah üretim kapasitesi ile çalışmaktadır.

Mevcut makine parkı geliştirilerek halen çalışan
85 işçi yerine 2 000 işçiye istihdam
sağlayacak bir kapasiteye getirilirse yılda ilk aşamada
12 bin daha sonra 30 bin tabancaya kadar üretim yapabilecektir.

Bugünkü maliyet fiyatları namlu hariç
27 milyondan MKE'ye verilmektedir. Namlunun maliyetini 3 000 milyon
kabul edersek bugün 30 milyona mal olan silah, 70 milyona
piyasaya satılmaktadır.

İmalat artırılırsa yurtdışından
milyonlarca döviz ödenerek ithal edilen silah girişi
azalacak, Hazineye döviz temini sağlanacaktır.

Bugüne kadar üretilen parçalar teknik özellikleri
ve kalite denemelerinde dünya standartlarının
gerisinde kalmamıştır.

Bu özellikleri itibarıyla ve geri kalmış
bu bölgeye gelir ve istihdam sağlayacak bu fabrikanın
geliştirilmesi hususunda öğrenmek istediğim;

Soru 1 : Denetimi MKE tarafından yapılması
kaydıyla bu fabrikaya namlu dahil üretim ve satış
bağımsızlığı verilmesini düşünmüyor
musunuz?

Soru 2 : Halen piyasada Atmaca 53 silah sırası bekleyen
2 000'den fazla talep varken ve 8 ay gibi bir zaman beklemeyi
göze alan müşteriler için aylık
üretimin en az 1 000 kapasiteye çıkarılmasının
herhangi bir sakıncası var mıdır?

 T.C.

 Sanayi ve Ticaret Bakanlığı 19.2.1997

 Basın ve Halkla İlişkiler Müşavirliği

 Sayı : B 140 BHİ 01-59

Konu : Yazılı Soru Önergesi

Türkiye Büyük Millet Meclisi Başkanlığına

İlgi : 6.2.1997 tarih ve A.01.0.GNS.0.10.00.02-7/2045-5240/14758
sayılı yazınız.

Rize Milletvekili Ahmet Kabil'in, ASİLSAN'ın üretim
kapasitesine ilişkin olarak tarafından cevaplandırılmasını
istediği (7/2045) esas no.lu yazılı soru önergesiyle
ilgili cevabımız ekte takdim edilmiştir.

Bilgilerinizi ve gereğini arz ederim.

  Yalım Erez

  Sanayi ve Ticaret Bakanı

Rize Milletvekili Ahmet Kabil'in yazılı sorularına
cevaplarımız

Cevap 1 : Doğu Karadeniz Silah Projesinin amacı, Küçük
ve Orta Ölçekli Sanayi Geliştirme ve Destekleme
İdaresi Başkanlığının vereceği
danışmanlık ve sağlayacağı
destek hizmetleri ile MKEK'nun teknik ve ticarî sorumluluğu
altında, bölgede gelişmiş üretim
teknolojisi kullanabilen, uluslararası kalite normlarına
uygun ve düşük maliyetli üretim yapabilen
Küçük ve Orta Ölçekli Sanayi İşletmeleri
yaratabilmektedir. Bu işletmeler tabanca parçalarına
ilaveten ileride diğer sanayi mamüllerinin parçalarını
da üretmek üzere yönlendirilecektir. Planlanan
tabancı üretimi ile Doğu Karadeniz Bölgesindeki
gayrikanuni tabanca üretimine engel olmak, endüstriyel
gelişmeyi hızlandırmak ve istihdam olanaklarını
artırmak yanında, ithal tabancaya olan talebi yerli
üretilen tabancalara kaydırmak da mümkün
olacaktır.

Bu proje kapsamında; Rize-Ardeşen-Trabzon-Gümüşhane-Kürtün-Giresun
ve Ordu'daki firmalar, KOSGEB'in vereceği danışmanlık
ve sağlayacağı destek hizmetleri ile MKEK'nun teknik
ve ticarî sorumluluğu altında ilk aşamada
yılda 30 000 adet altı değişik tipte tabancanın
namlu hariç tüm parçalarını üretecektir.

MKEK, Doğu Karadeniz Silah Projesi kapsamındaki şirketlere,
yapılan sözleşmelerle belirli bir avans vermektedir.
Ayrıca üretilen tabanca parçalarının
bedelleri de, atış testleri ve satış
işlemlerinin bitmesi beklenmeksizin bu şirketlere
ödenmektedir. Bu şekilde MKEK, bu proje kapsamındaki
şirketlere sadece teknik açıdan değil,
finansal açıdan da önemli katkılarda
bulunmaktadır.

1996 yılında,

- 25 823 adet ithal silahın yanısıra

- 10 359 adet MKEK yapımı yerli

- 1 393 adet Trabzon'da mukim TİSAŞ-MKEK yapımı
yerli FATİH 13

- 1 950 adet Rize-Ardeşen'de mukim ASİLSAN- MKEK
yapımı yerli ATMACA 53 olmak üzere toplam 39
525 adet tabanca satılmıştır. Önümüzdeki
yıllarda tüm ithal tabancaların yerli üretilen
tabancalarla ikame edilebileceği varsayılsa bile; MKEK'nun
bizzat ürettiği 2 model ve Doğu Karadeniz Silah Projesi
kapsamındaki şirketlerle birlikte ürettiği
6 model tabancadan herbir modele ortalama olarak yılda
5 000 adetlik bir talep oluşması beklenmektedir.

Tabanca üretimi ve satışının MKE'ndan
bağımsız bir şekilde yapılmasına
müsaade edildiği takdirde bu müsaade sadece Rize-Ardeşen'de
mukim ASİLSAN veya Doğu Karadeniz Silah Projesi kapsamındaki
diğer dört şirket için değil, bu konuya
girmeyi arzu eden Türkiye'deki birçok şirket
için de geçerli olacaktır.

Bu durumda da herbir şirketin üretip satabileceği
tabanca miktarı, ekonomik üretim miktarının
çok altında olacaktır. Ayrıca ülkemizin
içinde bulunduğu koşullardan dolayı, tabanca
üretiminin güvenlik açısından tamamen
MKEK'nun kontrolu altında gerçekleştirilmesinde
de zaruret vardır. Bu nedenlerden ötürü
tabanca üretim ve satışının MKEK'nun
kontrolu altında devam ettirilmesi uygun mütalaa edilmektedir.

Cevap 2 : Doğu Karadeniz Silah Projesi kapsamındaki
tüm şirketlerin üreteceği farklı modellerdeki
tabancalara dengeli bir şekilde dağılması
gereken talep, ASİLSAN A.Ş. haricindeki şirketlerin
henüz seri üretime geçememiş olmaları
nedeniyle sadece ASİLSAN A.Ş.'nin ürettiği
MODEL 6 tabanca üzerinde yoğunlaşmıştır.
Bunun üzerine, bir taraftan MODEL 6 tabancanın üretimini
artırmak için hem ASİLSAN A.Ş. hem
de MKEK'nda ilave önlemlerin alınması planlanmış
(boya ve montaj işlemlerinin MKEK yerine ASİLSAN
A.Ş.'de yapılması dahil) diğer taraftan
da diğer şirketlerin en kısa sürede seri
üretime başlayabilmeleri için, yürütülmekte
olan faaliyetler hızlandırılmıştır.

Doğu Karadeniz Silah Projesi kapsamındaki diğer
şirketler de tam kapasite ile seri üretim yapmaya başlayınca,
Rize-Ardeşen'de mukim ASİLSAN şirketinin MKEK
ile birlikte ürettiği ATMACA 53 tabancaya yılda
5-6 bin adetlik bir talep oluşması beklenmektedir.
Halen ASİLSAN'ın üretim kapasitesi yıllık
3 000 adet ve aylık 250 adet tabancadır. Bu kapasitenin
yıllık 6 000 adet ve yıllık 500 adet
tabancaya çıkarılması için,
MKEK'nun da teşviği ile, ASİLSAN A.Ş. ilave
yatırımları yapmaya başlamıştır.

İleride, ATMACA 53'e olan yıllık talep, şu
anda öngörülen 5-6 binden daha yüksek bir
seviyede teşekkül ederse, ASİLSAN'ın
üretim kapasitesinin bu talebe cevap verecek şekilde,
ilave yatırımlarla artırılması
mümkündür.

30. - İzmir Milletvekili Rıza Bodur'un, siyanürle
ayrıştırma yöntemiyle altın çıkarılmasına
ilişkin sorusu ve Çevre Bakanı M. Ziyattin
Tokar'ın yazılı cevabı (7/2049)

Türkiye Büyük Millet Meclisi Başkanlığına

Aşağıdaki sorularımın Sayın
Çevre Bakanı tarafından yazılı
olarak cevaplandırılması için gereğini
arz ederim.

Saygılarımla.

  Ali Rıza Bodur

  İzmir

1.  Kıbrıs Türk Federe Cumhuriyetinin Lefke
Kasabasında 1916 yılından 1974 yılına
kadar bakır ve altın madenleri işletilmiştir.
Bu madenleri ABD firması olan CMC (Cyprus mining Coperation)
işletmiştir. 1974 yılında gerçekleştirilen
Kıbrıs Barış Harekâtı
nedeniyle CMC ülkeyi terkederek fişletme faaliyetlerine
son vermiştir.

23 yıldan bu yana faal olmayan bu işletmenin kapladığı
3,5 km2'lik alanı uzmanlarımızca bugüne
dek incelettiniz mi? İnceleme yapılmadı ise
inceletmeyi düşünüyor musunuz?

2.  Lefke Belediye Başkanı Sayın Mehmet Zafer'den
bu konuya ilişkin bilgi alma gereğini duyar mısınız?

3.  Siyanürlü yöntemle elde edilen altın
madeni işletmesinin çevreye verdiği zararın
araştırılması için ABD'de yaşayan
Lefkeli Türkler'in çevrede yaptırdıkları
araştırmada korkunç sonuçlar çıktı.
3 ayrı noktadan alınan örnekler ABD'de Oklohama
Devlet Üniversitesinde incelendi. Suni göl suları
içinde normalden 3 kat fazla Arsenik, 40 kat fazla Selanyum'a
rastlandı. Ayrıca demir, mangaz, manganez gibi ağır
metaller yoğun yağmur sularının taşıması
ile birlikte nehir barajından çevrede YSE tarafından
yapılan bir gölete aktı.

Bu yörede tüm hayvansal ve bitkisel yaşam yok
oldu.

Bu durum sizce siyanür sabıkası değil midir?

4.  Aynı olayların Bergama'da göz göre
göre yaşanmasına kayıtsız mı
kalacaksınız?

 T.C.

 Çevre Bakanlığı 18.2.1997

 Çevre Kirliliğini Önleme ve

 Kontrol Genel Müdürlüğü

 Sayı : B.19.0.ÇKO.0.06.00.03/355

Konu : Soru Önergesi

Türkiye Büyük Millet Meclisi Başkanlığı
Genel Sekreterliğine

(Kanunlar ve Kararlar Dairesi Başkanlığı)

İlgi : 6.2.1997 tarih ve A.01.0.GNS.0.10.00.02-7/2049-5220/14714
sayılı yazınız.

Kıbrıs Türk Cumhuriyetinin Lefke Kasabasında
1916 yılından 1974 yılına kadar bakır
ve altın madenlerinin işletilmesi ve Bergama Altın
Madeni hakkında ilgi yazınız ekinde gönderilen
Sn. İzmir Milletvekili Ali Rıza Bodur'a ait yazılı
soru önergesi incelenmiştir.

Bakanlığımız ile Kuzey Kıbrıs
Türk Cumhuriyeti Sağlık ve Çevre Bakanlığı
arasında 1977 yılı Ortak Çalışma
Programı imzalanmıştır. Bu program
çerçevesinde ilgi yazı ekinde belirtilen
ve diğer hususlar da elemanlarımızca 1997 yılında
yerinde yapılacak teknik bir geziyle incelenecektir.

Lefke'de yaşandığı belirtilen olayların
Bergama'da yaşanmaması için 1992 yılından
bugüne kadar dünyadaki altın madenlerdeki teknolojik
gelişmeler ve alınan önlemler kapsamlı
bir şekilde takip edilmiş ve bu teknolojik önlemlerin
ilgili firma tarafından da alınması için
gerekli her türlü taahhütler alınmış
olup, bu taahhütlerin yerine getirilmesi amacıyla
Valilik koordinatörlüğündeki İzleme-Denetleme
Komisyon çalışmaları Bakanlığımızca
da büyük bir hassasiyetle izlenmektedir.

Bilgilerinize arz ederim.

  M.ZiyaettinTokar

  Çevre Bakanı

Cumhuriyetin Temel Niteliklerine Karşı Saldırıları
Önlemekte İsteksiz ve Yetersiz Kaldıkları,
Bu Faaliyetlere Göz Yumdukları İddiasıyla
Başbakan Necmettin Erbakan ve Bakanlar 

Kurulu Hakkında Gensoru Açılmasına
İlişkin Önergelere Verilen Oyların Sonucu
(11/7-8)

Kabul edilmemiştir.


 Üye Sayısı  : 549  

 Kullanılan Oy : 529

 Kabul Edenler : 246   

 Reddedenler : 282

 Çekimser : 1

 Mükerrer : 0

 Geçersiz Oy : 0

 Oya Katılmayanlar :  20

 Açık Üyelik : 1

(Kabul Edenler)

ADANA

Uğur Aksöz

İmren Aykut

İbrahim Yavuz Bildik

M. Ali Bilici

Mehmet Büyükyılmaz

Erol Çevikçe

Tuncay Karaytuğ

Mustafa Küpeli

Arif Sezer

ADIYAMAN

Mahmut Bozkurt

Celal Topkan

AFYON

H. İbrahim Özsoy

AĞRI

Yaşar Eryılmaz

AMASYA

Aslan Ali Hatipoğlu

Haydar Oymak

ANKARA

Nejat Arseven

Yılmaz Ateş

Gökhan Çapoğlu

Ali Dinçer

Eşref Erdem

Agâh Oktay Güner

Halis Uluç Gürkan

İrfan Köksalan

M. Seyfi Oktay

Mehmet Sağdıç

Önder Sav

Yücel Seçkiner

İlker Tuncay

Aydın Tümen

Hikmet Uluğbay

ANTALYA

Deniz Baykal

Emre Gönensay

İbrahim Gürdal

Bekir Kumbul

Sami Küçükbaşkan

Yusuf Öztop

Metin Şahin

ARDAHAN

İsmet Atalay

ARTVİN

Metin Arifağaoğlu

Süleyman Hatinoğlu

AYDIN

Cengiz Altınkaya

M. Fatih Atay

Sema Pişkinsüt

İsmet Sezgin

Yüksel Yalova

BALIKESİR

Safa Giray

Tamer Kanber

Mustafa Güven Karahan

İ. Önder Kırlı

Hüsnü Sıvalıoğlu

BARTIN

Zeki Çakan

Cafer Tufan Yazıcıoğlu

BATMAN

Ataullah Hamidi

BAYBURT

Ülkü Güney

BİTLİS

Edip Safder Gaydalı

Kamran İnan

BOLU

Avni Akyol

Abbas İnceayan

Mustafa Karslıoğlu

BURDUR

Yusuf Ekinci

Kazım Üstüner

BURSA

Yüksel Aksu

Ali Rahmi Beyreli

İlhan Kesici

Hayati Korkmaz

Feridun Pehlivan

Yahya Şimşek

İbrahim Yazıcı

ÇANAKKALE

Mustafa Cumhur Ersümer

Ahmet Küçük

A. Hamdi Üçpınarlar

ÇANKIRI

Mete Bülgün

ÇORUM

Ali Haydar Şahin

DENİZLİ

Hilmi Develi

Adnan Keskin

DİYARBAKIR

Muzaffer Arslan

Sebgetullah Seydaoğlu

EDİRNE

Mustafa İlimen

Erdal Kesebir

ERZİNCAN

Mustafa Kul

Mustafa Yıldız

ERZURUM

Necati Güllülü

ESKİŞEHİR

Necati Albay

Mustafa Balcılar

İbrahim Yaşar Dedelek

Mahmut Erdir

GAZİANTEP

Mehmet Batallı

Hikmet Çetin

Ali Ilıksoy

Mustafa R. Taşar

Ünal Yaşar

Mustafa Yılmaz

GİRESUN

Burhan Kara

Yavuz Köymen

Rasim Zaimoğlu

GÜMÜŞHANE

Mahmut Oltan Sungurlu

HAKKÂRİ

Naim Geylani

HATAY

Fuat Çay

Ali Günay

Nihat Matkap

Levent Mıstıkoğlu

Atilla Sav

Hüseyin Yayla

IĞDIR

Adil Aşırım

ISPARTA

Erkan Mumcu

İÇEL

Oya Araslı

Halil Cin

Abdülbaki Gökçel

D. Fikri Sağlar

Mustafa İstemihan Talay

Rüştü Kazım Yücelen

İSTANBUL

Bülent Akarcalı

Ziya Aktaş

Ahat Andican

Refik Aras

Mehmet Aydın

Nami Çağan

H. Hüsnü Doğan

Halit Dumankaya

Bülent Ecevit

Algan Hacaloğlu

Ercan Karakaş

Yılmaz Karakoyunlu

M. Cavit Kavak

Ahmet Güryüz Ketenci

Osman Kılıç

Mehmet Tahir Köse

Emin Kul

Necdet Menzir

Mehmet Moğultay

Yusuf Namoğlu

Altan Öymen

Ali Talip Özdemir

H. Hüsamettin Özkan

Yusuf Pamuk

Mehmet Cevdet Selvi

Mehmet Sevigen

Ahmet Tan

Güneş Taner

Bülent Tanla

Zekeriya Temizel

Erdoğan Toprak

Ali Topuz

Şadan Tuzcu

İZMİR

Veli Aksoy

Ali Rıza Bodur

Işın Çelebi

İ. Kaya Erdem

Sabri Ergül

Şükrü Sina Gürel

Aydın Güven Gürkan

Gencay Gürün

Birgen Keleş

Mehmet Köstepen

Atilla Mutman

Metin Öney

Ahmet Piriştina

Rüşdü Saracoglu

Rıfat Serdaroğlu

Süha Tanık

Hakan Tartan

Zerrin Yeniceli

KAHRAMANMARAŞ

Esat Bütün

Ali Şahin

KARABÜK

Şinasi Altıner

Erol Karan

KARAMAN

Fikret Ünlü

KARS

Y. Selahattin Beyribey

Çetin Bilgir

KASTAMONU

Murat Başesgioğlu

Hadi Dilekçi

KAYSERİ

İsmail Cem

İbrahim Yılmaz

KIRIKKALE

Recep Mızrak

KIRKLARELİ

İrfan Gürpınar

Cemal Özbilen

Necdet Tekin

KOCAELİ

Bülent Atasayan

Halil Çalık

Onur Kumbaracıbaşı

Bekir Yurdagül

KONYA

Ahmet Alkan

Abdullah Turan Bilge

Nezir Büyükcengiz

Mehmet Keçeciler

KÜTAHYA

Emin Karaa

MALATYA

Miraç Akdoğan

Metin Emiroğlu

Ayhan Fırat

MANİSA

Abdullah Akarsu

Tevfik Diker

Hasan Gülay

Sümer Oral

Ekrem Pakdemirli

Cihan Yazar

Erdoğan Yetenç

MARDİN

Süleyman Çelebi

Ömer Ertaş

MUĞLA

Lale Aytaman

Zeki Çakıroğlu

Fikret Uzunhasan

NEVŞEHİR

Abdülkadir Baş

NİĞDE

Akın Gönen

ORDU

İhsan Çabuk

Mustafa Bahri Kibar

Müjdat Koç

Nabi Poyraz

Refaiddin Şahin

Şükrü Yürür

RİZE

Avni Kabaoğlu

Ahmet Kabil

Ahmet Mesut Yılmaz

SAKARYA

Teoman Akgür

Ahmet Neidim

Ersin Taranoğlu

SAMSUN

Cemal Alişan

İrfan Demiralp

Ayhan Gürel

Yalçın Gürtan

Murat Karayalçın

Biltekin Özdemir

SİİRT

Nizamettin Sevgili

SİNOP

Metin Bostancıoğlu

Yaşar Topçu

SIVAS

Mahmut Işık

ŞANLIURFA

Seyit Eyyüpoğlu

Eyyüp Cenap Gülpınar

ŞIRNAK

Mehmet Salih Yıldırım

TEKİRDAĞ

Fevzi Aytekin

Bayram Fırat Dayanıklı

Enis Sülün

TOKAT

Metin Gürdere

Şahin Ulusoy

TRABZON

Eyüp Aşık

Ali Kemal Başaran

İbrahim Çebi

Hikmet Sami Türk

TUNCELİ

Orhan Veli Yıldırım

UŞAK

Mehmet Yaşar Ünal

VAN

Şerif Bedirhanoğlu

YALOVA

Yaşar Okuyan

YOZGAT

Lütfullah Kayalar

ZONGULDAK

Veysel Atasoy

Tahsin Boray Baycık

Hasan Gemici

Osman Mümtaz Soysal

ADANA

Cevdet Akçalı

Yakup Budak

Sıtkı Cengil

İ. Cevher Cevheri

M. Halit Dağlı

Veli Andaç Durak

Orhan Kavuncu

İbrahim Ertan Yülek

(Reddedenler)

ADIYAMAN

Mahmut Nedim Bilgiç

Ahmet Çelik

Ahmet Doğan

AFYON

Sait Açba

İsmet Attila

Osman Hazer

Yaman Törüner

Kubilay Uygun

Nuri Yabuz

AĞRI 

M. Sıddık Altay

Cemil Erhan

Celal Esin

M. Ziyattin Tokar

AKSARAY

Mehmet Altınsoy

Nevzat Köse

Murtaza Özkanlı

AMASYA

Ahmet İyimaya

Cemalettin Lafcı

ANKARA

İlhan Aküzüm

Saffet Arıkan Bedük

Ahmet Bilge

Hasan Hüseyin Ceylan

Mehmet Ekici

Ömer Ekinci

Ünal Erkan

Mehmet Gölhan

Şaban Karataş

Ahmet Tekdal

Rıza Ulucak

Ersönmez Yarbay

ANTALYA

Osman Berberoğlu

Arif Ahmet Denizolgun

Hayri Doğan

ARDAHAN

Saffet Kaya

ARTVİN

Hasan Ekinci

AYDIN

Ali Rıza Gönül

Nahit Menteşe

Muhammet Polat

BALIKESİR

Abdülbaki Ataç

Ahmet Bilgiç

İsmail Özgün

İlyas Yılmazyıldız

BATMAN

Alaattin Sever Aydın

Musa Okçu

Faris Özdemir

BAYBURT

Suat Pamukçu

BİLECİK

Bahattin Şeker

BİNGÖL

Kazım Ataoğlu

Hüsamettin Korkutata

Mahmut Sönmez

BİTLİS

Zeki Ergezen

Abdulhaluk Mutlu

BOLU

Feti Görür

Necmi Hoşver

Mustafa Yünlüoğlu

BURDUR

Mustafa Çiloğlu

BURSA

Abdülkadir Cenkçiler

Mehmet Altan Karapaşaoğlu

Cemal Külahlı

Ali Osman Sönmez

Turhan Tayan

Ertuğrul Yalçınbayır

ÇANAKKALE

Nevfel Şahin

ÇANKIRI

İsmail Coşar

Ahmet Uyanık

ÇORUM

Bekir Aksoy

Mehmet Aykaç

Hasan Çağlayan

Zülfikar Gazi

Yasin Hatiboğlu

DENİZLİ

M. Kemal Aykurt

Mehmet Gözlükaya

Haluk Müftüler

Ramazan Yenidede

DİYARBAKIR

Abdülkadir Aksu

Ferit Bora

M. Salim Ensarioğlu

Sacit Günbey

Seyyit Haşim Haşimi

Ömer Vehbi Hatipoğlu

Yakup Hatipoğlu

Salih Sümer

EDİRNE

Ümran Akkan

Evren Bulut

ELAZIĞ

Mehmet Ağar

Ömer Naimi Barım

Hasan Belhan

Cihan Paçacı

Ahmet Cemil Tunç

ERZİNCAN

Tevhit Karakaya

Naci Terzi

ERZURUM

Zeki Ertugay

Lütfü Esengün

Abdülilah Fırat

İsmail Köse

Ömer Özyılmaz

Aslan Polat

Şinasi Yavuz

ESKİŞEHİR

Demir Berberoğlu

Hanifi Demirkol

GAZİANTEP

Nurettin Aktaş

Kahraman Emmioğl

Mehmet Bedri İncetahtacı

GİRESUN

Turhan Alçelik

Ergun Özdemir

GÜMÜŞHANE

Lütfi Doğan

HAKKÂRİ

Mustafa Zeydan

HATAY

Abdulkadir Akgöl

Süleyman Metin Kalkan

Mehmet Sılay

Ali Uyar

IĞDIR

Şamil Ayrım

ISPARTA

Ömer Bilgin

A. Aykon Doğan

Mustafa Köylü

Halil Yıldız

İÇEL

Fevzi Arıcı

Mehmet Emin Aydınbaş

Saffet Benli

Turhan Güven

Afyer Yılmaz

İSTANBUL

Meral Akşener

Yıldırım Aktuna

Sedat Aloğlu

Tayyar Altıkulaç

Azmi Ateş

Mustafa Baş

Mukadder Başeğmez

Tansu Çiller

Gürcan Dağdaş

Süleyman Arif Emre

Hasan Tekin Enerem

Ekrem Erdem

Mehmet Fuat Fırat

Metin Işık

İsmail Kahraman

Cefi Jozef Kamhi

Hüseyin Kansu

Hayri Kozakçıoğlu

Göksal Küçükali

Ali Oğuz

Mehmet Ali Şahin

Osman Yumakoğulları

Bahattin Yücel

Bahri Zengin

Namık Kemal Zeybek

İZMİR

Hasan Denizkurdu

Işılay Saygın

Ufuk Söylemez

Sabri Tekir

İsmail Yılmaz

KAHRAMANMARAŞ

Hasan Dikici

Avni Doğan

Ahmet Dökülmez

Mustafa Kamalak

Mehmet Sağlam

KARABÜK

Hayrettin Dilekcan

KARAMAN

Abdullah Özbey

Zeki Ünal

KARS

Sabri Güner

Zeki Karabayır

KASTAMONU

Fethi Acar

Nurhan Tekinel

Haluk Yıldız

KAYSERİ

Memduh Büyükkılıç

Osman Çilsal

Ayvaz Gökdemir

Abdullah Gül

Nurettin Kaldırımcı

Salih Kapusuz

Recep Kırış

KIRIKKALE

Kemal Albayrak

Hacı Filiz

Mikail Korkmaz

KIRKLARELİ

A. Sezal Özbek

KIRŞEHİR

Ömer Demir

Cafer Güneş

KİLİS

Mustafa Kemal Ateş

Doğan Güreş

KOCAELİ

Necati Çelik

İsmail Kalkandelen

Şevket Kazan

Osman Pepe

KONYA

Hüseyin Arı

Veysel Candan

Remzi Çetin

Necati Çetinkaya

Necmettin Erbakan

Abdullah Gencer

Ali Günaydın

Teoman Rıza Güneri

Hasan Hüseyin Öz

Mustafa Ünaldı

Lütfi Yalman

Mehmet Ali Yavuz

KÜTAHYA

Ahmet derin

İsmail Karakuyu

Metin Perli

MALATYA

Oğuzhan Asiltürk

Yaşar Canbay

Fikret Karabekmez

M. Racai Kutan

MANİSA

Rıza Akçalı

Bülent Arınç

Yahya Uslu

MARDİN

Fehim Adak

Muzaffer Arıkan

Mahmut Duyan

Hüseyin Yıldız

MUĞLA

İrfettin Akar

Mustafa Dedeoğlu

Enis Yalım Erez

MUŞ

Necmettin dede

Nedim İlci

Erkan Kemaloğlu

Sabahattin Yıldız

NEVŞEHİR

Mehmet Elkatmış

Esat Kıratlıoğlu

NİĞDE

Doğan Baran

Mehmet Salih Katırcıoğlu

Ergun Özkan

ORDU

Hüseyin Olgun Akın

Mustafa Hasan Öz

RİZE

Şevki Yılmaz

SAKARYA

Nezir Aydın

Cevat Ayhan

Nevzat Ercan

Ertuğrul Eryılmaz

SAMSUN

Ahmet Demircan

Nafiz Kurt

Latif Öztek

Musa Uzunkaya

SİİRT

Ahmet Nurettin Aydın

Mehmet Emin Aydın

SİNOP

Kadir Bozkurt

SİVAS

Musa Demirci

Tahsin Irmak

Temel Karamollaoğlu

Abdüllatif Şener

Nevzat Yanmaz

Muhsin Yazıcıoğlu

ŞANLIURFA

Sedat Edip Bucak

Necmettin Cevheri

İbrahim Halil Çelik

Zülfikar İzol

Ahmet Karavar

Abdülkadir Öncel

M. Fevzi Şıhanlıoğlu

ŞIRNAK

Bayar Ökten

Mehmet Tatar

TEKİRDAĞ

Nihan İlgün

TOKAT

Abdullah Arslan

Hanefi Çelik

Ali Şevki Erek

Ahmet Fevzi İnceöz

Bekir Sobacı

TRABZON

Yusuf Bahadır

Kemalettin Göktaş

Şeref Malkoç

İsmail İlhan Sungur

TUNCELİ

Kamer Genç

UŞAK

Hasan Karakaya

VAN

Maliki Ejder Arvas

Mustafa Bayram

Fethullah Erbaş

Şaban Şevli

Mahmut Yılbaş

YALOVA

Cevdet Aydın

YOZGAT

İlyas Arslan

Kazım Arslan

Yusuf Bacanlı

Abdullah Örnek

ZONGULDAK

Necmettin Aydın

Ömer Barutçu





AKSARAY

Sadi Somuncuoğlu

ANKARA

Cemil Çiçek

BARTIN

Köksal Toptan

BİLECİK

Şerif Çim

BURSA

Cavit Çağlar

ÇANAKKALE

Hikmet Aydın

DENİZLİ

Hasan Korkmazcan (Bşk. V.)

(Çekimserler)

UŞAK

Yıldırım Aktürk

(Oya Katılmayanlar)AKSARAY

Sadi Somuncuoğlu

ANKARA

Cemil Çiçek

BARTIN

Köksal Toptan

BİLECİK

Şerif Çim

BURSA

Cavit Çağlar

ÇANAKKALE

Hikmet Aydın

DENİZLİ

Hasan Korkmazcan (Bşk. V.)

(Çekimserler)

UŞAK

Yıldırım Aktürk

(Oya Katılmayanlar)

İÇEL

Ali Er

İSTANBUL

Ali Coşkun

Aydın Menderes

Korkut Özal

İZMİR

Turhan Arınç

KAHRAMANMARAŞ

Ali Doğan

KOCAELİ

Hayrettin Uzun





KÜTAHYA

Mustafa Kalemli (Bşk.)

Mehmet Korkmaz

MANİSA

Ayseli Göksoy

SAMSUN

Adem Yıldız

TEKİRDAĞ

Hasan Peker

YOZGAT

İsmail Durak Ünlü

(Açık Üyelik)

KIRŞEHİR      :       1

Ek : 2

Balıkesir Milletvekili Tamer Kanber ve 20 Arkadaşının
Balıkesir İlinin Sorunlarının Araştırılarak
Alınması Gereken Önlemlerin Belirlenmesi Amacıyla
Meclis Araştırması  

Açılmasına İlişkin Önergesi
10/165



TÜRKİYE BÜYÜK MİLLET MECLİSİ
BAŞKANLIĞINA

Merkez dahil 19 ilçesi, 50 beldesi ve 909 köyü
olan, nüfus olarak Türkiye genelinde 15 inci sırada
yer alan, görülmeye, sevilmeye, övülmeye değer
Balıkesir İlimiz hızlı bir gelişme
sürecini tamamen kendi gayret ve imkânlarıyla
aşmaya çalışmaktadır. Bu gayret
ve imkânlar altyapı zorluklarını gidermeye
yeterli olmamaktadır.

Bölgemizin ekonomik ve sosyal yaşamını
değiştirecek havaalanlarının ulaşıma
açılmaması, Organize Sanayi Bölgesine
20 yıldır bir taş bile konmaması, yoğun
turizm ve ticaret trafiği yaşamasına rağmen
karayolları ulaşımının sağlıksız
ve yetersiz oluşu, hava kirliliğinde önde gelen
illerden biri olmasına rağmen hâlâ doğalgazın
kullanılır hale getirilememesi tamamen bir altyapı
eksikliğidir.

Balıkesir'imizin bugün içinde bulunduğu
durumu araştırmak, altyapı eksikliklerini
giderebilmek ve bununla ilgili alınabilecek önlemleri
ortaya koymak için Anayasanın 98 inci TBMM İçtüzüğünün
104 ve 105 inci maddeleri gereğince Meclis araştırması
açılmasını saygılarımızla
arz ederiz.

Balıkesir'imiz görülmeye de, sevilmeye de, övülmeye
de değer bir beldemizdir. Hızlı bir gelişme
sürecini tamamen kendi çaba ve imkânları
ile geçmeye çalışmaktadır.

Balıkesir'de bugüne kadar ekonomik yaşam tek
boyutuyla sınırlanmamış; tarım,
sanayi, teknoloji, turizm, ticaret, eğitim ve diğer sektörlerde
de devletten ihtiyacı olan desteği alamamış,
özel sektör eliyle kollektif gelişimini sürdürmüştür.

Balıkesir Türkiye'nin en büyük ve en yoğun
ulaşım güzergâhı İstanbul-Bursa-İzmir
karayolu üzerinde yer almaktadır. İlin ekonomisi
genelde tarıma dayalıdır. Tarım ve
hayvancılık bilinçli yaklaşımlarla
yapılmaktadır. Tarımın geniş
bir alana yayılmasından ve çeşitli
olmasından, tarıma dayalı sanayi son derece
gelişmiştir. 10 milyon zeytin ağacı ile
zeytin üretiminin il tarımında ve ekonomisinde
önemli bir yeri vardır. Bor, kömür, demir
başta olmak üzere yeraltı zenginlikleri bakımından
çok önemli bir yerde bulunmaktadır. Son yıllarda
bütün dünyada büyük gelişmeler
gösteren kimya sanayi ilimizde de dev tesislerle yerleşmiş
bulunmaktadır. 

Bölgenin İstanbul'dan sonra yeraltı ve yerüstü
tesisleri ile en büyük ve en modern tesislerine sahip
olan Bandırma Limanından her türlü maddenin
ihracat ve ithalatı yapılmaktadır.

Balıkesir iklim şartları bakımından
bütün yıl boyunca her türlü sanayi
çalışmalarına uygundur.

Edremit Körfezi, Ege kıyısında olup,
pek çok değişik kumsal ve berrak denize bakan
birçok tatil yeri arasından seçim yapma olanağı
sağlar. Oksijen yoğunluğu bakımından
dünyada ikinci sırada gelen altınoluk(oksijen
cenneti) güzel yöremizdedir.

Balıkesir İlinin konumu ve bu özellikleri ile
entegre edilerek gümrük birliği için lokomotif
il olması sağlanmalıdır.

Böylesine yoğun ticaret ve turizm trafiği yaşayan
ve ihracatı ile ülkenin sayılı illeri
arasında olan bir ilin hâlâ karayolu ulaşımının
sağlıksız ve yetersiz oluşu, havayolu
ulaşımının çalışır
hale getirilememesi, Türkiye'nin en büyük altıncı
Organize Sanayii Bölgesi olması planlanan bölgeye
hiçbir desteğin gelmemesi, hava kirliliğinde önde
gelen illerden birisi olup çok yakınına kadar
getirilen doğalgaz boru hattının ani bir kararla
Çan'a gitmesi, bütünüyle bir altyapı
politikasının olmayışındandır.

Yöremizde sağlık ve tedavi tesisleri en eski çağlardan
beri çeşitli hastalıklara şifa bulmak
için buraya gelen hastaların hizmetindedir. Pamukçu,
Şamlı-Ilıca, Bataklar, Kepekler termal suları
da rahatsızlıkları gidermede kullanılmaktadır.

İlin Marmara Denizi sahili açıklarında
Marmara Adası ile Avşa Adası bulunur. Şarabı
ve balığıyla ünlü bu adaların
benzersiz kıyıları vardır.

Sındırgı ilçemizde Yağcıbedir
Yörüklerinin dokuduğu, konar-göçer kültürüne
uygun olarak küçük boyutlardaki halılar
da bundan sonra dokunamayacaktır. Devlet burada da Balıkesir'i
unutmuştur.

Balıkesirli girişimciler bugüne kadar devlet
desteği olmadan, politik oyunlara girmeden, inançla
çalışarak ili bugünkü konumuna getirmişlerdir.
Bu denli gelişme, büyüme atağının
çoğu zaman devlet desteğine gereksinim duyması
çok doğaldır.

Gereksinim duyduğu konularda devletten göreceği destek
ile Türkiye'de Balıkesirli'ler artacaktır.

Havaalanlarının uluslararası niteliğe
kavuşması, İstanbul-Bursa-İzmir karayolunun
bırakın otoban olmasını sağlıklı
çalışır bir duruma getirilmesi, organize
sanayii bölgesinin bitirilmesi, tren yolunun elektrifikasyon
projesiyle taşımanın bu yöne aktarılması,
doğalgaz boru hattının biran önce İl'e
getirilmesi, isimleri ve özellikleri sayılan ilçelerin
öncelikli olarak desteklenmesi, gümrük birliği
çerçevesinde Balıkesir pilot il seçilerek
altyapı eksikliklerinin hızla giderilmesi, kalkınma
ve gelişmenin dengeli bir biçimde olması gibi
konuların Yüce Mecliste görüşülmesi,
gerek Balıkesir'imiz, gerekse ülkemiz açısından
yararlı olacaktır. Bu nedenle konu ile ilgili olarak
bir Meclis araştırmasını gerekli görmekteyiz.

  Balıkesir Milletvekili

  Tamer Kanber ve 

  20 arkadaşı

 Tamer Kanber Fikret Uzunhasan Ziya Aktaş

 Balıkesir Muğla İstanbul

 Arif Sezer Emin Karaa Mahmut Erdir

 Adana Kütahya Eskişehir

 Erol Karan Mustafa Karslıoğlu Cafer Tufan Yazıcıoğlu

 Karabük Bolu Bartın

 Erdoğan Toprak İhsan Çabuk Necdet Tekin

 İstanbul Ordu Kırklareli

 Fevzi Aytekin Hayati Korkmaz Ayhan Gürel

 Tekirdağ Bursa Samsun

 Mehmet Büyükyılmaz Müjdat Koç Çetin
Bilgir

 Adana Ordu Kars

 Hilmi Develi Cihan Yazar Hasan Gülay

 Denizli Manisa Manisa


TUTANAĞIN SONU
        	
       	    



















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












