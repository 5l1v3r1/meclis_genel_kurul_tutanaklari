



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 49’uncu
Birleşim
 1
Mart 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/35), 2014 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/36), 6085 Sayılı Sayıştay Kanunu Uyarınca Hazırlanan Kalkınma
Ajansları 2012 Yılı Genel Denetim Raporunun Sunulduğuna İlişkin Sayıştay
Başkanlığı Tezkeresi (3/28), 6085 Sayılı Sayıştay Kanunu Uyarınca Hazırlanan
2013 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/31), 6085 Sayılı Sayıştay Kanunu Uyarınca
Hazırlanan 2014 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/37) ile Plan ve Bütçe Komisyonu Raporu
(S. Sayısı: 119)

A) AİLE VE SOSYAL POLİTİKALAR BAKANLIĞI
1) Aile ve Sosyal Politikalar
Bakanlığı 2016 Yılı Merkezî Yönetim Bütçesi
2) Aile ve Sosyal Politikalar
Bakanlığı 2014 Yılı Merkezî Yönetim Kesin Hesabı
B) KALKINMA BAKANLIĞI
1) Kalkınma Bakanlığı 2016
Yılı Merkezî Yönetim Bütçesi
2) Kalkınma Bakanlığı 2014
Yılı Merkezî Yönetim Kesin Hesabı
C) TÜRKİYE İSTATİSTİK KURUMU
1) Türkiye İstatistik Kurumu
2016 Yılı Merkezî Yönetim Bütçesi
2) Türkiye İstatistik Kurumu
2014 Yılı Merkezî Yönetim Kesin Hesabı
Ç) GAP BÖLGE KALKINMA
İDARESİ BAŞKANLIĞI
1) GAP Bölge Kalkınma İdaresi
Başkanlığı 2016 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
D) DOĞU ANADOLU PROJESİ
BÖLGE KALKINMA İDARESİ BAŞKANLIĞI
1) Doğu Anadolu Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
E) KONYA OVASI PROJESİ BÖLGE
KALKINMA İDARESİ BAŞKANLIĞI
1) Konya Ovası Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
F) DOĞU KARADENİZ PROJESİ
BÖLGE KALKINMA İDARESİ BAŞKANLIĞI
1) Doğu Karadeniz Projesi
Bölge Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2014 Yılı Merkezî Yönetim Kesin Hesabı
G) ADALET BAKANLIĞI
1) Adalet Bakanlığı 2016 Yılı
Merkezî Yönetim Bütçesi
2) Adalet Bakanlığı 2014 Yılı
Merkezî Yönetim Kesin Hesabı
Ğ) CEZA VE İNFAZ KURUMLARI
İLE TUTUKEVLERİ İŞ YURTLARI KURUMU
1) Ceza ve İnfaz Kurumları ile
Tutukevleri İş Yurtları Kurumu 2016 Yılı Merkezî Yönetim Bütçesi
2) Ceza ve İnfaz Kurumları ile
Tutukevleri İş Yurtları Kurumu 2014 Yılı Merkezî Yönetim Kesin Hesabı
H) TÜRKİYE ADALET AKADEMİSİ 
1) Türkiye Adalet Akademisi
Başkanlığı 2016 Yılı Merkezî Yönetim Bütçesi
2) Türkiye Adalet Akademisi
Başkanlığı 2014 Yılı Merkezî Yönetim Kesin Hesabı
I) HÂKİMLER VE SAVCILAR
YÜKSEK KURULU
1) Hâkimler ve Savcılar Yüksek
Kurulu 2016 Yılı Merkezî Yönetim Bütçesi
2) Hâkimler ve Savcılar Yüksek
Kurulu 2014 Yılı Merkezî Yönetim Kesin Hesabı

IV.- SATAŞMALARA İLİŞKİN KONUŞMALAR
1.- Diyarbakır Milletvekili İdris
Baluken’in, İzmir Milletvekili Mahmut Atilla Kaya’nın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın dördüncü tur görüşmelerinde AK PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
2.- İstanbul Milletvekili Engin Altay’ın,
İzmir Milletvekili Mahmut Atilla Kaya’nın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın dördüncü
tur görüşmelerinde AK PARTİ Grubu adına yaptığı konuşması sırasında Cumhuriyet
Halk Partisine sataşması nedeniyle konuşması
3.- Manisa Milletvekili Erkan Akçay’ın,
İzmir Milletvekili Mahmut Atilla Kaya’nın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde AK PARTİ Grubu adına yaptığı konuşması sırasında
Milliyetçi Hareket Partisine sataşması nedeniyle konuşması
4.- Tokat Milletvekili Coşkun Çakır’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
5.- Diyarbakır Milletvekili İdris
Baluken’in, Tokat Milletvekili Coşkun Çakır’ın sataşma nedeniyle yaptığı
konuşması sırasında şahsına sataşması nedeniyle konuşması
6.- Diyarbakır Milletvekili İdris
Baluken’in, Adalet Bakanı Bekir Bozdağ’ın yaptığı açıklaması sırasında
Halkların Demokratik Partisine sataşması nedeniyle konuşması
7.- Diyarbakır Milletvekili İdris
Baluken’in, Tekirdağ Milletvekili Candan Yüceer’in 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın dördüncü tur görüşmelerinde CHP Grubu adına yaptığı konuşması
sırasında Halkların Demokratik Partisine sataşması nedeniyle konuşması
8.- Afyonkarahisar Milletvekili Mehmet
Parsak’ın, Tekirdağ Milletvekili Candan Yüceer’in 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın dördüncü tur görüşmelerinde CHP Grubu adına yaptığı konuşması sırasında
Milliyetçi Hareket Partisine sataşması nedeniyle konuşması
9.- Tekirdağ Milletvekili Candan Yüceer’in,
Diyarbakır Milletvekili İdris Baluken ve Afyonkarahisar Milletvekili Mehmet Parsak’ın
sataşma nedeniyle yaptıkları konuşmaları sırasında şahsına sataşmaları
nedeniyle konuşması
10.- İstanbul Milletvekili Engin Altay’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
11.- Tokat Milletvekili Coşkun Çakır’ın,
Afyonkarahisar Milletvekili Mehmet Parsak’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
12.- Manisa Milletvekili Erkan Akçay’ın,
Tokat Milletvekili Coşkun Çakır’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
13.- Diyarbakır Milletvekili İdris
Baluken’in, Tekirdağ Milletvekili Candan Yüceer’in sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
14.- Muğla Milletvekili Ömer Süha Aldan’ın,
Tokat Milletvekili Coşkun Çakır’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
15.- Amasya Milletvekili Mehmet Naci
Bostancı’nın, Çorum Milletvekili Tufan Köse’nin 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde CHP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması
16.- Diyarbakır Milletvekili İdris
Baluken’in, İstanbul Milletvekili Celal Adan’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde MHP Grubu adına yaptığı konuşması sırasında
Halkların Demokratik Partisine sataşması nedeniyle konuşması
17.- Tokat Milletvekili Coşkun Çakır’ın,
İstanbul Milletvekili Celal Adan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın dördüncü
tur görüşmelerinde MHP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
18.- Manisa Milletvekili Erkan Akçay’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
19.- Diyarbakır Milletvekili İdris
Baluken’in, Afyonkarahisar Milletvekili Mehmet Parsak’ın 118 sıra sayılı 2016
Yılı Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın dördüncü tur görüşmelerinde MHP Grubu adına yaptığı konuşması
sırasında Halkların Demokratik Partisine sataşması nedeniyle konuşması
20.- Manisa Milletvekili Erkan Akçay’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
21.- Samsun Milletvekili Erhan Usta’nın,
Kalkınma Bakanı Cevdet Yılmaz’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın dördüncü
tur görüşmelerinde Hükûmet adına yaptığı konuşması sırasında Milliyetçi Hareket
Partisine sataşması nedeniyle konuşması
22.- Diyarbakır Milletvekili İdris
Baluken’in, Kalkınma Bakanı Cevdet Yılmaz’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde Hükûmet adına yaptığı konuşması sırasında Halkların
Demokratik Partisine sataşması nedeniyle konuşması
23.- İstanbul Milletvekili Mahmut Tanal’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
24.- Şanlıurfa Milletvekili Ahmet Eşref
Fakıbaba’nın, İstanbul Milletvekili Mahmut Tanal’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması

V.- AÇIKLAMALAR
1.- Diyarbakır Milletvekili İdris
Baluken’in, Cizre halk meclisi eş başkanı Mehmet Tunç’un cenazesinin DNA
testiyle doğrulandığına, Türkiye ve insanlık tarihinin Cizre’de yaşanan bu
olayları unutmayacağına, aynı katliam konseptinin Sur için de devam ettirilmeye
çalışıldığına ilişkin açıklaması
2.- Tokat Milletvekili Coşkun Çakır’ın,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
3.- Diyarbakır Milletvekili İdris
Baluken’in, Tokat Milletvekili Coşkun Çakır’ın yaptığı açıklamasındaki bazı
ifadelerine ilişkin açıklaması
4.- Adalet Bakanı Bekir Bozdağ’ın,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
5.- Tokat Milletvekili Coşkun Çakır’ın,
Muğla Milletvekili Ömer Süha Aldan’ın sataşma nedeniyle yaptığı konuşmasındaki
bazı ifadelerine ilişkin açıklaması
6.- Manisa Milletvekili Erkan Akçay’ın,
Tokat Milletvekili Coşkun Çakır’ın yaptığı açıklamasındaki bazı ifadelerine
ilişkin açıklaması
7.- Diyarbakır Milletvekili İdris
Baluken’in, Tokat Milletvekili Coşkun Çakır’ın yaptığı açıklamasındaki bazı
ifadelerine ilişkin açıklaması
8.- İstanbul Milletvekili Engin Altay’ın,
Tokat Milletvekili Coşkun Çakır’ın yaptığı açıklamasındaki bazı ifadelerine
ilişkin açıklaması
9.- Tokat Milletvekili Coşkun Çakır’ın,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
10.- Tokat Milletvekili Coşkun Çakır’ın,
Gaziantep Milletvekili Akif Ekici’nin 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın dördüncü
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
11.- İstanbul Milletvekili Engin Altay’ın,
Tokat Milletvekili Coşkun Çakır’ın yaptığı açıklaması ve Gaziantep Milletvekili
Akif Ekici’nin 118 sıra sayılı 2016 Yılı Bütçe Kanunu Tasarısı ile 119 sıra
sayılı 2014 Yılı Kesin Hesap Kanunu Tasarısı’nın dördüncü tur görüşmelerinde
CHP Grubu adına yaptığı konuşmasındaki bazı ifadelerine ilişkin açıklaması
12.- İstanbul Milletvekili Celal Adan’ın,
sözlerinin sonuna kadar arkasında olduğuna ilişkin açıklaması
13.- İstanbul Milletvekili Engin Altay’ın,
Parlamentoda dört aydır Kürt sorunuyla ilgili bir kısır döngü yaşandığına ve
bütün siyasi partilerin bu konuyu tam bir polemik noktasına getirdiklerine
ilişkin açıklaması
14.- Diyarbakır Milletvekili İdris
Baluken’in, İstanbul Milletvekili Engin Altay’ın yaptığı açıklamasındaki bazı
ifadelerine ilişkin açıklaması
15.- Manisa Milletvekili Erkan Akçay’ın,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
16.- Tokat Milletvekili Coşkun Çakır’ın,
İstanbul Milletvekili Engin Altay ve Diyarbakır Milletvekili İdris Baluken’in
yaptıkları açıklamaları ile Manisa Milletvekili Erkan Akçay’ın sataşma
nedeniyle yaptığı konuşmasındaki bazı ifadelerine ilişkin açıklaması
17.- İstanbul Milletvekili Filiz
Kerestecioğlu Demir’in, 118 sıra sayılı 2016 Yılı Bütçe Kanunu Tasarısı ile 119
sıra sayılı 2014 Yılı Kesin Hesap Kanunu Tasarısı’nın dördüncü tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
18.- İstanbul Milletvekili Mihrimah Belma
Satır’ın, İstanbul Milletvekili Filiz Kerestecioğlu Demir’in 118 sıra sayılı
2016 Yılı Bütçe Kanunu Tasarısı ile 119 sıra sayılı 2014 Yılı Kesin Hesap
Kanunu Tasarısı’nın dördüncü tur görüşmelerinde HDP Grubu adına yaptığı konuşmasındaki
bazı ifadelerine ilişkin açıklaması
19.- Diyarbakır Milletvekili İdris
Baluken’in, İstanbul Milletvekili Celal Adan’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde MHP Grubu adına yaptığı konuşmasındaki bazı
ifadelerine ilişkin açıklaması
20.- Manisa Milletvekili Erkan Akçay’ın,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
21.- İstanbul Milletvekili Ravza Kavakcı
Kan’ın, Diyarbakır Milletvekili Altan Tan’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde HDP Grubu adına yaptığı konuşmasındaki bazı
ifadelerine ilişkin açıklaması
22.- İstanbul Milletvekili Filiz
Kerestecioğlu Demir’in, İstanbul Milletvekili Ravza Kavakcı Kan’ın yaptığı
açıklamasındaki bazı ifadelerine ilişkin açıklaması
23.- Manisa Milletvekili Erkan Akçay’ın,
Kalkınma Bakanı Cevdet Yılmaz’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın dördüncü
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
24.- Kalkınma Bakanı Cevdet Yılmaz’ın,
İstanbul Milletvekili Mahmut Tanal’ın sataşma nedeniyle yaptığı konuşmasındaki
bazı ifadelerine ilişkin açıklaması

VI.- DİSİPLİN CEZASI İŞLEMLERİ
1.- Gaziantep Milletvekili Akif Ekici’ye,
Cumhurbaşkanıyla ilgili ifadeleri nedeniyle iki birleşim için Meclisten geçici
çıkarma cezası verilmesi

VII.- YAZILI SORULAR VE CEVAPLARI
1.- Malatya Milletvekili Veli Ağbaba’nın,
Ulusal Kayısı Konseyi Yönetmeliği Taslağı’na ilişkin sorusu ve Gıda, Tarım ve
Hayvancılık Bakanı Faruk Çelik’in cevabı (7/1765)
2.- Giresun Milletvekili Bülent Yener
Bektaşoğlu’nun, fındık fiyatlarındaki düşüşün önlenmesine ilişkin sorusu ve
Gıda, Tarım ve Hayvancılık Bakanı Faruk Çelik’in cevabı (7/1766)
1 Mart 2016 Salı
BİRİNCİ OTURUM
Açılma Saati: 11.00
BAŞKAN: Başkan Vekili Pervin BULDAN
KÂTİP ÜYELER: Ömer SERDAR (Elâzığ), Emre KÖPRÜLÜ
(Tekirdağ)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 49’uncu Birleşimini
açıyorum. 
Toplantı
yeter sayısı vardır, gündeme geçiyoruz. 
Sayın
milletvekilleri, gündemimize göre 2016 Yılı Merkezi Yönetim Bütçe Kanunu
Tasarısı ile 2014 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz. 
Program
uyarınca bugün dördüncü turdaki görüşmeleri yapacağız.
Dördüncü
turda Aile ve Sosyal Politikalar Bakanlığı, Kalkınma
Bakanlığı, Türkiye İstatistik Kurumu, Güneydoğu Anadolu Projesi Bölge Kalkınma
İdaresi Başkanlığı, Doğu Anadolu Projesi Bölge Kalkınma İdaresi Başkanlığı,
Konya Ovası Projesi Bölge Kalkınma İdaresi Başkanlığı, Doğu Karadeniz Projesi
Bölge Kalkınma İdaresi Başkanlığı, Adalet Bakanlığı, Ceza ve İnfaz Kurumları
ile Tutukevleri İş Yurtları Kurumu, Türkiye Adalet Akademisi ile Hâkimler ve
Savcılar Yüksek Kurulu bütçe ve kesin hesapları yer almaktadır.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (x)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S. Sayısı: 119) (x)
A) AİLE VE SOSYAL POLİTİKALAR BAKANLIĞI
1) Aile ve Sosyal Politikalar
Bakanlığı 2016 Yılı Merkezî Yönetim Bütçesi
2) Aile ve Sosyal Politikalar
Bakanlığı 2014 Yılı Merkezî Yönetim Kesin Hesabı
B) KALKINMA BAKANLIĞI
1) Kalkınma Bakanlığı 2016
Yılı Merkezî Yönetim Bütçesi
2) Kalkınma Bakanlığı 2014
Yılı Merkezî Yönetim Kesin Hesabı
C) TÜRKİYE İSTATİSTİK KURUMU
1) Türkiye İstatistik Kurumu
2016 Yılı Merkezî Yönetim Bütçesi
2) Türkiye İstatistik Kurumu
2014 Yılı Merkezî Yönetim Kesin Hesabı
Ç) GAP BÖLGE KALKINMA
İDARESİ BAŞKANLIĞI
1) GAP Bölge Kalkınma İdaresi
Başkanlığı 2016 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
D) DOĞU ANADOLU PROJESİ
BÖLGE KALKINMA İDARESİ BAŞKANLIĞI
1) Doğu Anadolu Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
E) KONYA OVASI PROJESİ BÖLGE
KALKINMA İDARESİ BAŞKANLIĞI
1) Konya Ovası Projesi Bölge Kalkınma
İdaresi Başkanlığı 2016 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
F) DOĞU KARADENİZ PROJESİ
BÖLGE KALKINMA İDARESİ BAŞKANLIĞI
1) Doğu Karadeniz Projesi
Bölge Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2014 Yılı Merkezî Yönetim Kesin Hesabı
G) ADALET BAKANLIĞI
1) Adalet Bakanlığı 2016 Yılı
Merkezî Yönetim Bütçesi
2) Adalet Bakanlığı 2014 Yılı
Merkezî Yönetim Kesin Hesabı
Ğ) CEZA VE İNFAZ KURUMLARI
İLE TUTUKEVLERİ İŞ YURTLARI KURUMU
1) Ceza ve İnfaz Kurumları ile
Tutukevleri İş Yurtları Kurumu 2016 Yılı Merkezî Yönetim Bütçesi
2) Ceza ve İnfaz Kurumları ile
Tutukevleri İş Yurtları Kurumu 2014 Yılı Merkezî Yönetim Kesin Hesabı
H) TÜRKİYE ADALET AKADEMİSİ 
1) Türkiye Adalet Akademisi
Başkanlığı 2016 Yılı Merkezî Yönetim Bütçesi
2) Türkiye Adalet Akademisi
Başkanlığı 2014 Yılı Merkezî Yönetim Kesin Hesabı
I) HÂKİMLER VE SAVCILAR
YÜKSEK KURULU
1) Hâkimler ve Savcılar Yüksek
Kurulu 2016 Yılı Merkezî Yönetim Bütçesi
2) Hâkimler ve Savcılar Yüksek
Kurulu 2014 Yılı Merkezî Yönetim Kesin Hesabı
BAŞKAN
- Komisyon? Yerinde.
Hükûmet?
Yerinde.
Sayın
milletvekilleri, bilindiği üzere, turda yer alan bütçelerle ilgili soru sormak
isteyen milletvekillerinin sisteme girmeleri gerekmektedir. 
Dördüncü
turda grupları ve şahısları adına söz alan sayın üyelerin isimlerini okuyorum: 
Adalet
ve Kalkınma Partisi Grubu adına: Ankara Milletvekili Lütfiye Selva Çam, Kahramanmaraş
Milletvekili Nursel Reyhanlıoğlu, Antalya Milletvekili Gökcen Özdoğan Enç,
İstanbul Milletvekili Hurşit Yıldırım, Şanlıurfa Milletvekili Mehmet Ali
Cevheri, Elâzığ Milletvekili Tahir Öztürk, Konya Milletvekili Mehmet Babaoğlu,
Trabzon Milletvekili Ayşe Sula Köseoğlu, İzmir Milletvekili Mahmut Atilla Kaya,
Ordu Milletvekili Oktay Çanak, İstanbul Milletvekili Yıldız Seferinoğlu, Bursa
Milletvekili Zekeriya Birkan, Balıkesir Milletvekili Mahmut Poyrazlı,
Afyonkarahisar Milletvekili Ali Özkaya, Adıyaman Milletvekili Adnan Boynukara,
Sakarya Milletvekili Ali İhsan Yavuz. 
Cumhuriyet
Halk Partisi Grubu adına: Tekirdağ Milletvekili Candan Yüceer, Adana
Milletvekili Aydın Uslupehlivan, Bursa Milletvekili Lale Karabıyık, Gaziantep
Milletvekili Akif Ekici, Sivas Milletvekili Ali Akyıldız, Konya Milletvekili
Mustafa Hüsnü Bozkurt, Trabzon Milletvekili Haluk Pekşen, Ankara Milletvekili
Necati Yılmaz, İstanbul Milletvekili Gamze Akkuş İlgezdi, Çorum Milletvekili
Tufan Köse, İstanbul Milletvekili İlhan Cihaner. 
Milliyetçi
Hareket Partisi Grubu adına: Aydın Milletvekili Deniz Depboylu, Samsun
Milletvekili Erhan Usta, Adana Milletvekili Muharrem Varlı, İstanbul
Milletvekili Celal Adan, Afyonkarahisar Milletvekili Mehmet Parsak. 
Halkların
Demokratik Partisi Grubu adına: İstanbul Milletvekili Filiz Kerestecioğlu
Demir, Diyarbakır Milletvekili Altan Tan, Van Milletvekili Bedia Özgökçe Ertan,
Bitlis Milletvekili Mizgin Irgat. 
Şahıslar
adına lehinde Diyarbakır Milletvekili Mehmet Galip Ensarioğlu, aleyhinde Diyarbakır
Milletvekili Nimetullah Erdoğmuş.
Sayın
milletvekilleri, şimdi Adalet ve Kalkınma Partisi Grubu adına konuşmacıları
sırasıyla kürsüye davet edeceğim.
Ankara
Milletvekili Sayın Lütfiye Selva Çam.
Buyurunuz
Sayın Çam. (AK PARTİ sıralarından alkışlar)
Süreniz
beş dakika. 
AK
PARTİ GRUBU ADINA LÜTFİYE SELVA ÇAM (Ankara) – Sayın Başkan, değerli
milletvekilleri; Aile ve Sosyal Politikalar Bakanlığının 2016 yılı bütçesi
üzerinde AK PARTİ Grubu adına söz almış bulunmaktayım. Genel Kurulu ve aziz
milletimizi saygıyla selamlıyorum. 
Bilindiği
gibi 2002 yılından bu yana sosyal politikalarda köklü çözümler üretmek için
çalışmalar yapılmaktadır. Bu çerçevede Aile ve Sosyal Politikalar Bakanlığı
2011 yılında ayrı bir icracı bakanlık hâline gelmiş ve sosyal hizmetler
birimleri tek çatı altında toplanmıştır. Aile, çocuklar, kadının statüsü,
engelliler ve yaşlılar, şehit yakınları ve gaziler, sosyal yardım ve korunmaya
muhtaç kesimler için politikalar üretmek, strateji geliştirmek ve hizmet
üretmek için çalışmaktadır. Bakanlığın icracı bir bakanlığa dönüşmesi,
bütçesinin zenginliği tek başına bir reformdur.
AK
PARTİ hükûmetlerinin aile ve sosyal politikalarda yaptığı icraatlar halkımızda
karşılığını bulmuştur. Bu sayede halkımızın çok dua ve desteklerini aldık.
Güçlü birey, güçlü toplum, güçlü aile için çalışan ve insani kalkınmayı hedef
alan ve bu yılki merkezî bütçede payı yüzde 5 olan Bakanlık 6’ncı büyük bütçeye
sahiptir; geçen yıla oranla da yüzde 35’lik bir artış söz konusudur. Tahsis
edilen kaynağın yüzde 97’si sosyal yardım ve sosyal hizmetlerde kullanılmak
üzere planlanmıştır. Bu da Bakanlığın, Anayasa’da belirtildiği gibi sosyal bir
hukuk devleti olma yükümlülüğünü ciddi oranda üstlendiğini göstermektedir.
Partimiz, ilk kurulduğu günden itibaren kurucu Genel Başkanımız Recep Tayyip
Erdoğan’ın düsturu olan “İnsanı yaşat ki devlet yaşasın.” felsefesiyle hareket
etmiştir. Bugüne kadar hiçbir parti ve hiçbir iktidarın yapmadığını yaptık,
siyaset tarihimize yine önemli bir alanda model oluşturduk. Ana muhalefet
partileri başta olmak üzere… 
BAŞKAN
– Sayın Çam, bir saniye lütfen. 
Sayın
milletvekilleri, Genel Kurulda bir uğultu var. Lütfen sayın hatibi dinleyelim. 
Buyurunuz
Sayın Çam. 
LÜTFİYE
SELVA ÇAM (Devamla) – Bugüne kadar hiçbir parti ve hiçbir iktidarın yapmadığını
yaptık, siyaset tarihimize yine önemli bir alanda model oluşturduk. Ana
muhalefet partileri başta olmak üzere bizim sosyal politikalarımızı ve sosyal
devlet anlayışımızı eleştirenler, özellikle geçen seçimlerde stratejilerini
sosyal politikalar üzerine kurdular. Ne mutlu bize ki bir konuda daha sizlere
örnek olduk. 
Bakanlığın
politika yaklaşımında aile ve aile değerlerinin korunması önceliğimizdir. Aile
bütünlüğünü korumayı, ailenin sorun çözme kapasitesini artırmayı hedeflerken
diğer taraftan kadına karşı her türlü ayrımcılığın önlenmesi ve kadına yönelik
şiddet ve istismarın ortadan kaldırılması Bakanlık politikalarının temelini
oluşturmaktadır. 
Kadınlarımızın
çalışma hayatı ve karar alma mekanizmalarında etkinliğini artırmaya yönelik
sosyal güvencelerinin sağlanması için Anayasa’dan Ceza Kanunu’na, İş
Kanunu’ndan Şiddetle Mücadele Kanunu’na kadar yasal alanda devrim niteliğinde
düzenlemeler yaptık. Kadına pozitif ayrımcılık ilkesini ilk kez Anayasa’yla
güvence altına aldık. 64’üncü Hükûmet Programı’nda, kadınların bireysel ve
toplumsal olarak güçlenmesi kapsamında iş gücü piyasasına girmelerini
kolaylaştırdık, istihdamın, kadın girişimci sayısının artırılması ve sosyal
güvencelerinin sağlanması yer almış, iş ve aile yaşamının uyumlaştırılmasına
yönelik yeni düzenlemeler yapılmıştır. 
Aile
sosyal destek programlarının yaygınlaştırılmasına yönelik çalışmalar da devam
etmektedir. Eşi vefat eden kadınlara, muhtaç asker ailelerine ve çocuklarına
yardım programları başlatılmıştır. Sosyal yardım ve istihdam bağlantısının
kurulmasıyla 48 bin vatandaşımız iş sahibi olmuştur. 
Sürenin
elverdiği ölçüde bahsedebildiklerim kadar değinemediğim, yoksullukla ve madde
bağımlılığıyla mücadele, engellilere, yaşlılara ve Roman vatandaşlara yönelik
çalışmalar, Suriyeli misafirlerimiz için destek hizmetleri, çok sayıda projeler
yürütülmektedir. 
Kadınların
toplumsal hayatın her alanında daha aktif, eşit biçimde hak ve fırsatlardan
yararlanmaları, kadının statüsünün güçlenmesi ve şiddetin önlenmesi için
kararlılıkla çalışmalarını sürdüren Sayın Bakanımız ve ekibine teşekkür ediyor,
bütçenin milletimize ve ülkemize hayırlı olmasını diliyorum. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ederiz Sayın Çam.
ERKAN
AKÇAY (Manisa) – Sayın Başkan…
BAŞKAN
– Buyurunuz Sayın Akçay.
ERKAN
AKÇAY (Manisa) – Sayın Konuşmacı, Şeyh Edebali’nin “İnsanı yaşat ki devlet
yaşasın” sözünü Sayın Cumhurbaşkanı Erdoğan’a aitmiş gibi, ona atfen ifade
etti. Bu düzeltmeyi yapmak üzere tutanaklara girmesi bakımından bunu ifade
etmeyi doğru buluyorum çünkü gelecek nesiller de bu tutanakları izleyecekler,
bu yanlışın düzeltilmesi gerekir.
BAŞKAN
– Teşekkür ederiz Sayın Akçay, tutanaklara geçmiştir.
Adalet
ve Kalkınma Partisi Grubu adına ikinci konuşmacı Kahramanmaraş Milletvekili
Sayın Nursel Reyhanlıoğlu. (AK PARTİ sıralarından alkışlar) 
Süreniz
beş dakika.
Buyurunuz.
AK
PARTİ GRUBU ADINA NURSEL REYHANLIOĞLU (Kahramanmaraş) – Sayın Başkan, değerli
milletvekilleri; 2016 yılı Bütçe Kanunu Tasarısı’nın Aile ve Sosyal Politikalar
Bakanlığı bütçesi üzerine AK PARTİ Grubu adına söz almış bulunuyorum. Yüce
heyetinizi saygıyla selamlıyorum.
Aile
ve sosyal politikalar dünyada devamlı yükselen bir değer ve bizim de Hükûmet
olarak amacımız aileyi ve sosyal politikaları ön plana alarak insanı bütün
hayatın odak noktasına yerleştirmek -büyürken, gelişirken, güçlenirken
dezavantajlı grupların bütününün bir parçası olduğunu asla unutmadan- hep
birlikte kalkınmayı sağlayarak 2023 hedeflerine ulaşmaktır. AK PARTİ Hükûmeti
olarak bu sosyal politikaları uygulamaya geçirdiğimiz ilk dönemlerde “AK PARTİ
sadaka kültürünü geliştiriyor.” şeklindeki eleştiriler muhalefet partilerinin
gündeminden zamanla çıkmış ve bugün geldiğimiz noktada daha fazla yardımlar
yapılması şekline dönüşmüştür. Bu da ne kadar etkili ve isabetli çalışmalar
yaptığımızın bir göstergesidir. 2016 yılına geldiğimizde ekonomik kalkınmayla
beraber “sosyal adalet, sosyal barış, sosyal refah” gibi kriterler de doğru
orantılı olarak gelişmekte, mutlu fertler mutlu bir toplumu oluşturmaktadır.
“Bugünün çocukları Türkiye’nin geleceği.” cümlesini düstur edinmiş olan
Bakanlığımız, son yıllarda çocuklara yapılan yardımları artırmış ve
çeşitlendirmiştir. Bu çerçevede, toplumumuzun her zaman önem verdiği ve
koruduğu öksüz, yetim çocuklarımızın yoksulluk durumuna düşmeleri hâlinde
ihtiyaçlarının karşılanması için, 2015 yılında, öksüz ve yetim, ihtiyacı olan
çocuklarımıza yardım programı geliştirilmiş, kesintisiz 100 lira düzenli yardım
yapılmaktadır. Çocukların fiziki ve psikolojik olarak en iyi gelişimlerinin
aile ortamında olduğunu bildiğimizden, bakımlarının kuruluşlarda değil, sosyal
desteklerle koruyucu ailelerin yanında yapılması için çalışıyoruz. 2002 yılında
koruyucu aile yanında bakılan çocuk sayısı 520 iken 2015 yılı sonu itibarıyla
koruyucu aile hizmetlerinden yararlandırılan çocuk sayısı 4.615’e ulaşmıştır.
2002 yılına kadar toplam 6.976 çocuk evlat edindirilmişken bu sayı 2015 yılı
sonu itibarıyla toplam 14.513’tür. Her yıl ortalama 750 çocuk evlat
edindirilmek üzere aile yanına yerleştirilmektedir. 
2016
yılında çocuklarımıza yönelik politika önceliklerimiz ve planladığımız
faaliyetlerimiz şunlardır… Çocuk alanındaki hizmetlerin toplum tabanına
yayılması ve toplum katılımının yaygınlaştırılması; çocuğa yönelik şiddetle
mücadele ulusal eylem planının kesinleştirilmesi, hayata geçirilmesi ve
takibinin yapılması; kuruluş bakımında kalan çocuklardan çocuk evlerinde kalan
çocuk sayısının artırılması; koruyucu aile yanında bakımı sağlanan çocuk
sayısının artırılması; uzmanlaşmış koruyucu aile sisteminin ülke genelinde
yaygınlaştırılması; kuruluş bakımındaki çocuklardan lisanslı sporcu sayısının
artırılması; kuruluşlarımızdan ayrılan gençlerin izleme ve takipleri için veri
tabanı sisteminin oluşturulması; çocuk alanındaki hizmetlerde daha çok STK ve
toplum katılımının sağlanması ve çocuk konusunda bilincin ve duyarlılığın ülke
genelinde artırılması; ebeveyn bakımından yoksun Suriyeli çocuklara yönelik
aile odaklı bakım hizmetinin geliştirilmesi; refakatsiz Suriyeli çocuklara
yönelik kamp içerisinde oluşturulan çocuk koruma birimlerinin
yaygınlaştırılması hedeflenmektedir. Biz evlatlarımızın her alanda dünyayla
rekabet edecek şekilde yetişmesini çok önemsiyoruz, kültürümüzü, kimliğimizi
yaşatmayı çok önemsiyoruz, bize ait değerleri güçlendirmeyi çok önemsiyoruz
diyor, hepinizi saygı ve sevgiyle selamlıyorum. (AK PARTİ sıralarından
alkışlar) 
BAŞKAN
– Teşekkür ederiz Sayın Reyhanlıoğlu. 
MUSA
ÇAM (İzmir) – Sayın Başkan…
BAŞKAN
– Buyurunuz Sayın Çam. 
MUSA
ÇAM (İzmir) – Sayın Reyhanlıoğlu, konuşmasının giriş bölümünde, muhalefet
partilerinin dağıtılan yardımları bir “sadaka kültürü” olarak değerlendirdiğini
söyleyerek -muhalefet- partimi suçlamıştır. Kayıtlara geçsin diye söylüyorum ve
düzeltiyoruz, dağıtılan yardımları bir sadaka kültürü olarak
değerlendirmiyoruz. Bu bir anayasal görevdir, anayasal bir haktır, yapılan
yardımlar -siyasi parti iktidarı, Başbakan, bakan kendi cebinden değil- bu
ülkenin insanlarının ödemiş olduğu vergilerden yapılmaktadır. Bunun altını
çiziyorum ve kayda geçmesini istiyorum. 
ERKAN
AKÇAY (Manisa) – Ama verilirken sadaka gibi veriliyor Sayın Çam. 
BAŞKAN
– Teşekkür ederiz Sayın Çam, kayıtlara geçmiştir. 
Adalet
ve Kalkınma Partisi Grubu adına üçüncü konuşmacı Antalya Milletvekili Sayın
Gökcen Özdoğan Enç. (AK PARTİ sıralarından alkışlar)
Sayın
Enç, süreniz beş dakika. 
Buyurun.

AK
PARTİ GRUBU ADINA GÖKCEN ÖZDOĞAN ENÇ (Antalya) – Sayın Başkan, kıymetli
milletvekilleri; Aile ve Sosyal Politikalar Bakanlığının 2016 yılı bütçesi için
grubum adına söz almış bulunmaktayım. Yüce heyetinizi saygıyla selamlıyorum. 
Kadına
yönelik şiddet, ağır bir insan hakkı ihlali, ayrımcılık biçimi olarak sınır
tanımaksızın tüm dünyada gerçekten bir problem kaynağıdır. Dünya Sağlık
Örgütünün 2013 verilerine göre küresel olarak kadının fiziksel, cinsel şiddet
görme sıklığı yüzde 35, Avrupa’da ise yüzde 27 civarlarındadır ve Türkiye’de,
ilk kez 2008 yılında TÜİK’in resmî veri olarak açıkladığı rakamlara göre, ne
yazık ki ülkemizde yüzde 39. 2014 yılında aynı araştırmanın tekrarı
yapılmıştır, burada oran 3 puanlık bir düşüşle yüzde 36’ya tekabül etmiştir;
ancak bu, istediğimiz noktada değildir bunu ifade etmek istiyorum. 
24’üncü
Dönemde ailenin korunması ve kadına dair şiddetin önlenmesiyle ilgili yasalar
çıkarttık, bunları tüm siyasi partilerin de desteğiyle çıkarttık. Gerçekten çok
çağdaş ve ilerici bir yasa olmasına rağmen kadına yönelik şiddetin önlenmesinde
Türkiye, istediğimiz seviyede değil ancak güzel gelişmeler de bunun yanında
oluyor -Şiddet Önleme Merkezi olarak adlandırdığımız merkezlerimizde-
kadınların, evden sadece terlikleriyle çıktıkları zaman artık gidebilecekleri
bir yer var. İlk defa 14 tanesini pilot uygulama olarak hayata geçirdik,
akabinde şu anda 43 ilde şiddet önleme merkezlerimiz çalışmaya devam ediyor. 
Ayrıca,
kadına yönelik şiddetle mücadele ve koruyucu hizmetlerde de mesafe kat ettik;
rakamları da vermek istiyorum. Bu “Kadın Sığınma Evi” tanımını da çok doğru
bulmuyorum “Kadın Konukevi” olarak geçirmekte fayda var bu tanımı. Toplam 1.374
tane kadın konukevinde 3.442 kapasiteyle bir artış söz konusu. 
Bu
arada, şiddet mağdurlarının problemle karşılaştıkları zaman ilk defa
gidecekleri ön kabul merkezi de, ilk kabul merkezi de şu an itibarıyla 25 tane.

Aslında
tüm bunlar, yasal düzenlemeler, bakanlığın yapmış olduğu faaliyetler bunu
önlemeye dönük ancak ben şuna dikkat çekmek istiyorum: Maalesef, ülkemizde
şiddet satıyor. Şiddet dili, şiddet görüntüsü, her gün karşılaştığımız, yolda
giderken bile karşılaştığımız, araba kullanırken bile karşılaştığımız şiddet
görüntüleri ne yazık ki kadına ait alanlarda daha sıkıntılı boyutta. Çok
enteresan rakamlar var elimizde, çocuklar 12 yaşına gelene kadar -bakın bu
rakam çok enteresan- 100 bin kere şiddet içeriğine maruz kalıyor. Bu rakam, 18 yaşına
geldiği zaman 32 bin cinayeti görüyor, 40 bin cinayet teşebbüsüne de görerek
ortak oluyor. Burada görsel ve işitsel iletişim kanallarından çocukların
bilinçaltına ne yazık ki kötü mesajlar veriliyor. Siz de dikkat edersiniz ki
kadın, gazete haberlerinde bile ya 3’üncü sayfada, şiddet mağduru bir öfkeli
eş, bir aile meclisi kararı, bir işsiz koca gibi, hep önünde bir sıfat, bir
tanımlama var. Aslında, bu, şiddeti doğuran nedenlerden bir tanesi çünkü
şiddete maruz kalmayı haklı gösteriyor. Oysa ki “dayak yemek” teriminin bile
-“yemek” biliyorsunuz, olumlama ifadesi içeren bir tanımlama- “dayağa maruz
kalmak, şiddete maruz kalmak” şeklinde de düzeltilmesi gerektiğini düşünüyorum.
Bunun
yanında, TCK 62’de de ciddi bir değişikliğe gidilmesi gerekiyor. Bakanımızın da
açıkladığı üzere, hâkim takdiri indirimi ne yazık ki kamu vicdanını ciddi bir
şekilde yaralamakta. Bu, kravat takarak, takım elbise giyerek… Hâkim takdir
yetkisini tabii ki de kullanacak, onunla ilgili hiçbir sıkıntımız yok ancak
tecavüz artı ölümlerde, kadına dayalı şiddet ve cinsel şiddet içeren eylemlerde
ben bu hakkın çok sıkıntılar doğurduğu kanaatindeyim, kamuoyunda da çok ciddi
tartışmalara neden oluyor. 
Bu
bütçenin -sürem çok az, konuşmayı daha devam ettirebilirdim ama- hayırlı
olmasını diliyorum. Bakanlığa ve emeği geçen tüm arkadaşlara da hayırlı olsun
diyorum.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederiz Sayın Özdoğan Enç.
Dördüncü
konuşmacı İstanbul Milletvekili Sayın Hurşit Yıldırım. (AK PARTİ sıralarından
alkışlar)
Süreniz
beş dakika.
AK
PARTİ GRUBU ADINA HURŞİT YILDIRIM (İstanbul) – Sayın Başkan, kıymetli
milletvekilleri; Kalkınma Bakanlığımızın 2016 bütçesi üzerine söz almış
bulunmaktayım. Hepinizi saygıyla selamlıyorum.
Kalkınmanın
ilk hedefi insanlarımızın refahı, huzuru ve mutluluğudur. Kalkınma modelimiz
sadece rakamdan ibaret değildir, temelinde insan onuru ve evrensel değerler
esastır. 
Ülkemizin
son dönemde planlı ve programlı kalkınması elbette ki tesadüfi değildir. Uzun
yıllar gücünü vesayetin izin verdiği ölçüde kullanabilen siyaset 2002 yılında
yapılan seçimlerle milletiyle barışık bir döneme girmiştir. 
AK
PARTİ iktidarlarını kendinden önceki iktidarların sayısal verileriyle
karşılaştırmak istiyorum. Müsaadenizle birkaç somut örnek vermek istiyorum.
Türkiye, 1993 ile 2002 yılları arasında ortalama sadece yüzde 3 büyüdü; 2002
yılından itibaren ise hikâye tamamen değişti, küresel krizlere rağmen bu
dönemde ortalama yüzde 4,7 oranında büyüdük. (AK PARTİ sıralarından alkışlar)
2002 yılında devletin topladığı her 100 liralık verginin 86 lirası faiz
giderleri ödemelerine giderken bugün ise her 100 liranın sadece 13 lirası faiz
ödemelerine gidiyor. 
2002
öncesi üzerlerindeki sıfırlardan itibarı sıfırlanmış bir Türk parası vardı.
Şükürler olsun ki Türk parasının itibarını da biz kurtardık. 
2007-2015
yılları arasında istihdam oranımızı yüzde 46 seviyesine getirdik. Bu oranla
OECD ülkeleri içinde ABD’den sonra en fazla istihdam eden ülke olduk. 
Yüz
yıllık bir rüya olan, Boğaz’ın iki yanını birbirine bağlayan, başlangıcı –benim
de siyaset yaptığım- Kadıköy’de olan Marmaray’ı hizmete soktuk. 
İktidara
geldiğimizde bir sınıfta 50 kişi, bir hastanenin bir odasında -bir kısmı rehin
olmak üzere- 10 kişi, ülkeyi yönetmesi gereken iktidarda ise üç parti vardı.
Biz ise sağlık ve eğitimde çağ atlattığımız gibi, dünya devleriyle aynı
seviyede, vizyoner bir partinin iradesiyle Türkiye’yi çağ atlattık.
İktidara
geldiğimizde 6.389 olan kamu hastanelerindeki nitelikli yatak sayısı bugün 48
bini geçti, sayın milletvekilleri, yani tam 8 kat artırmış olan bir iktidar.
İktidara
geldiğimizde Türkiye’de sadece 26 havalimanı vardı. Uçmak sadece zenginlerin
işiydi. Şimdi ise 55 havalimanımız var ve havayolu artık halkın yolu oldu. (AK
PARTİ sıralarından alkışlar)
İktidara
geldiğimizde IMF’ye ödenmek üzere alınan 22 milyar borcu 2013 yılında biz ödedik.
Ne
yazık ki 2002 yılından itibaren AK PARTİ’nin kararlı tutumunu, kalkınmasını ve
ülkenin ekonomik seviyesini daha da ileri götürme çabalarını sekteye uğratmak
isteyen güçler, global aktörler ve planlar
olmuştur. Zaman zaman millî iradeyi yok etmeye çalışan başta Gezi eylemleri
olmak üzere, küresel güçleri de yanına alarak Türkiye’nin ilerlemesini
durdurmak isteyen bu güçlerin millete çalımlarını birileri maharet olarak
göstermeye çalışmakta ve millî iradeye meydan okumak istemekte ise de maharet yedi
düveli yanına alarak Anadolu’ya meydan okumak değil, asıl maharet Anadolu’yu
arkana alarak yedi düvele meydan okumaktır. Başarı, ithal bakanlarla bu ülkeyi
IMF’ye köle yapmak değil; başarı, uçurumun kenarındaki bir ülkeyi kendi
değerlerine, öz güvenine kavuşturmak değil midir? Bu başarılardaki en büyük
faktör, şüphesiz, milletin gönlündeki partinin lideri, kurucu lideri, efsanevi
lideri Recep Tayyip Erdoğan değil midir? (AK PARTİ sıralarından alkışlar)
Sayın
milletvekilleri, elde edilen başarı 78 milyon insanımızın yüzünü güldürüyor.
Biz önümüze gelen sorunları bizden önceki iktidarlar gibi halının altına
süpürmedik. Biz önümüze gelen her sorunu fırsat bildik, biz çözeriz mantığıyla
sahiplendik ve çözdük. Artık, Türkiye, dünyadaki global krizden etkilenen bir
dünya değil, dünyadaki krizlere rağmen yabancı sermayenin en fazla uğrak olduğu
ülke oldu. Milletimiz de ülkenin her alanında geldiği bu noktayı takdir ederek
on dört yıldır bize kesintisiz destek verdi. Aziz milletimize bir kez daha
teşekkür ediyorum.
Sayın
Başkan, kıymetli milletvekilleri; kalkınmanın devamı ve hızlanması için Türkiye
kendi yönetim sistemini kendi ihtiyaçlarına göre belirlemelidir. Bir daha
söylüyorum, kalkınmanın devamı ve hızlanması için Türkiye kendi yönetim
sistemini kendi ihtiyaçlarına göre belirlemedir.
İBRAHİM
ÖZDİŞ (Adana) – Başkanlık mı yani başkanlık mı?
HURŞİT
YILDIRIM (Devamla) – Çok iyi tahmin ettin. 
Bunun
için de içinde başkanlık sistemini barındıran sivil, evrensel bir anayasaya
ihtiyaç olduğu muhakkaktır. (AK PARTİ sıralarından alkışlar) Aynı zamanda,
Meclisi çalıştırmama üzerine kurulu mevcut İç Tüzük’ün de acilen ve acilen
değiştirilmesi gerekmektedir. Kim ki iktidarı ve muhalefetiyle Türkiye’nin bu
ihtiyaçlarına destek verirse bilmelidir ki siyasi tarihte, ülkesinin ve
milletinin siyasi tarihinde not alacaktır. Sonuçta, yaşadığımız global dünyada
artık biliyoruz ki en ufak şey birbiriyle bağlantılı. Biz her şeye rağmen
büyüyoruz, güçleniyoruz ve güçleneceğiz de.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Yıldırım.
Beşinci
konuşmacı, Şanlıurfa Milletvekili Sayın Mehmet Ali Cevheri. (AK PARTİ
sıralarından alkışlar) 
Süreniz
beş dakika. 
Buyurun.

AK
PARTİ GRUBU ADINA MEHMET ALİ CEVHERİ (Şanlıurfa) – Sayın Başkan, değerli
milletvekilleri; Kalkınma Bakanlığına bağlı GAP İdaresi ile TÜİK Başkanlığı
adına grubum adına söz almış bulunmaktayım. Sözlerime başlarken yüce Meclisi
saygıyla selamlıyorum. 
Önce
sözlerime GAP İdaresi Başkanlığı bütçesi üzerinde konuşarak başlamak istiyorum.
Güneydoğu Anadolu Bölgesi’nin sahip olduğu toprak ve su kaynaklarının
geliştirilmesine dayalı bir proje olan GAP, bugün çok sektörlü, sürdürülebilir,
insani gelişmeye dayalı, bölgenin rekabet gücünü artırmayı hedefleyen,
ülkemizin ve milletimizin büyük bir eseridir. Merkezinin Şanlıurfa’da olması
nedeniyle GAP, Şanlıurfalı hemşehrilerim için de ayrıca bir onur ve gurur
kaynağıdır.
Bugüne
kadar yapılan yatırımlarla GAP’ın temel yatırımları bir bir tamamlanmış, sadece
sulama ve enerjide değil; eğitim, kültür, turizm, sağlık, kentleşme, ulaştırma,
toplu konut ve tarımda, tüm bölge illerinde ekonomik olarak büyük aşamalar kat
edilmiş, bölgenin çehresi değişmiştir. 
GAP
bölgesi alan olarak Türkiye coğrafyasının yüzde 9,7’sini ve nüfus olarak da
yüzde 10,6’sını teşkil etmektedir. Kısacası, GAP bölgesi nüfus ve yüzölçümü
olarak Türkiye’nin yüzde 10’una tekabül etmektedir. 
Sayın
Başkan, değerli milletvekilleri; GAP’ı değerlendirirken, ülkemizin en temel
ihtiyaçlarından biri olan enerji GAP’ın ana projelerinden biridir. GAP
bölgesinin enerji üretim değeri tüketim değerinden daha büyüktür. Türkiye’de
üretilen elektrik enerjisi yılda 23,1 milyar kilovatsaat iken, sadece GAP
bölgesinde 11,4 milyar kilovatsaat elektrik enerjisi üretilmektedir. Yani, GAP
bölgesinde üretilen elektrik enerjisi Türkiye’de üretilen elektrik enerjisinin
yüzde 49,3’üne tekabül etmektedir. 
Bölgede
üretilen elektrik enerjisinin ülke ekonomisine olan getirisine baktığımızda,
2015 Kasım sonu itibarıyla toplamda 412,1 milyar kilovatsaat elektrik enerji
üretilmiş olup bunun parasal değeri 24,7 milyar dolardır.
Projeyi
sulama açısından ele aldığımızda, GAP bölgesinde bulunan Fırat ve Dicle’nin su
potansiyeli Türkiye’nin yüzde 28’ini oluşturmaktadır. Yine, Türkiye’de
sulanabilir arazilerin yüzde 20’si GAP bölgesinde bulunmaktadır. Bu hâliyle GAP
bölgesi muazzam bir potansiyeli içermektedir.
GAP,
bugün 22 baraj, 19 hidroelektrik santrali ve 1,8 milyon hektar sulanabilir
alanıyla birçok sektörü içine alan beşerî ve tabii kaynaklara dayalı entegre bir
bölgesel kalkınma projesidir. 
Bugün
GAP kapsamındaki hidroelektrik santrallerinin 13’ü tamamlanmış olup yüzde 74’ü
gerçekleşmiştir. Bitirilen büyük barajlarda 1 milyon hektar alanı sulayabilecek
kadar su depolanmış bulunmaktadır. Bu suyu alana taşıyacak olan sulama
kanallarının yapımına öncelik verilmiş ve büyük bir bölümü tamamlanmıştır.
GAP
bölgesinde 474.528 hektar arazinin sulamaya açılmış olması takdire şayandır ve
bunun önemli bir kısmı bizim Hükûmetimiz döneminde gerçekleşmiştir. Bölgede
sulanabilecek araziler noktasında Şanlıurfa ilimiz muazzam bir potansiyele
sahiptir. Sadece Ceylânpınar TİGEM’de 1,7 milyon dekar arazi bulunmaktadır.
Suruç ilçemizde dünyanın sayılı uzunluktaki sulama tünelinin açılmış olması
yine bizim Hükûmetimiz döneminde gerçekleşmiştir. Şu anda sulanan arazilerin
yanında, bölgedeki diğer ovaların da sulamaya açılması muazzam bir tarımsal
potansiyeli ortaya çıkaracaktır ve yine bölge önemli bir tarımsal ihracat
merkezi olacaktır. GAP, bu devasa potansiyeliyle bölgenin içtimai, iktisadi ve
siyasi sigortası olup sadece bölgenin değil, Türkiye’nin millî bir projesidir.
Sayın
Başkan ve değerli milletvekilleri; konuşmama TÜİK Başkanlığı bütçesiyle devam
etmek istiyorum.
Cumhuriyet
kurulurken ülkenin içinde bulunduğu durumu resmetmek ihtiyacı elzem olduğundan
kurumsal bir yapı ihtiyacı doğmuş ve 25 Nisan 1926 tarihli Resmî Gazete’de
yayınlanan kararnameyle Başvekalete bağlı Merkezi İstatistik İdaresi kurulmuştur. Bu kurum 1927 yılında yaptığı nüfus
sayımının akabinde ziraat ve sanayi sayımlarını da yapmış, evlenme ve fiyat
istatistiklerini düzenlemeye başlamıştır.
Takdir
edilir ki günümüzde gerçekleşen olaylar hakkında doğru kararlar alabilmek ve
geleceğe ilişkin plan ve programlar yapabilmek için doğru, güvenilir ve zamanlı
istatistiki bilgilere ihtiyaç vardır. Ekonomik ve sosyal sorunların çözümü,
güvenilir istatistiki bilgilerin ışığında alınan kararlar neticesinde mümkün
olabilir. Günümüzde istatistik evrensel bir konuşma dili hâline gelmiştir. 
Bu
inanç ve kanaatle, bu kurumlara emeği geçmiş başta Sayın Cumhurbaşkanımıza,
Başbakanımıza ve Hükûmetimize, GAP ve TÜİK çalışanlarına şükranlarımı arz
ediyor…
(Mikrofon
otomatik cihaz tarafından kapatıldı) 
MEHMET
ALİ CEVHERİ (Devamla) – Kalkınma Bakanlığı 2016 yılı bütçesinin hayırlı ve bereketli
olmasını diliyor, yüce Meclisi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederiz Sayın Cevheri.
Adalet
ve Kalkınma Partisi Grubu adına altıncı konuşmacı Elâzığ Milletvekili Sayın
Tahir Öztürk. (AK PARTİ sıralarından alkışlar)
Süreniz
beş dakika.
Buyurun.

AK
PARTİ GRUBU ADINA TAHİR ÖZTÜRK (Elâzığ) – Sayın Başkan, değerli
milletvekilleri; hepinizi saygıyla selamlarım. 
Bugün
sizlere DAP Kalkınma İdaresinin kuruluşu, yapısı, DAP Eylem Planı ve
yatırımlardan kısaca bahsetmek istiyorum. 
Bilindiği
gibi DAP, Doğu Anadolu Bölgesi yatırım ve kalkınmasıyla ilgili bir idare. İdare
8 Haziran 2011 tarih ve 27958 sayılı Resmî Gazete’de yayınlanmış ve kanun
hükmünde kararnameyle faaliyete geçmiştir. 17 Ağustos 2011’de de ayrıca 28028
sayılı Resmî Gazete’de yayınlanan 649 sayılı Kanun Hükmünde Kararname ile
idarenin işleyişiyle ilgili esaslar yeniden düzenlenmiştir. Merkezî bir
teşkilat olan DAP İdaresinin görev alanı Ağrı, Ardahan, Bingöl, Bitlis, Elâzığ,
Erzincan, Erzurum, Hakkâri, Iğdır, Kars, Malatya, Muş, Tunceli ve Van olmak
üzere toplam 14 ili kapsamaktadır. Merkezi Erzurum’dur. 
Kuruluş
amacı, DAP bölgesindeki illerin kalkınmasını hızlandırmak amacıyla yatırım
projelerinin ve faaliyetlerinin uyum ve bütünlük içinde yürütülmesini sağlamak,
bu projelerin uygulanmasını koordine etmek, izlemek ve değerlendirmektir.
DAP
Bölge Kalkınma İdaresi Başkanlığı hâlihazırda 1 Başkan, 2 Başkan Yardımcısı ve
56 personelden müteşekkildir.
Yine,
642 sayılı Kanun Hükmünde Kararname gereğince DAP İdaresinin görevleri
şunlardır: 
1)
Bölgenin kalkınmasının hızlandırılması amacıyla eylem planları hazırlamak,
bunların uygulanmasını koordine etmek, izlemek ve değerlendirmek.
2)
Eylem planlarının gerektirdiği yatırımlara ilişkin teklifleri ilgili kurum ve
kuruluşlarla iş birliği içinde hazırlamak, öncelikli hâle getirmek ve ilgili
kurum ve kuruluşlarla Kalkınma Bakanlığına göndermek.
3)
Bölgedeki yatırım projelerini izlemek ve değerlendirmek.
4)
Bölgenin gelişme potansiyeline, sorunlarına ve imkânlarına dair araştırma,
etüt, proje ve inceleme yapmak ve yaptırmak. 
DAP
İdaresinin temel ilkeleri: Yenilikçilik, şeffaflık, hesap verebilirlik, katılımcılık, insan odaklılık, iş
birliğine açıklık, sürdürülebilirlik, güvenilirlik, değişime açıklık, hizmet
odaklılık ve kültürel değerlere duyarlılık. 
DAP
Eylem Planı: DAP İdaresi koordinasyonunda hazırlanan 2014-2018 DAP Eylem Planı
30 Aralık 2014 tarihinde Bölgesel Gelişme Yüksek Kurulu tarafından onaylanmış
ve 25 Nisan 2015 tarihinde kamuoyuna açıklanmıştır. Bu eylem planında Doğu
Anadolu Bölgesi’nin yüksek katma değerli tarım ve hayvancılık merkezi hâline
getirilmesi vizyonu benimsenmiştir. Bu çerçevede, beş ana gelişme ekseni
tanımlanmıştır: 
1)
Gıda ve tarım sektöründe verimlilik ve katma değerin artırılması
2)
Sanayi ve hizmetler sektörünün güçlendirilmesi
3)
Altyapı, kentleşme ve çevre koruma
4)
Beşerî ve sosyal sermayenin ve sosyal altyapının güçlendirilmesi
5)
Kurumsal kapasitenin güçlendirilmesi. 
DAP
Eylemi Planı kapsamında 52 sorumlu kuruluş ile yürütülmesi planlanan 126 eylem
için yaklaşık toplam 21 milyar tutarında bir kaynak kullanılması
öngörülmektedir. 
2016
Şubat ayı itibarıyla gerçekleşen bazı temel faaliyetler şunlardır: 2013 yılında
başlayan DAP Küçük Ölçekli Tarımsal Sulama Programı kapsamında 2013-2015
yılları arasında kamu idarelerinin küçük ölçekli tarımsal sulama projeleri için
161,5 milyon TL ödenek tahsis edilmiş, 350 adet projeye destek verilmiştir. 
Programın
amacı, gelir seviyesi düşük olan bölge üreticisi için sulama altyapıları
yapmak, onların tarımsal üretime yeniden dönmelerini sağlamak ve tarımda
verimliliği artırmak. Proje 2018 yılına kadar devam edecektir. 
DAP
bölgesinde Hayvancılık Altyapısının Geliştirilmesi Projesi kapsamında hayvan
içme suyu göletleri, sıvat imalatı ve ruhsatlı canlı hayvan pazarları,
borsaları, koyunculuğun geliştirilmesi ve üniversitelerin araştırma ve uygulama
birimlerinin desteklenmesi için toplam 58,3 milyon TL ödenek tahsis edilmiştir.

2015
yılında uygulamaya alınan DAP Bölgesi Yeşil Alanlarının Artırılması Programı
vasıtasıyla 31,5 milyon ödenek tahsisi yapılmış, toplam 9 adet projenin tamamlanmasıyla
784 bin metrekare rekreasyon alanı yapımı sağlanacaktır. Bu söz konusu
projeler, Kalkınma Bakanımız Cevdet Yılmaz’ın isteği üzere pilot bir uygulama
olarak başlamıştır. 
Değerli
milletvekilleri, DAP bölgesinin sahip olduğu yenilenebilir enerji potansiyelini
ortaya çıkarması amacıyla bu projeye yaklaşık olarak 500 bin TL ödenek
ayrılmış, kırsal alanda biyogaz enerji uygulamaları ve güneş enerji
tesislerinin yaygınlaştırılması amacıyla araştırma, geliştirme ve uygulama
projeleri için tahsis yapılmıştır.
Sınırda
yer alan ilçelerin sosyal ve ekonomik problemlerini belirlemek üzere, gidermek
üzere 2015 yılı yatırım programı kapsamında “Sınır İlçeler Ekonomik ve Sosyal
Kalkınma Programı”yla 27 projeye 13 trilyon ödenek tahsis edilmiştir. 
Yıllarına
göre DAP Eylem Planı yatırım tutarları: 2012 yılında 398 bin lira ayrılmışken
2013’te 1 milyon 930 bin, 2014’te 48 milyon 488 bin lira, 2015’te de 160 milyon
417 bin lira olmuştur; bu seneki program da 108 milyon 533 bin liradır.
(Mikrofon
otomatik cihaz tarafından kapatıldı) 
TAHİR
ÖZTÜRK (Devamla) – Sayın Bakanımız Cevdet Yılmaz’a çok teşekkür ediyorum. 
DAP
Eylem Planı’nda görev alan başkan ve yöneticilere ayrıca teşekkür ederken 2016
bütçesinin de hayırlara vesile olmasını diler, saygılar sunarım. (AK PARTİ
sıralarından alkışlar)
BAŞKAN
– Teşekkür ederiz Sayın Öztürk. 
Yedinci
konuşmacı Konya Milletvekili Sayın Mehmet Babaoğlu. (AK PARTİ sıralarından
alkışlar) 
Süreniz
beş dakika. 
Buyurun.

AK
PARTİ GRUBU ADINA MEHMET BABAOĞLU (Konya) – Sayın Başkan, değerli
milletvekilleri; KOP Bölge Kalkınma İdaresi Başkanlığımızın 2016 bütçesi
üzerine söz almış bulunmaktayım. Genel Kurulu saygıyla selamlıyorum. 
KOP
İdaresi 2011 yılında Aksaray, Karaman, Konya ve Niğde illerini kapsayan ama
gittikçe kuraklık tehdidi altına giren KOP bölgesini kalkındırmak amacıyla
kurulmuştur. KOP önceleri salt bir sulama projesi olarak algılanmaktayken KOP
İdaresinin kurulmasıyla entegre bir bölgesel kalkınma projesine
dönüştürülmüştür. 
KOP
bölgesinin yıllık yağış ortalaması Türkiye yağış ortalamasının yarısı kadardır.
İklim değişikliğiyle yağışlar azalmış ve dengesizleşmiştir. Öte yandan, KOP
bölgesi Türkiye su varlığının ancak yüzde 4’üne sahipken Türkiye tarım
arazilerinin yüzde 12’sine sahiptir. Bu nedenle, hem bölge için hem ülke için
kritik öneme sahiptir, gıda güvenliği açısından önem verilmesi gereken ve “Mavi
Tünel” olarak bilinen proje paketine ilave olarak yeni su temini projelerinin
acilen uygulanması gereken bir bölge olarak karşımıza çıkmaktadır. 
Sayın
Başkan, değerli milletvekilleri; dünyada şehir merkezlerine yoğun bir göç
yaşanmaktadır. 1970’li yıllardan bu yana Türkiye'nin ekonomik gücü Marmara
Bölgesi’ne yoğunlaşmış, bu bölge özellikle İstanbul özelinde göç aldıkça
yatırım alan, yatırım aldıkça göç alan bir bölge hâline dönüşmüştür ve
dikkatleri hep üzerine çekmiştir. 
AK
PARTİ iktidara geldiği 2002 yılından bu yana, eğitim, sağlık, sulama, enerji ve
özellikle ulaştırma yatırımları olmak üzere kalkınmayı ülke geneline yayma
yolunda tarihî adımlar atmıştır. Bu amaçla GAP İdaresine ilave olarak KOP, DAP
ve DOKAP idareleri kurularak bölgesel kalkınma alanı genişletilmiş, diğer
yandan Büyükşehir Kanunu’yla nüfusun yüzde 77,2’sine sahip büyük şehirlerde
kır-kent gelişmişlik farkını gidermeye yönelik adımlar atılmıştır. Hükûmet
programımızda GAP, DAP, KOP ve DOKAP idarelerimizin yasal olarak
güçlendirilmesine dair adımlar yer almaktadır, bu amaçla da ben teşekkürlerimi
arz ediyorum. 
Son
gelişmeler, Türkiye'nin, içinde bulunduğu coğrafyada sürekli ve hep güçlü
olması gereğini ortaya koymuştur. Bu amaçla İstanbul’un ve Marmara Bölgesi’nin
yükünü azaltmak için yeni Marmaralara ihtiyaç vardır. KOP bölgesi mevcut
potansiyeliyle bu yeni Marmaralardan birisi olmaya aday bir bölgemizdir, hem
yenilenebilir enerji kaynakları hem de ulaştırma yatırımlarıyla bu yolda
hızlıca ilerlemektedir. 
Sayın
Başkan, değerli milletvekilleri; 2014-2018 dönemi için yerel ve merkezî
kurumlarla iş birliği içerisinde hazırlanan KOP Eylem Planı’yla bu bölgede, KOP
bölgesinde bir yandan tasarruflu su kullanımı için tarım altyapısı modernize
edilmiş, edilmeye başlanmış, bölgeye yeni su temini projeleri planlanarak aynı
zamanda diğer sektörlerde de bölgeyi güçlendirecek kapsamlı adımlar atılmaya
başlanmıştır.
KOP
Eylem Planı’yla bölgeye tahsis edilen ödenek miktarı 9 milyar 927 milyon
TL’dir. Aynı dönemde, KOP’a ve diğer idarelere tahsis edilen ödenek miktarı
bakımından, kişi başına düşen ödenek miktarı bakımından bir hakkaniyet gözetilmiştir.
Hatta, 2015 yılında KOP bölgesine tahsis edilen, örnek olarak söylüyorum, 1
milyar 650 milyonluk ödeneğin toplam 1 milyar 800 milyon olarak gerçekleşmesi
bunu göstermektedir. 
KOP
İdaresi bölgeye yönelik tarım ve su önceliği yanında, diğer projelere de imza
atmıştır. Küçük ölçekli sulama projeleriyle, bu bölgeye 352 milyon lira
yatırımla 508 kırsal köy ve beldemiz kalkındırılmış, hane başına gelirleri 6-7
kat artırılmıştır. 2016 yılı bütçesinden de bu amaçla 71 milyon lira ödenek
tahsis edilecektir. KOP İdaresi ayrıca, Kültür Varlıkları Envanteri, Veri
Merkezleri Bölgesi Uygunluk Araştırması, KOP Bölgesi Tanıtım Programı, Yerel
Yönetimlerin Geliştirilmesi gibi projelere de imza atmaktadır ve bölgede bu
yönde faaliyetlerine devam etmektedir. 
(Mikrofon
otomatik cihaz tarafından kapatıldı) 
MEHMET
BABAOĞLU (Devamla) – KOP İdaremizin toplam 107 milyon 356 bin TL olarak teklif
edilen 2016 bütçesinin hayırlı olmasını diliyorum. Kalkınma Bakanlığımızın KOP
bölgesine katkıları nedeniyle tüm Bakanlık ve kurumlarımıza teşekkür eder,
Genel Kurulu saygıyla selamlarım. (AK PARTİ sıralarından alkışlar)
BAŞKAN
– Teşekkür ederiz Sayın Babaoğlu.
Sekizinci
konuşmacı Trabzon Milletvekili Sayın Ayşe Sula Köseoğlu.
Buyurun.
(AK PARTİ sıralarından alkışlar)
Süreniz
beş dakika.
AK
PARTİ GRUBU ADINA AYŞE SULA KÖSEOĞLU (Trabzon) – Sayın Başkan, saygıdeğer
milletvekilleri; 2016 Yılı Merkezi Yönetim Bütçe Kanunu Tasarısı’nda Kalkınma
Bakanlığı Doğu Karadeniz Projesi Bölge Kalkınma İdaresi Başkanlığının bütçesi
üzerine AK PARTİ Grubu adına söz almış bulunmaktayım. Bu vesileyle milletin
kürsüsünden aziz milletimizi ve siz saygıdeğer vekillerimizi saygıyla
selamlıyorum. (AK PARTİ sıralarından alkışlar)
Doğu
Karadeniz Projesi Trabzon, Samsun, Giresun, Ordu, Artvin, Gümüşhane ve Bayburt
illerini kapsamaktadır. Kısa adıyla “DOKAP”, Doğu Karadeniz Bölgesi’nin sahip
olduğu kaynakları değerlendirerek bu yöredeki insanlarımızın gelir düzeylerini
ve yaşam kalitesini artırmayı, temel altyapı ihtiyaçlarının karşılanmasını ve
bölgede ekonomik kalkınmanın ve sosyal gelişmenin hızlandırılmasını amaçlayan
bölgesel bir kalkınma projesidir. 
Doğu
Karadeniz Projesi Bölge Kalkınma İdaresi Başkanlığı, DOKAP’ın koordinasyonunun
sağlanması ve DOKAP Eylem Planı hazırlanması amacıyla 2011’de kurulmuştur.
Hazırlanan DOKAP Eylem Planı da 2014 yılı sonunda kabul edilmiştir.
Yukarıda
bahsedilen hedeflere ulaşmak, bölgenin ticaret ve turizm merkezi olmasını
sağlamak adına, DOKAP Eylem Planı beş eksen üzerine kurgulanmıştır. Bu gelişme
eksenleri; turizm ve çevresel sürdürülebilirlik, ekonomik kalkınma, altyapı ve
kentsel gelişme, sosyal gelişme, yerel düzeyde kurumsal kapasitenin
geliştirilmesi olarak belirlenmiştir. Böylece Doğu Karadeniz’deki 8 ilimizde
2014-2018 dönemi boyunca 128 eylem için 10,4 milyar TL’lik kaynak kullanılması
planlanmaktadır. 
DOKAP
Eylem Planı kapsamında DOKAP Bölge Kalkınma İdaresi Başkanlığı sulama
projelerinden yumurta tavukçuluğunun ve arıcılığın geliştirilmesi projelerine,
Trabzon surlarının restorasyonundan Giresun Adası turizm ve botanik parkı
uygulama projelerine, tıbbi ve aromatik bitki envanterlerinin çıkarılmasından
yenilenebilir enerji kaynaklarının araştırılmasına, yolcu ve ürün teleferik
taşımacılığından katı atık depolanmasına kadar pek çok konuda araştırmaları ve
projeleri takip etmektedir.
DOKAP
Kalkınma İdaresi Başkanlığı aynı zamanda, Turizm Master Planı’nın
uygulanmasından da sorumlu kılındığı için üstlendiği misyon turizmin yeni
parlayan yıldızı Karadeniz Bölgesi için hayati önemi haizdir. 
Sayın
Başkan, saygıdeğer milletvekilleri; bu konuşmada, son yıllarda çokça konuşulan
ve yalan yanlış değerlendirmelerle zihin karışıklığına neden olan ve Doğu
Karadeniz Turizm Master Planı uygulamalarının en önemli lokomotifi olan Yeşil
Yol hakkında da bilgi vermek istiyorum. 8 ilin yayla ve turizm merkezlerini üst
kottan, yaylalar üzerinden birbirine bağlayan, Samsun’dan başlayıp Artvin Sarp
Sınır Kapısı’na kadar uzanan Yeşil Yol doğayla bütünleşik bir turizm
projesidir. Bu proje doğayı tahrip ederek beton yığınlarına dönüşmüş şehirlerden
uzaklaşmak isteyen yerli ve yabancı turistlerin aradıkları doğal ortamı
Karadeniz’in eşsiz güzellikteki yaylalarında bulmalarını sağlayacak ve yerel
halkın yaylalara ulaşımını da kolaylaştıracaktır. 
Yeşil
Yol güzergâhı üzerinde belli aralıklarla 33 tane turizm merkezi, 5 adet kültür
turizmi koruma, geliştirme bölgesi bulunmaktadır. Bu yol tamamlandığında
bölgede turizm gelişecek, proje kapsamında yapılacak olan yatırımlarla yörede
yaşayanların ekonomik ve sosyal refah düzeyi artacaktır. 
İyileştirilmesi
planlanan güzergâh yaklaşık 2.600 kilometre uzunluğunda olup mevcut yolların
doğaya uygun iyileştirilmesi ve bağlantı yollarının yapılmasıyla
tamamlanacaktır. Bu kapsamda, günümüze kadar Yeşil Yol imalatı projesine toplam
123,6 milyon TL ödenek aktarımı gerçekleştirilmiştir.
DOKAP
Bölge Kalkınma İdaresi Başkanlığının 2016 yatırım planında Yeşil Yol güzergâhı
üzerindeki turizm yatırımlarının desteklenmesi, turizm merkezlerinin imar
planlarının yapılması, DOKAP tanıtım ve markalaşma faaliyetlerinin desteklenmesi,
bölgedeki yaylaların karakteristiğini koruyan mimari projelerin hazırlanması ve
uygulanması, DOKAP bölgesi kamu kurumları eğitim, ihtiyaç analizi projelerinin
gerçekleştirilmesi hedeflenmektedir. 
Bu
hedeflere ulaşmak adına 2016 yılı bütçesinde 2015 yılına oranla yüzde 12’lik
bir artışla 76 milyon 300 bin TL’lik ödenek ayrılmıştır. 
Doğu
Karadeniz Bölgesi’nin tek kadın milletvekili olarak Trabzon ve bölge halkımız
adına (AK PARTİ sıralarından alkışlar) bölgemize DOKAP kapsamında ayrılan
ödenekler ve yapılan destekler için Sayın Başbakanımıza, Kalkınma Bakanımıza,
Hükûmetimize ve ilgili bakanlıklara bölgem adına teşekkür ediyorum.
Sözlerime
son verirken 2016 yılı bütçesinin ülkemize hayırlı olmasını diliyor, AK PARTİ
Grubu adına hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Köseoğlu.
Adalet
ve Kalkınma Partisi Grubu adına dokuzuncu konuşmacı İzmir Milletvekili Sayın
Mahmut Atilla Kaya. (AK PARTİ sıralarından alkışlar)
Süreniz
beş dakika Sayın Kaya.
AK
PARTİ GRUBU ADINA MAHMUT ATİLLA KAYA (İzmir) – Sayın Başkan, değerli
milletvekilleri; 2016 yılı Adalet Bakanlığı bütçesi üzerine AK PARTİ Grubu
adına söz almış bulunmaktayım. Yüce heyetinizi saygıyla selamlıyorum.
Toplum
ile devlet arasında güven tesisi ancak güçlü bir adalet sistemiyle gerçekleşir.
Toplumsal huzur ve güven etkin adalet hizmetleriyle ölçülür. Adalet Bakanlığı
diğer bakanlıklar gibi bakanlık hizmetlerini icra eden bir bakanlık değildir.
Adalet Bakanlığı bütçeyi dağıtır ama yargılama yapmaz. Adalet sarayı yapar ama
mahkeme etmez. Bu sebeple hükûmetleri adalet ve yargı üzerinden eleştirirken
dengeli olmak milletvekili sorumluluğu ile güçler dengesi ilkesi gerçekliğinden
uzaklaşmamak gerekir. 
Biz,
imtiyazları değil adaleti, üstünlerin hukukunu değil hukukun üstünlüğünü esas
alan bir siyaset anlayışıyla on üç yıldır milletimizin devletimizle olan bağını
güçlendirdik. Anayasa başta olmak üzere toplumsal değişime ve dönüşüme ayak
uydurmayan pek çok kanunlarda değişiklikler yapıldı. Mevzuatlarımız ve temel
kanunlarımız yenilendi. Vatandaşı çaresiz duruma düşüren, hakkını aramasını
engelleyen birçok anayasal hükümler ortadan kaldırıldı. 
Bakanlığımıza
tahsis edilen toplam yatırım bütçesi 2002 yılında 80 milyon 210 bin TL iken
2016 Bütçe Tasarısı’nda ise 1 milyar 809 milyon 635 bin TL oldu ve 22 kat
arttı. 2002 yılında adli yargıda 3.581 olan mahkeme sayısı 2016’da 6.131’e,
idari yargıda 146 olan mahkeme sayısı ise 206’ya yükseltildi. 2002 yılında
hâkim, savcı sayısı 9.349 iken 2016 yılı Şubat ayı itibarıyla bu sayı 14.712
oldu. Personel sayısı 2002 yılında 26.274 iken bu sayı 2016 yılı Şubat ayı
itibarıyla 58.230 oldu.
Değerli
milletvekilleri, en büyük adalet milletin vicdanıdır. Milletin vicdanı, tek
parti döneminden sonra Demokrat Partiyi, 1960 darbesinden sonra Adalet
Partisini, 1980 darbesinden sonra merhum Özal’ı ve 28 Şubat darbesinden sonra
da -bu 28 Şubatın bizatihi mağduru- Sayın Cumhurbaşkanımız Recep Tayyip
Erdoğan’ı ve AK PARTİ’yi iş başına getirmiştir. (AK PARTİ sıralarından
alkışlar) Bu yürekli milletin hak üzerine olan vicdanı 17 ve 25 Aralık yargı
ayaklı darbe girişimine, ihanet şebekelerine, 30 Martta da, 10 Ağustosta da, 1
Kasımda da gerekli cevabı vermiştir. 
1
Kasım deyince, iki gün önceki geçtiğimiz görüşmelerde hep beraber gördük,
Cumhurbaşkanımıza, Başbakanımıza, bakanlarımıza kırmızı kart çıkarıldı
Cumhuriyet Halk Partisi Grubu tarafından, hatta dün Cumhuriyet Halk Partisinin
grup başkan vekili “Yenildiniz, yenildiniz, yenildiniz.” dedi. Ben, Cumhuriyet
Halk Partisine kırmızı kart göstermeyeceğim, bizim için esas olan milletin
hakemliğidir, ben, Cumhuriyet Halk Partisine milletin çıkardığı kartı
göstereceğim. (AK PARTİ sıralarından alkışlar) İşte, bu kartta da gördüğümüz
üzere 7 coğrafi bölgenin tümünde AK PARTİ 1’inci parti. 81 ilin 63’ünde 1’inci
parti AK PARTİ.
YILMAZ
TUNÇ (Bartın) – Diğerlerinde de 2’nci.
AKİF
EKİCİ (Gaziantep) – İyi ki bu var, başka bir şey yok. Başka bildiğiniz bir şey
yok, iyi ki bunu öğrendiniz, başka bir şey bilmiyorsunuz. Ülkeyi yangın yerine
çevirdiniz. 
MAHMUT
ATİLLA KAYA (Devamla) - Sayın Grup Başkan Vekilim, bu tabloya göre yenildiniz,
yenildiniz, yenildiniz. (AK PARTİ sıralarından alkışlar) 
Geçmişte
yargıyı “Bizim arka bahçemiz” diye tanımlayan bakanlar oldu. Partizanlık yapıp
yandaşlarına kadro dağıtmakla övünen bakanlar oldu, “5 bin kişilik kadro
çıkardım, kendimize değil de millî görüşçülere, ülkücülere mi verseydim?” diyen
bakanlar oldu. Yüzlerce gazetecinin cezaevlerine tıkıldığı dönemler bizden
önceki dönemlerdir. Bununla birlikte, Meclisin dört aylık çalışma süresi
boyunca sürekli yargı kararlarını fütursuzca eleştirip dört gün önce Anayasa
Mahkemesinin vermiş olduğu ve Anayasa’nın 148’inci maddesine açıkça aykırı olan
kanun yolları tüketilmeden verilmiş karara Sayın Cumhurbaşkanımızın ve bizlerin
yaptığı değerlendirmeleri kınayanları iki yüzlü buluyorum ve bu iki yüzlülüğü
ben de kınıyorum. (AK PARTİ sıralarından alkışlar, CHP sıralarından gürültüler)
İBRAHİM
ÖZDİŞ (Adana) – Sizin başbakan yardımcınız “kişisel görüşü” dedi ya. 
MAHMUT
ATİLLA KAYA (Devamla) - Hiçbir demokrasi ve hukuk anlayışı teröre ve şiddete
prim vermez. Gazeteciliği kılıf olarak kullanıp ülkesini arkasından
hançerleyenler, casusluk yapanlar, yargıyı istismar edip…
İBRAHİM
ÖZDİŞ (Adana) – Ne casusluğu, ne casusluğu?
MAHMUT
ATİLLA KAYA (Devamla) - …millî iradeye ve demokrasiye kumpas kuranlar, aynı
şekilde Anayasa’nın vermiş olduğu dokunulmazlık zırhına sığınıp bu yüce
Meclisin çatısı altında terör yardakçılığı yapanlar, sırtını PKK’ya, YPG’ye
dayayanlar tarih önünde olduğu gibi… 
(Mikrofon
otomatik cihaz tarafından kapatıldı)
MAHMUT
ATİLLA KAYA (Devamla) - …hukuk çerçevesinde de bunun hesabını ödeyeceklerdir.
Sayın
Bakanımızın şahsında tüm Bakanlık çalışanlarını kutluyor, 2016 yılı merkezî
yönetim bütçesinin hayırlı olmasını diliyorum. (AK PARTİ sıralarından alkışlar)

BAŞKAN
– Teşekkür ederiz Sayın Kaya.
İDRİS
BALUKEN (Diyarbakır) – Sayın Başkan…
ENGİN
ALTAY (İstanbul) – Sayın Başkan…
BAŞKAN
– Sayın Baluken, hem sisteme girmişsiniz hem de ayakta söz talebiniz var.
Buyurunuz.
İDRİS
BALUKEN (Diyarbakır) – Şimdi, bir sataşma doğdu, dolayısıyla yerimden söz
talebine gerek kalmadı. 
Anayasa
Mahkemesinin vermiş olduğu kararla ilgili Cumhurbaşkanının yapmış olduğu
değerlendirmeleri eleştiren, kınayanları farklı tanımladı ve “Kınıyorum.” dedi.
Biz de bu konuları günlerdir tartışıyoruz, dolayısıyla sataşmadan söz
istiyorum.
BAŞKAN
– Peki Sayın Baluken, iki dakika size kürsüden söz veriyorum, daha sonra Sayın
Altay’ı dinleyeceğim.
Buyurunuz.

ERKAN
AKÇAY (Manisa) – Sayın Başkan…
IV.- SATAŞMALARA İLİŞKİN KONUŞMALAR
1.- Diyarbakır Milletvekili İdris
Baluken’in, İzmir Milletvekili Mahmut Atilla Kaya’nın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın dördüncü tur görüşmelerinde AK PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; şimdi, AKP Grup Başkan Vekilinin özellikle not
almasını rica ediyorum. Bu Cumhurbaşkanının Anayasa Mahkemesinin verdiği
kararla ilgili yapmış olduğu darbe anlayışına karşı, AKP’nin tutumu, Hükûmetin
tutumu nedir anlayamıyoruz. Günlerdir burada soruyoruz bir cevabı yok bunun.
Biz muhalefet partisi olarak, 7 Hazirandan itibaren bu ülkede bir saray
darbesinin devreye girdiğini, karargâh darbesinin saray darbesiyle
tamamlandığını, her iki darbeci gücün şu anda kol kola bir savaş konseptiyle
beraber bu ülkeye ağır bedeller ödettiğini defalarca söyledik. Nitekim, sizin
kabul etmediğiniz bu darbe anlayışını, Cumhurbaşkanı ara ara bir vesayet
hatırlatması üzerinden bütün kamuoyuna gösteriyor. Ama sizin kafanız karışık.
Grup başkan vekili ilk gün tahliyelerden duyduğu sevinci belirtti, iki gün
sonra, Erdoğan’ın açıklamalarından sonra 180 derece dönüş yaptı. Şimdi, dün
burada sorduk, Binali Yıldırım’ın yanında oturan bakan, buraya çıkıp “Hak
ihlalidir… Yetki gasbıdır.” deyip, Cumhurbaşkanının lehinde konuştu, Bakanlar
Kurulu toplantısından sonra Numan Kurtulmuş çıkıp, “Bu, tamamen Cumhurbaşkanının
kişisel görüşüdür.” dedi. Şimdi, bir karar vermeniz lazım. Bir bakan gelip de
Genel Kurulu yanlış yönlendiremez, bilgilendiremez. Bir bakan, Binali
Yıldırım’ın yanında otururken farklı konuşup, Davutoğlu’nun yanında otururken
farklı konuşuyorsa burada sizin aranızdaki bir çatışma gün yüzüne çıkmış
oluyor. Saray ile Hükûmet arasında çatışma var, Hükûmetin de kendi arasında
derin bir yarılma var. Davutoğlu’na yakın bakan ayrı konuşuyor, Binali
Yıldırım’a yakın bakan ayrı konuşuyor. 
Net
olarak şunu söyleyin: Bu darbe anlayışına, “Anayasa Mahkemesinin kararını kabul
etmiyorum.” diyen, mahkemeye “Direnin” çağrısı yapan bu anlayışa karşı
partinizin, Hükûmetinizin tavrı nedir, gelin burada açıklayın. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Baluken. 
Sayın
Altay, buyurun. 
ENGİN
ALTAY (İstanbul) – Sayın Başkan, iktidar partisi grubu adına konuşan sayın
hatip, Anayasa Mahkemesi kararından sonraki grubumuza mensup üyelerin kimi
değerlendirmeleri için “iki yüzlülük” ithamında bulunmuştur. Bu açık bir
sataşmadır. 
BAŞKAN
– Buyurunuz Sayın Altay. 
Size
de iki dakika söz veriyorum. 
2.- İstanbul Milletvekili Engin Altay’ın,
İzmir Milletvekili Mahmut Atilla Kaya’nın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde AK PARTİ Grubu adına yaptığı konuşması sırasında
Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Teşekkür ederim Sayın Başkan. 
O
haritayı ben biliyorum, millet de biliyor, hiç merak etme, hiç merak etme! 
Şimdi,
iki yüzlülüğün ne olup ne olmadığının en güzel örneğini bir iki gündür iktidar
partisine mensup siyasetçiler veriyorlar, fazlasıyla veriyorlar. Biraz önce
Sayın Baluken’in söylediklerini tekrar etmek istemem ama Can Dündar ve Erdem
Gül soruşturmasında ben Sayın Başbakanın şu beyanatını hatırlıyorum: “Tutuksuz
yargılanmaları esastır.” 
Bugün,
biraz önce Sayın Adalet Bakanı da Anayasa Mahkemesinin kararına eleştirel bir
yaklaşım getirdi. Buna da olabilir deriz, demokrasiyse, demokraside her şey
konuşulacak, bunları kabul edebiliriz belki ama Adalet Bakanının mahkeme
kararını hukuksuz ilan etmesi tartışılacaktır hem kamu vicdanında hem hukuk
çevrelerinde. 
Asıl
olan şudur, sizin anlamadığınız şudur: Biz, görevi ve makamı her ne olursa
olsun herkesin ifade özgürlüğü, düşünceyi ifade özgürlüğü kapsamında söyleyecek
sözü vardır, buna en saygılı partiyiz. Sayın Cumhurbaşkanının “Mahkeme
kararlarına saygı duymuyorum.” lafı da sineye çekilebilir ifade özgürlüğü
kapsamında. Ama, orta yerde bir Anayasa var ve Cumhurbaşkanının “Yüksek
mahkemenin kararına uymuyorum.” deme haddi ve hakkı yok; paşa paşa uyacak, paşa
paşa uyacak. (CHP sıralarından alkışlar)
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Altay.
COŞKUN
ÇAKIR (Tokat) – Söz istiyorum Sayın Başkan.
BAŞKAN
- Sayın Akçay söz istemişti Sayın Çakır.
Buyurunuz
Sayın Akçay.
ERKAN
AKÇAY (Manisa) – Aynı gerekçelerle Sayın Başkan. Çünkü…
BAŞKAN
– Evet, size de iki dakika söz veriyorum.
Daha
sonra size söz vereceğim Sayın Çakır.
Buyurun
Sayın Akçay.
3.- Manisa Milletvekili Erkan Akçay’ın,
İzmir Milletvekili Mahmut Atilla Kaya’nın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde AK PARTİ Grubu adına yaptığı konuşması sırasında
Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Tabii
ikiyüzlü olmak, tutarsız olmak farklı zamanlarda, farklı sözler ve ifadelerde
ve tutumlarda bulunmaktır. Bunu da en çok yapan AKP iktidarıdır, en çok
yapanların başında da Erdoğan gelmektedir ve Cumhurbaşkanı Erdoğan kendisine bizim
kendisine saygı duymamızı fevkalade zorlamaktadır. 
HAMZA
DAĞ (İzmir) - Allah, Allah!
MEHMET
ŞÜKRÜ ERDİNÇ (Adana) – Sayın Erdoğan’dan başka konuşacak hiç mi konunuz yok?
Konuşacak hâliniz yok ki!
ERKAN
AKÇAY (Devamla) – “Saygı duymuyorum, uymuyorum, mahkeme de uymasın.” demek
darbe üstüne darbedir. Anayasa’yla göreve gelen, seçilen bir Cumhurbaşkanı
“Anayasa’ya saygı duymuyorum veya mahkeme kararına saygı duymuyorum.” diyemez.
Ve Başbakan farklı konuşuyor, dün farklı konuşuluyordu. Şimdi, Erdoğan’ın devirdiği
çamları nasıl tamir edeceğinizin şaşkınlığı içerisinde, ne diyeceğinizi bilemez
bir hâldesiniz. Bazı bakanlar farklı konuşuyor. Yine, Erdoğan’ın geçmişte
söylediği buna benzer çelişkili ifadeler de var. Şunu söyleyebilirim:
Cumhurbaşkanı Sayın Erdoğan AKP Grubunun başında yani AKP’nin başında ve
iktidarın başında âdeta küp olmuş bir durumda, küp gibi duruyor ve ciddi bir
rahatsızlık da yaratıyor çünkü her gün ne diyeceği meçhul ve açığa düşürüyor
iktidar partisini ve Hükûmeti. Artık söylenecek söz de kalmadı Cumhurbaşkanına.

EJDER
AÇIKKAPI (Elâzığ) – Kendi parti meselelerinize bakın!
ERKAN
AKÇAY (Devamla) - Bu kadar tutarsız, hukuk tanımayan bir insan artık hiçbir şey
tanımaz; insanlığı da tanımaz, insan haklarına saygı duymaz. Böyle bir şey
olabilir mi? Anayasa’yı tanıyacaksınız, saygı duyacaksınız, başka yolu yok! (AK
PARTİ sıralarından gürültüler) 
(Mikrofon
otomatik cihaz tarafından kapatıldı)
HALİS
DALKILIÇ (İstanbul) – Anayasa Mahkemesi de Anayasa’yı tanıyacak. 
EJDER
AÇIKKAPI (Elâzığ) – Şu MHP’nin hâline bak, hâline! 
HALİS
DALKILIÇ (İstanbul) – Anayasa Mahkemesi de Anayasa’yı tanıyacak Sayın Başkan. 
İBRAHİM
AYDEMİR (Erzurum) – Cumhurbaşkanına da saygılı ol!
ERKAN
AKÇAY (Devamla) – Anayasa’yı hukuku tanımamak kendini inkârdır, kendini
tanımamaktır. 
BAŞKAN
– Teşekkür ederiz Sayın Akçay.
İBRAHİM
AYDEMİR (Erzurum) – Hukuka da saygılı ol! 
EJDER
AÇIKKAPI (Elâzığ) – Kendi parti meselelerinize bakın, kendi partinin hâline bak,
hâline! 
ERKAN
AKÇAY (Manisa) – Siz saygılı olun, saygısız! Utanın be, utanın! (AK PARTİ
sıralarından gürültüler) 
İBRAHİM
AYDEMİR (Erzurum) – Bu mu milliyetçilik, bu mu vatanseverlik?
COŞKUN
ÇAKIR (Tokat) – Sayın Başkan… 
BAŞKAN
– Sayın Çakır, buyurunuz. 
COŞKUN
ÇAKIR (Tokat) – Sayın Başkan… 
İBRAHİM
AYDEMİR (Erzurum) – Cumhurbaşkanına hakaret mi vatanseverlik? 
EJDER
AÇIKKAPI (Elâzığ) – Kendi partinizin hâline bakın, kendi hâlinize bakın. 
SALİH
CORA (Trabzon) – Tüm teşkilatlarınızı görevden aldınız. Tüzüğü tanı ki
Anayasa’yı tanıyasın! 
EJDER
AÇIKKAPI (Elâzığ) – Kendi hâlinize bakın, kendi hâlinize! 
BAŞKAN
– Sayın milletvekilleri, Sayın Çakır’ı dinleyeceğim. 
ERKAN
AKÇAY (Manisa) – Biz ikiyüzlüysek siz de kişiliksizsiniz! Yeter artık be!
Erdoğan’a kutsiyet atfetmeye başladınız. 
OKTAY
VURAL (İzmir) - Vesayet altında konuşmayın be! Vesayetten kurtulun.
MEHMET
ŞÜKRÜ ERDİNÇ (Adana) – Otur yerine!
SALİH
CORA (Trabzon) – Bize hukuk dersi veremezsin, bize hukuk dersi veremezsin! 
BAŞKAN
– Sayın milletvekilleri, lütfen, Sayın Çakır’ı dinleyelim. 
ERKAN
AKÇAY (Manisa) – Utanmazlar, biraz şahsiyetli olun! 
İBRAHİM
AYDEMİR (Erzurum) – Partinin içine bakacaksın önce, kendi partinin, darmadağın
olmuşsunuz. 
COŞKUN
ÇAKIR (Tokat) – Sayın Baluken konuşmasında Sayın Başkan, “Partinizin kafası
karışık…” 
ERKAN
AKÇAY (Manisa) – Görevli siz misiniz? Biz her şeyden gurur duyarız, tamam mı?
Bizim alnımız ak. Utanmazlar!
İBRAHİM
AYDEMİR (Erzurum) – Ne diyorsun sen ya?
SALİH
CORA (Trabzon) – Sağlığını bozma, rahat ol. 
BAŞKAN
– Sayın Çakır, sataşma olduğu için sizi duyamıyorum; karşılıklı konuşmalar var.

Buyurun
Sayın Çakır. 
COŞKUN
ÇAKIR (Tokat) – Sayın Başkan…
ERKAN
AKÇAY (Manisa) – Sizde şahsiyet olsa bu kadar Erdoğan’ın şahsiyetini
konuşmazsınız. Yeter! 
İBRAHİM
AYDEMİR (Erzurum) – Şahsiyetsiz sensin!
BAŞKAN
– Sayın milletvekilleri, lütfen, rica ediyorum. Sayın Grup Başkan Vekili ayakta
ve söz talebi var.
ERKAN
AKÇAY (Manisa) – Biraz kişilikli olun, kişilikli! 
BAŞKAN
– Buyurunuz. 
ÇOŞKUN
ÇAKIR (Tokat) – HDP Grup Başkan Vekili Sayın Baluken konuşmasında partimizin,
kafamızın karışık olduğu şeklinde bir sataşmada bulunmuştur, 69’a göre söz
istiyorum. 
BAŞKAN
– Buyurun Sayın Çakır, size de iki dakika veriyorum. (AK PARTİ sıralarından
alkışlar) 
ERKAN
AKÇAY (Manisa) – Toplum da, milletin birliği de canlı bomba gibi oldu be! Yeter
ya! 
4.- Tokat Milletvekili Coşkun Çakır’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
COŞKUN
ÇAKIR (Tokat) – Sayın Başkan, değerli milletvekilleri; Sayın Başkan çok
teşekkür ediyorum. Öncelikle…
ERKAN
AKÇAY (Manisa) - Memleketin bu kadar meselesi var. Ülkenin can güvenliğini
sağlayın önce. 
EJDER
AÇIKKAPI (Elâzığ) – Bağırma, bağırma!
İBRAHİM
AYDEMİR (Erzurum) – Ülkenin her türlü güvenliği sağlanmıştır, işine bak sen. 
COŞKUN
ÇAKIR (Devamla) – Erkan Başkanım, sakinleştiyseniz konuşayım ben. 
ERKAN
AKÇAY (Manisa) – Tamam Sayın Başkanım, kusura bakmayın. 
BAŞKAN
– Tamam Çakır, siz devam edin lütfen. 
COŞKUN
ÇAKIR (Devamla) – Sağ olun Başkanım, teşekkür ederim. 
Değerli
milletvekilleri, öncelikle Sayın Baluken’in söylemiş olduğu hususta bir cümle
söyleyeyim kapatayım. 
Bizim
bir kafa karışıklığımız falan söz konusu değildir, kafamız son derece nettir.
Farklı tezleri, farklı yaklaşımları dillendirebiliriz; bu bizim zenginliğimiz,
çeşitliliğimiz, özgünlüğümüzdür. Bunun altını çizmek gerekir. 
Son
olarak, burada, özellikle evvelsi gün -dün nispeten sakin geçti ama- ve bugün
tekrardan bir ekmek çıkacağı ümidiyle, bir iş çıkacağı ümidiyle, Sayın
Cumhurbaşkanlığının geçen gün yapmış olduğu beyandan hareketle bir konuşma
yapılıyor. 
Değerli
arkadaşlar, Sayın Cumhurbaşkanı Anayasa Mahkemesi kararıyla ilgili görüşünü
beyan etmiştir ve bu karara saygı duymadığını söylemiştir ve onun görüşüdür,
biz de bu karara saygı duyuyoruz. 
İBRAHİM
ÖZDİŞ (Adana) – “Tanımıyorum.” demiş ya!
COŞKUN
ÇAKIR (Devamla) – Çünkü Sayın Cumhurbaşkanı Anayasa Mahkemesine bir laf
etmemiştir, Anayasa Mahkemesinin aldığı karara laf etmiştir; bunun altını
çizelim. 
Aynı
şekilde, Sayın Başbakanımız daha evvelki konuşmalarında da, başka bazı
konularda da… 
OKTAY
VURAL (İzmir) – Net konuşmadı yani. 
COŞKUN
ÇAKIR (Devamla) – …tutuksuz yargılanmaya ilişkin beyanda bulunmuştur, bu da
aynı şekilde. 
İDRİS
BALUKEN (Diyarbakır) – İşte, Cumhurbaşkanı “Tutuklu yargılansınlar.” diyor, Başbakan
“Tutuksuz yargılansınlar.” diyor. 
COŞKUN
ÇAKIR (Devamla) – Bülent Bey’in, Değerli Grup Başkan Vekili arkadaşımızın
tutumuna gelince Sayın Başkan, Bülent Bey’in tutumuna gelince ifade ettiği şeyi
kendisi burada açıkladı fakat siz ısrarla anlamak istemiyorsunuz İdris Bey.
Dediği şudur: “Yargılanan birisinin dışarı çıkmasından memnuniyet duyarım.”
dedi ve bu çok insani bir şeydir, burada absürtlük yok. 
İDRİS
BALUKEN (Diyarbakır) – Şimdi “Duymuyorum.” diyor.
COŞKUN
ÇAKIR (Devamla) – Daha sonra söylemiş olduğu şey de şudur: “Fakat yargılama
henüz bitmemiştir.” demek suretiyle başka bir hususu ifade etti. Çelişen
herhangi bir şey ortada söz konusu değil.
ATİLA
SERTEL (İzmir) – Efendim, ilk gün söyleseydi ya, ilk gün ikisini beraber
söyleseydi ya, ilk gün niye söylemedi?
COŞKUN
ÇAKIR (Devamla) – Şunu da son olarak söyleyeyim: Sayın Baluken, buradan size
ekmek çıkmaz. AK PARTİ bir kaya gibi dimdik ayakta durmaktadır. 
(Mikrofon
otomatik cihaz tarafından kapatıldı)
COŞKUN
ÇAKIR (Devamla) – Daha evvel söylediğim gibi, yel kayadan ne aparır! (AK PARTİ
sıralarından alkışlar)
BEHÇET
YILDIRIM (Adıyaman) – Sizden gelecek ekmek Allah’tan gelsin. 
BAŞKAN
– Teşekkür ederiz Sayın Çakır. 
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın grup başkan vekili benim bu siyasi
değerlendirmelerimi bir ekmek çıkarma arayışı olarak değerlendirdi, sataştı. 
BAŞKAN
– Sayın Baluken, son kez söz veriyorum, iki dakika, ondan sonra kapatacağım
konuyu. 
Buyurun.

5.- Diyarbakır Milletvekili İdris
Baluken’in, Tokat Milletvekili Coşkun Çakır’ın sataşma nedeniyle yaptığı
konuşması sırasında şahsına sataşması nedeniyle konuşması
İDRİS
BALUKEN (Diyarbakır) – Bakın, yandaş basın da manşet manşet Anayasa
Mahkemesindeki paralellerden bahsediyor değil mi? Peki, bu Anayasa Mahkemesi
üyelerini kim seçti? Bizim bildiğimiz kadarıyla, 10’unu o dönemin Cumhurbaşkanı
olan Abdullah Gül seçti, değil mi? Abdullah Gül aynı zamanda AKP’nin kurucu
kadrosundan. 2’sini Türkiye Büyük Millet Meclisinin oylarıyla buradan siz
seçtiniz, geriye kalan 4’ünü Ahmet Necdet Sezer ve 1’ini daha önceki dönemden
Özal seçti. Şimdi, 17 kişiden 12’sini sizin seçmiş olduğunuz bir mahkemeyi
paralel olarak addedip, “Ben onun verdiği kararları tanımıyorum.” deyip, üstüne
“Mahkemelere direnmeniz gerekiyor.” deyip, “Anayasa’nın, Anayasa Mahkemesinin
kararlarını elinizle bir kenara atın.” deyip…
COŞKUN
ÇAKIR (Tokat) – Kim “paralel” diyor?
İDRİS
BALUKEN (Devamla) - …ondan sonra, üstüne “Ortalık karışacak.” demek…
COŞKUN
ÇAKIR (Tokat) – Sayın Başkan, kim “paralel” diyor?
İDRİS
BALUKEN (Devamla) - Yani buna nasıl bir savunma yapıyorsunuz siz? 
COŞKUN
ÇAKIR (Tokat) – Baluken Bey, kim paralel diyor?
İDRİS
BALUKEN (Devamla) - Bakın, kafanız karışık değil, ben onu demedim yanlış anlamışsınız;
içinizde ayrışma var. Cumhurbaşkanı ile Hükûmet arasında, Hükûmetin de kendi
arasında. Binali Yıldırım’ın yanında oturan bakan başka açıklama yapıyor,
Davutoğlu’nun yanında oturan bakan farklı açıklama yapıyor. Cumhurbaşkanı ile
Başbakanın yaptığı açıklamaların çelişkilerini artık burada dile getirmeyeyim
ben. Sadece bakın, Cerattepe’yle ilgili; Davutoğlu, Cerattepe meselesiyle
ilgili çağırdı, konuştu, herkes de büyük bir memnuniyet duydu. “Gerekirse ben
de Cerattepelilerle birlikte yürürüm.” dedi. Ne oldu? İki gün sonra,
Cumhurbaşkanı çıkıp “Bunlar yavru Gezicilerdir.” dedi. Öyle kafa karışıklığı
falan değil.
HÜSEYİN
BÜRGE (İstanbul) – Sokakları savaş alanına döndürenlere dedi onu.
İDRİS
BALUKEN (Devamla) – Siz dışarıda, dış politikada, dışarıda yalnızlaştınız, tek
başınıza kaldınız, izole oldunuz; içeride de muazzam bir sıkışmışlık ve
çatlamışlık durumu içerisindesiniz. 
Bizim
derdimiz şu: Biz kimi muhatap alacağız? Mesela, Cerattepe’yle ilgili
Davutoğlu’nun söylediklerini mi muhatap alacağım, Erdoğan’ın söylediklerini mi?

(Mikrofon
otomatik cihaz tarafından kapatıldı)
İDRİS
BALUKEN (Devamla) – Farklı diğer konularda Binali Bey’le yakın oturan bakanı mı
muhatap alacağım, Bakanlar Kurulundan çıkan bakanı mı muhatap alacağım? Ben
onun derdindeyim. 
EJDER
AÇIKKAPI (Elâzığ) – Siz kendi işinize bakacaksınız!
İDRİS
BALUKEN – (Devamla) – Hepinizi saygıyla selamlıyorum. (HDP sıralarından
alkışlar) 
BAŞKAN
– Peki, teşekkür ederiz Sayın Baluken. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu İdarelerine
Ait Toplam 208 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar
Bakanlığı 2016 Yılı Merkezî Yönetim Bütçesi
2) Aile ve Sosyal Politikalar
Bakanlığı 2014 Yılı Merkezî Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2016
Yılı Merkezî Yönetim Bütçesi
2) Kalkınma Bakanlığı 2014 Yılı
Merkezî Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu
2016 Yılı Merkezî Yönetim Bütçesi
2) Türkiye İstatistik Kurumu
2014 Yılı Merkezî Yönetim Kesin Hesabı
Ç) GAP BÖLGE KALKINMA
İDARESİ BAŞKANLIĞI (Devam)
1) GAP Bölge Kalkınma İdaresi
Başkanlığı 2016 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
D) DOĞU ANADOLU PROJESİ
BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
E) KONYA OVASI PROJESİ BÖLGE
KALKINMA İDARESİ BAŞKANLIĞI
(Devam)
1) Konya Ovası Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
F) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2014 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2016 Yılı
Merkezî Yönetim Bütçesi
2) Adalet Bakanlığı 2014 Yılı
Merkezî Yönetim Kesin Hesabı
Ğ) CEZA VE İNFAZ KURUMLARI
İLE TUTUKEVLERİ İŞ YURTLARI KURUMU (Devam)
1) Ceza ve İnfaz Kurumları ile
Tutukevleri İş Yurtları Kurumu 2016 Yılı Merkezî Yönetim Bütçesi
2) Ceza ve İnfaz Kurumları ile
Tutukevleri İş Yurtları Kurumu 2014 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi
Başkanlığı 2016 Yılı Merkezî Yönetim Bütçesi
2) Türkiye Adalet Akademisi
Başkanlığı 2014 Yılı Merkezî Yönetim Kesin Hesabı
I) HÂKİMLER VE SAVCILAR YÜKSEK
KURULU (Devam)
1) Hâkimler ve Savcılar Yüksek
Kurulu 2016 Yılı Merkezî Yönetim Bütçesi
2) Hâkimler ve Savcılar Yüksek
Kurulu 2014 Yılı Merkezî Yönetim Kesin Hesabı
BAŞKAN
- Sayın milletvekilleri, Adalet ve Kalkınma Partisi Grubu adına onuncu konuşmacı,
Ordu Milletvekili Sayın Oktay Çanak’ı davet ediyorum.
Buyurunuz
Sayın Çanak. (AK PARTİ sıralarından alkışlar)
Süreniz
beş dakika. 
AK
PARTİ GRUBU ADINA OKTAY ÇANAK (Ordu) – Sayın Başkan, değerli milletvekilleri;
2016 yılı Bütçe Kanunu Tasarısı görüşmelerinde Adalet Bakanlığı Ceza İnfaz
Kurumu Genel Müdürlüğü bütçesi üzerine grubum adına söz almış bulunmaktayım. Bu
vesileyle yüce heyetinizi ve aziz milletimizi saygıyla selamlıyorum.
Ceza
infaz sistemi ve ceza adaleti sistemi Bakanlığımızın en önemli konularından
biridir; zira AK PARTİ iktidara geldiği 3 Kasım 2002 tarihinden bugüne kadar
adalet alanında, özellikle infaz sistemi konusunda çok önemli değişiklikler
yaptı. AK PARTİ döneminden önce Türk filmlerine bile konu olan cezaevleri,
bugün, Avrupa’da bile imrenilecek bir hâlde bir kurumlaşmaya, bir tesisleşmeye
gitti. 
ATİLA
SERTEL (İzmir) – Oktay yapma, Oktay.
ALİ
ÖZCAN (İstanbul) – Cezaevlerinden haberin yok senin, haberin yok. 
OKTAY
ÇANAK (Devamla) – Evet, siz buna itiraz edebilirsiniz. Bakın, şimdi vereceğim
rakamlar bunları çok açık olarak gösterecek.
ALİ
ÖZCAN (İstanbul) – Sabah televizyonları izleseydin…
BAŞKAN
– Sayın hatibi dinleyelim lütfen.
ALİ
ÖZCAN (İstanbul) – Cezaevleri kapasitesi dolu fazlasıyla. Hey, yavrum hey! Sen
ayda yaşıyorsun.
ATİLA
SERTEL (İzmir) – Oktay, Maltepe Açık Cezaevi 400 kişilik, 1.142 kişi yatıyor,
bak.
MEHMET
EMİN ADIYAMAN (Iğdır) – Çocuklara taciz yapılıyor, çocuklara tecavüz ediliyor.
OKTAY
ÇANAK (Devamla) – AK PARTİ döneminde hükümlü ve tutuklular ilk defa cenazeye katılabilme
imkânı elde etti. Hasta olanlar, sakat kalanlar ilk defa AK PARTİ döneminde
infazları ertelenerek dışarı çıkma imkânları buldular.
ALİ
ÖZCAN (İstanbul) – Cezaevlerindeki izdihamdan haberin yok senin! Ayda
yaşıyorsun, ayda!
ATİLA
SERTEL (İzmir) – Oktay cezaevine beraber gidelim, görelim; beraber gezelim
Oktay.
OKTAY
ÇANAK (Devamla) – 2016 tarihinde sadece 571 mahkûm sakat olduğu için, ağır
hasta olduğu için infazı ertelenerek ailesinin yanına gönderildi.
ATİLA
SERTEL (İzmir) – Yapma, ne olur yapma!
AKİF
EKİCİ (Gaziantep) – Ayrıca bununla niye övünüyorsun ki, cezaevlerini
doldurmakla niye övünüyorsun? Cezaevlerini boşaltmanın yoluna bak kardeşim.
OKTAY
ÇANAK (Devamla) – Yine, çocuk hükümlüleriyle alakalı da bu çocukların ailesiyle
vakit geçirmeleri için yeni düzenlemeler yapıldı. Bakın, ülkemizde…
ALİ
ÖZCAN (İstanbul) – Marifet cezaevlerini doldurmak değil, boşaltmak, boşaltmak
ama senin kafan öyle değil ki.
OKTAY
ÇANAK (Devamla) – Evet, onunla ilgili de söyleyeceğim. 
Ülkemizde
AK PARTİ döneminden önce tutukluluk oranı yüzde 54’tü ama AK PARTİ döneminde
tutukluluk oranı yüzde 14’e düştü.
MUSA
ÇAM (İzmir) – Suç oranı ne? Suç oranını da söyle.
OKTAY
ÇANAK (Devamla) – Peki, Avrupa Birliğinde bu oran ne kadar biliyor musunuz?
Yüzde 22,9.
MUSA
ÇAM (İzmir) – Yapmayın!
ATİLA
SERTEL (İzmir) – Cezaevleri ağzına kadar dolu, tuvalet önlerinde yatıyor
insanlar.
OKTAY
ÇANAK (Devamla) – Bunların hepsi resmî rakamlar. Evet, maalesef, hoşunuza
gitmiyor ama bunlar Türkiye’nin AK PARTİ döneminde yaşadığı gerçekler.
ATİLA
SERTEL (İzmir) – İnsanlar yerlerde yatıyor cezaevlerinde, yerlerde yatıyor;
inan bak, inan.
OKTAY
ÇANAK (Devamla) – Bakın, 272 infaz kurumu AK PARTİ döneminde yaşam koşulları
kötü olduğu için kapatıldı…
ATİLA
SERTEL (İzmir) – Oktay Bey, yerlerde yatıyor insanlar, betonda yatıyor.
OKTAY
ÇANAK (Devamla) – …ve 119 infaz kurumu yine, AK PARTİ döneminde yeniden inşa
edildi. Avrupa’da 1 kişinin kaldığı hücre asgari olarak 6 metrekare, azami
olarak 9 metrekare iken Türkiye’de bunun
asgarisi 11 metrekare, azamisi de 16 metrekaredir.
ATİLA
SERTEL (İzmir) – Bir hukukçuya cezaevlerini övmek yakışmaz Oktay Bey. 
OKTAY
ÇANAK (Devamla) – Bu cezaevlerini gezmenizi istiyorum. 
ATİLA
SERTEL (İzmir) – Cezaevlerini övmeyin Oktay Bey. Siz hukukçusunuz, siz
baro başkanlığı yaptınız.
OKTAY
ÇANAK (Devamla) – Ben baro başkanıyken birçok cezaevlerini gezdim. Eğer siz de
gezer görürseniz, bu iyileşmeyi görürsünüz. Bakın, bugün Ordu Efirli Cezaevinde
100 mahkûm tekstil atölyelerinde çalışma imkânı buluyor…
ATİLA
SERTEL (İzmir) – Yapmayın Oktay Bey! Bir hukukçuya yakışmaz Oktay Bey.
OKTAY
ÇANAK (Devamla) – …ve orada elde ettikleri o malzemelerle sigortalı hâle
geliyorlar ve orada edinilen kârdan pay alıyorlar. Ülke gerçekleri…
MUSA
ÇAM (İzmir) – Koskoca baro başkanı bunu mu söyleyecek? Yapma hocam ya,
gerçekten yapma!
OKTAY
ÇANAK (Devamla) – Bakın, Cumhurbaşkanımıza, bütçe görüşmeleri başladığı günden
itibaren maalesef çok çirkin sözler sarf ediliyor. 
ENGİN
ALTAY (İstanbul) – Ne söylendi?
OKTAY
ÇANAK (Devamla) – Aslında maksat, Cumhurbaşkanımızın Anayasa Mahkemesiyle
ilgili söylediği sözler değil; burada maksat, Sayın Cumhurbaşkanımızı milletin
nezdinde yıpratmak.
FİLİZ
KERESTECİOĞLU DEMİR (İstanbul) – Kendi kendini yıprattı, Allah Allah! 
OKTAY
ÇANAK (Devamla) – Şimdi, size söylüyorum: Deniz Gezmiş’i asan, idam kararı
veren bir yargı kararına saygı duyuyor musunuz? 
MUSA
ÇAM (İzmir) – İdama karşıyız, idama!
OKTAY
ÇANAK (Devamla) – Adnan Menderes’e idam kararı veren bir mahkemeye, mahkeme
kararına saygı duyuyor musunuz? 
MUSA
ÇAM (İzmir) – İdam cezalarına karşıyız.
OKTAY
ÇANAK (Devamla) – Bakın, Sayın Cumhurbaşkanımız Cumhurbaşkanlığı seçiminde Ordu
ilinde yüzde 67 oy alarak seçildi. 
MUSA
ÇAM (İzmir) – Ne olacak?
OKTAY
ÇANAK (Devamla) – Bu oran Rize’de yüzde 80. Ve onun temsil ettiği siyasi
düşünce üç ay önce Ordu’da yüzde 64 oy aldı. 
MUSTAFA
AKAYDIN (Antalya) – Geç bunları, geç!
OKTAY
ÇANAK (Devamla) – Ama, ne yaparsanız yapın Cumhurbaşkanımızı bu milletimizin
kalbinden, AK PARTİ’nin yapmış olduğu hizmetleri de bu milletin aklından çıkaramayacaksınız.
(AK PARTİ sıralarından alkışlar) Çünkü, bu millet Recep Tayyip Erdoğan’ı ne
kalbiyle seviyor ne de aklıyla, olur ya bir gün kalp durur…
(Mikrofon
otomatik cihaz tarafından kapatıldı)
OKTAY
ÇANAK (Devamla) – …akıl unutur; bu millet Recep Tayyip Erdoğan’ı ruhuyla
seviyor; o ne durur ne unutur diyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Çanak.
On
birinci konuşmacı, İstanbul Milletvekili Sayın Yıldız Seferinoğlu. 
Buyurunuz
Sayın Seferinoğlu. (AK PARTİ sıralarından alkışlar)
Süreniz
beş dakika.
AK
PARTİ GRUBU ADINA YILDIZ SEFERİNOĞLU (İstanbul) – Sayın Başkan, değerli
milletvekilleri; 2016 Merkezi Yönetim Bütçe Kanun Tasarısı’nın Adalet Bakanlığı
bütçesi üzerinde AK PARTİ Grubu adına söz almış bulunmaktayım. Bu vesileyle
hepinizi saygıyla selamlıyorum. 
Toplumsal
ihtiyaçlara karşılık veren bir adalet sistemi hepimizin en büyük arzusudur. Bu
bilinçle, AK PARTİ hükûmetleri ve bakanlıklar, Adalet Bakanlığı çok sayıda
yargı ve adalet reformlarını yapmış ve hâlen yapmaya da devam etmektedir. 
Adalet
reformu anlamında ilk derece mahkemeleri ve yüksek dereceli mahkemeler alanında
büyük adımlar yapılmış ve reformlara imza atılmıştır. Bunlardan bazılarını
sizlere bahsetmek istiyorum: Bunların başında, elbette, devlet güvenlik
mahkemeleri ve özel yetkili mahkemelerin kaldırılmasını söyleyebilirim. Yine,
sulh ceza mahkemelerinin kaldırılarak yerine sadece koruma tedbirleriyle ilgili
görevlendirilen sulh ceza hâkimliklerinin kurulması buna en güzel örneklerden
bir tanesidir. 
Mahkemeler
teşkilatındaki bir gelişmeye de ilk derece mahkemeleri sayısındaki artışlar
örnek gösterilebilir. 2002 yılında adli yargıda 3.581 olan mahkeme sayısı 2016
yılında 6.171’e ulaşmıştır ki artış oranı yüzde 71’e tekabül etmektedir. İdari
yargıda 146 olan mahkeme sayısı 206 ya ulaşmış olup bunun artış oranı da yüzde
41’e tekabül etmektedir. Keza, Yargıtay ve Danıştay üye sayıları artırılarak
birden fazla heyetle çalışması imkânı tanınmış, bu vesileyle Yargıtaydaki
dosyaların hızlandırılması sağlanmıştır. 
Yine
önemli reformlardan bir tanesine de istinaf mahkemelerinin kurulması örnek
gösterilebilir değerli arkadaşlar. Adli ve idari yargıda istinaf mahkemesi
usulünü uygulayacak olan bölge mahkemelerine ilişkin çalışmalarda son aşamaya
gelinmiştir. Bildiğiniz üzere, bu konuyla ilgili düzenleme 2004 yılında
yapılmıştır. Bölge adliye mahkemeleri Ankara, İstanbul, Adana, İzmir, Bursa,
Kayseri, Diyarbakır, Erzurum, Konya, Samsun, Antalya, Sakarya, Trabzon, Van ve
Gaziantep olmak üzere 15 ilde kurulacaktır. Yine, bölge idare mahkemeleri ise
Ankara, İstanbul, İzmir, Bursa, Gaziantep, Erzurum, Samsun illerinde olmak
üzere 8 ayrı ilde kurulmasına karar verilmiştir. Söz konusu bölge adliye
mahkemeleri ve bölge idare mahkemeleriyle ilgili hazırlık çalışmaları
tamamlanmış olup 20 Temmuz 2016 yılında inşallah açılacaktır.
Yine,
reform kapsamında hâkim ve savcı sayısından da kısaca bahsetmek istiyorum.
Avrupa Konseyi Adalet Etkinliği Komisyonu Raporu’na göre Avrupa Konseyi
ülkelerinde 100 bin kişiye düşen hâkim sayısı 21,3 iken savcı sayısı 11,1’dir.
Üstelik bu ülkelerin çoğunda mesleği hâkimlik olmayan profesyonel insanlar da
var. Buna karşılık, ülkemizde 2002 yılında 100 bin kişiye düşen hâkim sayısı
7,5; savcı sayısı 4,5 iken bugün hâkim sayısı 12’ye, cumhuriyet savcısı sayısı
ise 6’nın üzerine çıkmıştır. Artışlara rağmen, hâlâ, hâkim ve savcı sayısı
olarak Avrupa standartlarına ulaşılabilmiş değildir. Ancak 2018 yılına kadar
alınacak hâkim ve savcılarla bu standartlar yakalanmaya çalışılmaktadır. 
Adalet
Bakanlığı yalnızca sayısal yetersizliğin giderilmesi için değil, eğitim
çalışmalarının etkinliğinin artırılması için de büyük çaba sarf etmektedir.
Örneğin, Adalet Akademisi de bizim hükûmetler döneminde kurulmuştur. Öte
yandan, eğitim konusunda yabancı dili de kapsayacak şekilde geniş bir bakış
açısı yakalanmış, yargı mensuplarımıza yabancı dil dâhil akademik kariyer yapma
fırsatı verilmiştir. Bunların sonucunda yargı mensuplarımızın uluslararası
kurumlarda görev alması sağlanmış, bu şekilde görev alanların sayısı sürekli
artmaktadır. Bugün itibarıyla Avrupa İnsan Hakları Mahkemesi, Avrupa Konseyi
Daimî Temsilciliği ve diğer uluslararası kuruluşlar nezdinde görev yapan hâkim
ve savcılarımız bulunmaktadır. 
Bu
vesileyle bütçemizin hayırlı olmasını diliyor, hepinize saygılar sunuyorum. (AK
PARTİ sıralarından alkışlar)
BAŞKAN
– Teşekkür ederiz Sayın Seferinoğlu.
On
ikinci konuşmacı, Bursa Milletvekili Sayın Zekeriya Birkan.
Buyurun.
(AK PARTİ sıralarından alkışlar) 
Süreniz
beş dakika.
AK
PARTİ GRUBU ADINA ZEKERİYA BİRKAN (Bursa) – Sayın Başkan, değerli
milletvekilleri ve ekranları başında bizleri izleyen değerli vatandaşlarım;
hepinizi saygıyla selamlıyorum. Adalet Bakanlığı 2016 yılı bütçesi üzerine
grubum adına söz almış bulunuyorum. 
Saygıdeğer
milletvekilleri, bütün bu tartışmalar, buradaki polemikler bir şeyi apaçık
gösteriyor, o da şu: Artık, Türkiye’nin darbecilerin dayatmış olduğu 1982
Anayasası’yla yürümesinin mümkün olmadığının açık bir göstergesi.
Yasalarımızda, Anayasa’mızda ne kadar değişiklik, ne kadar rötuş yaparsak
yapalım maalesef kurumlarımız eski alışkanlıklarından vazgeçmiyor, devam
ediyor. Türkiye’de artık, mutlaka sivil, özgür, demokratik yeni bir anayasayı
hepimizin el birliğiyle yapmasının zamanı gelmiştir. Eğer bunu yapmazsak, biz,
bundan sonra her Meclis açılışında bu tartışmaları yapmaya devam edeceğiz. 
Gerçekten,
bu geçen dönemde Adalet Bakanlığımızın ve Meclisimizin yapmış olduğu mevzuatla
ilgili çalışmalarda şahsen benim önemsediğim önemli konulardan bir tanesi,
uluslararası anlaşmaların yani usulüne göre yürürlüğe girmiş olan uluslararası
anlaşmaların yerel mevzuatımızın üzerinde farz edilerek temel hak ve
hürriyetler konusunda lehe olan hükmün uygulanmasının yürürlüğe konulmuş
olmasıdır. Bu çok önemli bir gelişmedir. Tek tek tanım yerine, uluslararası
evrensel standartları taşıyan, temel hak ve hürriyetleri belirtmiş olan
anlaşmalar yürürlüğe girerek artık tüm mevzuat anlamında mahkemelerimizi
bağlamaktadır. Bu anlamda da Bakanlığımıza ve yüce Meclise teşekkür ediyorum. 
Şüphesiz
ki Adalet Bakanlığımız, adalet mekanizmasının altyapısı noktasında birçok
konuyu -fiziki olsun, adliyeler, UYAP gibi birçok konuyu- çözmüştür. Mevzuat
anlamında da güzel çalışmalar yapmıştır. Ben hepsini buradan zikredecek
değilim. Dikkatimi çeken hususlardan bir tanesi, önemli gördüğümüz bir konu,
ilköğretim okullarında hukuk ve adalet dersinin konulmuş olmasıdır. Bu çok
önemli bir konudur çünkü gençlerimizin demokratik hukuk bilincine ulaşması ve
hak arama şuuruna sahip olması açısından önemli bir düzenlemedir ama yeterli
değildir. 
Adalet
Bakanlığımızın, YÖK’le yapacağı iş birliğinde de, hukuk fakültelerimizin
müfredatına müdahil olması gerektiğine inanan birisiyim bir hukukçu olarak.
Özellikle hukuk fakültelerimizde psikoloji, sosyal psikoloji, sosyoloji ve
antropolojinin yanında yabancı dil, güzel yazma ve etkin konuşma gibi derslerin
müfredata eklenmesi gerektiğini düşünüyorum. Çünkü hâkim, savcı ve
avukatlarımızın yaşamış oldukları toplum ve mahkemelerde yargılamış oldukları
insanlarla ilgili, bunların ruh yapısıyla alakalı daha çok tanımlamaya
ihtiyaçları olduğu kanaatindeyim.
RUHİ
ERSOY (Osmaniye) – Çok doğru, katılıyorum.
ZEKERİYA
BİRKAN (Devamla) – Yine, bir diğer konu: Hâkim, savcı ve adaletin en önemli
unsurlarından olan avukatlarımızın, mutlaka, yurt dışındaki toplumların adalet
mekanizmalarının işleyişi noktasında Adalet Bakanlığı ve barolarımızın el
birliğiyle yurt dışında inceleme, araştırma ve çalışma yapmaları gerektiğini
düşünüyorum.
Çok
değerli milletvekilleri, bu dönemde, Adalet Bakanlığımızın en heyecan verici
projelerinden bir tanesi de “ara buluculuk” müessesesidir. Çünkü, ülkemiz artık
öyle bir hâle gelmişti ki davayı kazanın da kaybedenin de memnun olmadığı bir
sistemden, artık ara bulucu nezdinde anlaşan iki tarafın, herkesin kazanmış
olduğu bir sistem noktasında güzel bir çalışma olduğuna inanıyorum. Bu anlamda
ara bulucukla ilgili mevzuatın mutlaka geliştirilmesi gerektiğini ve
desteklenmesi gerektiğini düşünüyorum.
2016
yılı Eylem Planı’nda birçok kanun da Hükûmetimizin gündeminde ama bu
kanunlardan şahsen önemsediğim Avukatlık Kanunu. Hepinizin bildiği gibi,
sayıları hızla artan avukat meslektaşlarımızın sorunları çığ gibi büyümektedir.
Bir an önce Avukatlık Kanunu modern hâle getirilip bu alanın düzenlenmesi
gerekmektedir. Yine, Avukatlık Kanunu’nun düzenlenmesinde baroların tek ses
olmaktan çıkıp artık herkesin barosu hâline geleceği, seçimde adaleti
sağlayacak olan nispi temsil sisteminin baroların seçiminde uygulanması
gerektiği kanaatindeyim.
NURHAYAT
ALTACA KAYIŞOĞLU (Bursa) – Ülkede de uygulayalım…
ZEKERİYA
BİRKAN (Devamla) - Değerli milletvekilleri, Sayın Başkan; bu ülke hepimizin,
adalet hepimize lazım. Türkiye’de iktidara kim gelirse gelsin herkesin
canından, malından, işinden ve özgürlüklerinden emin olacağı bir adalet
mekanizmasını kurmak hepimizin görevi. 
Ben,
2016 yılı bütçesinin hayırlı olmasını diliyor, hepinizi saygıyla sevgiyle
selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Birkan. 
Adalet
ve Kalkınma Partisi Grubu adına on üçüncü konuşmacı Balıkesir Milletvekilli
Sayın Mahmut Poyrazlı. (AK PARTİ sıralarından alkışlar) 
Süreniz
beş dakika, buyurun. 
AK
PARTİ GRUBU ADINA MAHMUT POYRAZLI (Balıkesir) – Sayın Başkan, değerli
milletvekilleri; ben de Adalet Bakanlığı bütçesi içerisinde yer alan Ceza ve
İnfaz Kurumları ile Tutukevleri İşyurtları Kurumu 2016 bütçesi üzerine AK PARTİ
Grubu adına söz almış bulunuyorum. Bu vesileyle yüce Meclisi ve yüce
milletimizi saygıyla selamlıyorum.
AK
PARTİ hükûmetlerimizin üzerine önemle eğildiği alanlardan biri de ceza infaz
sistemidir. AK PARTİ hükûmetleri olarak ceza infaz alanında atacağımız adımları
belirlerken mutlaka insan hakları ile hükümlülerin topluma kazandırılması
konularına dikkat edilmektedir. AK PARTİ olarak bizim infaz anlayışımızın
temelinde tabii ki insani yaklaşım vardır, ceza infaz kurumunda bulunan bütün
tutuklu ve hükümlülerin devlete emanet olduğunu biliriz. Onları korumanın,
onların insan onurunu ve haysiyetini koruyarak cezalarının infazını temin
etmenin de vazifemiz olduğunu bilmekteyiz. 
Bu
nedenle, 2002 yılından bu yana inşa edilen tüm kurumlarımızda oda sistemine
uygun binalar inşa edilmiştir. İnsan odaklı eksende yeni inşa edilen tüm
kurumlarımızda mutlaka iş atölyeleri, eğitim, sosyal ve kültürel amaçlı alanlar
ile açık ve kapalı spor alanlarına öncelik verilmektedir. 
Çağdaş
infaz rejimine uygun olmayan, yeterli eğitim ve iyileştirme çalışması
yapılamayan ve tabii ki kaynak israfına yol açan 272 küçük ilçe ceza infaz
kurumu kapatılarak hizmetlerine son verilmiştir. 
Yine,
herkesin malumudur ki infazlara ve mahkûm isyanlarına tanıklık eden, o darbe
yıllarının acılarının yaşandığı cezaevleri de AK PARTİ döneminde müzelere
dönüştürülmüştür.
Yeni
inşa edilen tüm kurumlarımızda yemekhane, iş atölyesi, alışveriş merkezi, okul,
kreş, spor alanları gibi ünitelerle birlikte, ülkemiz genelindeki 180 kapalı
ceza infaz kurumunda 610 adet aile görüşme odası oluşturulmuştur. 218 ceza
infaz kurumunda da duruşmalara gidip gelinmesinde kullanılmak amacıyla 524 adet
SEGBİS yani Ses ve Görüntü Bilişim Sistemi oluşturulmuştur.
Sayın
Başkanım, değerli milletvekilleri; bilindiği gibi, İş Yurtları Kurumu meslek
sahibi olmayan hükümlü ve tutuklulara meslek ve sanat öğretmek, meslek ve sanat
sahibi olan hükümlü ve tutukluların da var olan meslek ve sanatlarını koruyup
geliştirmek amacıyla kurulmuştur. Bugün bir meslek eğitim merkezi ve suça
sürüklenen bireyleri topluma kazandırma merkezi olarak çalışan iş yurtları 258
ayrı yerde çalışmalarını başarıyla sürdürmektedir. 
İş
yurtlarında geçen yıl 40.250 hükümlü ve tutuklu çalışmış, bu çalışmalarının
karşılığında hükümlü ve tutuklular meslek ve sanat öğrenmişler, ücret almışlar,
sigortaları yapılmış, ayrıca kâr payından yararlanmışlardır. 
İş
yurtları bu meslek edindirme faaliyetleriyle bir yandan hükümlülerin topluma
kazandırılması için çalışmakta, diğer yandan geleneksel el sanatlarının
nesilden nesle aktarılmasında önemli rol oynamakta, tarım ve hayvancılık
alanlarında yaptığı yatırımlarla da ülke ekonomisine büyük katkı sağlamaktadır.
İş yurtlarında gerçekleştirilen üretim çalışmalarının ulaştığı kalite yurt dışı
ülkelerde master tezlerine konu olmuş, yurt dışı ve yurt içi fuarlarda iş
yurtlarımız büyük beğeni toplamıştır. 
Sayın
Başkan, değerli milletvekilleri; ülkemizin her yerinde faaliyetleri başarıyla
devam eden iş yurtlarının seçim bölgem olan Balıkesir ilimizde de önemli
çalışmaları bulunmaktadır. Bu kapsamda, Balıkesir ve Bandırma Adalet
Saraylarındaki kantin ve kafeterya işletmeleri iş yurtları tarafından
yapılmakta, yine buralara ait temizlik hizmetleri iş yurtları tarafından
sağlanmaktadır.
Balıkesir
C Tipi Ceza İnfaz Kurumu gümüş ve taş işleme atölyelerinde ve Bandırma 1 No.lu
T Tipi Ceza İnfaz Kurumu çay paketleme tesisinde hükümlüler çalışarak meslek
öğrenmektedir. Balıkesir’de gerçekleştirilen iş yurdu çalışmaları kapsamında
Bandırma M Tipi Ceza İnfaz Kurumunda sürdürülen iş yurdu çalışmalarının ayrı
bir önemi olup bu kurumda bulunan tekstil atölyesinde 105 hükümlüye tekstil
konusunda eğitim verilmektedir.
Sayın
Başkan, değerli milletvekilleri; bu düşüncelerle 2016 bütçemizin tüm ülkemize
hayırlı olmasını, hayırlı hizmetlere vesile olmasını diliyor, yüce Meclisi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Poyrazlı.
On
dördüncü konuşmacı Afyonkarahisar Milletvekili Sayın Ali Özkaya. (AK PARTİ
sıralarından alkışlar) 
Süreniz
beş dakika Sayın Özkaya.
Buyurun.
AK
PARTİ GRUBU ADINA ALİ ÖZKAYA (Afyonkarahisar) – Sayın Başkan, değerli
milletvekilleri; Türkiye Adalet Akademisi bütçesi hakkında söz almış bulunuyorum.
Bu vesileyle hepinizi saygıyla selamlıyorum.
Türkiye
Adalet Akademisi 2003 yılında kurulmuş, tüzel kişiliği olan, bilimsel, idari ve
mali özerkliğe sahip özel bütçeli bir kamu kuruluşudur. Türkiye Adalet
Akademisinin Ankara Ahlatlıbel’de 25 bin metrekaresi kapalı, 132 bin
metrekarelik büyük bir yerleşkesi mevcut olup bu vesileyle de Avrupa’nın en
büyük yargı akademisi olarak öne çıkmaktadır. Yerleşkede eğitim ve idare
binaları, sosyal tesislerin yanında 384 kişilik yatak kapasiteli bir yatılı tesisi
bulunmaktadır. Eğitim merkezi 1.400 öğrenci kapasiteli olup 2015 yılında 2.606
hâkim ve savcıya hizmet vermiştir. 
Sayın
Başkan, değerli milletvekilleri; adalet dağıtmak devletin temel
fonksiyonlarından biri ve meşruiyetin temelidir. Bu alandaki hizmetlerin modern
kamu yönetimi anlayışı çerçevesinde, adil, güvenilir, etkili ve makul sürede
sunulması, başta hâkim ve savcılar olmak üzere, yargının tüm profesyonellerinin
yetkinliği ile doğru orantılıdır. 
Adalet
ve hukuk alanında evrensel standartlarda mesleki eğitim, danışma, inceleme,
araştırma ve yayın faaliyetleri, ulusal ve uluslararası alanlarda projeler
yaparak çözüm önerilerini bilimsel yöntemlerle sunmak misyonuna sahip Türkiye
Adalet Akademisi ülkemizde ve uluslararası alanda meydana gelen güncel hukuki
gelişmeleri izleyerek hâkim ve savcıların meslek öncesi ve meslek içi eğitim
programlarını yapmakta, genel uygulamanın içinden gelen öğretim görevlileri de
bu eğitimi sağlamaktadır. Bu bağlamda, 2015 yılında akademide 2.606 hâkim ve
savcı adayına meslek öncesi, 3.353 hâkim ve savcıya meslek içi, 259 kişiye ise
hizmet içi eğitim verilmiştir. Meslek içi eğitim faaliyetlerinde, mevzuatın
yanında mesleki uyum ve kariyer eğitimi, Avrupa İnsan Hakları Mahkemesi
bağlamında etkin soruşturma yöntemleri, ifade özgürlüğü, Avrupa İnsan Hakları
Mahkemesi ve Anayasa Mahkemesi içtihatları ışığında idari yargı kararları
konulu eğitimler verilerek yaşanan sorunlara çözümler üretilmektedir. 
Burada
hemen ifade etmek isterim ki akademide verilen eğitimlerde çağın gereklerine
uygun, etkin ve verimli öğretim metotları kullanılmaktadır. Türkiye Adalet
Akademisinde, eğitim faaliyetlerinin yanında, adayların sosyal ve kültürel
değerlerinin geliştirilmesi için çalışmalar yapılmaktadır. Bu kapsamda,
Türkiye’nin seçkin aydınlarıyla söyleşi ve konferanslar, yine aynı şekilde
sanat, hobi ve spor faaliyetleri kapsamında kurslar düzenlenmektedir. Türkiye
Adalet Akademisi hâkim ve savcılar dışında avukat, noter, mahkeme personeli ve
diğer kurumların hukuk müşavirleri, müfettiş ve denetçilerine de eğitim hizmeti
vermektedir. 
Sayın
Başkan, değerli milletvekilleri; Türkiye Adalet Akademisi bilimsel çalışmalar
ve etkinlikler çerçevesinde düzenlediği ulusal ve uluslararası sempozyum ve
çalıştaylarla hukuk ve yargı sisteminin işleyişle ilgili çeşitli aktüel
sorunlara çözüm üretme çabası içerisindedir. Bu bağlamda, 2014-2015 yıllarında,
başlıcaları Uluslararası Mağdur Hakları Sempozyumu, Terörizmin Finansmanıyla
Mücadelede Hukuk Ve Adaletin Rolü Sempozyumu, 2. Ceza Hukuku Reformları Kongresi,
Masumiyet Karinesi, Lekelenmeme Hakkı, Dava Pazarlığı ve İddianamenin İadesi
Çalıştayı gibi 11 adet program düzenlemiştir. 
Türkiye
Adalet Akademisi, yayın ve dokümantasyon alanında da iddialı bir kurumumuzdur.
Hukuk ve adalet alanında bilgi ihtiyacının karşılanmasına katkıda bulunmak
amacıyla hakemli dergiler yayınlamaktadır. Bu dergilere örnek verecek olursak
yılda 4 kez Türkçe olarak çıkarılan ulusal hakemli Türkiye Adalet Akademisi
Dergisi’dir. Bununla birlikte toplam 6 adet dergi yayınlamaktadır. Türkiye
Adalet Akademisi, hukuk ve adalet alanında 28 bini aşan kaynağı bulunan güncel
bir kütüphanesiyle de hizmet vermektedir. 
Sayın
Başkan, değerli milletvekilleri; Türkiye Adalet Akademisi, uluslararası
ilişkiler kapsamında Avrupa Konseyi, Avrupa Birliği, Birleşmiş Milletler,
Avrupa İnsan Hakları Mahkemesi başta olmak üzere, bugün itibarıyla 80 ülke ve
14 uluslararası hukuk ve adalet alanındaki kurum ve kuruluşla iş birliği
yapmaktadır. Bu vesileyle, dünyanın birçok ülkesinden hâkim ve savcı adayına
hizmet vermektedir.
Uluslararası
toplumun onurlu ve saygın bir üyesi olan ülkemizde temel hak ve özgürlüklerin
güçlendirilmesi, hukukun evrensel değerlerinin hâkim kılınması yolunda Türkiye
Adalet Akademisi görev ve sorumluluklarını yerine getirmek amacıyla çalışmalar
yapmaktadır.
Büyük
hukukçu Ahmet Cevdet Paşa’nın Mecelle’sinin 1792’nci maddesinde meşhur “hâkim”
tanımı vardır: “Hâkim, hakim, fehim, müstakim ve emin, mekin, metin olmalıdır.”
İşte bu kurallara uygun şekilde…
(Mikrofon
otomatik cihaz tarafından kapatıldı)
ALİ
ÖZKAYA (Devamla) – …hâkim yetiştiren Adalet Akademisine çalışmalarında
başarılar diliyor, bütçesinin hayırlara vesile olmasını temenni ediyorum. (AK
PARTİ sıralarından alkışlar) 
BAŞKAN
– Teşekkür ederiz Sayın Özkaya.
On
beşinci konuşmacı Adıyaman Milletvekili Sayın Adnan Boynukara.
Süreniz
beş dakika Sayın Boynukara.
Buyurun.
(AK PARTİ sıralarından alkışlar)
AK
PARTİ GRUBU ADINA ADNAN BOYNUKARA (Adıyaman) – Sayın Başkan, değerli
milletvekilleri; yargıya ilişkin tartışmaların sağlıklı bir zeminde
yürütüldüğünü söylemek oldukça güç. Yargı bağımsızlığı ve tarafsızlığı eksik
bilgilerin ve ezberlerin yaygın olduğu alanlardandır. 
82
Anayasası’yla getirilen sistemin yargı bağımsızlığı ve tarafsızlığında
oluşturduğu sorunları gidermek için AK PARTİ önemli çalışmalar yaptı. Bu
bağlamda yapılan düzenlemelerin bir kısmını hatırlamakta fayda var. 2003 yılına
kadar olan dönemde hâkim ve savcıların eğitimi Adalet Bakanlığı Personel Genel
Müdürlüğü tarafından yürütülmekteydi, 2003’te yargı paydaşlarının tümünün
katılımıyla oluşturulan, kurulan Adalet Akademisi bu görevi aldı. Bu,
yargıçların eğitim süreçlerinin bağımsızlığı açısından önemli bir kriterdi.
2004 yılına kadar olan dönemde Adalet Bakanının savcılara talimat verme yetkisi
vardı, 2004 yılında yapılan yasal düzenlemeyle Adalet Bakanının savcılara
talimat verme yetkisi kaldırıldı. Hâkim ve savcıların terfi süreleri
kısaltıldı. Yüksek mahkemelerin hâkim ve savcılara dosya üzerinden not verme
usulü kaldırıldı. Hâkim ve savcılar hakkındaki müfettiş raporları şeffaf hâle
getirildi. Bilgi Edinme Hakkı Kanunu’yla hâkim ve savcıların haklarındaki
teftiş raporları ve hâl kâğıtlarıyla ilgili olarak bilgi alma, itiraz etme ve
dava açma hakkı getirildi. Hâkim ve savcı adaylığı mülakatı objektif bir yapıya
kavuşturuldu. Mülakat sınavını yapan kurula ilk defa Yargıtay ve Danıştaydan
üye alındı. Yazılı sınavın etkisi artırıldı, mülakatın etkisi azaltıldı.
Sekretaryası Adalet Bakanlığı tarafından yürütülen HSYK, 2010’da yapılan
Anayasa değişikliğiyle kurumsal olarak bağımsız, geniş tabanlı ve demokratik
temsile uygun biçimde yeniden yapılandırıldı. Hâkim ve savcılara ilişkin daha
önce Bakanlık uhdesindeki yetkilerin tümü HSYK’ya devredildi. Bunların tümü,
yargı bağımsızlığı ve tarafsızlığının sağlanmasında evrensel ilkelere uyumlu
çalışmalardır, Avrupa Konseyi ve Avrupa Birliğinin yargıya ilişkin temel
tavsiyelerine uygun düzenlemelerdir.
Değerli
milletvekilleri, 2010 yılında gerçekleştirilen referandumla sadece yüksek
mahkemelerden gelen üyelerden oluşan HSYK’nın geniş tabanlı olarak yeniden
yapılandırılması sağlanmıştı. Bu değişiklik yargı sistemimizde demokratik
değişim için önemli bir fırsattı ancak bu değişiklik iki farklı nedenle tam
anlamıyla hayata geçmedi. Birincisi, CHP’nin ilgili düzenlemeyi Anayasa
Mahkemesine götürmesiydi. Anayasa Mahkemesi bu düzenlemenin seçim sistemini
bozmuştu, bu, çoğulcu bir yapının oluşmasını engelledi. İkincisi ise tek tipçi
ve yargı sistemini enfekte eden örgütlü yapılanmaydı. Ancak 2014 yılında
yapılan seçimle hâkim ve savcıların özgür iradeleriyle oluşturdukları
birliktelik bu iki hususun neden olduğu olumsuzlukları azalttı.
Anayasa
değişikliği üzerinde siyasi partiler arasında sağlanacak uzlaşmayla HSYK yapısı
yeniden ele alınmalıdır. Avrupa ülkeleri parlamento iradesini HSYK yapısına
yansıtmaktadır; Belçika, Fransa, Hollanda, İsveç, İtalya, Polonya, birçok
ülkeyi saymak mümkün. Ülkemizde de HSYK üyelerinin bir kısmının Parlamento
tarafından, bir kısmının yüksek mahkemelerce, bir kısmının Cumhurbaşkanımız
tarafından, bir kısmının hâkim ve savcıların kendi meslektaşları arasından
seçilmesine uygun yapılacak düzenlemenin olumlu olacağı açıktır. Bu sistem,
iddia edildiği gibi yargıyı siyasallaştırmayacak, tam aksine bağımsızlığını ve
tarafsızlığını güçlendirecektir. Üzerinde durulabilecek konulardan birisi de
hâkimler yüksek kurulu ile savcılar yüksek kurulu ayrımının yapılmasıdır. Hâkim
ve savcıların aynı statüde değerlendirildiği hiçbir Avrupa ülkesi yoktur.
Dolayısıyla, bu düzenlemenin Avrupa standartlarına uygun olacağı açıktır. Sonuçta,
bunlar, üzerinde konuşulması gereken önerilerdir.
Değerli
milletvekilleri, yargının, siyasetteki iklim değişimlerine paralel olarak
kurtarıcı misyon üstlenmemesi, hakem olma vasfını yitirmemesi, sivil siyaset
alanını daraltma mücadelesinde rol almaması, bireyi devlete, özgürlüğü
güvenliğe, adaleti statükoya feda etmemesi hayati derecede önemlidir. 
Bu
düşüncelerle, bütçenin hayırlı olmasını diliyor, teşekkür ediyorum. (AK PARTİ
sıralarından alkışlar)
BAŞKAN
– Teşekkür ederiz Sayın Boynukara.
Adalet
ve Kalkınma Partisi Grubu adına son konuşmacı Sakarya Milletvekili Sayın Ali
İhsan Yavuz.
Buyurun.
(AK PARTİ sıralarından alkışlar)
Sayın
Yavuz sizin de süreniz beş dakika.
AK
PARTİ GRUBU ADINA ALİ İHSAN YAVUZ (Sakarya) – Sayın Başkan, değerli
milletvekilleri; Hâkimler ve Savcılar Yüksek Kurulunun bütçesi üzerinde AK
PARTİ Grubu adına söz almış bulunuyorum. Bu vesileyle, yüce Meclisi ve aziz
milletimizi saygıyla selamlıyorum.
Sözlerime
başlamadan önce bir konuya açıklık getirmek istiyorum: Bugün Sakarya’da, birtakım
haber sitelerinde, Sakarya’da inşa edilmiş olan Bölge Adliye Mahkemesinin
kapatıldığına dair -HSYK Genel Kurulu tarafından- bir bilgi aktarımında
bulunulmuş.
ZİHNİ
AÇBA (Sakarya) – Başkanlığın aktarıldığına dair sanırım.
ALİ
İHSAN YAVUZ (Devamla) - Bu bilginin, Adalet Bakanımızla da görüşmemiz
sonucunda, doğrusunu açıklamak istiyorum. Sakarya’da evet, son derece güzel,
2013 yılında başlayan ve bugün itibarıyla bitirilmiş olan son derece modern bir
bina, hem de 20 bin metrekare üzerinde kurulmuş, 20 bin metrekare kapalı
alandan oluşan bir bina hazırlanmış durumdadır. Bu da Allah’ın izniyle en yakın
zamanda hizmete geçecektir. Yapılmış olan şudur: Bugün itibarıyla 7 tane bölge
adliye mahkemesi -yeteri kadar hâkim ve savcının da olmaması göz önünde bulundurulmak
suretiyle- hizmete geçmiş, arkasından da kalanlar inşallah hizmete geçecektir.
Sakarya da bunlardan birisi olacak. 6 tane ilin bağlı olduğu o bölge adliye
mahkemesi, Sakarya’da hepimize inşallah hizmet edecek. (AK PARTİ sıralarından
alkışlar)
Yine
hepinizin bildiği gibi bölge adliye mahkemeleri yeni bir sistem. İstinaf
Türkiye'nin gündemine geliyor ve böylece, Türkiye bir reformu daha, köklü bir
reformu daha gerçekleştirmiş oluyor. Bu anlamda, bu hizmeti ortaya koyan AK
PARTİ’yi de, Adalet Bakanımızı da, Adalet teşkilatını da ayakta alkışlamamız
gerekiyor. (AK PARTİ sıralarından alkışlar)
AK
PARTİ olarak göreve geldiğimiz ilk günden itibaren, yıllarca el sürülmemiş
meselelere el attık. Her alandaki açığı kapatmak, yanlışları düzeltmek,
eksikleri gidermek ve dolayısıyla, son derece asil ve aziz olan milletimize
rahat bir nefes aldırmak için gece gündüz uğraş verdik, vermeye de devam
ediyoruz. Attığımız adımlar, yapmış olduğumuz yatırımlar ve muhalefetin tüm
engellemelerine rağmen Meclisten geçirdiğimiz anayasal ve yasal düzenlemelerle
milletimizin makûs talihini yenmek için âdeta seferber olduk. 
İktidarımız
döneminde, her alanda olduğu gibi yargı alanında da çok güzel ve son derece
kalıcı işler yaptık. Reform niteliğinde çalışmalarımızla, eskimiş, pörsümüş ve
güvenini kaybetmiş yargı alanını da yeniden tahkim etmeye çalıştık. İşte bu
nedenledir ki 12 Eylül 2010 referandumuyla gerçekleştirdiğimiz Anayasa
değişikliğiyle Hâkimler ve Savcılar Yüksek Kurulunun yapısını da yeniden ve sil
baştan düzenledik. Gerek Hâkimler ve Savcılar Yüksek Kuruluyla ilgili
değişiklikler ve gerekse diğer tüm yargı reformlarındaki amacımız, yargının
milletimiz nezdinde kaybolan güveninin yeniden sağlanmasıdır.
Anayasa
değişikliğiyle üye sayısı 7’den 22’ye çıkarılan HSYK üç daire hâlinde çalışacak
hâle getirilmiş, kendi sekretaryasına ve kendi bağımsız bütçesine
kavuşturulmuştur. 
12
Eylül 2010 referandumuyla gerçekleşen Anayasa değişikliğiyle kendi özel bütçesi
olan bir kurul hâline getirilen HSYK tarafından, 2011 yılında 17 milyon 26 bin
979 Türk lirası, 2016 yılı için ise Merkezi Yönetim Bütçe Kanunu Tasarısı’yla
55 milyon 378 bin Türk lirası bütçe öngörülmüştür. 
Sayın
Başkan, değerli milletvekilleri; işte bütün bunlar adaleti her alanda ve en
güzel şekilde hâkim kılmak içindir. Zira, Hazreti Ali Efendimiz “Adalet imanın
başı, iyiliklerin toplayıcısıdır. Adalet halkın dayanağı, hâkimlerin
güzelliğidir.” diye buyuruyor ve Hazreti Mevlâna’dan ilhamla biz biliyoruz ki
ağaçları sulama adalettir, dikenleri sulamak ise zulüm. İşte bu nedenle herkes
bilsin ki ülkemizde adaletin kökleşmesi ve özgürlüklerin her geçen gün daha da
pekişmesi için en mahir el, yeni ve taptaze güller yetiştirmekte en güzel
bahçıvan, yeni Türkiye’nin şarkısındaki en güzel bestekâr ve kavrulmuş gönüller
için en güzel merhemdir AK PARTİ. Diken ekenlere, can yakanlara ve milletimize
kumpas kuranlara inat, dikenleri temizlemek, ayrık otları ayıklamak, terörizmin
belini kırmak, kargaşa ve kaos çıkarmak isteyenlerle sonuna kadar mücadele
etmek en temel görevlerimizdendir. 
Bu
duygu ve düşüncelerle HSYK’nın 2016 yılı bütçesinin ülkemiz açısından hayırlı
olmasını diliyor, bir kez daha yüce Meclisi ve aziz milletimizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Yavuz. 
ZİHNİ
AÇBA (Sakarya) – Sayın Başkanım…
BAŞKAN
– Buyurunuz. 
ZİHNİ
AÇBA (Sakarya) – Ben Sakarya Milletvekiliyim. Sayın vekilimizin işaret ettiği
hususa dair bir görüş belirtmek istiyorum kayıtlara geçmesi açısından. 
Sayın
vekilimiz Sakarya’da bölge idare mahkemelerinin İstanbul’a taşındığına dair bir
haberin çıktığını ve onun arkasından güzel bir mahkeme binasının yapıldığını
ifade etmiştir. Doğrudur, gerçekten çok güzel bir idare mahkeme binası
yapılmıştır ancak o haber bölge idare mahkeme binasının taşındığına dair bir
haber değildi, bölge idare mahkemelerinin İstanbul’a bağlandığına dair bir
haber çıkmıştır. 
ALİ
İHSAN YAVUZ (Sakarya) – Bölge adliye mahkemelerinin. İdare değil, bölge adliye
mahkemeleri. 
ZİHNİ
AÇBA (Sakarya) – İşte adliye mahkemelerinin İstanbul’a bağlandığına dair bir
haber çıkmıştır. Yani, bina orada duruyor, bina noktasında bir sıkıntı yok,
bina taşınmamış ancak o mahkemelerin İstanbul’a taşındığına dair, bu konuda
arkadaşımız bir şey söylemedi. Bu konunun düzeltilmesini istiyorum.
BAŞKAN
– Peki, teşekkür ederiz. Sözleriniz kayıtlara geçmiştir. 
Adalet
ve Kalkınma Partisi Grubu adına konuşmalar tamamlanmıştır. 
Şimdi
sisteme Sayın Baluken girmiş. Söz vereceğim.
Buyurunuz.

İDRİS
BALUKEN (Diyarbakır) – Sayın Başkan, İç Tüzük 60’a göre yerimden bir söz
talebim var. 
BAŞKAN
– Tabii ki. 
Buyurunuz.

V.- AÇIKLAMALAR
1.- Diyarbakır Milletvekili İdris
Baluken’in, Cizre halk meclisi eş başkanı Mehmet Tunç’un cenazesinin DNA
testiyle doğrulandığına, Türkiye ve insanlık tarihinin Cizre’de yaşanan bu
olayları unutmayacağına, aynı katliam konseptinin Sur için de devam ettirilmeye
çalışıldığına ilişkin açıklaması
İDRİS BALUKEN (Diyarbakır) – Teşekkür ediyorum Sayın
Başkan.
Sayın Başkan, dünden beri bize gelen haberlerle
doğrulanan bir bilgiyi -78 milyon bizi izliyor- özellikle halkımızla paylaşmak
istiyorum. 
Cizre’deki vahşet bodrumlarında ve cehennem binalarında
temas hâlinde olduğumuz, iletişim hâlinde olduğumuz Cizre halk meclisi eş
başkanı Mehmet Tunç’un katledildiği DNA testleriyle doğrulanmıştır. 
Özellikle “Cizre Madımak’ı” olarak nitelendirdiğimiz o
cehennem binasında ilk topçu ateşiyle beraber yangın çıktığı andan itibaren
Mehmet Tunç orada bir katliamın yaşanmaması için iletişim olanaklarının el
verdiği ölçüde bize ulaşmaya çalışmış ve oradaki katliamın tarihe bir utanç
sayfası olarak geçmemesi için çok yoğun bir çaba göstermişti. Maalesef, bizler
de elimizden geleni yaptık, her türlü imkânı zorladık ama buna rağmen katliama
engel olamadık. 
Bu yönüyle, öncelikle Mehmet Tunç’un ailesine, Kürt
halkına başsağlığı dilemek istiyorum. Mehmet Tunç 6 çocuk babasıydı. İçeride
bulunan diğer siviller gibi, Cizre’de sivil halka yönelik o katliamlara karşı
kendi vicdanının sesini dinledi. 
Yine, aynı binada bulunan, aynı vahşet bodrumunda bulunan
Orhan Tunç da Mehmet Tunç’un kardeşiydi. Orhan Tunç’un da yaşamını yitirdiği
gün yeni bir çocuğu dünyaya gelmişti, katledildiği gün yeni bir çocuğu dünyaya
gelmişti. Bunu Türkiye tarihi ve insanlık tarihi unutmayacak. Bu
katliamcılardan hesap soracağımızı bir kez daha ifade etmek istiyorum. 
Ben Mehmet Tunç ve Orhan Tunç şahsında Cizre’de
katledilen bütün yurttaşlarımıza ve ailelerimize buradan özür dileyemediğimizi,
özrümüzü ancak bu katliamcıları hesap verecek bir mercide sorgulamaya
başladığımız anda sağlayacağımızı ifade etmek
istiyorum. Aynı katliam konsepti bugün Sur için de devam ettirilmeye
çalışılıyor. Sur’da, çoğunluğu çocuk, kadın, yaşlı ve hastaların olduğu 200’e
yakın insanımız katliam tehlikesi altındadır, bulundukları binalar günledir
ağır topçu ateşi altındadır. Şu anda eş başkanımız ve diğer kurum eş
başkanlarımız da Sur’da nöbettedirler, bu katliamın önüne geçmek
istemektedirler. 
Cizre’deki
katliamla Kürt halkının iradesi kırılmadı. Mehmet Tunç’un bize vasiyet olarak
bıraktığı “Bizi öldürebilirler, katledebilirler ama karşılarında diz
çökmeyeceğiz.” şiarıyla Sur’daki katliamı planlayanları buradan uyarmak
istiyoruz. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Bağlıyorum Sayın Başkanım, bitmek üzere.
BAŞKAN
– Tamamlayınız Sayın Baluken.
Buyurun.
İDRİS
BALUKEN (Diyarbakır) – Orada 200 kişiyi katletmekle bir halkın iradesini
kıramazsınız ama Sur’da da Cizre benzeri bir sonuç ortaya çıkarsa korkarım ki
artık telafisi mümkün olmayan, tamir edilemez büyük yarılmalar, büyük
kutuplaşmalar, büyük bölünmeler artık bu ülkenin gündemine gelir. 
O
nedenle, Cizre’de katliam yapanları uyarıyor, Sur için de bu katliam
konseptinden vazgeçmeleri çağrısını yapmak istiyorum.
Teşekkür
ederim.
BAŞKAN
– Teşekkür ederiz Sayın Baluken.
Sayın
milletvekilleri, şimdi gruplar adına…
COŞKUN
ÇAKIR (Tokat) – Sayın Başkan, çok özür dilerim.
BAŞKAN
– Buyurunuz Sayın Çakır.
COŞKUN
ÇAKIR (Tokat) – Eğer izin verirseniz bir dakika mikrofondan konuşmak istiyorum.
BAŞKAN
– Yerinizden, açayım mikrofonu Sayın Çakır.
Buyurun.
2.- Tokat Milletvekili Coşkun Çakır’ın,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
COŞKUN
ÇAKIR (Tokat) – Teşekkür ederim Sayın Başkan.
Sayın
Baluken yapmış olduğu konuşmasında öldürülen insanlardan bahsetti ve bir
taziyede bulundu.
Biz
bu kürsüden müteaddit defalar söyledik ve söylemeye devam edeceğiz: Hiç
kimsenin ama hiç kimsenin, ne çocuk ne yaşlı ne kadın ne de herhangi bir
kimsenin ölmesini istemeyiz, bu ölümlerden de memnuniyet duymayız. Fakat
“Katliamcılardan hesap soracağız.” dediğinde, benim grubumun ve esas itibarıyla
bu Meclisteki her bir milletvekilinin Sayın Baluken’e şu soruyu tevcih etmesi
lazım: Kimdir bu katliamcılar, bir kavram olarak değil, adlandırarak… 
İSMAİL
AYDIN (Bursa) – PKK terör örgütü!
COŞKUN
ÇAKIR (Tokat) - …müşahhas, somut olarak ifade edilmesi lazım ve nasıl hesap
soracaktır? İdris Bey’den bunu açıklamasını isteriz. 
Aynı
şekilde, “Eş başkanımız Sur’da nöbet tutmaktadır.” demektedir, Sayın Baluken’in
partisinin eş başkanının tutmuş olduğu nöbet ne nöbetidir? Bunu da bence Sayın
Baluken açıklamalıdır.
Çok
teşekkür ediyorum. (AK PARTİ sıralarından alkışlar)
BAŞKAN
– Teşekkürler Sayın Çakır.
Sayın
Baluken… 
İDRİS
BALUKEN (Diyarbakır) – Kürsüden cevap verebilir miyim Sayın Başkan?
BAŞKAN
– Yerinizden de -mikrofonu açtıralım- cevap verme hakkınız var tabii ki. 
Buyurun.

3.- Diyarbakır Milletvekili İdris
Baluken’in, Tokat Milletvekili Coşkun Çakır’ın yaptığı açıklamasındaki bazı
ifadelerine ilişkin açıklaması
İDRİS
BALUKEN (Diyarbakır) – Sayın Başkan, Cizre’deki vahşet bodrumlarında ve
cehennem binalarında yaşanan katliamın bütün sorumluluğu ve tarih önündeki
bütün faturası AKP Hükûmetinin omuzlarındadır. Tabii ki sorumlu kesinlikle bu
ülkeyi yöneten AKP Hükûmetidir; bir hafta boyunca Hükûmet yetkilileriyle
yaptığımız bütün görüşmelere rağmen, Başbakan Davutoğlu’nun devreye girdiği
sözü ifade edilmesine rağmen, canlı yayında o insanların adım adım ölüme
gittiğiyle ilgili bilgi sahibi olmalarına rağmen o katliama engel olmamış, tam
tersine o katliamı yapanların işini kolaylaştırıcı davranmışlardır. Biz
katliamı yapan güçleri biliyoruz tabii. 
HÜSNÜYE
ERDOĞAN (Konya) – Ateş attığı yere, roket attığı yere çiçekle mi gidecek?
İDRİS
BALUKEN (Diyarbakır) – AKP Hükûmetinin uzun süredir o katliamı sahada
yapanlarla birlikte bir ittifak hâlinde olduğunu, AKP, gladyo, Ergenekon iş
birliğinin Kürt illerini 1990’lı yıllardan daha büyük bir vahşet tablosuyla
karşı karşıya getirdiğini söylüyorduk, bunda hiçbir beis yok. Kastettiğim, AKP
Hükûmetinin kendisidir, Ergenekon, gladyo çetelerinin kendisidir. 
Şu
anda yaşanan vahşetin boyutunu sadece göz önüne getirmeniz için söylüyorum: 170
cenazenin sadece 58’i teşhis edilebildi. Bütün cenazeler yakıldı. Yani,
öldürdükten sonra da cenazeleri yakacak, DNA testlerine bile imkân vermeyecek
bir vahşet uygulandı. Cenazelerin bir parçası, uzuvların bir parçası Mardin’de,
bir parçası Urfa’da çıktı, DNA testleriyle bu tespit edildi. Tabii ki bu vahşet
tablosunun hesabı, bir ay mı olur, bir yıl mı olur, beş yıl mı olur, on yıl mı
olur; ona bir şey diyemem ama tarih önünde, insanlık önünde mutlaka sorulacak.
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Sayın Başkan, toparlıyorum.
İSMAİL
AYDIN (Bursa) – Kara propaganda yapıyorsun. 
BAŞKAN
– Açtırıyorum Sayın Baluken, toparlayınız.
İDRİS
BALUKEN (Diyarbakır) – Ve burada da sorumluluk ve fail boyutuyla bahsetmiş
olduğum ortaklaşma tarih önünde mutlaka hesap verecek. 
HÜSNÜYE
ERDOĞAN (Konya) – Asıl teröre ortak olanlara hesap sorulacak, ortak olanlara;
teröre arka çıkanlara hesap sorulacak. 
İDRİS
BALUKEN (Diyarbakır) - Diğer taraftan, eş başkanımızın nöbet tutmasını da,
Türkiye’yi hızla bir bölünmeye doğru götüren AKP’nin bu savaş konseptine karşı
hâlâ elimizde olan o pamuk ipliğine sarılma çabası olarak değerlendiriyoruz. 
HÜSNÜYE
ERDOĞAN (Konya) – Piknik yapmaya mı gittiler bodruma? 
İDRİS
BALUKEN (Diyarbakır) – Sur’da da Cizre benzeri bir katliam çıkarsa, Sur’da da
200’e yakın insan Cizre’deki vahşet gibi, eğer o binalarda, top atışlarıyla,
tank atışlarıyla, o binalara girilmek suretiyle yakılarak katledilirse,
korkarım, artık o sahip olduğumuz pamuk ipliğini de kaybetmiş olacağız.
Teşekkür
ederim.
MURAT
DEMİR (Kastamonu) – Ne yapacaksınız? 
MEHMET
EMİN ADIYAMAN (Iğdır) – Ne olacak, sana köle mi olunacak? Yetmiş yıllık kölelik
mi devam edecek? Allah Allah! Babasının kölesi sanki!
BAŞKAN
– Teşekkür ederiz Sayın Baluken. 
Sayın
Bakanın sanırım söz talebi var.
Sayın
Bakan, buyurun, size de iki dakika söz veriyorum. 
4.- Adalet Bakanı Bekir Bozdağ’ın,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
ADALET
BAKANI BEKİR BOZDAĞ (Yozgat) – Sayın Başkan, saygıdeğer milletvekilleri; daha
önce de burada konuştuk, her gün de konuşuluyor. Ülkemizin bazı yerleşim
yerlerinde teröristlerce kamu düzeninin, kamu güvenliğinin, vatandaşların yaşam
hakkının ihlal edilmesi nedeniyle teröristlere karşı yürütülen bir operasyon
var. 
Şimdi,
Sur’da bahsedilen yerde, o binaların içerisinde siviller varsa iddia edildiği
gibi, çağrı yapılıyor, “Çıksınlar oradan, gelsinler bu tarafa.” deniyor.
BEHÇET
YILDIRIM (Adıyaman) – “Tutuklayalım…”
ADALET
BAKANI BEKİR BOZDAĞ (Yozgat) – Çıksınlar gelsinler ama o binaların içerisinde
eli kanlı PKK’nın teröristleri var. (AK PARTİ sıralarından alkışlar) Şimdi
sizin onlara demeniz gerekir ki: “Çıkın oradan.” Sivilse onlar, gelsin bu
tarafa ama bir yandan silah atıyorlar, bir yandan bomba atıyorlar, bir yandan
roket atıyorlar. Şimdi nasıl izah edeceğiz bunu? Orada direnen, sivil insanlar
mı? O zaman, oturdular orada, bekliyorlar Gandhi gibi, oradan da devlet
bunların üzerine kurşun mu yağdırıyor, böyle bir şey mi var?
İDRİS
BALUKEN (Diyarbakır) – Aynen öyle oldu.
ADALET
BAKANI BEKİR BOZDAĞ (Yozgat) – Hayır, aynen öyle değil. Teröristler askere,
polise kurşun yağdırıyor, onlar da ona karşılık veriyor. Şu anda Mehmet Tunç’la
ilgili söylediğiniz şey… Mehmet Tunç, bana gelen bilgiye göre, şu anda KCK
terör örgütünün sözde kaymakamlarından birisi ve bir teröristtir ve o
çatışmalar sırasında hayatını kaybedenlerden bir tanesidir. Teröristleri burada
masum gibi göstermek gerçeği ortadan kaldırmaz. Terörle mücadele, teröristle
mücadele devam edecek. Burada söylenmesi gereken, o kana sebep olanlara “Artık
durun!” demeniz lazım, “Silahları bırakın, oralardan çıkın, gidin, milletin
hayatını zehir etmeyin.” demeniz lazım ama onlara demiyorsunuz. O Sur’da o işi
yapanlara demiyorsunuz, eş başkan ve diğer bazı vekiller gidip orada
teröristleri korumak için, kollamak için eylem yapıyorlar. Doğru olan, onların
hayatını kurtarmak istiyorsanız “Silahınızı bırakın, buraları terk edin.”
demeniz lazım. (AK PARTİ sıralarından alkışlar) 
SEYFETTİN
YILMAZ (Adana) – Sayın Başkan…
İDRİS
BALUKEN (Diyarbakır) – Ne demek “Silahlarınızı bırakın.” Bizim elimizde silah
mı var? 
ADALET
BAKANI BEKİR BOZDAĞ (Yozgat) – Teröristler için söylüyorum. 
İDRİS
BALUKEN (Diyarbakır) – Sayın Başkan, sataşmadan söz istiyorum.
BAŞKAN
– Sayın Baluken, buyurun.
İDRİS
BALUKEN (Diyarbakır) – Gerçeği çarpıttığımızı söyledi…
MURAT
DEMİR (Kastamonu) – Ya ne çarpıtması?
İDRİS
BALUKEN (Diyarbakır) – …bir de siyasi partiye “Silahlarınızı bırakın.” gibi
anlamsız bir çağrı yaptı. Sataşmadan söz istiyorum.
ADALET
BAKANI BEKİR BOZDAĞ (Yozgat) – Ben siyasi partiye demiyorum, “Teröristlere
söyleyin.” diyorum, teröristlere. 
BAŞKAN
– Sayın Baluken, size iki dakika söz vereceğim.
Sayın
Yılmaz, sadece grup başkan vekillerine…
SEYFETTİN
YILMAZ (Adana) – Yerimden kısa bir söz istiyorum.
BAŞKAN
– Sayın Yılmaz, diğer milletvekili arkadaşlarımızın da talebi var, ben
hiçbirisine böyle bir hak vermedim.
SEYFETTİN
YILMAZ (Adana) – Konuyla ilgili ama.
BAŞKAN
– Sayın Yılmaz, lütfen, rica ediyorum…
Buyurun
Sayın Baluken.
IV.- SATAŞMALARA İLİŞKİN KONUŞMALAR (Devam)
6.- Diyarbakır Milletvekili İdris
Baluken’in, Adalet Bakanı Bekir Bozdağ’ın yaptığı açıklaması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Bakın,
HDP’ye karşı konuşurken cümlelerinizi özenle seçin. 
MURAT
DEMİR (Kastamonu) – Yok ya!
İDRİS
BALUKEN (Diyarbakır) – Biz en başından beri, devlet ile PKK bir savaşa
tutuştuğu andan itibaren her iki tarafa da bu savaşın bir çözüm olmadığını,
kan, gözyaşı, acı dışında herhangi bir işe yaramayacağını…
SALİH
CORA (Trabzon) – Savaş değil, terörle mücadele.
İDRİS
BALUKEN (Devamla) - …buradan bir an önce bir çıkış yapılması gerektiğini, bu
konuda da siyaset kurumunun inisiyatif alması gerektiğini defalarca söyledik. 
MURAT
DEMİR (Kastamonu) – Asıl sorumluluğu sen alacaksın, sen.
SALİH
CORA (Trabzon) – PKK’yı bitiriyoruz, terörü bitiyoruz.
İDRİS
BALUKEN (Devamla) - Bizim yapmış olduğumuz çağrılar ortada, barışla ilgili
kararlılığımız ortada. Ha, şimdi, her iki taraf savaşı devam ettirip…
SALİH
CORA (Trabzon) – Ne savaşı ya? Savaş, devlet ile devlet arasında olur, terörle
mücadeledir o.
İDRİS
BALUKEN (Devamla) - …o savaşın faturasını getirip HDP üzerinden burada
meşrulaştırmak isterlerse kusura bakmayın, orada gerekli olan şeyleri zaten
söyleriz, ifade etmeye de devam ediyoruz. 
Sayın
Bakan, gerçeği siz çarpıtıyorsunuz. Cizre’deki vahşet bodrumlarında ve cehennem
binalarında 170’e yakın insan 155, 112 ve bizim heyetlerimiz aracılığıyla
hastaneye nakledilmek istendiği iradelerini net bir şekilde ortaya koydular ve
o iradeyi en üst düzeyde olan Başbakan da biliyordu. Bir hukuk devletinin
yapması gereken o 170 insanı hastaneye nakledip onların arasında adli tahkikatı
gerektirecek herhangi birisi varsa onu da adalete teslim etmekti. Sur için de
aynı şey geçerli. Böyle hamasi şeylerle konuşmayalım. Gelin, sizle birlikte
atlayıp Sur’a gidelim, ikimiz gidelim, bir heyet olarak gidelim. Oraya, sizin
bahsettiğiniz yere gidip hastaneye nakledilmesi gereken insanların tamamını
hastaneye ulaştıralım, dediğiniz gibi aralarında birtakım tahkikatlara maruz kalması
gerekenler varsa onları da siz adaletin önüne getirin.
Mehmet
Tunç’la ilgili söylediğiniz şeyin tamamı da gerçek dışıdır. Mehmet Tunç, bizim
halk örgütlenmesi olarak mahalle meclisleri, ilçe meclisleri şeklinde
örgütlendiğimiz model üzerinden Cizre halk meclisinin eş başkanıdır.
(Mikrofon
otomatik cihaz tarafından kapatıldı)
SALİH
CORA (Trabzon) – Yasal dayanağı var mı?
İDRİS
BALUKEN (Devamla) – Burada katliamı meşrulaştırmak için gerçeği çarpıtmanız
yakışık almamıştır.
OSMAN
AŞKIN BAK (Rize) – Devlet “terörist” diyor, devletin kayıtlarında terörist.
İDRİS
BALUKEN (Devamla) – Hepinizi saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Baluken.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar
Bakanlığı 2016 Yılı Merkezî Yönetim Bütçesi
2) Aile ve Sosyal Politikalar
Bakanlığı 2014 Yılı Merkezî Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2016
Yılı Merkezî Yönetim Bütçesi
2) Kalkınma Bakanlığı 2014
Yılı Merkezî Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu
2016 Yılı Merkezî Yönetim Bütçesi
2) Türkiye İstatistik Kurumu
2014 Yılı Merkezî Yönetim Kesin Hesabı
Ç) GAP BÖLGE KALKINMA
İDARESİ BAŞKANLIĞI (Devam)
1) GAP Bölge Kalkınma İdaresi
Başkanlığı 2016 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
D) DOĞU ANADOLU PROJESİ
BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
E) KONYA OVASI PROJESİ BÖLGE
KALKINMA İDARESİ BAŞKANLIĞI
(Devam)
1) Konya Ovası Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
F) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2014 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2016 Yılı
Merkezî Yönetim Bütçesi
2) Adalet Bakanlığı 2014 Yılı
Merkezî Yönetim Kesin Hesabı
Ğ) CEZA VE İNFAZ KURUMLARI
İLE TUTUKEVLERİ İŞ YURTLARI KURUMU (Devam)
1) Ceza ve İnfaz Kurumları ile
Tutukevleri İş Yurtları Kurumu 2016 Yılı Merkezî Yönetim Bütçesi
2) Ceza ve İnfaz Kurumları ile
Tutukevleri İş Yurtları Kurumu 2014 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi
Başkanlığı 2016 Yılı Merkezî Yönetim Bütçesi
2) Türkiye Adalet Akademisi
Başkanlığı 2014 Yılı Merkezî Yönetim Kesin Hesabı
I) HÂKİMLER VE SAVCILAR
YÜKSEK KURULU (Devam)
1) Hâkimler ve Savcılar Yüksek
Kurulu 2016 Yılı Merkezî Yönetim Bütçesi
2) Hâkimler ve Savcılar Yüksek
Kurulu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, şimdi konuşma sırası Cumhuriyet Halk Partisi Grubu
adına Tekirdağ Milletvekili Sayın Candan Yüceer’e aittir.
Sayın
Yüceer, süreniz yedi dakikadır.
Buyurunuz.
(CHP sıralarından alkışlar)
CHP
GRUBU ADINA CANDAN YÜCEER (Tekirdağ) – Sayın Başkan, değerli milletvekilleri;
2016 Yılı Merkezi Yönetim Bütçe Kanunu Tasarısı Aile ve Sosyal Politikalar
Bakanlığının bütçesi üzerinde Cumhuriyet Halk Partisi Grubu adına söz almış
bulunmaktayım. Yüce heyetinizi ve ekranları başında bizleri izleyen saygıdeğer
yurttaşlarımızı saygıyla selamlıyorum.
Değerli
milletvekilleri, birazdan Sayın Bakan çıkıp bazı rakamlar verecek. İşte
“Bakanlığın 2002’deki bütçesi bu kadardı, şimdi bu kadar.” diyecek. Sosyal
yardımların arttığından bahsedecek. “Sığınmaevleri sayısını artırdık.” diyecek,
“Bu kadar kişiye eğitim verdik.” diyecek, Avrupa Birliği destekli yüksek
bütçeli projelerden bahsedip, uluslararası sözleşmelerde ilk imzası olan ülke
olmamızla övünecek. Bunları derken, ne yazık ki “Kadına yönelik şiddeti,
tacizi, tecavüzü azalttık, kadın cinayetlerini önledik.” diyemeyecek, “Artık
Türkiye’de kadınlar ayrımcılığa maruz kalmıyor.” diye söyleyemeyecek, “Çocuk
evliliklerini, cinsel istismarı, çocuk işçiliğini azalttık; kız çocuklarının
okullaşma oranını artırdık.” diyemeyecek, “Engelli yurttaşlarımız artık insan
onuruna yaraşır bir şekilde yaşıyor.” diyemeyecek, “Yoksulluğu yok ettik,
halkımızın huzur ve refahını artırdık.” diyemeyecek; diyemez de, her şey
gözümüzün önünde. Verilen rakamlar çok önemli ve değerli aslında ama daha
önemli olan, vatandaşın ne yaşadığı, nasıl yaşadığı. 
Belki
Sayın Bakan, daha önce de ifade ettiği gibi, kadına yönelik şiddete “algıda
seçicilik” diyebilir ama “Böyle bir şey yok.” diyemez. 
Verdiğiniz
rakamlar, bunca acıyı, bunca ölümü engellemiyorsa eğer boş verelim bence bu
rakamları. Şimdi, öldürülen kadın sayısı 400 değil 100 olsaydı ne söyleyecektik
ya da 10 olsaydı “Türkiye’de kadınlar sadece kadın oldukları için
öldürülmüyor.” mu diyecektik? 
Özgecan’ın
tecavüze uğrayıp acımasızca katledildiğini, Cansel’in çaresizliğini, Ayşe
Paşalı’nın göz göre göre ölüme terk edildiğini… Tekirdağ’da boşanmak istiyor
diye kocası tarafından vurulup öldürülen Nuran’a ya da 13 yaşında ailesi ve
devlet tarafından korunması gereken çağda, çocuk yaşında zorla evlendirilen ama
bu hayata dayanamayıp döndüğü evinde tecavüze uğrayıp sonra Batman Çayı’na
kurban edilen Hatice’nin ne ölüsüne ne dirisine sahip çıkılmamıştı. 
Peki,
biz, böyle olsaydı yaşarken kimliği, öldüğünde kefeni olmayan Hatice’yi yok mu
sayacaktık? Kadınları acımasızca katledenlere, kravat taktı, takım elbise
giydi, dava esnasında efendi durdu diye verilen iyi hâl indirimleri ya da
“Yemek tuzsuz olmuştu.”, “Makyaj yapıyordu.”, “Kadınlık görevlerini yerine
getirmiyordu.” diye uygulanan haksız tahrik indirimleri karşısında verdiğimiz
kanun tekliflerimiz eğer hiç kayda alınmıyorsa bence bu rakamların hiçbir
anlamı, hiçbir önemi yok.
Her
kadın cinayetinde “Bu son olsun.” demek gerçekten çözüm olmuyor. Devletin
görevi sadece üzüntü bildirmek ya da davalara müdahil olmak değil, eğer
önlemeyi gerektiren bir durum varsa önlem almak, eğer kadınların korunması
gerekiyorsa korumak. Eğer koruma altındaki kadınlar hâlâ katlediliyorsa, kusura
bakmayın, bunun adı “beceriksizlik”tir, “basiretsizlik”tir ve bir an önce
-buradan tekrar çağrı yapalım- kadın saikiyle işlenen cinayetlerde hepimizin
vicdanlarını sızlatan iyi hâl indirimleri ve haksız tahrik indirimleri muhakkak
kaldırılmalıdır.
Değerli
milletvekilleri, uluslararası sözleşmeler, Anayasa'mız, mevzuatımız sürekli
kadın-erkek eşitliğine vurgu yaparken “Ben kadın-erkek eşitliğine inanmıyorum,
kadın-erkek eşit değildir, eşit gösteremezsiniz.” diyen, Anayasa Mahkemesi
kararlarına “Kabul etmiyorum, doğru bulmuyorum, uymuyorum.” diyen bir
Cumhurbaşkanı ve bu Cumhurbaşkanının her sözünü emir telakki eden bir iktidar
grubu varken Allah aşkına biz insan hakları konusunda, kadın hakları konusunda,
demokrasi konusunda nasıl ilerleyeceğiz, nasıl çözeceğiz? (CHP sıralarından
alkışlar)
MHP
Grubuna, HDP Grubuna sesleniyorum: Bu şartlarda nasıl biz demokratik,
eşitlikçi, özgürlükçü bir anayasa yapacağız Allah aşkına? Bunu sorgulamak
zorundayız.
Ve
ben yeri gelmişken sormak istiyorum Sayın Bakana: Gerçekten “ama”ların,
“ancak”ların, işte, geleneğin, kültürün, fıtratın arkasına sığınmadan,
saklanmadan, Sayın Bakan, siz kadın-erkek eşitliğine inanıyor musunuz? Yani
bunların arkasına saklanmadan eşitliğe, bu eşitliğe inanıyor musunuz? Tabii ki,
bu meşru bir soru oluyor: Peki, siz Anayasa'mıza, mevzuatımıza, uluslararası
sözleşmelere -altında imzamız olan- uyacak mısınız, bunların gereğini yapacak
mısınız, ben buradan sormak istiyorum. Eğer “eşittir” diyebiliyorsanız mensubu
olduğunuz partinizin, Hükûmet temsilcilerinin kadınları ikinci sınıf gören
sözlerine neden tepki göstermiyorsunuz? Umarım siz de selefleriniz gibi
kadınları siyasete ve partiniz içindeki erkek egemen zihniyete kurban
etmezsiniz diyorum.
Değerli
milletvekilleri, 2002 AB raporları diyor ki: “Türkiye’nin kadın-erkek eşitliği
ve ilerleme konusunda yol katetmesi lazım.” Aradan on dört yıl geçti, 2015
İlerleme Raporu da diyor ki: “Maalesef, bu konuda, hem eşitlikte hem de
ayrımcılıkla mücadelede ilerleme yok.” Bu geçen zamanda aslında bizler yasalar
yaptık, sözleşmeler yaptık, birçok şey yaptık, komisyonlar kurduk ama
uygulamada bu eşitsizliği giderecek hiçbir şey yapamadık. Bu rapor olduğunda,
maalesef, doğan çocuklar 14 yaşında ve bir kısmı evlendirilmiş durumda. 
Maalesef,
zaman yetmiyor, tabii, konuşacak çok şey var ama ben cümlelerimi şununla
bitirmek istiyorum: Bireylerin yasalar önünde eşit olduğu kadar ekonomik,
sosyal ve siyasal yaşamda da eşit ve özgür olması için gerçekten samimiyete ve
yüksek seviyede politik iradeye ihtiyaç var ve maalesef, bu AKP Hükûmetinde ne
irade ne de samimiyet var. Dolayısıyla, halkın bütçesi olmayan bu bütçeye,
adaleti, eşitliği sağlayamayan bu bütçeye bizim hayır oyu vereceğimizi
belirtiyorum.
Hepinize
saygılarımı sunuyorum. (CHP sıralarından alkışlar) 
BAŞKAN
– Teşekkür ederiz Sayın Yüceer.
İDRİS
BALUKEN (Diyarbakır) – Sayın Başkan, sayın hatip konuşması sırasında partimize
sataştı, partimiz sanki… 
ATİLA
SERTEL (İzmir) – Yok.
İDRİS
BALUKEN (Diyarbakır) – HDP’ye demedi mi, yanlış mı duydum?
BAŞKAN
– Ne dedi Sayın Baluken?
İDRİS
BALUKEN (Diyarbakır) – Anayasa çalışmalarıyla ilgili, HDP’nin sanki AKP’yle
ortak hareket ettiğini ima eden bir konuşma yaptı. 
BAŞKAN
– Sayın Baluken, tutanakları isteyip bakacağım, eğer bir sataşma varsa daha
sonra değerlendireceğim ama ben öyle bir şey duymadım, dikkatimden kaçmış
olabilir. Tutanakları isteyeyim müsaade ederseniz. Şimdi, diğer konuşmacıyı
çağıracağım.
Cumhuriyet
Halk Partisi Grubu adına ikinci konuşmacı Adana Milletvekili Sayın Aydın
Uslupehlivan.
Süreniz
yedi dakika.
Buyurun.
(CHP sıralarından alkışlar) 
CHP
GRUBU ADINA AYDIN USLUPEHLİVAN (Adana) – Sayın Başkan, değerli milletvekilleri;
Aile ve Sosyal Politikalar Bakanlığı bütçesi üzerine CHP Grubu adına söz almış
bulunuyorum.
Aile
ve Sosyal Politikalar Bakanlığının kuruluş yasasında, sosyal ve kültürel
dokudaki aşınmalara karşı aile yapısının ve değerlerinin korunarak gelecek
nesillere sağlıklı biçimde aktarılmasını sağlamak üzere, ulusal politika ve
stratejilerin belirlenmesini koordine etmek, aile bütünlüğünün korunması ve
aile refahının artırılmasına yönelik sosyal hizmet ve yardım faaliyetlerini
yürütmek istenmektedir. 
İnsanlar
farklı sosyoekonomik gruplarda yer almakta, ancak bir arada yaşamaktadırlar ve
herkesi aynı ekonomik seviyeye getirmek mümkün değildir; ancak, eğitim
alanında, sağlık alanında, sosyal alanlarda, kamu işlerinde, herkes, aynı
haklardan aynı şartlarda faydalanabilmelidir. 
Aile
ve Sosyal Politikalar Bakanlığı çalışmalarından en hassas olanı şüphesiz
kadınlarla ilgili olan çalışmalardır. Bu çalışmalar gösteriyor ki birçok kadın
toplumda yok sayılan insan hâline dönüşmüş vaziyettedir. Kadın cinayetleri, her
gün bir yenisi eklenen, eklendikçe önemsenmeyen, önemsenmedikçe çığ gibi
büyüyen bir utanç tablosu hâline gelmiştir. 
Mersin’de
yüreğimizi dağlayan Özgecan kızımız vahşice katledildi. Adana’da geçtiğimiz
günlerde sevgilisi tarafından öldüresiye dövülen Türkan kızımız hayatını
kaybetti. Zonguldak’ta memur olarak çalışan 22 yaşındaki Necla kızımız evinde
boğazı kesilmiş olarak bulundu. Bu olaylar gösteriyor ki kadınlara yapılanlar
artık şiddetten çıkmış, âdeta bir vahşete dönüşmüştür. 
Bu
konuda verilmiş birçok önergemiz vardır, ancak bu önergeler bugüne kadar Meclisimize
gelmemiştir. Bunların acilen gündeme getirilmesi ve bu konularla ilgili
çalışmaların süratle başlaması, kesintisiz devam etmesi ve sonuna kadar, sonuç
alınana kadar çalışılması gerekmektedir; bu, hepimizin, bu ülkede yaşayan
çocuklara, kadınlara olan görevidir. (CHP sıralarından alkışlar)
Değerli
milletvekilleri, Cumhurbaşkanı bir konuşmasında “Faiz acımasızdır.” diyor.
Ancak görüyoruz ki üç dönemdir üst üste faiz gelirlerinden vergi alınmasın diye
kanun getirip yasalaştıran sizlersiniz. Çok çelişkili bir durum, biraz
düşünmemiz gereken bir olay.
Sayın
Erdoğan bir hafta önceki konuşmasında “Rusya 2 pilot için çok iyi bir dostunu,
Türkiye’yi kaybetti.” demiştir. Bakınız, 2 pilot Rusya için ne kadar
önemliymiş, ne kadar kıymetliymiş. Keşke biz de kendi askerlerimiz için aynı
şeyleri düşünebilsek, aynı duyguları besleyebilsek ancak kendi şehitlerine
“kelle” diyen bir anlayıştan böyle bir şey beklemek saflık olur diye
düşünüyorum. (CHP sıralarından alkışlar) 
Bakınız,
son yıllarda neler yaşamışız, sizler de çok iyi biliyorsunuz: Birçok insan
kumpas kurularak gözaltına alındı, tutuklandı, suçsuz yere yıllarca
hapishanelerde tutuldu, görevlerinden uzaklaştırıldılar. Daha sonra hepsi
beraat etti. Soruyorum size, bu insanlık suçu değil midir? Şimdilerde maddi
tazminat davaları açıyorlar, bunları kazanıyorlar ancak hiçbir para suçsuz yere
hapis yatmanın, yaşamdan koparılmanın karşılığı olamaz; sanırım sizler de aynı
şeyleri düşünüyorsunuzdur.
Bir
de 17-25 Aralığa bakalım. 4 bakan suçüstü yakalandı. Onların zarar görmemesi
için elinizden gelen her şeyi yaptınız. “Kumpas kuruldu.” dediniz, “Paralel
yaptı.” dediniz, “O paralar onların değildi, polis koydu.” dediniz. Ancak çok
garip bir durum var, bir süre sonra söz konusu kişilerin avukatları bu paraları
faizleriyle tahsil ettiler, böylece hırsızlık tescillenmiş oldu, yolsuzluk
tescillenmiş oldu. (CHP sıralarından alkışlar) Hepinizin üstünde tüyü bitmemiş
çocukların vebali vardır. Eğer bakanlarınızın suçsuz olduğunu düşünüyorsanız,
buna gerçekten inanıyorsanız onların yargılanmasını sağlayın, bunun çalışmasını
yapın, yoksa ömür boyu hırsızlık ve yolsuzlukla anılacaklardır, tercih
sizlerindir.
Bütçelere
gelince: Geçmiş dönemlerde Başbakanın örtülü ödeneği vardı, Cumhurbaşkanının
örtülü ödeneği vardı. Şimdilerde bakanların özel hesapları olacak ve bunu
nereye harcayacaklarını hiç kimseye söylemeyecekler, hesabını vermeyecekler.
Eğer bir paranın harcanacağı yer gizliyse bunun doğru bir yere kullanılacağını
düşünmüyorum.
Bakanlık
için ayrılan bütçeye gelince; 17-25 Aralık dönemi yolsuzluğunda iç edilen
paralara baktığımızda devede kulak kalır. Ancak, bütçede çaresiz kadınlarımızı,
kimsesiz çocuklarımızı, eziyet gören insanlarımızı, engelli vatandaşlarımızı
göremediğimiz için biz bu bütçeye olumsuz oy vereceğiz. Hayır diyoruz, hayır
diyoruz!
Yüce
Meclisi saygı ve sevgilerimle selamlıyorum. (CHP sıralarından alkışlar)
BAŞKAN
– Teşekkür ederiz Sayın Uslupehlivan.
Üçüncü
konuşmacı Bursa Milletvekili Sayın Lale Karabıyık.
Sayın
Karabıyık, sizin süreniz on dakika.
Buyurun.
(CHP sıralarından alkışlar)
CHP
GRUBU ADINA LALE KARABIYIK (Bursa) – Sayın Başkan, değerli milletvekilleri;
Kalkınma Bakanlığı ve TÜİK ile ilgili olarak Cumhuriyet Halk Partisi Grubu
adına söz almış bulunuyorum.
Evet,
günlerce yukarıda, Plan ve Bütçe Komisyonunda her bakanlığın bütçesini izledik.
Her birinde ortak bir izlenimim şudur: Sunumlar yapılırken çok başarılı
olduklarını, bütün verilerin arzu edilen düzeyde olduğunu, Türkiye’nin her
alanda çok iyi konumda olduğunu ifade ettiler. Ben de her seferinde, lütfen
verilere bakın, en azından TÜİK verilerine bakın, dünyayla kıyaslamaları yapın
ve gerçekleri görerek buna göre yeni şeyler yapalım, yeni söylemler
geliştirelim, reform paketleri hazırlayın demek istedim. Ama hep geldiğimiz
nokta aynı oldu. Sayın Başbakan da konuşurken konuşmasında aynı vurguyla hep
başarılardan söz etti.
Peki,
şimdi konuya giriyorum. Artık insanların refahı ölçülürken gelirden önce
kalkınmışlık düzeyi geliyor sayın vekiller. Kalkınmışlık, aslında içine
büyümeyi alıyor ama sadece büyümeyle ifade edilmiyor; içinde demokrasi de var,
özgürlükler de var. Peki, büyüme dediğimiz şey ne? Her türlü büyürsünüz -bunu
defalarca burada söyledik- ithalatla da, tüketimle de. Ama gerçek büyüme neydi?
Bildiğimiz gibi, eğer biz üretimimizi artırıyorsak, kalitesini artırıyorsak bu
gerçek büyümeydi. Peki, bizde gerçek bir ekonomik büyüme var mı? Bakın şu
dönemlere, yok. Veriler bunu söylüyor. Peki, kalkınma ne? Hepimiz son derece
iyi biliyoruz ki eğer gerçek bir büyüme olup da sosyal alanda da vatandaşa yansırsa,
yani yoksulluğu azaltıp, işsizliği bitirip, borçları azaltıp, refah seviyesini
yükseltirse, sağlık ve eğitim harcamalarının kalitesini iyileştirirse, cepten
vatandaşın harcadığı miktarları azaltırsa o zaman kalkınmadan da söz etmek
mümkün. Daha da bunun tanımı geniş. Peki, var mı sizce? Ben, şimdi, olmadığını
size rakamlarla da ifade edeceğim ya da yeterli düzeyde olmadığını
söyleyeceğim.
Şimdi,
çok net bir tanım var, Türkiye'nin -on üç yıllık iktidarında- büyümesi için
literatürde çok önemli bir tanım var sayın vekiller. Bakın, çok övünülen o
2001-2008 yılları arasındaki büyüme: Bunu hepimiz biliyoruz ki dünya büyürken,
küresel sermaye akın akın dolaşırken, her ülke büyürken Türkiye de büyüdü ve
devraldığınız da bir program vardı. Ama literatürde ekonomistler bunun adına,
Türkiye'nin 2001 ve 2008 yılları arasındaki büyümesine bir isim vermişler:
“İstihdamsız büyüme” diyorlar, bir başka ismi “istihdam dostu olmayan büyüme.”
Peki, 2008 sonrası? 17 ekonomistin görüşü şöyle, diyor ki: “2008 sonrasındaki büyümenin
özellikleri: Artan cari açık, düşük büyüme hızı ve sabit sermaye yatırımlarında
sürekli azalma.” İşte, tablo, manzara bu. Peki, 2013 sonrası? Sadece 2015’in
ikinci çeyreği hariç, sayın vekiller, yatırım artışında hızlı bir düşme var. Bu
artış olmazsa zaten işsizlik olur, istihdama olumlu yansımaz, bu da ortada.
Sayın
vekiller, maalesef, Türkiye artık yatırımsız ve cari açık veren bir ülke hâline
gelmiş bulunuyor. Evet, Sayın Bakan burada konuşma yaparken birtakım veriler
söyledi, başarılardan söz etti, Sayın Başbakan da aynı şekilde. Ancak, aynı
dakikalarda TL dolar karşısında yüzde 3 değer kaybetti. Diyeceksiniz ki:
“Türkiye'nin notuyla ilgili.” E, o da bir beklentiye bağlı bir nokta. Peki, ne
oldu? İki ayda rezervlerdeki azalma 3 milyar dolara ulaştı, sadece iki ayda.
Oysa Sayın Başbakan demişti ki o gün: “Türkiye’ye akın akın yabancı sermaye
geliyor.” Vekillerim, maalesef, böyle değil. Bakın “Cari açığı küçülttük.” diye
övündüğümüz şey, aslında, büyüme olmadığı için ve enerji fiyatları düştüğü için.
O küçülen cari açığı biz artık gerçek bir yabancı finansmanla bile
kapatamıyoruz. Neyle kapatıyoruz? Rezervleri erittik, iki yıldır rezervlerden
yiyoruz. Başka? Kaynağı belli olmayan ve açıklaması yapılamayan paralarla
yiyoruz, harcıyoruz veya bununla kapatıyoruz ve nereden geldiğini ve bundan
sonrasını bilmiyoruz. Daha küçük bir miktarı -o da azalan miktarda- gelen bir
yabancı sermaye. 
Peki,
başka bir şey: Büyümenin istihdama yansımadığını söyledik. Bakın, OECD’nin 35
ülke sıralamasında, 15-29 yaş arasındaki gençlerde işsiz ve eğitimsiz genç
oranı yüzde 28,4. OECD ortalaması yüzde 14, bakın 2 katı. En iyi ülkeyle
kıyaslamıyorum, Lüksemburg’la, 6,4’le ama OECD ortalamasının 2 katı. Övünüyor
muyuz biz bununla? Lütfen, sizlere soruyorum. 
Peki
“Çok iyiyiz.” dedi Sayın Bakan ve Sayın Başbakan. İyiyiz de şu millî gelirimiz
on iki ayda acaba neden 799 milyar dolardan 722 milyar dolara düştü?
Diyeceksiniz ki: “Küresel olumsuzluklar var.” Evet, bunu ben de biliyorum ama
bir de ayrışma diye de bir şey var. Eğer siz küresel olumsuzluklardan
etkileniyorsanız aynı oranda etkilenirsiniz. Eğer sizin paranız gelişmekte olan
ülkelere göre daha fazla değer kaybediyorsa sizin olumsuz bir ayrışmanız var
demektir, bunu lütfen kabul edelim.
Merkez
Bankası diyor ki: Sıkı duruşumuzu devam ettireceğiz. İyi de TL’ye güven azaldı,
dolarizasyon başladı. Ne yazık ki bunu aksine çevirmek gerekiyor, bunun için
politikalar üretmek gerekiyor sayın vekiller.
Şimdi,
başka bir noktaya değineceğim. Yine, TÜİK söylüyor, ben söylemiyorum, madem TÜİK
için konuşuyorum… Hatırlarsanız Sayın Bakan demişti ki: “Bütçede eğitim ve
sağlık harcamalarının payını artırdık.” Bakın, TÜİK ne diyor: 2014 sağlık
harcamaları araştırmasına göre hane halkları tarafından yapılan cepten sağlık
harcamasının toplam sağlık harcamaları içindeki payı 2003’e kıyasla 4 kat
artmıştır. Yani vatandaşın cebinden çıkan sağlık harcaması 4 kat artmış
döneminizde -bu başarıysa bunu artık siz değerlendiriniz- ve 17 milyar liraya
çıkmıştır, 2016 için cepten çıkması beklenen miktar 26 milyar liradır. Rakamlar
ortada, itirazı olan varsa söyleyebilir; işte size kalkınma!
Elimde
bir rapor var, sizler de alabilirsiniz, aldığım yer “Kalkınma Bakanlığı Yıllık
Programlar ve SGK Verileri.” Sürekli Sayın Genel Başkanımızla ilgili ifadelerde
bulunuyordunuz, SSK açıklarıyla ilgili. Bakın, bu tabloda 1993’ten itibaren
2015 sonuna kadar SSK’nın açıkları ve bu açıkları bütçeden kapatmak için
ayrılan paylar var. İktidara geldiğinizde, iktidarınız döneminde bu rakam
2,60’tan alınmış yani SSK açığının bütçeden tamamlanan kısmı bütçe miktarının
2,60’ıymış, çıkmış 5,53’lere. Arada bir düzelme var, 2011’de 4,07’ye düşmüş. Bu
düzelme sizi lütfen aldatmasın. Bu, kurum -6111 sayılı Yasa’yı hatırlıyorsunuz-
alacaklarının yeniden yapılandırılmasından elde edilen miktardır, bu bir başarı
değildir. Siz, lütfen, 2,6 ile 5,3’ü kıyaslayınız. SSK’nın açıklarına bütçeden
ayrılan pay her geçen gün artmıştır.
Başka
bir nokta inovasyonla ilgili, kalkınacağız ya. Bakın, Global İnovasyon
Endeksi’nde Türkiye 54’üncü sırada, Sosyal Gelişmişlik Endeksi’nde 64’üncü
sırada, Dünya İfade Özgürlüğü Endeksi’nde 154’üncü sırada, Mutluluk Endeksi’nde
ise 77’nci sırada. Unutmayalım ki bu endekslerin en iyi olduğu ülkelerin temel
özellikleri özgürlüktür sayın vekiller. “Güven kaybı artıyor.” yine TÜİK
söylüyor. Güvensizlik iç tüketimi de, yatırımı da, tabii ki istihdamı da
olumsuz etkiliyor; tüketici güven endeksleri de bunu söylüyor. Maalesef,
iktidarın pembe gözlüklerle gördüğü tablo ile yaşamın gerçekleri arasında dünya
kadar fark var.
Son
sözüm “doksan yıllık enkaz”la ilgili. Sizin “enkaz” dediğiniz, kalkınmayı
başlatan, iktidarın kolay bulmuş gibi satıp savdığı değerleri yaratan
cumhuriyet dönemidir. (CHP sıralarından alkışlar) Siz enkaz mı arıyorsunuz?
İşte şehitler, ağlayan analar, milyonlarca işsiz, borçlular, yıkılmış yuvalar,
uyuşturucu bağımlıları; işte size enkaz.
Teşekkür
ederim. (CHP sıralarından alkışlar) 
BAŞKAN
– Teşekkür ederiz Sayın Karabıyık.
Sayın
Baluken, biraz önce Tekirdağ Milletvekili Sayın Candan Yüceer’in konuşmasında
HDP’ye ilişkin bir sataşma olduğunu ifade etmiştiniz, ben de “Tutanakları
isteyeceğim, bakacağım, varsa bir sataşma size söz vereceğim.” demiştim.
Tutanaklar elime ulaştı. Sayın Yüceer “MHP Grubuna ve HDP Grubuna sesleniyorum:
Bu şartlarda nasıl biz demokratik, eşitlikçi, özgürlükçü bir anayasa yapacağız
Allah aşkına? Bunu sorgulamak zorundayız.” demiş.
ENGİN
ALTAY (İstanbul) – Sataşma varsa AKP’ye var orada; HDP’ye, MHP’ye yok ki.
ATİLA
SERTEL (İzmir) - Hayır, size sataşma yok, sataşma size değil.
İDRİS
BALUKEN (Diyarbakır) – Var, var, HDP sanki işin bir parçasıymış gibi.
BAŞKAN
- Sayın Baluken, bu bir sataşma değil fakat yerinizden size buna açıklık
getirmek amacıyla…
İDRİS
BALUKEN (Diyarbakır) – Sayın Başkan, bu açık bir sataşmadır. Yani HDP “AKP ile
birlikte biz Anayasa yapacağız.” gibi bir şey mi ortaya koymuş da oradan
çürütmeye çalışıyor. Bu açık bir sataşma yani. 
BAŞKAN
– Peki, Sayın Baluken, iki dakika size söz veriyorum. 
Sayın
Akçay’ın da söz talebi var, size de söz vereceğim. 
Buyurunuz
Sayın Baluken.
İki
dakika lütfen...
IV.- SATAŞMALARA İLİŞKİN KONUŞMALAR (Devam)
7.- Diyarbakır Milletvekili İdris
Baluken’in, Tekirdağ Milletvekili Candan Yüceer’in 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde CHP Grubu adına yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ederim Sayın Başkan.
Sayın
Başkan, şimdi, tabii, burada CHP’yle ilgili söyleyeceğimiz çok söz olur ama
özellikle 7 Hazirandan sonraki tavırlarını bir gözden geçirmelerini CHP’li
arkadaşlardan rica edeceğim. Yani otuz yedi gün boyunca “istikşafi görüşmeler”
adı altında halk iradesine darbenin zeminini hazırlarken CHP ne yaptı? Sayın
grup başkan vekilleri ve milletvekilleri bir değerlendirsinler. Hükûmet kurma
yetkiniz gasbedildi, buna karşın ne yaptınız bir değerlendirin. 
Bakın,
bugün, hâlâ halka yönelik yapılan katliamlar, halka yönelik savaş suçları
“terörle mücadele” adı altında yutturuluyor, bununla ilgili bile bir şey
yapmıyorsunuz. Yani, aranızda tabii ki çok kıymetli milletvekilleri var,
duyarlılık gösteriyorlar ama bakın, terörle mücadele dediğiniz bu anlayışta
çocuklar katlediliyor. Ben şimdi, Sur’daki bir görüntüyü sizlerle paylaşmak
istiyorum. Terörle mücadele dediği şey şu: Bakın burada şarapnel parçalarıyla
yaralanmış çocuklar var, birazdan yaşlarını da okuyacağım. Siz bu ülkenin ana
muhalefet partisisiniz. Ana muhalefet partisi olarak, bu Hükûmetin bu savaş
konseptine karşı bugüne kadar ne yaptınız, niye engellemiyorsunuz, buna niye
karşı çıkmıyorsunuz?
HALUK
PEKŞEN (Trabzon) – Siz iktidar yaptınız onları! 
İDRİS
BALUKEN (Devamla) – Buraya gelip Anayasa Uzlaşma Komisyonundaki tavırla ilgili
bir sorgulama içerisine girmenize gerek yok. Biz zaten söylüyoruz, evet,
Cumhurbaşkanı vesayet anlayışını çekmeden sağlıklı bir anayasa oluşması mümkün
değil ama ana muhalefet partisi olarak da… Yaşlarını okuyacağım, bakın Elifsu
Aslan 4 aylık, Özgür Aslan 3 yaşında, Kadir Şahin 11 yaşında, Muazzez Aslan 4
yaşında, Rojda Aslan 7 yaşında, Gülistan Aslan 11 yaşında, Beritan Tosun 2
yaşında, 11-12 yaşındaki çocukların isim listeleri var ve vakit yetmediği için
söylemiyorum. Hani bütün bu tablolar ortadayken sizin bir ana muhalefet partisi
olarak önce bir silkinmeniz, ondan sonra Anayasa’yla ilgili tavırları
değerlendirmeniz gerekir diye düşünüyorum. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Baluken.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun. 
ERKAN
AKÇAY (Manisa) – Sayın Başkan, yine aynı şekilde, partimizin de adı zikredilmek
suretiyle… Bunu sataşma olarak kabul ediyoruz. 
ATİLA
SERTEL (İzmir) – Çok gereksiz bir konuşma, çok gereksiz!
İDRİS
BALUKEN (Diyarbakır) – Gereksiz sensin, varlığın gereksiz senin!
ATİLA
SERTEL (İzmir) – Çok gereksiz, çok… Anlamsız, anlamsız…
İDRİS
BALUKEN (Diyarbakır) - 10 yaşındaki, 2 yaşındaki çocuktan bahsediyoruz. Senin
bu zihniyetin olduğu sürece gereksizsin sen!
BAŞKAN
– Sayın Akçay, duyamıyorum sizi. Sayın Baluken, Sayın Akçay konuşuyor.
ATİLA
SERTEL (İzmir) – “Gereksiz sensin.” dersen çok ayıp edersin!
İDRİS
BALUKEN (Diyarbakır) – Aynen öyle derim! 
ERKAN
AKÇAY (Manisa) – Biraz evvel sayın konuşmacı, partimizin de adını zikretmek
suretiyle sataşmada bulunmuştur. 
ATİLA
SERTEL (İzmir) – Çok ayıp edersin!
ERKAN
AKÇAY (Manisa) – Sayın Mehmet Parsak…
BAŞKAN
– Buyurunuz Sayın Parsak. 
İki
dakika size de süre veriyorum…
İDRİS
BALUKEN (Diyarbakır) - Senin dediğin gereksiz konuşma… Burada çocukların
ölümünden bahsediyoruz ya!
ATİLA
SERTEL (İzmir) – Senin yaptığın gereksizlikler haddini geçmiş, haddini! Senin
yaptığın gereksizlikler…
MEHMET
EMİN ADIYAMAN (Iğdır) – Ağzından çıkanı kulağın duymuyor!
ATİLA
SERTEL (İzmir) – İnsan utanır ya, ayıp. Söylerken bir lafı nereye gideceğini
bilir.
İDRİS
BALUKEN (Diyarbakır) – Sende utanma duygusu olsa o cümleyi kullanmazsın!
ATİLA
SERTEL (İzmir) – Sen utanırsın, utanırsın. Utanma duygusu olan insan utanır!
ERKAN
AKÇAY (Manisa) – MHP’yi dinleyelim. 
BAŞKAN
– Buyurun Sayın Parsak.
8.- Afyonkarahisar Milletvekili Mehmet
Parsak’ın, Tekirdağ Milletvekili Candan Yüceer’in 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın dördüncü tur görüşmelerinde CHP Grubu adına yaptığı konuşması
sırasında Milliyetçi Hareket Partisine sataşması nedeniyle konuşması
MEHMET
PARSAK (Afyonkarahisar) – Saygıdeğer milletvekilleri, hepinizi saygıyla
selamlıyorum. 
CHP’li
sayın hatibin sözleri üzerine, sataşmalardan dolayı söz almak durumunda kaldık.
Evet, bu Anayasa’nın yenilenmesi meselesi, epey bir zamandan beri milletimizin,
ülkemizin gündemini meşgul eden ve önemli bir konu. Nitekim, 24’üncü Dönem
çalışmalarından sonra 26’ncı Dönemde de 4 partinin eşit temsiliyle bir Anayasa
Uzlaşma Komisyonu kuruldu ve bu Anayasa Uzlaşma Komisyonu, daha üçüncü
toplantısında henüz çalışma usullerini görüşürken dağılmak durumunda kaldı.
Burada biz netice itibarıyla şunu gördük ki AKP, masaya otururken bir anayasayı
yenilemekten daha çok, ne yazık ki bir kişinin tek adam olma sevdasına uygun
bir altyapı oluşturma derdinde. CHP de daha çalışma usulleri görüşülürken
çalışma usullerindeki durumu nazara almak suretiyle âdeta AKP’nin değirmenine
su taşır bir mahiyet ortaya koymuştur. 
Burada
Milliyetçi Hareket Partisi olarak, geçtiğimiz hafta Sayın Meclis Başkanının
mektubuna Sayın Genel Başkanımız tarafından verilen cevapta da ifade edildiği
gibi, tam mutabakat esasına dayalı, uzlaşma kültürüne uygun biçimde,
dolayısıyla Mecliste grubu bulunan tüm partilerin katılımıyla ancak ve orada
milletimizin ihtiyaçlarını görecek şekilde, birilerinin siyasi projelerini
hayata geçirecek biçimde değil… Gerçekten milletimiz daha iyi bir anayasayı hak
etmektedir, beklemektedir. Milliyetçi Hareket Partisi olarak da biz, bu Anayasa
Uzlaşma Komisyonunu milletimize hizmet noktasında, milletimizin ihtiyaçlarını
görme noktasında önemli bir mecra olarak görüyoruz. Her iki partiye de
çağrımız, bu kısır tartışmaları bir kenara bırakmak suretiyle bu Anayasa’nın
yenilenmesi çalışmalarına olumlu, yapıcı katkı vermeleridir.
Hepinizi
saygıyla selamlıyorum. 
BAŞKAN
– Teşekkür ederiz Sayın Parsak.
TUFAN
KÖSE (Çorum) – “HDP’nin olduğu yerde duramayız.” dediniz…
ERKAN
AKÇAY (Manisa) – Ayıp ya! Senin soracağın bir soru mu o? Ayıp değil mi yani? 
TUFAN
KÖSE (Çorum) – HDP’nin olduğu yerde nefes almak istemiyorsunuz, Meclis
Başkanlığı seçimini hatırlamıyor musunuz?
ERKAN
AKÇAY (Manisa) – Senin derdin… Kavga mı istiyorsun sen?
Şu
utanmazın söylediğine bak!
BAŞKAN
– Sayın Altay, buyurun, sizi dinliyorum.
ENGİN
ALTAY (İstanbul) – Sayın Başkan, gerek Halkların Demokratik Partisi grup başkan
vekili…
MEHMET
PARSAK (Afyonkarahisar) – Sen o zaman de ki: “Ben, HDP’nin bulunduğu masada
oturmuyorum.” Onu öyle söyle o zaman.
TUFAN
KÖSE (Çorum) – Biz de…
MEHMET
PARSAK (Afyonkarahisar) – Anayasa Uzlaşma Komisyonu, Mecliste grubu bulunan 4
partinin bir arada bulunmasıyla yürüyebilir.
BAŞKAN
– Sayın milletvekilleri, Sayın Altay’ı dinlemek istiyorum.
Sayın
Parsak…
MEHMET
PARSAK (Afyonkarahisar) – Biz yıllardır aynı tutarlılıkla devam ediyoruz
burada. 
ENGİN
ALTAY (İstanbul) – Hocam, biz oraya oturmayacağız, siz çok meraklıysanız
oturun. 
BAŞKAN
– Sayın Altay, lütfen.
MEHMET
PARSAK (Afyonkarahisar) – Ee, tamam işte. Siz onu söyleyin, onu söyleyin.
ENGİN
ALTAY (İstanbul) – Güle güle, hayırlı uğurlu olsun. Anayasa’yı ayaklar altına
alanlarla ne anayasası yapacağız?
ERKAN
AKÇAY (Manisa) – Baştan niye onu yapmadın? Geçen dönem niye oturdun? 
MEHMET
PARSAK (Afyonkarahisar) – Niye oturdun o zaman?
BAŞKAN
– Karşılıklı konuşmayalım.
Sayın
Altay, buyurun, sizi dinliyorum.
ENGİN
ALTAY (İstanbul) – Sayın Başkan, gerek HDP gerekse MHP Tekirdağ
Milletvekilimizin yaptığı ve benim dinlediğim kadarıyla HDP ve MHP’ye -ben öyle
anladım, bilmiyorum, kendisi düzeltir- “Bunlarla nasıl anayasa yapacağız?”
mealli bir konuşma yaptı diye anladım ben. Ancak, gruplar bunu eleştiri olarak
algıladılar. Milletvekilimizin söylemediği bir sözü kendilerine atfettiler. 
Bir:
Candan Yüceer için bir talebimiz var. 
İki:
Sayın Baluken, ana muhalefet partisine yönelik olarak güneydoğuda akan kanla
ilgili bizi duyarsızlıkla itham etti. Grup olarak ayrıca bir talebimiz var.
Arz
ederim efendim.
BAŞKAN
– Sayın Yüceer, buyurun, önce sizi dinleyelim.
İki
dakika, yeni bir sataşma olmasın lütfen.
9.- Tekirdağ Milletvekili Candan Yüceer’in,
Diyarbakır Milletvekili İdris Baluken ve Afyonkarahisar Milletvekili Mehmet
Parsak’ın sataşma nedeniyle yaptıkları konuşmaları sırasında şahsına
sataşmaları nedeniyle konuşması
CANDAN
YÜCEER (Tekirdağ) – Sayın Başkan, değerli milletvekilleri; anayasa yapmak,
gerçekten kolay değil, hele demokratik, çoğulcu, katılımcı olursa. Kadın-erkek
eşitliğinin olmadığı bir yerde demokratik bir anayasadan bahsedilemez. Yani,
benim daha çok vurgum, bunun üzerineydi. Maalesef, demokrasi tartışmalarını
yaparken burada kadınsız demokrasi, kadının temsil edilememesi, siyasi alanda,
ekonomik alanda, her alanda yok olması. Kadınsız demokrasiyi normal sayıp
herkes her yerde demokrasi tartışması yapıyor, anayasa yapıyor demokratik!
Kadının olmadığı bir yerde, eşit olmadığı bir yerde, bir kere, demokratik bir
anayasa yapamayız; vurgumuzun birincisi buydu. Ama bize bundan atıf yapılarak
başka sataşmalar oldu, bizim bu konuda kayıtsız kaldığımız, ölene, kana
duyarsız kaldığımız… Biz bu süreçte, baştan beri, bu sürecin doğru adresinin
Parlamento olduğunu söyledik çünkü eğer demokrasi, çözümler bir kişinin iki
dudağının arasında olursa işte böyle “savaş” deyince savaşırsınız, “barış”
deyince barışırsınız. (CHP sıralarından alkışlar) O yüzden, demokratik anayasa
yapmanın, bu sorunları çözmenin yeri Parlamentodur, herkesin ortak
katılımıyladır; ben bunu vurgulamaya çalıştım.
Teşekkür
ediyorum. (CHP sıralarından alkışlar)
BAŞKAN
– Teşekkürler Sayın Yüceer.
Sayın
Altay, size de iki dakika söz vereceğim.
COŞKUN
ÇAKIR (Tokat) – Sayın Başkan…
BAŞKAN
– Sayın Çakır da istiyor. 
Buyurun
Sayın Altay.
Süreniz
iki dakika.
10.- İstanbul Milletvekili Engin Altay’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Teşekkür ederim Sayın Başkan.
Birkaç
konu var, hızlı hızlı söylemek isterim.
Sayın
Baluken, biz istikşafi görüşmelerde yanlış yaptığımızı düşünmüyoruz. Türkiye
Cumhuriyeti’ni, seçimin sonuçlarını dikkate aldığımızda, bu ülkeyi hükûmetsiz
bırakmamak anlamında, milletin ortaya koyduğu irade doğrultusunda geniş
tabanlı, yüksek profilli bir hükûmete Türkiye'nin ihtiyacı var mesajını aldık
ve bunun gereğini yaptık. Cumhurbaşkanının, Anayasa’yı gasbederek, yetki gasbı
yaparak ana muhalefet partisine hükûmet kurma görevi vermemesi onun ayıbıdır.
Tarih bunu yazacaktır, bunun hesabı da vaktizamanı gelince sorulacaktır. (CHP
sıralarından alkışlar)
Beni
asıl üzen şudur: Ana muhalefet partisinin Güneydoğu Anadolu Bölgesi’nde yaşanan
olaylarla ilgili duyarsız kaldığı eleştirilerinize üzüldüğümü belirtmek
isterim. Ben, bu bölgede kim kandan, kim gözyaşından besleniyorsa, bu bölgede
yaşananlar, kimin sorumluluğundaysa hepsinin Allah belasını versin diyorum
peşinen, önce bir bunu söyleyeyim. (CHP sıralarından alkışlar) 
Cumhuriyet
Halk Partisi, Türkiye’de terör sorununun varlığını tespit ve tayin etmiş ve
devletin terörle etkin mücadelesini savunmakla beraber, orta yerdeki Kürt
sorununun da demokratik kriterler içinde çözülmesi gerektiğini defaatle
söylemiş bir partidir. Biz, bu Parlamentoda bu konuda somut, sabit çözüm ortaya
koyan da tek partiyiz, ne AKP ne diğer partiler. Biz, bu konuda 27 tane kanun
teklifi verdik, hiçbir tanesi bu Meclisin Genel Kuruluna dahi, iktidar grubunun
engellemesiyle, indirilmedi. Çok net söylüyorum, bu işin 4 tane çözümü var:
Birincisi, Türkiye Büyük Millet Meclisinde 24’üncü Dönemde kurulduğu gibi bir
komisyon kurulması lazım, eşit temsilli bir komisyon, mutabakat komisyonu
kurulması lazım. Dışarıda gene siyasi partilerin aday göstereceği bir ortak
akıl komisyonunun kurulması lazım. Gerçeklerle yüzleşme komisyonunun kurulması
lazım ama hepsinden önemlisi Oslo, İmralı, Dolmabahçe tutanaklarının bu
Mecliste açıklanması lazım. 
(Mikrofon
otomatik cihaz tarafından kapatıldı)
ENGİN
ALTAY (Devamla) – Bunlar olmadan çözüm olmaz, sorun, büyümeye devam eder. Bizi
kimse duyarsızlıkla suçlamasın.
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Altay.
Sayın
Çakır buyurunuz.
COŞKUN
ÇAKIR (Tokat) - Sayın Başkan, MHP’li hatip Mehmet Parsak Bey konuşmasında, AKP,
daha masaya otururken amacı belliydi, bir kişinin iktidarını tesis etmek
anlamında bize ait olmayan bir ifadede bulunmuştur, sataşmıştır. 69’a göre söz
istiyorum. 
KAMİL
AYDIN (Erzurum) – İmralı tutanaklarını sataşma saymıyorsun, bunu mu sayıyorsun?
BAŞKAN
– Sayın Çakır, iki dakika size de… (AK PARTİ sıralarından alkışlar)
Lütfen,
yeni bir sataşma olmasın, dikkat edelim. 
11.- Tokat Milletvekili Coşkun Çakır’ın,
Afyonkarahisar Milletvekili Mehmet Parsak’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
COŞKUN
ÇAKIR (Tokat) – Teşekkür ederim Sayın Başkan.
Sayın
Parsak, bizimle ilgili, bize ait olmayan bir beyanda bulunmuştur yani masaya
otururken amacımızın belli olduğu… Elbette, bu, bir yönüyle doğrudur. Masaya
otururken amacımız önemli ölçüde bellidir fakat o, Sayın Parsak’ın dediği
değildir. Biz bu masaya oturduk çünkü bu ülkenin bir darbe anayasası vardır ve
bu ülke, bu darbe anayasasından bir an evvel kurtarılmalıdır. Biz bu masaya
bunun için oturduk. Biz bu masaya özgürlükçü bir anayasa yapalım diye oturduk.
Evet, biz bu masaya oturduk çünkü biz eşitlikçi, özgürlükçü, temsil kabiliyeti
yüksek bir anayasa yapalım diye oturduk yoksa Sayın Parsak’ın -ifade etmiş
olduğu gibi- “Amacı önceden belliydi.” demek suretiyle bize ait olmayan bir
iradeyi açığa vurarak bir bühtanda bulunduğu açıktır. Bunu kesinlikle
reddediyoruz.
Geldiğimiz
noktaya gelince, değerli arkadaşlar, Anayasa Mutabakat Komisyonu masasından
değerli CHP heyeti kalkmıştır. Umarız ve dileriz ki tekrar heyet masaya oturur.
Biz öyle inanıyoruz, öyle bekliyoruz. Sayın Meclis Başkanımızın tekrar bir
davet yaptığını duyduk. İnanıyoruz ki tekrar bu masa yeniden 4 partinin
temsiliyle birlikte icraata başlar çünkü bir anayasa ne kadar katılım olursa
-eminim ki, eminsiniz ki- meşruiyeti o kadar yüksek olacaktır. Ama CHP’nin
ısrarla masadan kalkmak noktasında bir ısrarı olursa tabiatıyla üç partiyle
-Sayın Parsak, sizin partiniz dâhil olmak üzere- bu çalışmayı sürdüreceğiz.
MUSTAFA
AKAYDIN (Antalya) – Meclis Başkanı bitirdi toplantıyı, Meclis Başkanı.
MEHMET
PARSAK (Afyonkarahisar) – Öyle bir şey yok.
COŞKUN
ÇAKIR (Devamla) - Ama herkes kalkarsa Sayın milletvekilleri, değerli hazırun;
biz kendi anayasamızı yapacağız ve huzurlarınıza getireceğiz.
Teşekkür
ediyorum, saygılar sunuyorum. (AK PARTİ sıralarından alkışlar) 
BAŞKAN
– Teşekkürler Sayın Çakır.
ERKAN
AKÇAY (Manisa) – Sayın Başkan…
İDRİS
BALUKEN (Diyarbakır) – Sayın Başkan…
ENGİN
ALTAY (Sinop) – Sayın Başkan…
BAŞKAN
– Normalde ara vereceğim ama şimdi üç grup başkan vekili ayağa kalktığı için
sırasıyla dinleyeceğim.
Buyurunuz
Sayın Akçay, sizden başlayalım…
ERKAN
AKÇAY (Manisa) – Evet, Milliyetçi Hareket Partisi adına konuşan Sayın Parsak’ın
bühtanda bulunduğunu ifade etti ve bize ait olmayan görüşleri bize atfetmeye
çalıştı, sataşmadan dolayı söz istiyoruz.
BAŞKAN
– Lütfen, yeni bir sataşma olmasın.
Sayın
Parsak, buyurun iki dakika…
ERKAN
AKÇAY (Manisa) – Yok, ben…
BAŞKAN
– Siz mi?
Buyurun
Sayın Akçay.
12.- Manisa Milletvekili Erkan Akçay’ın,
Tokat Milletvekili Coşkun Çakır’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Milliyetçi
Hareket Partisi, dün durduğu yerde hâlâ durmaktadır. Görüşleri, ilkeleri
fevkalade tutarlı ve aynı yerdeyiz değerli arkadaşlar. Bu, 4 siyasi partinin de
bulunması gereken bir Komisyondur. Bu görüşümüzü de ikinci kez Meclis Başkanına
iletmiş durumdayız ve ayrıca şunu ifade etmek isterim ki: Şimdi, “Adalet ve
Kalkınma Partisinin görüşü önceden belliydi.” derken Sayın Parsak, arkadaşlar,
daha Anayasa Komisyonu kurulmadan, çalışmalarına başlamadan Sayın
Cumhurbaşkanı, yapılacak yeni anayasayla ilgili görüşlerini empoze etme
gayretlerine girdi. Mesela dedi ki: “Efendim, başkanlık sistemini içermeyen bir
anayasa olmaz.” gibi bir vesayet davranışları içerisinde bulunuyor. Zaten
Adalet ve Kalkınma Partisi iktidarı ve AKP Grubu, hâlâ Cumhurbaşkanının
vesayeti altındadır yani Sayın Erdoğan’ın vesayeti altındadır. (CHP
sıralarından alkışlar) Ben, Adalet ve Kalkınma Partisi Grubunun, Sayın
Cumhurbaşkanını burada savunmalarını belli bir ölçüde anlayışla karşılarım
fakat bu, savunmanın veya sataşmalara cevap vermenin ötesinde, bir psikolojik
olarak vesayet altında kalmanın getirdiği bir refleks olarak ortaya çıkıyor,
kendisini gösteriyor. Bundan kaçınmak lazım. Maksadınız eğer üzüm yemekse, iyi,
güzel, düzgün bir anayasa yapmaksa bunu hep birlikte net bir şekilde, tutarlı
bir şekilde ortaya koymak gerekir. Sonradan çocuk gibi mızıkçılık yapmamak
lazım.
Teşekkür
ederim. (MHP sıralarından alkışlar) 
COŞKUN
ÇAKIR (Tokat) – Biz masadayız Sayın Başkanım.
BAŞKAN
– Teşekkürler Sayın Akçay.
İDRİS
BALUKEN (Diyarbakır) – Sayın Başkan...
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın Yüceer, konuşması sırasında, partimize
“Birilerinin iki dudağı arasına bakarsanız ‘savaş’ dediği zaman savaşır,
‘barış’ dediği zaman barışırsınız.” gibi çok ağır bir zanda bulundu.
BAŞKAN
– Evet, size de iki dakika söz veriyorum.
Buyurunuz.
13.- Diyarbakır Milletvekili İdris
Baluken’in, Tekirdağ Milletvekili Candan Yüceer’in sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ederim.
Değerli
arkadaşlar, burada son derece yakıcı, acil bir gündemle karşı karşıyayız ve bu
Meclis kürsüsünü kullanırken de mümkün olduğunca, bu yakıcı gündemle ilgili,
Türkiye kamuoyuna, Türkiye halklarına bütün gerçeği nasıl gösterebilirizin
çabası içerisindeyiz. Anayasa’yla ilgili söz alırken de Sur’la ilgili
gösterdiğim resimler, CHP’nin bu konudaki tavrıyla ilgili eleştirilerimi de bu
doğrultuda bu kürsüden ifade ettim. Ben, CHP’nin bu süre içerisinde, savaşa
karşı duruş gösteren, bu konuda duyarlılık gösteren heyetlerinin,
milletvekillerinin emeğini asla hiçleştiren bir tutum içerisinde olmadım,
olamam da. Nitekim, bu kürsüden de oradaki gerçeği Türkiye kamuoyuna, Türkiye
halklarına son derece doğru bir şekilde aktaran çok kıymetli çalışmalar oldu,
çok kıymetlidir ama bizim beklentimiz, kurumsal olarak, bir ana muhalefet
partisinin, bir hafta içerisinde Cizre’de hastaneye nakledilme iradesini
göstermiş 170 insanın katledilmesine karşı daha etkin bir pozisyon
göstermesidir. Dolayısıyla, burada, konu dışında konuştuğumuzda hâlâ bazı
vekillerin “Ne kadar gereksiz bir konuşmaydı.” şeklinde değerlendirmesini de
doğrusu yadırgadığımızı ifade etmek istiyorum. 
Anayasa’yla
ilgili tavır net arkadaşlar. Bakın, biz net söylüyoruz, bu ülkede 7 Hazirandan
sonra bir darbe yapıldı -saray darbesidir- üstüne bir savaş konsepti sahaya
sürüldü, karargâh darbesiyle güçlendirildi, şu anda da Anayasa Uzlaşma
Komisyonunun üstünde bu darbe anlayışının vesayeti vardır, sarayın vesayeti
vardır. Bu vesayet kalkmadığı sürece o masadan bir şey çıkmaz. “Anayasa uzlaşma
masası” dememiz için de 4 partinin o masanın etrafında olması gerekiyor, bu
kadar net ve açık ifade edeyim. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Baluken. 
ENGİN
ALTAY (İstanbul) – Sayın Başkan…
BAŞKAN
– Buyurunuz Sayın Altay. 
ENGİN
ALTAY (İstanbul) – Sayın Başkan, iktidar partisinin sayın grup başkan vekili,
kendisine de hiç yakıştıramadığım bir beyanda bulundu, yanlış bir beyanda
bulundu. Uzlaşma Komisyonunun kapanış tutanağı elimde ve bunu okumak zaman
alır. Ancak, kamuoyunda iktidarın “Anayasa Uzlaşma Komisyonu” diye
nitelendirdiği, bizim de “darbe hukukundan arınma ve anayasa çalışmaları
uzlaşma komisyonu” diye adlandırdığımız ve o zaman Başbakanın kabul ettiği, bu
isimle başlanması için bizim de katıldığımız o komisyondan, masadan kalktığımız
gibi bir algı oluşturdu sayın grup başkan vekili. Bu, yanlıştır, bunun düzeltilmeye
ihtiyacı vardır, söz talep ediyoruz. 
BAŞKAN
– Siz mi konuşacaksınız?
ENGİN
ALTAY (İstanbul) – Sayın Ömer Süha Aldan, Komisyon üyemiz, orada yaşayan, canlı
tanık olarak…
BAŞKAN
– Peki, buyurun iki dakika da size söz veriyorum; lütfen, yeni bir sataşma
olmasın, olur mu. (CHP sıralarından alkışlar)
14.- Muğla Milletvekili Ömer Süha Aldan’ın,
Tokat Milletvekili Coşkun Çakır’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖMER
SÜHA ALDAN (Muğla) – Teşekkür ederim. 
Sayın
Başkan, değerli milletvekilleri; aslında sataşacak çok şey var ama onu basın
toplantısına saklayacağım. Olay şu: Bir önceki toplantıda Meclis Başkanı
“Akşam, yemeği beraber yiyeceğiz.” dedi ama görüşme sırasında HDP’li
arkadaşlar, hatta bir arkadaşımız “Karnım acıktı” dediğinde, “Ben size bir tost
söyleyeyim.” dedi. Aslında Sayın Başkan o masayı devireceğini açık etmiş oldu,
ben de bunu hissederek “Sayın Başkan, size 4 tane öneri sunuyorum.” dedim.
“Bir: Oylama yapın yani, bu komisyonun adı ve görev tanımlamasına ilişkin bir
oylama yapın. 
İki:
Bugün çok gerilim oldu, uzun süre tartıştık, gidelim evlerimize dinlenelim,
salim kafayla yarın gelip bir beyanda bulunalım.
Üç:
Madem ortada bir kriz var, ben, Sayın Genel Başkanımın görevlendirmesi üzerine
buradayım, inisiyatif kullanamam, gidin parti liderleriyle de görüşün. 
Bunların
tümünü kabul etmezseniz, o zaman, biz, masadan çeker gideriz, siz üç parti
devam edersiniz:” dedim. Bunun üzerine Meclis Başkanı bir süre daha devam etti,
Komisyon üyesi arkadaşlar görüşlerini bildirdiler, birden “Toplantı bitti.”
dedi. HDP’li bir arkadaş, “Yarın saat kaçta gelelim?” dedi, Meclis Başkanı
“Yarın yok.” dedi. “Peki, haftaya mı kaldı toplantı?” deyince, “Hayır, bu
komisyon, faaliyetlerine son vermiştir.” dedi. Dolayısıyla, bu komisyonu bu
aşamada sonlandıran kişi, Sayın Meclis Başkanıdır.
AKİF
EKİCİ (Gaziantep) – Tayyip Erdoğan’dır, Tayyip Erdoğan’dır.
İDRİS
BALUKEN (Diyarbakır) – Talimatı veren de o.
ERKAN
AKÇAY (Manisa) – “Erdoğan” de, ya. 
AKİF
EKİCİ (Gaziantep) – Tayyip Erdoğan talimat vermiştir. 
ÖMER
SÜHA ALDAN (Devamla) – Lütfen, kamuoyunu yanıltmayalım. Bu arada şunu da
belirteyim, bir on dakikalık ara vardır işin içinde, arada kiminle
görüşüldüğünü de herhâlde sizler takdir edersiniz diyor, hepinizi saygıyla
selamlıyorum. (CHP sıralarından alkışlar)
BAŞKAN
– Sayın Aldan, teşekkür ederiz. 
COŞKUN
ÇAKIR (Tokat) – Sayın Başkan…
BAŞKAN
– Sayın Çakır, buyurun.
COŞKUN
ÇAKIR (Tokat) – Sayın Başkan, bir sataşma olarak görmüyorum yani sadece kısa
bir söz istiyorum. Bir kısa söz lütfen. 
BAŞKAN
– Buyurun Sayın Çakır. 
V.- AÇIKLAMALAR (Devam)
5.- Tokat Milletvekili Coşkun Çakır’ın,
Muğla Milletvekili Ömer Süha Aldan’ın sataşma nedeniyle yaptığı konuşmasındaki
bazı ifadelerine ilişkin açıklaması
COŞKUN
ÇAKIR (Tokat) – Teşekkür ederim Sayın Başkan. 
Aslında,
Sayın Aldan, yapmış olduğu konuşmayla benim söylemiş olduğum hususu teyit
etmiştir. 
MUSA
ÇAM (İzmir) – Yapma, etme, eyleme.
COŞKUN
ÇAKIR (Tokat) – Şöyle teyit etmiştir, gördüğünüz gibi, sadece Sayın Meclis
Başkanının tutumunu, davranışını anlatmıştır. Elbette ki, onlar komisyon
heyeti, aralarında ne geçti, ne kadar detaylı konuşuldu, biz buna vâkıf
değiliz. Bir kısmını burada Sayın Aldan anlattı, muhtemelen o hikâyenin kalan
bir tarafı da vardır ama netice itibarıyla Cumhuriyet Halk Partisi masadan
kalkmıştır.
ENGİN
ALTAY (İstanbul) – Ayıp ya!
AKİF
EKİCİ (Gaziantep) – Ayıp, ayıp, ayıp, gerçekten ayıp! Ayıp bu söylediğiniz şey
ya!
COŞKUN
ÇAKIR (Tokat) – Masaya hâlâ dönebilir, hâlâ dönebilir. Benim söylemiş olduğum
şey budur. 
MUSTAFA
AKAYDIN (Antalya) – Tost yemeye gitmişler, tost.
COŞKUN
ÇAKIR (Tokat) – Sayın Başkan, çünkü komisyonunun adı üzerinde yapılan bir
tartışma varken, “mutabakat komisyonu” deniliyor iken “darbe yasalarından
arındırma komisyonu” diye CHP’nin teklifi vardı. Başbakanımız böyle bir şey
demedi. Başbakanımız şöyle bir şey dedi: “Biz ayrıca darbe yasalarından
arındırmayla ilgili de bir faaliyet, bir çalışma yapabiliriz, yürütebiliriz.”
Ki bu, birinci hususu asla nakzetmez. Bunu arz etmek istedim. 
Teşekkür
ederim. 
BAŞKAN
– Teşekkür ederiz Sayın Çakır. 
ERKAN
AKÇAY (Manisa) – Sayın Başkan, yerimden, bir dakika… 
İDRİS
BALUKEN (Diyarbakır) – Sayın Başkan… 
ENGİN
ALTAY (İstanbul) – Sayın Başkan, yerimden… 
BAŞKAN
– Sayın milletvekilleri, bence tartışmalar doyuma ulaşmıştır.
İDRİS
BALUKEN (Diyarbakır) – Grup başkan vekilleri yerinden söz isteyebilir Başkan
yani. 
BAŞKAN
- Sayın Grup Başkanvekilleri, ara vereceğim. 
ENGİN
ALTAY (İstanbul) – Hayır, bir yanlış var. 
İDRİS
BALUKEN (Diyarbakır) – Bir yanlış varsa biz de… 
ERKAN
AKÇAY (Manisa) – Bir cümle kaldı efendim, bir cümle… 
İDRİS
BALUKEN (Diyarbakır) – Birer cümle kullanma hakkı verin bize yani…
ENGİN
ALTAY (İstanbul) – Bir dakika Sayın Başkan, bir dakika… 
BAŞKAN
– Sadece birer dakika.
Sayın
Akçay, bir dakika… 
Buyurun.

ERKAN
AKÇAY (Manisa) – Hatta yarım dakika efendim. 
BAŞKAN
– Buyurun. 
Tamam,
bir dakika. 
6.- Manisa Milletvekili Erkan Akçay’ın,
Tokat Milletvekili Coşkun Çakır’ın yaptığı açıklamasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Değerli
milletvekilleri, görüldüğü gibi, hadise, iki parti arasında bir polemik olarak
devam etmektedir. 
Ben,
şunu hatırlatmak isterim: O Anayasa Uzlaşma Komisyonu, Anayasa zıtlaşma
komisyonu değildir, uzlaşma komisyonudur. Zıtlaşmadan ziyade uzlaşma
arayışlarına ağırlık verilmesi gerekir. Tartışmaları da mümkün olduğunca
polemiklerden kaçınarak sürdürmekte fayda var diye düşünüyorum. 
Teşekkür
ediyorum. 
BAŞKAN
– Teşekkürler Sayın Akçay. 
Sayın
Baluken, size de bir dakika… 
7.- Diyarbakır Milletvekili İdris
Baluken’in, Tokat Milletvekili Coşkun Çakır’ın yaptığı açıklamasındaki bazı
ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Anayasa
Uzlaşma Komisyonu üyelerimizin bize vermiş olduğu bilgiler de Cumhuriyet Halk
Partisi adına konuşan sayın hatibin belirtmiş olduğu bilgiler doğrultusundadır.
Masa, Meclis Başkanı tarafından keyfî bir şekilde devrilmiştir. Talimatı da,
tahminimize göre, daha önce çözüm masasını deviren, sonra koalisyon masasını
deviren Cumhurbaşkanı tarafından verilmiştir. Dolayısıyla AKP’nin şimdi büyük
bir panikle bir algı yaratmasıyla ilgili durumu kabul etmek mümkün değildir. 
Evet,
bu masanın kurulması lazım ama bu masanın kurulması için Cumhurbaşkanının
vesayet anlayışının artık devreden çıkması gerekiyor. 
Teşekkür
ederim. 
BAŞKAN
– Teşekkürler Sayın Baluken. 
Sayın
Altay, bir dakika size de. 
Buyurun.

8.- İstanbul Milletvekili Engin Altay’ın,
Tokat Milletvekili Coşkun Çakır’ın yaptığı açıklamasındaki bazı ifadelerine
ilişkin açıklaması
ENGİN
ALTAY (İstanbul) – Teşekkür ederim. 
Sayın
Başkan, Uzlaşma Komisyonu tutanağı son sayfa: “BAŞKAN - Nihayete ermiştir.” “Bu
kadar yani öyle mi anlıyoruz?” Devam ediyor; “MERAL DANIŞ BEŞTAŞ (Adana) - Biz
bu komisyonu soruyoruz.” diyor Başkana. “BAŞKAN - Bu komisyon bitti.” Nokta; bu
komisyonu bitiren, Başkan. 
Ben
size başka bir şey söyleyeyim. Sayın Genel Başkanımızın Meclis Başkanının
komisyon kurulmasıyla ilgili mektubuna cevap, başında söylüyoruz bir şeyler:
“Bu düşüncelerle Aydın Milletvekili Sayın Bülent Tezcan, Balıkesir Milletvekili
Sayın Namık Havutça ve Muğla Milletvekili Ömer Süha Aldan’ın kurulacak olan
Türkiye’yi Darbe Hukukundan Arındıracak ve Anayasa Çalışmalarını Yürütecek
Uzlaşma Komisyonunda görevlendirildiğini bilginize sunarım. Biz bu
görevlendirme…” Başkana yazdığımız mektupta komisyonun adını böyle
adlandıracağımızı Başbakanla da yaptığımız konuşmaya binaen Meclis Başkanına
yazmışız. Meclis Başkanının bunu kabul ettikten sonra bu komisyonun adını
tartışması bile abesle iştigaldir.
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Altay.
ATİLA
SERTEL (İzmir) – Sayın Başkanım…
BAŞKAN
– Buyurunuz.
ATİLA
SERTEL (İzmir) – Sayın Baluken, kürsüden konuşurken “gereksiz konuşma” diye
bana da bakarak benim söylemim üzerine Cumhuriyet Halk Partisinin…
BAŞKAN
– Böyle bir şey yok Sayın Milletvekili. Grup başkan vekiliniz konuştu zaten.
Sayın Yüceer de konuştu. “Bana bakarak” diye bana sataştı anlamında söz
istiyorsanız, söz vermeyeceğim.
ATİLA
SERTEL (İzmir) – Ama bakın Sayın Başkan, “gereksiz konuşma”yı söyleyen benim ve
benim şahsıma bu kürsüden söz söylediğine göre, benim de 69’a göre söz söyleme
hakkım vardır. 
BAŞKAN
– Hayır, hayır. Sayın Milletvekili, lütfen… 
ATİLA
SERTEL (İzmir) - Lütfen Sayın Başkanım…
BAŞKAN
- Sayın Çakır’ı dinleyeceğim şimdi, bir dakika…
ATİLA
SERTEL (İzmir) – O zaman, sizin adaletinize bırakıyorum çünkü o kürsüden benim
söz söyleme hakkım var, bunu bilin.
BAŞKAN
– Lütfen, Sayın Milletvekili, ben çok adilim bu konuda biliyorsunuz ama sizin
şahsınıza özel olarak bir sataşma olmadığını düşünüyorum. 
ATİLA
SERTEL (İzmir) – O sözü söyleyen benim. “Gereksiz konuşmuştur” diye söyleyen
benim.
BAŞKAN
– İsminiz geçmedi ama Sayın Milletvekilim, lütfen…
ATİLA
SERTEL (İzmir) – Baktı ve söyledi. “Gereksiz konuşmuştur.” onu tekrar ediyorum.

MAHMUT
TANAL (İstanbul) – İsmi geçmedi ama onu ima etti Sayın Başkan.
BAŞKAN
– Sayın milletvekilleri, lütfen…
ATİLA
SERTEL (İzmir) - Onu tekrar ediyorum “Gereksiz konuşmuştur.”
BAŞKAN
- Sayın Çakır buyurun.
9.- Tokat Milletvekili Coşkun Çakır’ın,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
COŞKUN
ÇAKIR (Tokat) – Sayın Başkan, tartışmaların uzamasını istemem. İki cümle sarf
edip, izninizle bitirmek istiyorum.
Bir:
Sayın Altay’ın, Değerli Grup Başkan Vekilimizin söylemiş olduğu yazılan yazıda
komisyonun adının o şekilde zikredilmesi yani “Darbe Yasalarından Arındırma
Komisyonunu” şeklinde zikredilmesi onların görüşüdür, bu konuda bir mutabakat
söz konusu değildir. O komisyon, bu komisyonun adının böyle olup olmayacağına
karar verecektir.
İki:
Sayın Başkan, tutanakların sadece son cümlesini yahut son cümlelerini
okumaktadır. 
ENGİN
ALTAY (Sinop) – Zaman versin, hepsini okuyalım. 
COŞKUN
ÇAKIR (Tokat) – Oysa, ondan önceye gittiğimizde, ileriki sayfalara gittiğimizde
görülecektir ki “biz” demektedir oradaki komisyon üyeleri, o tutanaklar bizde
de mevcut…
ENGİN
ALTAY (Sinop) – Vardır tabii. 
COŞKUN
ÇAKIR (Tokat) - “Başkanlık sistemi konuşulacaksa biz masada yokuz.” denmiştir.
Biz de demişiz ki orada, arkadaşlarımız bize nakletti…
ENGİN
ALTAY (Sinop) – Başbakanla öyle konuşmuştuk, “Sistemi konuşmayacağız.”
demiştik. 
COŞKUN
ÇAKIR (Tokat) – “Başkanlık sistemi de, parlamenter sistem de, aslında aklınıza
gelecek her türlü husus, komisyonda, komisyon netleşinceye, sonuçlanıncaya
kadar konuşulmak durumundadır.” dedik. Dolayısıyla, konuşmanın son cümlesini
okuyor, öbür tarafı yok. Yani, bu, hikâyenin tamamı değil. 
Çok
teşekkür ederim. 
BAŞKAN
– Teşekkür ederim Sayın Çakır. 
Sayın
milletvekilleri, birleşime kırk beş dakika ara veriyorum. 
Kapanma Saati: 13.56
İKİNCİ OTURUM
Açılma Saati: 14.49
BAŞKAN: Başkan Vekili Pervin BULDAN
KÂTİP ÜYELER: Ömer SERDAR (Elâzığ), Elif Doğan TÜRKMEN
(Adana)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 49’uncu Birleşiminin
İkinci Oturumunu açıyorum. 
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar
Bakanlığı 2016 Yılı Merkezî Yönetim Bütçesi
2) Aile ve Sosyal Politikalar
Bakanlığı 2014 Yılı Merkezî Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2016
Yılı Merkezî Yönetim Bütçesi
2) Kalkınma Bakanlığı 2014
Yılı Merkezî Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu
2016 Yılı Merkezî Yönetim Bütçesi
2) Türkiye İstatistik Kurumu
2014 Yılı Merkezî Yönetim Kesin Hesabı
Ç) GAP BÖLGE KALKINMA
İDARESİ BAŞKANLIĞI (Devam)
1) GAP Bölge Kalkınma İdaresi
Başkanlığı 2016 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
D) DOĞU ANADOLU PROJESİ
BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
E) KONYA OVASI PROJESİ BÖLGE
KALKINMA İDARESİ BAŞKANLIĞI
(Devam)
1) Konya Ovası Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
F) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2014 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2016 Yılı
Merkezî Yönetim Bütçesi
2) Adalet Bakanlığı 2014 Yılı
Merkezî Yönetim Kesin Hesabı
Ğ) CEZA VE İNFAZ KURUMLARI
İLE TUTUKEVLERİ İŞ YURTLARI KURUMU (Devam)
1) Ceza ve İnfaz Kurumları ile
Tutukevleri İş Yurtları Kurumu 2016 Yılı Merkezî Yönetim Bütçesi
2) Ceza ve İnfaz Kurumları ile
Tutukevleri İş Yurtları Kurumu 2014 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi
Başkanlığı 2016 Yılı Merkezî Yönetim Bütçesi
2) Türkiye Adalet Akademisi
Başkanlığı 2014 Yılı Merkezî Yönetim Kesin Hesabı
I) HÂKİMLER VE SAVCILAR
YÜKSEK KURULU (Devam)
1) Hâkimler ve Savcılar Yüksek
Kurulu 2016 Yılı Merkezî Yönetim Bütçesi
2) Hâkimler ve Savcılar Yüksek
Kurulu 2014 Yılı Merkezî Yönetim Kesin Hesabı
BAŞKAN
– Komisyon yerinde. 
Hükûmet
yerinde.
Sayın
milletvekilleri, şimdi konuşma sırası Cumhuriyet Halk Partisi Grubu adına
dördüncü konuşmacı Gaziantep Milletvekili Sayın Akif Ekici’ye aittir. (CHP
sıralarından alkışlar)
Sayın
Ekici, süreniz yedi dakika. 
Buyurun.

CHP
GRUBU ADINA AKİF EKİCİ (Gaziantep) – Sayın Başkan, değerli milletvekilleri; GAP
Bölge Kalkınma İdaresi Başkanlığının bütçesi üzerinde Cumhuriyet Halk Partisi
Grubu adına söz almış bulunmaktayım. Bu vesileyle, Genel Kurulu ve ekranları başında
bizleri izleyen tüm halkımızı saygıyla selamlıyorum. (CHP sıralarından
alkışlar)
Değerli
arkadaşlar, bugün önemli bir gün; içinde bulunduğumuz gün 1 Mart. 1 Mart,
Türkiye siyasi tarihinde gerçekten unutulmaması gereken ve önemsenmesi gereken
bir gün ama maalesef toplum olarak biz çok çabuk unutuyoruz, çok çabuk
değerlendirme dışı bırakıyoruz bazı şeyleri. 
1
Mart neden önemli? Bundan on üç yıl önce Türkiye Büyük Millet Meclisine sunulan
tezkereyle, altı ay süreyle yabancı unsurların 62 bin kişilik askerî gücünün,
255 Amerika Birleşik Devletleri uçağının, 65 helikopterinin kendi
topraklarımızda konuşlanmasıyla ve AKP’ye, yetki askerlerimizi sınır dışına
transferle ilgili bir yetki veriyorduk. 
Buradan
-bildiğim için söylüyorum, hayatını kaybeden arkadaşlarımız var, onları
saygıyla, rahmetle anmak istiyorum- Cumhuriyet Halk Partisi Grubu ve destek
veren 100 civarındaki milletvekili arkadaşıma minnet, şükran ve saygılarımı
ifade etmeden geçemeyeceğim değerli arkadaşlar. 
1
Mart Tezkeresi bu Meclisin onurlu davranışlarından biriydi. 1974’te de
Cumhuriyet Halk Partisi önderliğinde yine 1 Martta olduğu gibi onurlu bir
davranış sergilenmişti değerli arkadaşlarım. 
1
Martı söyledikten sonra, bir önceki oturumda Anayasa’yla ilgili tartışmalar
oldu. Tabii, söz hakkımız yoktu o anda, cevap veremedim. 
Değerli
arkadaşlar, şunu açıkça söylemek istiyorum: Böyle iradesini, fikrini,
düşüncesini bir tek kişiye teslim etmiş bir grupla aynı masaya oturulup anayasa
yapılamaz. (CHP sıralarından “Bravo” sesleri, alkışlar) Aynı masaya oturulup
anayasa yapılamaz. Aklını, iradesini, fikrini, beynini bir tek kişiye teslim
etmiş bir grup mensuplarıyla aynı masaya oturulup anayasa yapılamaz. 
HİKMET
AYAR (Rize) – Millet ne diyorsa odur!
AKİF
EKİCİ (Devamla) – Bunu niye söylüyorum? Grup başkan vekili… Arkadaşımız yok şu
anda, ismini de bilmiyorum ya. Dün grup başkan vekilliğinde görev yapıyordu
burada bir arkadaş.
İBRAHİM
AYDEMİR (Erzurum) – Ne kadar ilgilisin?
AKİF
EKİCİ (Devamla) – Ya, çok ilgiliyim… Ben senin ismini bilmek zorunda değilim.
Ben senin ismini bilmek zorunda değilim, benim için de bir şey ifade
etmiyorsun. 
BAŞKAN
– Sayın Hatip, lütfen karşılıklı konuşmayalım.
AKİF
EKİCİ (Devamla) – Benim için de bir şey ifade etmiyorsun, benim için de hiçbir
şey ifade etmiyorsun. 
HİKMET
AYAR (Rize) – Bu milletin nezdinde de siz hiçbir şey ifade etmiyorsunuz. 
AKİF
EKİCİ (Devamla) – Dinle, dinle!
O
arkadaş, şunu söylüyor yirmi dört saat içerisinde: Önce mutlu olduğunu söylüyor
cezaevinden tahliye edildiği için; yirmi dört saat geçmeden, yukarıdaki
ağabeyinin yurt dışına çıkarken yaptığı açıklamadan sonra “Anayasa Mahkemesi
hak ihlali yapmıştır.” diyor. Bu düşüncedeki insanlarla nasıl bir araya
oturulur, anayasa yapılır değerli arkadaşlar? (CHP sıralarından alkışlar) 
Ben
sözü GAP projesi üzerinde almıştım ama zaman çok dar, onun için GAP’tan çok
fazla bahsetmeyeceğim. GAP’ı proje olarak ortaya atan ve gerçekleştirmek için
mücadele eden insanlara da şükranlarımı ve teşekkürlerimi sunuyorum değerli
arkadaşlarım.
Ben
lafı hiç dolandırmam, lafı direkt söylerim; yaşamımda da siyasetimde de
öyledir. Ben, buradaki Hükûmet yetkililerine de AKP Grubuna da soruyorum: Bu
kadar, ülkeye haksızlık yapan, ülkeyi bu hâle getiren bir Cumhurbaşkanı var,
ülkeyi felakete sürükleyen bir Cumhurbaşkanı var. Hiçbiriniz, Allah için,
biriniz çıkıp da “Ey Cumhurbaşkanı, ne yapıyorsun? Bu ülkeyi nereye
götürüyorsun?” demiyorsunuz.
Suriye
dünya var olduğu sürece bizim sınır komşumuz, adı Suriye olur, başka bir ülke
olur, adı başka bir şey olur ama o insanlarla biz akrabayız -ben Gaziantep
Milletvekiliyim- bir arada yaşayacağız. Ailelerimiz bölünmüş. Bizi düşman
etmeye sizlerin ne hakkı vardı değerli arkadaşlar? 
Suriye’de
bir ateş yandı bundan beş yıl önce. Komşuda ateş yanınca bize ne görev düşer?
Elimize soğutucu malzeme alıp üzerine gitmemiz gerekir. Ne yaptı Tayyip
Erdoğan? Eline bidon aldı gitti, benzin bidonu aldı gitti ve bugünkü bu hâle
getirdi. (CHP sıralarından alkışlar) Ben soruyorum bakanlara: Hani cuma
namazını Emevi Camisi’nde kılıyordunuz? Nereye gidebildiniz? Ne yapabildiniz?
SEBAHATTİN
KARAKELLE (Erzincan) – El insaf!
ENGİN
ALTAY (İstanbul) – Meclis Camisi’nde kılıyorlar ya.
AKİF
EKİCİ (Devamla) – Kolay mı? Oyuncak mı bu işler? 
2,5
milyon Suriyeliyi Türkiye’ye doldurdunuz, 600 bini de Gaziantep’te yaşıyor.
Ülkemizi, şehrimizi, dengemizi allak bullak ettiniz değerli arkadaşlar.
Değerli
arkadaşlarım, bundan önce 11 Cumhurbaşkanıyla beraber yaşadık, ben çoğunu
hatırlarım, sizler de hatırlarsınız, aklıselim insanlardı. Hiçbir Cumhurbaşkanı
bu ülkeyi ailesiyle, oğluyla, çocuğuyla, hanımefendisiyle yönetme gibi son
derece yanlış, usulsüz, hukuksuz bir davranış içerisine girmemiştir. Şimdi
Hanımefendi giriyor, Bilal Erdoğan Beyefendi giriyor, çoluk çocuk ailece bu
ülkeyi yönetmeye kalkıyorsunuz ve buralara getiriyorsunuz değerli arkadaşlarım.
Ben
bir tavsiyede bulunacağım şimdi. Dört gruba da öneriyorum. Bizim orada,
bölgemizde bazı yaşlı insanlar olur; söz dinlemez, hasta olur doktora gitmek
istemez. Orada aile büyükleri ve bölgenin önde gelen insanları bir araya gelir,
bu rahatsız kişiyi tedavi olmak için ikna eder. Dört grup oluşturalım, bu Recep
Tayyip Erdoğan’ı psikolojik bir tedaviye tabi tutalım. (AK PARTİ sıralarından
gürültüler)
MEHMET
DOĞAN KUBAT (İstanbul) – Nasıl bir şey bu?
COŞKUN
ÇAKIR (Tokat) – Yazık! Yazık! Bir milletvekiline yakışmıyor ya! Bir
milletvekiline yakışmıyor ya!
SEBAHATTİN
KARAKELLE (Erzincan) – Cumhurbaşkanına karşı saygılı ol ya! Psikolojik tedaviye
senin ihtiyacın var ya!
AKİF
EKİCİ (Devamla) - Bu Recep Tayyip Erdoğan’ı psikolojik bir tedaviye tabi
tutalım.
SEBAHATTİN
KARAKELLE (Erzincan) – Senin ihtiyacın var! Ne biçim konuşuyorsun sen ya!
MEHMET
DOĞAN KUBAT (İstanbul) – Sen nasıl konuşuyorsun böyle?
COŞKUN
ÇAKIR (Tokat) – Bir milletvekiline yakışmıyor ya, Sayın Başkan!
BAŞKAN
– Sayın Ekici… 
AKİF
EKİCİ (Devamla) – Çünkü, şuurunu kaybetmiş ve sizin gibi… (AK PARTİ
sıralarından gürültüler)
SEBAHATTİN
KARAKELLE (Erzincan) – Edepli ol ya! Edepli, saygılı ol biraz!
BAŞKAN
– Sayın Ekici, çok rica ediyorum, gündemin dışında farklı konuşmalar
yapmayınız.
SEBAHATTİN
KARAKELLE (Erzincan) – Psikolojik tedaviye senin ihtiyacın var. Saygılı ol!
İBRAHİM
AYDEMİR (Erzurum) – Acil vakasın sen, acil vaka! Doktora git, doktora!
SEBAHATTİN
KARAKELLE (Erzincan) – Tam bir hastasın sen! 
İBRAHİM
AYDEMİR (Erzurum) – Ruh hastasısın sen!
AKİF
EKİCİ (Devamla) – …sizler gibi ruhunu, beynini, düşüncesini teslim etmiş bir
grupla karşı karşıyayız.
SEBAHATTİN
KARAKELLE (Erzincan) – Ne biçim konuşuyorsun sen Cumhurbaşkanına! 
AKİF
EKİCİ (Devamla) – Arkadaşlar, utanmasanız peygamber diyeceksiniz ya!
Utanmasanız peygamber diyeceksiniz. 
İBRAHİM
AYDEMİR (Erzurum) – Ruh hastasısın sen ya! Tam hastasın!
HİKMET
AYAR (Rize) – Sen düzgün konuş Cumhurbaşkanına karşı! Terbiyesiz herif!
Terbiyesiz!
AKİF
EKİCİ (Devamla) - Siz şuurunuzu, ruhunuzu teslim etmiş bir grupsunuz. 
BAŞKAN
– Sayın milletvekilleri… Sayın Ekici…
AKİF
EKİCİ (Devamla) - Bu Türkiye’yi ateşe sürükleme içerisinde… (AK PARTİ
sıralarından gürültüler)
Boş
konuşuyorsunuz! Boş konuşuyorsunuz!
HİKMET
AYAR (Rize) – Konuşma! Sen boş konuşuyorsun! Edepsiz adam ya!
AKİF
EKİCİ (Devamla) – Ülkeyi felakete iten, ülkeyi ateş çemberine iten bir kişiyle
karşı karşıyayız değerli arkadaşlarım. 
MEHMET
DOĞAN KUBAT (İstanbul) – Ne felaketi? Ne diyorsun sen?
İBRAHİM
AYDEMİR (Erzurum) – Hastasın, hem ne hastasın sen ya! Senin burada değil,
hastanede olman lazım!
AKİF
EKİCİ (Devamla) – Bu dediğim işlemin acilen yapılması gerekiyor. 
HİKMET
AYAR (Rize) – Bak, hâlâ konuşuyor ya!
NUREDDİN
NEBATİ (İstanbul) – Doktora git, doktora.
Alın
doktora götürün şunu ya. Doktora götürsenize Engin Bey.
ENGİN
ALTAY (İstanbul) – Tutanakları isteyeceğim ben.
GÖKÇEN
ÖZDOĞAN ENÇ (Antalya) – Sayın Milletvekili, aleni hakaret ediyorsun!
AKİF
EKİCİ (Devamla) – Kendi batağa saplanmış, bu ülkeyi de batağa çekmek isteyen
bir ruhla karşı karşıyayız. (CHP sıralarından alkışlar, AK PARTİ sıralarından
gürültüler)
(Mikrofon
otomatik cihaz tarafından kapatıldı)
AKİF
EKİCİ (Devamla) – Ruhunu tedavi ettirmezsek ülkemiz bir felakete gidecek.
BAŞKAN
– Sayın Ekici, süreniz bitmiştir.
AKİF
EKİCİ (Devamla) – Değerli arkadaşlarım, ben bunu insani vicdanım için söyledim,
insani vicdanım için söyledim.
NUREDDİN
NEBATİ (İstanbul) – Sen doktora git, doktora! 
İBRAHİM
AYDEMİR (Erzurum) – Senin tedaviye ihtiyacın var, tedaviye!
AKİF
EKİCİ (Devamla) - Topluma karşı, beni seçenlere karşı vicdani sorumluluğum var,
o sorumluluğu yerine getirmek istiyorum.
NUREDDİN
NEBATİ (İstanbul) – Doktora git. Senin vicdanın da yok, bir şeyin yok!
Psikoloğa git!
AKİF
EKİCİ (Devamla) - Bir an önce tedavi edilmesi gerekir. (CHP sıralarından
alkışlar, AK PARTİ sıralarından gürültüler)
HİKMET
AYAR (Rize) – Konuşma! Türkiye Cumhuriyeti Cumhurbaşkanını konuşuyorsun!
AKİF
EKİCİ (Gaziantep) – Konuşun kendi kendinize, konuşun! Boş boş konuşun! Konuşun
boş boş! Konuşun, konuşun! 
Yazıklar
olsun size! Yazıklar olsun size!
İBRAHİM
AYDEMİR (Erzurum) – Sana yazıklar olsun!
AKİF
EKİCİ (Gaziantep) - Hepinize yazıklar olsun! Hepinize yazıklar olsun!
SEBAHATTİN
KARAKELLE (Erzincan) – Konuşma!
HİKMET
AYAR (Rize) – Doktora git, doktora, doktora!
SEBAHATTİN
KARAKELLE (Erzincan) – Senin tedaviye ihtiyacın var, tedaviye!
HİKMET
AYAR (Rize) – Tam bir hastasın sen, tam bir hastasın, hâline baksana! Tedaviye
muhtaçsın sen!
SEBAHATTİN
KARAKELLE (Erzincan) – Şu hâline bakmıyorsun ya! 
HİKMET
AYAR (Rize) – Sen tedaviye muhtaçsın! Hastasın sen, hasta! Seni tedavi
ettirmeliler!
İBRAHİM
AYDEMİR (Erzurum) – Hasta ya!
HİKMET
AYAR (Rize) – Ukala herif be! Ruh hastası
herif be!
AKİF
EKİCİ (Gaziantep) – Bana öyle oradan bağırma! Gel buraya!
COŞKUN
ÇAKIR (Tokat) – Sayın Başkan…
BAŞKAN
– Sayın Çakır, buyurunuz.
COŞKUN
ÇAKIR (Tokat) – Sayın Başkan, CHP’li hatip konuşmasında “Aklını, fikrini,
beynini bir tek kişiye teslim etmiş bir grupla anayasa yapılmaz.” demek
suretiyle bize açık bir sataşmada, hakarette bulunmuştur. Söz istiyorum.
BAŞKAN
– Sayın Çakır, bir saniye… 
AKİF
EKİCİ (Gaziantep) – Gel buraya! Gel buraya, gel! Gel buraya! Gel buraya!
(Gaziantep
Milletvekili Akif Ekici’nin AK PARTİ sıralarına doğru yürümesi)
SEBAHATTİN
KARAKELLE (Erzurum) – Otur aşağı!
Ne
olacak! Gelse ne olacak! 
BAŞKAN
– Sayın milletvekilleri, birleşime beş dakika ara veriyorum.
Kapanma Saati: 14.58
ÜÇÜNCÜ OTURUM
Açılma Saati: 15.12
BAŞKAN: Başkan Vekili Pervin BULDAN
KÂTİP ÜYELER: Ömer SERDAR (Elâzığ), Elif Doğan TÜRKMEN
(Adana)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 49’uncu Birleşiminin
Üçüncü Oturumunu açıyorum. 
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz. 
Komisyon?
Yerinde. 
Hükûmet?
Yerinde.
Sayın
milletvekilleri, birleşime on dakika daha ara veriyorum. 
Kapanma Saati: 15.13 
DÖRDÜNCÜ OTURUM
Açılma Saati: 15.31
BAŞKAN: Başkan Vekili Pervin BULDAN
KÂTİP ÜYELER: Ömer SERDAR (Elâzığ), Elif Doğan TÜRKMEN
(Adana)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 49’uncu Birleşiminin
Dördüncü Oturumunu açıyorum. 
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz. 
Komisyon?
Yerinde. 
Hükûmet?
Yerinde.
Sayın
milletvekilleri, bir önceki oturumda Gaziantep Milletvekili Sayın Akif
Ekici’nin yaptığı konuşmada, Cumhurbaşkanı Sayın Recep Tayyip Erdoğan’a ilişkin
bazı söylemleri ve ifadeleri olmuştur. Bunun sonucunda, Adalet ve Kalkınma
Partisi grup başkan vekilinin Sayın Ekici’nin sözlerini geri alması ve özür
dilemesi talebi vardır. Bununla ilgili bir görüşme gerçekleştirdik ve bu konuya
açıklık getirme amacıyla, önce Adalet ve Kalkınma Partisi Grup Başkan Vekili
Sayın Çakır’a, daha sonra Cumhuriyet Halk Partisi Grup Başkan Vekili Sayın
Altay’a ve son olarak da Sayın Ekici’ye yerlerinden söz vereceğim. 
Sayın
Çakır, buyurunuz.
V.- AÇIKLAMALAR (Devam)
10.- Tokat Milletvekili Coşkun Çakır’ın,
Gaziantep Milletvekili Akif Ekici’nin 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın dördüncü
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
COŞKUN
ÇAKIR (Tokat) – Teşekkür ederim Sayın Başkan. 
Ben
Meclisin eski milletvekili değilim; bir anlamda, buraya devam anlamında
kıdemsiz bir milletvekiliyim. Fakat, her birimizin olduğu gibi benim de bir
müktesebatım ve tecrübem var çünkü çeyrek asır kürsüden ders anlattım
öğrencilerime. Altı aydır burada siyaset yapıyoruz, özellikle bunun son dört
ayında aktif siyaset yapıyoruz, yasa çıkarıyoruz, denetim yapıyoruz. Bana göre
-başka arkadaşlarım buna katılır ya da katılmaz- şu dört aylık süre
içerisindeki en talihsiz konuşma bugün CHP’li hatibin yapmış olduğu konuşmadır
çünkü bu bir siyasal eleştiri değildir, bu bir -Engin Altay’ın deyimiyle
söylersek- polemik de değildir, retorik de değildir. Bu, daha konuşmanın
başında, grubumuza “Aklını, fikrini, beynini bir tek kişiye teslim etmiş bir
grupla anayasa yapılmaz.” demek suretiyle, içinde var olan -tırnak içinde-
düşüncelerini ortaya koymuş, bana sorarsanız nezaket dışı, nezahet dışı, tahfif
edici bir girişle devam eden, arkasından da Sayın Cumhurbaşkanının ailesine,
eşine, çocuklarına meseleyi taşıyacak kadar gündemin iyice dışına çıkmak
suretiyle, eskilerin deyimiyle kastımahsusayla yapılmış, provokatif, ajitatif,
kışkırtıcı, tahkir edici -yine tırnak içinde- bir konuşmadır. Dolayısıyla,
öncelikle burada yer alan ifadelerin tamamını reddediyorum, reddediyoruz.
Şunlar söylenemez: “Şuurunu kaybetmiş, ruhunu teslim etmiş. Anadolu’da var olan
birtakım, işte, insanları doktora götürürler. Mecliste 4 partiden bir grup
mürekkep edelim, toplayalım, bir araya getirelim…”
(Mikrofon
otomatik cihaz tarafından kapatıldı) 
BAŞKAN
– Sayın Çakır, açıyorum, bir saniye.
Tamamlayınız
lütfen. 
COŞKUN
ÇAKIR (Tokat) – “…sonra da Sayın Cumhurbaşkanını tedavi ettirelim.” şeklindeki
ifadeler ne kabul edilebilir ne yenilir ne yutulur ne de tolere edilir
ifadelerdir.
Sayın
Başkan, değerli milletvekilleri; hepinizin çok iyi bildiği, Anayasa’nın
104’üncü maddesinin birinci fıkrası çok açıktır: “Cumhurbaşkanı Devletin
başıdır. Bu sıfatla Türkiye Cumhuriyetini ve Türk Milletinin birliğini temsil
eder; Anayasanın uygulanmasını, Devlet organlarının düzenli ve uyumlu
çalışmasını gözetir.” 
Buradan
hareketle, İç Tüzük’e yani Meclisi yönetmiş olduğumuz, referans kaynağı olan İç
Tüzük’ün 161’inci maddesine geçiyorum. “Meclisten geçici çıkarma.
Meclisten
geçici olarak çıkarma cezası aşağıdaki hallerde verilir: 3) Görüşmeler
sırasında Cumhurbaşkanına –falan, falan, falan- hakarette bulunmak, sövmek veya
onları tehdit etmek…” şeklindeki bir fıkradan bahsediliyor.
(Mikrofon
otomatik cihaz tarafından kapatıldı) 
COŞKUN
ÇAKIR (Tokat) – Hem konuşmalar hem yasal mevzuat bu kadar açıkken artık, bunu
tartışmamıza gerek yok, gerek tutanakları istedik gerekse değerli grup başkan
vekili arkadaşlarımızla içeride konuşmanın video kaydını ayrıca izledik.
Şunu
da söylememe, lütfen, izin verin.
BAŞKAN
– Sayın Çakır, açalım mı?
COŞKUN
ÇAKIR (Tokat) – Lütfen efendim çünkü bu özel bir gün, özel bir bağlam.
BAŞKAN
–Buyurun, tabii ki.
COŞKUN
ÇAKIR (Tokat) – Değerli arkadaşlar, hekim arkadaşlarım var, İdris Bey'e biraz
önce zikrettim, “Siz hekimsiniz." dedim: Hiçbir tutanak aslında, gerçek
bir konuşmanın fotoğrafını sunmaz çünkü bir konuşmada jest vardır, mimik
vardır, sözün, sesin tonu, tınısı vardır, bağlamı vardır, elinin işareti vardır
ve nihayetinde, o konuşmanın yapılmış olduğu bir kontekst, bir bağlam vardır.
Dolayısıyla, her tutanak aslında, yapılan konuşmanın, gerçek konuşmanın bir tık
altında, bir bağlam altında, bir düzlem altında yer almaktadır. Sayın Başkan,
bağlıyorum.
Bu
talihsiz bir konuşmadır. Doğrusunu söylemek gerekirse terbiye sınırlarını
aşmıştır. Ben daha fazla bir şey kullanmak istemiyorum ve bu anlamda, Meclisten
geçici çıkarma talebiyle 161’e (3)’ün uygulanmasını istiyoruz. (AK PARTİ
sıralarından alkışlar) En azından, hiç değilse şu bütçe görüşmelerinin
selametle sonlanması bakımından, 163’teki savunma ve özür dilemenin
uygulanmasını istiyorum. Bu yapmış olduğum konuşma da, yaklaşımım, tutumum da
aslında böyle bir konuşmanın, böyle bir tartışmanın bir daha olmamasına katkı
sağlaması bakımından yapmış olduğum bir konuşmadır. Diliyorum ki dediğim
gerçekleşir ve eminim ki bu grup da bu çalışmalar da selametle sonlanır.
Çok
teşekkür ediyorum.
BAŞKAN
– Teşekkür ederiz Sayın Çakır.
Sayın
Altay, buyurun.
11.- İstanbul Milletvekili Engin Altay’ın,
Tokat Milletvekili Coşkun Çakır’ın yaptığı açıklaması ve Gaziantep Milletvekili
Akif Ekici’nin 118 sıra sayılı 2016 Yılı Bütçe Kanunu Tasarısı ile 119 sıra
sayılı 2014 Yılı Kesin Hesap Kanunu Tasarısı’nın dördüncü tur görüşmelerinde CHP
Grubu adına yaptığı konuşmasındaki bazı ifadelerine ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Sayın
milletvekilleri, öncelikle beni sabırla dinlemenizi, konuşmamın tümü bitmeden
refleks göstermemenizi beklerim. Bu Parlamentonun geleneklerinden birisi de
sıkıntılı hâllerde Başkanlık makamının arkasındaki odada yapılan
istişarelerdir. Bu istişareler ve konuşulanlar orada kalır. Ben, orada
konuşulanlara değinmeyeceğim ama sayın grup başkan vekilinin içerideki tavrının
Genel Kurulda tam ters bir tavır içinde cereyan etmesini, kendisinin de işaret
ettiği gibi Parlamento tecrübesizliğine veriyorum. 
COŞKUN
ÇAKIR (Tokat) – Kabul ediyorum.
ENGİN
ALTAY (İstanbul) – Gene, sayın grup başkan vekilinin “bütçe görüşmelerinin
selametle sonlanması bakımından” ifadesini Adalet ve Kalkınma Partisi Grubunun
sayısal çoğunluğuna da dayandırılmış bir tehdit olarak algılıyorum. Evet, bu da
hoş değil Sayın Çakır. 
YILMAZ
TUNÇ (Bartın) – Ne alakası var!
BAŞKAN
– Dinleyelim lütfen.
Buyurunuz.
ENGİN
ALTAY (İstanbul) – Şimdi, sayın milletvekilimizin konuşmasına geçmeden önce,
şunun altını özenle çizmek isteriz: Biz de çok ister idik, Cumhurbaşkanımızın
sadece Adalet ve Kalkınma Partililerin değil, Türkiye’nin Cumhurbaşkanı
olmasını çok isterdik. 
KEMALETTİN
YILMAZTEKİN (Şanlıurfa) – Öyle zaten.
ENGİN
ALTAY (İstanbul) – Keşke olsaydı! Keşke olsaydı! (CHP sıralarından alkışlar) 
KEMALETTİN
YILMAZTEKİN (Şanlıurfa) – Öyle zaten. 
ENGİN
ALTAY (İstanbul) – Keşke olsaydı!
BAŞKAN
– Dinleyelim lütfen… Sayın milletvekilleri, lütfen dinleyelim Sayın Altay’ı.
ENGİN
ALTAY (İstanbul) – Öyle olaydı… 
KEMALETTİN
YILMAZTEKİN (Şanlıurfa) – Herkes biliyor. 
ENGİN
ALTAY (İstanbul) – Öyle olmadığına dair çok örnekler var. (AK PARTİ
sıralarından gürültüler)
KEMALETTİN
YILMAZTEKİN (Şanlıurfa) – Herkes biliyor.
ENGİN
ALTAY (İstanbul) – Teşekkür ederim.
BAŞKAN
– Sayın Altay, siz devam edin.
Sayın
milletvekilleri, lütfen…
ENGİN
ALTAY (İstanbul) – Herkesin… 
KEMALETİN
YILMAZTEKİN (Şanlıurfa) – Herkes çok iyi biliyor. Cumhurbaşkanı, Türkiye
Cumhuriyeti devletinin Cumhurbaşkanıdır. 
ENGİN
ALTAY (İstanbul) – O elini masaya vurma! Elini masaya vurma!
KEMALETTİN
YILMAZTEKİN (Şanlıurfa) – Ne olacak! Şov yapmayın!
ENGİN
ALTAY (İstanbul) – Terbiyesizlik yapma! Terbiyesiz adam! (AK PARTİ sıralarından
gürültüler) 
BAŞKAN
– Sayın milletvekilleri, bakınız, Sayın Çakır konuştuğu zaman herkes dinledi.
Lütfen, Sayın Altay’ı da herkes dinlesin.
İLYAS
ŞEKER (Kocaeli) – Vekile gel, vekile…
FUAT
KÖKTAŞ (Samsun) – Hâlâ tehdit ediyor!
BAŞKAN
– Sayın milletvekilleri, lütfen…
Buyurun.
ENGİN
ALTAY (İstanbul) – Biz, Cumhurbaşkanını, kendisinin de iddiasıyla “Yeni bir
formatta Cumhurbaşkanlığı yapacağım.” iddiasından…
İLYAS
ŞEKER (Kocaeli) – Konuşmaya gel, konuşmaya! Özüne gel. 
ENGİN
ALTAY (İstanbul) – …başlayarak yürüttüğü çalışmalarla ilgili, hiç şüphesiz,
bundan sonra da kendisini eleştirmeye devam edeceğiz. Siyasi eleştirilerimizi
sürdüreceğiz. 
HİKMET
AYAR (Rize) – Eleştirme hakkınız var. Eleştirirsiniz ama hakaret edemezsiniz!
ENGİN
ALTAY (İstanbul) - Cumhurbaşkanına, Cumhuriyet Halk Partili hiçbir milletvekili
geçmişte de hakaret etmemiştir. 
HİKMET
AYAR (Rize) – Şimdi de etmedi değil mi!
ENGİN
ALTAY (İstanbul) - Cumhurbaşkanına yapılan her türlü eleştiriyi, eski algıyla
“Cumhurbaşkanı siyaset dışı, siyaset üstü, aman bunu her şeyin üstünde
tutalım.” anlayışı keşke olsaydı. 
SEBAHATTİN
KARAKELLE (Erzincan) – Ya konuya gelsene sen!
ENGİN
ALTAY (İstanbul) – Ama, Sayın Erdoğan, siyasetin tam göbeğindedir, siyasetin
göbeğine bulaşmıştır.
SEBAHATTİN
KARAKELLE (Erzincan) – Konuya gel, konuya!
ENGİN
ALTAY (İstanbul) - Ve havaalanından da giderken burada olacakları zaten
müjdelemiştir, “Türkiye çalkalanacak.” demiştir ve çalkalanıyor. Neyse…
(Mikrofon
otomatik cihaz tarafından kapatıldı) 
BAŞKAN
– Mikrofonu açıyoruz Sayın Altay.
SEBAHATTİN
KARAKELLE (Erzincan) – Ya konuya gel, konuya, konuya!
ENGİN
ALTAY (İstanbul) - Şuraya geliyorum: Sayın milletvekilimizle konuştum… 
FUAT
KÖKTAŞ (Samsun) – Sayın Altay, Sayın Çakır’ın on yıllık tecrübesi senin elli
yılına bedel!
ENGİN
ALTAY (İstanbul) - Neyse…
Sayın
milletvekilimizin bana söylediği bir hakaret kastının olmadığıdır. Sayın
milletvekili biraz sonra kendisi de düşüncelerini, söz verirseniz, söyler. 
“Aklınızı,
beyninizi teslim etmişsiniz.” eleştirisine şuradan 10 tane örnek versem “Akif
doğru söyledi.” dersiniz.
HİKMET
AYAR (Rize) – Onun sıfatını söylüyorsun!
ENGİN
ALTAY (İstanbul) - Vermeyeceğim bu örnekleri, “şimdilik” kaydıyla vermeyeceğim.
Ailesi
sayın hanımefendiyi karıştırırken de bir hakaret asla yoktur. Sayın hanımefendinin,
Sayın Cumhurbaşkanının evlatlarının devlet işlerine bulaşmaması gereğinin
altını çizmiştir. 
NİHAT
ÖZTÜRK (Muğla) – Yumuşatma!
ENGİN
ALTAY (İstanbul) - “Psikolojik tedaviye tabi olsun.” konusu, esasen -bir sürü
tıpçı var burada, tıp doktoru var- bunu hakaret saymak… (AK PARTİ sıralarından
gürültüler)
OKTAY
ÇANAK (Ordu) – Ya kimi kandırıyorsun! Kimi kandırıyorsun!
YILMAZ
TUNÇ (Bartın) – Sayın Başkan, Cumhurbaşkanının hukukunu korumak Meclis
Başkanlığının görevidir! İkaz etmeniz lazım!
ENGİN
ALTAY (İstanbul) – Bir şey söyleyeyim… Bir dinleyin…
(Mikrofon
otomatik cihaz tarafından kapatıldı)
BAŞKAN
– Sayın Altay… Sayın Altay, lütfen.
Sayın
milletvekilleri, lütfen…
ENGİN
ALTAY (İstanbul) – Arkadaşlar, bir dinleyin… (AK PARTİ sıralarından gürültüler)

SEBAHATTİN
KARAKELLE (Erzincan) – Keşke seni tedavi ettirseler o zaman ya!
ENGİN
ALTAY (İstanbul) - Bir dinleyin…
SEBAHATTİN
KARAKELLE (Erzincan) – Ama sen grup başkanısın. Böyle konuşma lütfen ya!
ENGİN
ALTAY (İstanbul) - Geçmişte de böyle örnekler bu Parlamentoda yaşanmıştır sayın
milletvekilleri. Keşke olmasaydı, bir itirazım yok, arkadaşımız da onu tashih
edecek. Ama, böyle yapmayın! Bu kalabalıkla falan… (AK PARTİ sıralarından
gürültüler) 
SEBAHATTİN
KARAKELLE (Erzincan) – Grup başkanısın. El insaf yani ya!
ENGİN
ALTAY (İstanbul) – Dinlemiyorsunuz… E, dinlemiyorsunuz ama… Bir dakika… Akif
Bey’i haklı çıkaracaksınız böyle giderse. 
SEBAHATTİN
KARAKELLE (Erzincan) – Ne dinleyelim, aynı şeyleri konuşuyorsun ya! 
ENGİN
ALTAY (İstanbul) – Bir dinleyin, bir dinleyin.
BAŞKAN
– Sayın Altay, siz tamamlayınız lütfen. 
ENGİN
ALTAY (İstanbul) – Sayın milletvekilimizin kastı hakaret değildir, altını
çizerek söylüyorum ama Adalet ve Kalkınma Partisi Grubu bunu ısrarla “Bu bir
hakarettir. Hele bu son yaşananlardan sonra, biz Recep Tayyip Erdoğan’ı
Parlamentoda eleştirtmeyiz.” mantığı içindelerse bu mantık yanlış. (AK PARTİ
sıralarından “Hakaret ediyor, ne eleştirisi.” sesleri) Özetle, her şeye rağmen…
HAMZA
DAĞ (İzmir) – Yalan… Vekilin hep konuşuyor ya!
ENGİN
ALTAY (İstanbul) – Bir dinleyin.
…siyasetin
bir nezaket ve vicdan işi olduğunu söyleyenlerdenim uzun yıllardır bu
Parlamentoda. Sayın Cumhurbaşkanına da hakaret etmek doğru değildir. Sadece
Sayın Cumhurbaşkanına değil, 78 milyon vatandaşımızın her birine ayrı ayrı hakaret
etmek doğru değildir, yakışık almaz. 
OKTAY
ÇANAK (Ordu) – O zaman çıksın, özür dilesin. 
ENGİN
ALTAY (İstanbul) - Burası Parlamentodur. Burada siyasi eleştiri olacaktır.
Hepimizin başına gelmiştir, bazen bu kürsülerde kastı aşan ifadelerimiz, yol kazalarımız,
dil sürçmelerimiz olmuştur. Bundan sonra da olabilir. Sizin de başınızda, bizim
de başımızda. 
Bu
bağlamda, ortada elbette bir yanlış anlaşılmaya mahal verecek sözler vardır,
sayın milletvekilimiz de bunu şimdi düzeltecektir. Konunun kapanmasını böylece
talep ediyorum. 
BAŞKAN
– Teşekkür ederiz Sayın Altay. 
Sayın
Ekici’nin mikrofonunu açıyoruz. (AK PARTİ sıralarından “Şuraya gelsin, şuraya
gelsin!” sesleri)
NİHAT
ÖZTÜRK (Muğla) – Kürsüden, kürsüden! 
BAŞKAN
– Sayın milletvekilleri… (AK PARTİ ve CHP sıraları arasında karşılıklı laf
atmalar) 
Sayın
Çakır… 
YILMAZ
TUNÇ (Bartın) – Şuraya gelsin, şuraya!
BAŞKAN
- Sayın milletvekilleri… Değerli arkadaşlar… (AK PARTİ sıralarından “Kürsüden
konuşsun!” sesleri)
HİKMET
AYAR (Rize) – Şuraya gel! Gel burada konuş!
BAŞKAN
- Sayın milletvekilleri… Değerli arkadaşlar… 
YILMAZ
TUNÇ (Bartın) – Kürsüye gelsin, buradan!
ENGİN
ALTAY (İstanbul) – Nereye geliyorsunuz ya! Ya, kardeşim bir sakin olun ya!
BAŞKAN
- Sayın milletvekilleri… (AK PARTİ sıralarından “Gel burada konuş, gel!”
sesleri)
HİLMİ
BİLGİN (Sivas) – Başkanım, burada konuştu, gelsin burada konuşsun. 
BAŞKAN
– Sayın milletvekilleri, bakın, biz, arkada sayın grup başkan vekilleriyle bir
istişare yaptık. 
YUSUF
BAŞER (Yozgat) - İstişare falan yok Sayın Başkan!
HİLMİ
BİLGİN (Sivas) – Gelsin, kürsüde söylesin!
HİKMET
AYAR (Rize) – Hakaret kürsüden yapılmıştır Sayın Başkan, kürsüye gelecek!
FUAT
KÖKTAŞ (Samsun) - O konuşmayı burada yapacak!
(AK
PARTİ sıralarından bir grup milletvekilinin CHP sıralarına doğru yürümeleri)
ENGİN
ALTAY (İstanbul) – Beyler, nereye geliyorsunuz? Nereye geliyorsunuz ya!
BAŞKAN
– Sayın milletvekilleri, birleşime beş dakika ara veriyorum.
Kapanma Saati: 15.46
BEŞİNCİ OTURUM
Açılma Saati: 16.31
BAŞKAN: Başkan Vekili Pervin BULDAN
KÂTİP ÜYELER: Ömer SERDAR (Elâzığ), Elif Doğan TÜRKMEN
(Adana)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 49’uncu Birleşiminin
Beşinci Oturumunu açıyorum. 
VI.- DİSİPLİN CEZASI İŞLEMLERİ
1.- Gaziantep Milletvekili Akif Ekici’ye,
Cumhurbaşkanıyla ilgili ifadeleri nedeniyle iki birleşim için Meclisten geçici
çıkarma cezası verilmesi
BAŞKAN
– Sayın milletvekilleri, bir önceki oturumda Gaziantep Milletvekili Sayın Akif
Ekici’nin Cumhurbaşkanıyla ilgili söylediği sözleri Meclisten geçici olarak
çıkarma gerektiren bir fiildir. 
Bu
nedenle Gaziantep Milletvekili Sayın Akif Ekici’ye İç Tüzük’ün 163’üncü maddesi
uyarınca Meclisten geçici olarak iki birleşim çıkarma cezası verilmesini teklif
ediyorum.
Savunma
için Sayın Ekici buradaysa kürsüye davet ediyorum.
Sayın
Ekici burada değil.
Sayın
Altay, siz konuşacak mısınız?
Buyurun
Sayın Altay.
ENGİN
ALTAY (İstanbul) – Sayın Başkan, Sayın Ekici Genel Kurul salonundan ayrıldı
gördüğünüz gibi. Kendisi bir savunma yapmayacaktır. Esasen ortada belki biraz
dozajı yüksek bir siyasi eleştiri vardır. (AK PARTİ sıralarından sıra
kapaklarına vurmalar, gürültüler)
MİHRİMAH
BELMA SATIR (İstanbul) – Eleştiri değil…
ALİM
TUNÇ (Uşak) – Bırak Allah aşkına!
HİLMİ
BİLGİN (Sivas) – Ne alakası var ya, yapma ya, yapmayın! (CHP sıralarından
gürültüler) 
BAŞKAN
– Sayın milletvekilleri, lütfen… 
ENGİN
ALTAY (İstanbul) – Biz böyle düşünüyoruz, sizin gibi düşünmek zorunda değiliz.
UĞUR
AYDEMİR (Manisa) – Cumhurbaşkanına hakaret ne zamandan beri siyaset?
ENGİN
ALTAY (İstanbul) – Bu bakımdan, bir savunma yapma gereği duymuyoruz. Genel
Kurulun takdirine sunuyoruz kararınızı. 
YILMAZ
TUNÇ (Bartın) – Özür dilemen lazım, özür. 
BAŞKAN
– Peki, teşekkür ederiz Sayın Altay.
Sayın
milletvekilleri, Gaziantep Milletvekili Sayın Akif Ekici’ye İç Tüzük’ün
163’üncü maddesi uyarınca Meclisten geçici olarak 2 birleşim çıkarma cezası
verilmesini oylarınıza sunacağım… 
MEHMET
METİNER (İstanbul) – Bir de tımarhaneye gönderin. 
BAŞKAN
– Kabul edenler… Kabul etmeyenler… Kabul edilmiştir. (AK PARTİ sıralarından
“Yuh!” sesleri, gürültüler) 
İBRAHİM
AYDEMİR (Erzurum) – MHP’ye ne oluyor!
ERKAN
AKÇAY (Manisa) – Utanın, utanın!
KAMİL
AYDIN (Erzurum) – Kişilere kutsiyet vermeyin, insanlar kutsal değil, dokunulmaz
değil. Ayıptır ya! İlkelere değer verin. 
BAŞKAN
– Sayın milletvekilleri, lütfen…
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu İdarelerine
Ait Toplam 208 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar
Bakanlığı 2016 Yılı Merkezî Yönetim Bütçesi
2) Aile ve Sosyal Politikalar
Bakanlığı 2014 Yılı Merkezî Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2016
Yılı Merkezî Yönetim Bütçesi
2) Kalkınma Bakanlığı 2014
Yılı Merkezî Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu
2016 Yılı Merkezî Yönetim Bütçesi
2) Türkiye İstatistik Kurumu
2014 Yılı Merkezî Yönetim Kesin Hesabı
Ç) GAP BÖLGE KALKINMA
İDARESİ BAŞKANLIĞI (Devam)
1) GAP Bölge Kalkınma İdaresi
Başkanlığı 2016 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
D) DOĞU ANADOLU PROJESİ
BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
E) KONYA OVASI PROJESİ BÖLGE
KALKINMA İDARESİ BAŞKANLIĞI
(Devam)
1) Konya Ovası Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
F) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2014 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2016 Yılı
Merkezî Yönetim Bütçesi
2) Adalet Bakanlığı 2014 Yılı
Merkezî Yönetim Kesin Hesabı
Ğ) CEZA VE İNFAZ KURUMLARI
İLE TUTUKEVLERİ İŞ YURTLARI KURUMU (Devam)
1) Ceza ve İnfaz Kurumları ile
Tutukevleri İş Yurtları Kurumu 2016 Yılı Merkezî Yönetim Bütçesi
2) Ceza ve İnfaz Kurumları ile
Tutukevleri İş Yurtları Kurumu 2014 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi
Başkanlığı 2016 Yılı Merkezî Yönetim Bütçesi
2) Türkiye Adalet Akademisi
Başkanlığı 2014 Yılı Merkezî Yönetim Kesin Hesabı
I) HÂKİMLER VE SAVCILAR
YÜKSEK KURULU (Devam)
1) Hâkimler ve Savcılar Yüksek
Kurulu 2016 Yılı Merkezî Yönetim Bütçesi
2) Hâkimler ve Savcılar Yüksek
Kurulu 2014 Yılı Merkezî Yönetim Kesin Hesabı
BAŞKAN
– Komisyon yerinde.
Hükûmet
yerinde.
Sayın
milletvekilleri, görüşmelere kaldığımız yerden devam edeceğiz. 
Şimdi,
Cumhuriyet Halk Partisi Grubu adına Sivas Milletvekili Sayın Ali Akyıldız’ı
kürsüye davet ediyorum. 
Sayın
Akyıldız, süreniz yedi dakika. 
Buyurun.
(CHP sıralarından alkışlar) 
CHP
GRUBU ADINA ALİ AKYILDIZ (Sivas) – Sayın Başkan, Sayın Bakanlar, değerli
milletvekili arkadaşlarım, saygıdeğer kamu görevlileri, Meclis çalışanı değerli
emekçi kardeşlerim, çok kıymetli basın emekçileri ve ekranları başında bizleri
izleyen saygıdeğer yurttaşlarım; ben de hepinizi en içten sevgi, saygı ve
muhabbetlerimle selamlıyorum. 
Ben
de Cumhuriyet Halk Partisi Grubu adına Doğu Anadolu Projesi Bölge Kalkınma
İdaresi Başkanlığı yani DAP bütçesi üzerinde söz almış bulunuyorum. 
Sayın
Başkan, değerli milletvekilleri; DAP, 27 Kasım 1992 tarihinde, 49’uncu Hükûmet
döneminde yani Doğru Yol Partisi ile Sosyal Demokrat Halkçı Partinin
ortaklığındaki Hükûmet döneminde kurulmuş ve gerekçe olarak da bölgeler
arasındaki dengesizliği gidermek, bölgeler arası… (Gürültüler)
BAŞKAN
– Sayın milletvekilleri, lütfen hatibi dinleyelim. 
Genel
Kurulda uğultu var.
ALİ
AKYILDIZ (Devamla) – …toplumsal ve ekonomik bütünleşmeyi sağlamak amacıyla
üretimi artıracak, bölge halkına yeni iş, geçim olanakları yaratacak tedbirleri
almak amacıyla kurulmuştur. Ama maalesef, bu amacın gerçekleşmediğini bugün
üzüntüyle görüyoruz. Kapsama alanı olarak da Sivas, Erzincan, Erzurum, Bayburt,
Gümüşhane, Kars, Ağrı, Iğdır, Ardahan, Van, Bitlis, Hakkâri, Bingöl, Elazığ,
Muş, Tunceli ve Malatya illerini kapsamaktadır. Adalet ve Kalkınma Partisi
iktidarı döneminde, 3 Haziran 2011 tarihinde 642 sayılı Kanun Hükmünde
Kararname’yle kapsadığı iller içerisinden Sivas çıkartılmıştır. Tabii ki bu
bizleri hiç şaşırtmadı. Çünkü Cumhuriyet Halk Partisi ülkemizde ne zaman
iktidar olmuşsa ya da ne zaman iktidar ortağı olmuşsa Sivas hep bu dönemlerde
kalkınmış ve gelişmiştir.
HİLMİ
BİLGİN (Sivas) – Ne zaman olmuş?
ALİ
AKYILDIZ (Devamla) – Bilahare anlatacağım ben sana.
HİLMİ
BİLGİN (Sivas) – Ne zaman olmuş, onu da söyle de…
ALİ
AKYILDIZ (Devamla) – Maalesef, Adalet ve Kalkınma Partisi iktidarları döneminde
de tam tersine kaderine terk edilen bir Sivas görmekteyiz. Ama asıl üzüldüğüm
nokta şu: Sivas’ta AKP yıllardır çok yüksek oranda oy almaktadır ama buna
rağmen Sivas’ı gözden çıkarmıştır. Acaba “Biz Sivas’a hizmet yapsak da yapmasak
da onların oyları zaten çantada keklik.” mantığını mı güdüyor Adalet ve
Kalkınma Partisi? Şayet bu mantığı güdüyorsa bu benim canım hemşehrilerime,
Sivas’a çok büyük bir hakaret demektir ve hiç merak etmeyin, Sivaslı hemşehrilerim
AKP’ye bunun faturasını bir sonraki seçimde çok ağır bir şekilde ödetecektir.
HİLMİ
BİLGİN (Sivas) – 14 seçim geçti Ali Bey, 14 seçim geçti.
HİKMET
AYAR (Rize) – Çok beklersiniz.
ALİ
AKYILDIZ (Devamla) – Buradan Sayın Bakana öneriyorum: Sayın Bakanım, acilen
Sivas’ın DAP kapsamına alınması veya Sivas’a özel bir projenin yapılması Sivas
adına da ülkemiz adına da çok önemlidir. Mesela Sivas’ta uzun yıllar boyunca
yaşanan göç ve düşen küçükbaş hayvan sayısı meralar üzerinde yaşanan otlatma
baskısını azaltmıştır, bazı bölgelerde mera vasıfları doğal olarak
güçlenmiştir. Küçükbaş hayvan için uygun hâle gelen bu meraların
değerlendirilmesi, küçükbaş hayvancılığın desteklenmesi Sivas adına da ülkemiz
adına da çok önemlidir. Ülkemizde de bugünlerde güncel konu kırmızı et
sorunudur, böyle bir proje yaparsak aynı zamanda bu soruna da destek
olacağımızı düşünüyorum.
Tabii,
yıllardır özlemini çektiğimiz bir şeker fabrikası var Sayın Bakanım, sizden bu
müjdeyi de buradan bekliyoruz. Temel atıldı yıllar önce ama o temelin yerinde
maalesef yeller esiyor. Sivaslılar olarak biz özlemle bu müjdeyi bekliyoruz ve
temeli beraber atalım tekrar, o olmayan, yapılmayan fabrikanın yerine -buradan
sizin müjdeleyeceğinize, sizin sözünü buradan vereceğinize inanıyorum- temeli birlikte
atalım Sayın Bakanım. 
Tabii,
konumuz DAP projesi olduğu için müsaade buyurursanız DAP projesiyle ilgili de
birkaç şey söylemek istiyorum. Sayın Bakanım, Sayıştay raporunu inceledim.
Sayıştay raporunu incelediğimde maalesef üzülerek görüyorum ki kıymetli Genel
Başkanım Sayın Kemal Kılıçdaroğlu’nun buradaki bütçe konuşmasında ısrarla
vurguladığı o eksik ve noksanlıklar DAP projesinde de önümüze çıkmaktadır. 
Çok
zamanım olmadığı için buradan sadece üç tane çok önemli hususu bilgilerinize
arz etmek istiyorum. Şimdi, birinci husus, 2014 yılında ihalesi yapılan 151
kalkınma projesinden 116 tanesi 2014 yılında tamamlanmış, tamamlanmayan bu 35
projenin tahsilat miktarı olan 8 milyon 782 bin 617 lira 8 kuruş, 2015 yılında
emanet hesaplarından ödenmesi yapılmak üzere mevzuata aykırı bir şekilde ilgili
kuruluşların özel hesaplarına aktarılmıştır. Kaldı ki, bakın, 5018 sayılı Kamu
Mali Yönetimi ve Kontrol Kanunu’nun 20’nci maddesinin (b) bendinde özel bütçeli
idareler ve sosyal güvenlik kurumlarının ayrıntılı finansman programlarını
hazırlayacakları ve harcamalarını bu programa uygun olarak yapacakları, yine,
(d) bendinde kamu idarelerinin bütçelerinde yer alan ödeneklerin üzerinde
harcama yapamayacağı ve bütçeye verilen ödeneklerin tahsis edildikleri amaçlar
doğrultusunda, yıl içerisinde yaptırılan iş, satın alınan mal ve hizmetler ile
diğer giderlerin karşılanmasında kullanılacağı ve yine (e) bendinde de cari
yılda kullanılmayan ödeneklerin yıl sonunda iptal edileceği hükme bağlanmışken
bu maddelere uyulmadığı burada da görülmektedir. 
Sayın
Başkan, değerli milletvekilleri; ikinci husus, uygulayıcı kuruluşlara proje
karşılığı kullandırılmak üzere verilen ödeneğin bir kısmının kullanılmayarak
iptal edilmesidir. Sürem az kaldığı için Sayın Bakanım lütfederlerse bunları
ben kendisine takdim ederim.
Bir
üçüncü husus da yine, iç kontrol sisteminin derhâl, acilen kurulması gerekiyor
Sayın Bakanım. Bu konuda da sürem yetmediği için açıklama yapamıyorum,
lütfederseniz takdim ederim. 
Tabii,
sözlerimi tamamlamadan önce sevgili milletvekilleri, bugün 1 Mart Muhasebeciler
Günü aynı zamanda. Bugün, hem muhasebecilerin hem de muhasebe sektöründe
çalışan tüm emekçi kardeşlerimizin de gününü kutluyorum.
Sayın
Başkan, değerli milletvekilleri; bütçe yapmak tabii ki çok önemlidir ama en az
onun kadar da bu bütçenin topluma, halka ve Meclise de…
(Mikrofon
otomatik cihaz tarafından kapatıldı)
ALİ
AKYILDIZ (Devamla) - …hesap verilir bir şekilde gelip buradan açıklanması
hususu da önemlidir Sayın Bakanım. Ve denetlenebilir olması ve şeffaf olması
önemlidir diyorum, sözlerimi burada tamamlıyorum. Yüce kurulunuzu saygıyla
selamlıyorum. (CHP sıralarından alkışlar)
BAŞKAN
– Teşekkür ederiz Sayın Akyıldız. 
Altıncı
konuşmacı, Konya Milletvekili Sayın Mustafa Hüsnü Bozkurt.
Sayın
Bozkurt, sizin de süreniz yedi dakika.
Buyurun.
(CHP sıralarından alkışlar)
CHP
GRUBU ADINA MUSTAFA HÜSNÜ BOZKURT (Konya) – Sayın Başkan, yüce Meclisin değerli
üyeleri; hepinizi saygıyla selamlıyorum. KOP İdaresi üzerine konuşacaktım ama
kıyamet koptuğu için BOP ve etkileri üzerine konuşmayı tercih ediyorum.
Değerli
arkadaşlar, ülkemiz, bizzat Abdullah Gül Bey’in de söylediği gibi cumhuriyet
tarihinin en kritik sürecini yaşıyor. Bana göre, çok yaşamsal sorunlarımız var.
Başta, dış politikamız çökmüş durumda. Doksan iki yıllık cumhuriyet tarihinde
ilk defa hem Amerika’yla, hem Rusya’yla, hem Avrupa Birliğiyle, hem İran’la,
Irak’la, Suriye’yle ve Yunanistan’la ciddi sorunlar yaşayan, bölgede ve dünyada
çok haklı olduğumuz konuları bile anlatma durumumuz kalmayan, dostsuz, yalnız
bir ülke durumundayız. Dış politikada çok ciddi sorun yaşıyoruz. Çok ciddi bir
iç barış sorunumuz var arkadaşlar. Dokuz aylık milletvekilliği süremizde
yaptığımız en istikrarlı iş her gün şehit cenazelerine koşturmak. 300’ün
üzerinde şehidimiz var, 300’ün üzerinde kayıtlı sivil ölüm var, 44 çocuk
hayatını kaybetti ve biz, bu Mecliste az önce birbirimize girdik. Bu halka
nasıl bir manzara verdiğimize lütfen dikkat edelim. Ne sizler Recep Tayyip
Erdoğan’ın ya da Ahmet Davutoğlu’nun vekillerisiniz ne biz Kılıçdaroğlu’nun
vekilleriyiz ne siz Bahçeli’nin ne siz Demirtaş’ın vekillerisiniz. 
ALİM
TUNÇ (Uşak) – Hakaret etmenizi gerektirmez. Kimsenin kimseye hakaret etme
özgürlüğü yok.
MUSTAFA
HÜSNÜ BOZKURT (Devamla) – Bu milletin vekilleriyiz, bu milletin. (CHP
sıralarından alkışlar)
ALİM
TUNÇ (Uşak) – Bu milletin vekiliyiz biz. Biz bu milletin vekiliyiz.
MUSTAFA
HÜSNÜ BOZKURT (Devamla) – Bu milletin vekilleriyiz, kendimize geleceğiz. (CHP
sıralarından alkışlar)
OKTAY
ÇANAK (Ordu) – Hakaret etmeyi gerektirmez o. 
MUSTAFA
HÜSNÜ BOZKURT (Devamla) – Bu ülkenin iç barışını tesis etmek bu Meclisin
görevidir. 
ALİM
TUNÇ (Uşak) – Hakaret etmeyi gerektirmez.
MUSTAFA
HÜSNÜ BOZKURT (Devamla) – Ben, buradan Meclis Başkanına çağrı yapıyorum. 
OKTAY
ÇANAK (Ordu) – Milletin vekili olunca hakaret edemiyorsun.
RECEP
UNCUOĞLU (Sakarya) – Bu millet Cumhurbaşkanına hakaret ettirmez, milletin
vekili de ettirmez.
MUSTAFA
HÜSNÜ BOZKURT (Devamla) – Birilerinin hayal dünyasını tatmin etmek için yapay
komisyonları bırakın, bir an önce bir barış komisyonu kuralım, bu ülkedeki kanı
durduralım. (CHP sıralarından alkışlar)
Sevgili
arkadaşlar, ciddi bir yönetim sorunumuz var; çok ciddi, çok ciddi bir yönetim
sorunumuz var.
ALİM
TUNÇ (Uşak) – Sorununuz var, doğru!
METİN
GÜNDOĞDU (Ordu) – Siz ikiniz kurun. Vatandaşa da bu iş böyle deyin.
MUSTAFA
HÜSNÜ BOZKURT (Devamla) – Bakın “Ben seçildim, öyleyse artık bu ülkenin
isteseniz de istemeseniz de yönetim şekli değişmiştir.” demek, mevcut, meri,
geçerli Anayasa'yı yok saymak demektir.
METİN
GÜNDOĞDU (Ordu) – Ne alakası var? 
MUSTAFA
HÜSNÜ BOZKURT (Devamla) – Bu, meşruiyet kaybıdır, kendinizi yok saymak
demektir. Bunu asla doğru bulmayın sevgili arkadaşlar. Bu, ciddi bir sorun.
Anayasa Mahkemesini tanımamak, mahkemelere talimat vermek, o güvendiğiniz ve
ona göre burada görev yaptığınız Anayasa'yı yok saymak doğru değil.
YILMAZ
TUNÇ (Bartın) – Çarpıtmayın, çarpıtıyorsun.
METİN
GÜNDOĞDU (Ordu) – Çarpıtıyorsun.
MUSTAFA
HÜSNÜ BOZKURT (Devamla) – Ve kardeşlerim, sevgili milletvekilleri, ciddi bir
liderlik sorunumuz var.
ALİM
TUNÇ (Uşak) – Sizin var, doğru!
MUSTAFA
HÜSNÜ BOZKURT (Devamla) – Bakın, buradan Sayın Davutoğlu Sayın Kılıçdaroğlu’na
liderlik dersi verirken hepiniz alkışladınız. 
ALİM
TUNÇ (Uşak) – Liderlik dersini Deniz Bey’den alın. 
MUSTAFA
HÜSNÜ BOZKURT (Devamla) – Dedi ki: “Ben grubuma hâkimim, sen değilsin.” 
ALİM
TUNÇ (Uşak) – Deniz Baykal’dan alın. 
YILMAZ
TUNÇ (Bartın) – Dün akşam Sayın Baykal’ı dinlemedin herhâlde. 
MUSTAFA
HÜSNÜ BOZKURT (Devamla) – Şimdi, Sayın Davutoğlu, ben buradan söyleyeyim
değerli hemşehrim; arkadaşlar…
ALİM
TUNÇ (Uşak) – Liderlik dersini Deniz Bey’den alın. 
ENGİN
ALTAY (İstanbul) – Sayın Başkan, bu tacize ne kadar seyirci kalacaksınız?
MUSTAFA
HÜSNÜ BOZKURT (Devamla) – Ben buradan söyleyeyim…
ALİM
TUNÇ (Uşak) – Devlet adamlığını da Deniz Bey’den…
BAŞKAN
– Sayın milletvekilleri, lütfen, hatibi dinleyelim. 
MUSTAFA
HÜSNÜ BOZKURT (Devamla) – Lider olmak belli sayıda insana lafını dinletmek
değildir, o kadarını askerde çavuş da yapıyor. (CHP sıralarından alkışlar) 
YILMAZ
TUNÇ (Bartın) – Dün akşam Sayın Baykal’ı dinledin mi? 
MUSTAFA
HÜSNÜ BOZKURT (Devamla) – Lider olmak, sözünü dünyaya dinletebilmektir. 
ALİM
TUNÇ (Uşak) – Evet, bak, o doğru. 
MUSTAFA
HÜSNÜ BOZKURT (Devamla) – Sen konuştuğun zaman karşına Amerika Birleşik Devletleri
Dışişleri Sözcüsünün muhatap olmaması demektir. Sen konuştuğun zaman
birilerinin elinde beyzbol sopasıyla sana ayar vermemesi demektir. (CHP
sıralarından alkışlar)
ALİM
TUNÇ (Uşak) – O geçmişte kaldı. 
MUSTAFA
HÜSNÜ BOZKURT (Devamla) – Sen konuştuğun zaman bir değeri
olmak demektir. Lider olmak, devlet adamı olmak demektir. 
ALİM
TUNÇ (Uşak) – Sizin eski liderlerinizin özelliği o.
HÜSEYİN
FİLİZ (Çankırı) – Sizde lider var mı?
MUSTAFA
HÜSNÜ BOZKURT (Devamla) – Sevgili kardeşlerim, İsmail Müştak Mayakon, 1927’de,
Ankara’da Ahmet Rasim’le karşılaşır. Ahmet Rasim bildiğinizdir. “Hayrola üstat,
ne arıyorsun Ankara’da” der. Der ki: “Fırıncılar ekmeği dört köşe yapmıyor da
onun için Ankara’dayım.” Anlamaz, “Hayrola.” der. “Yahu, İstanbul’da,
Beşiktaş’ta bir ekmek aldım, Akaretler Yokuşu’ndan inerken kolumun altından
kaydı, düştü, yakalayayım diye koşarken buralara geldim.” Vedalaşıp ayrılırlar.
Akşam Çankaya’da Mustafa Kemal Atatürk’e anlatır. Atatürk hiddetlenir, kalkar,
“Ya siz ne yaptınız beyefendi?” der. “Ne yapacağım efendim, bir şey anlamadım.”
“Nasıl anlamazsın.” der. “Bu memleketin kültürüne, bu memleketin edebiyatına
yarım asır hizmet etmiş bir muhterem zat, bir büyük insan belli ki yoksulluğa
düşmüş, ekmek parası peşinde. Neden elinden tutup getirmezsin?” Döner yaverine,
der ki: “Ahmet Rasim Bey’i bulun, lütfen, buraya davet ettiğimi söyleyin.”
Yaver gider, bir otel odasında Ahmet Rasim’i bulur. Sevgili kardeşlerim, Ahmet
Rasim geldiği zaman Mustafa Kemal ayağa kalkar, “Hoş geldiniz üstat.” der, masada
yanına alır, izzet, ikram eder ve kalkarken “Üstat, lütfeder misiniz acaba, boş
bulunan İstanbul Milletvekilliğini kabul buyurur musunuz?” der. O saate kadar…
Döner Ahmet Rasim, İsmail Müştak’la göz göze gelirler, gözlerinden yaşlar
süzülür, Mustafa Kemal’in eline sarılmaya kalkar, Mustafa Kemal izin vermez,
der ki: “Paşam, anladım şimdi, ekmek gerçekten aslanın ağzındaymış.” 
Ben
bu anekdotu ne zaman okusam De Gaulle gelir aklıma. Fransa’yı Cezayir’deki
tutumu nedeniyle kınayan Jean-Paul Sartre’ı “Mahkemeye verelim, yargılayalım.”
diyenlere De Gaulle diyor ki: “Beyler, beyler; kendinize gelin. Sartre
Fransa’dır, Fransa’yı yargılamak kimin haddine?”
ALİM
TUNÇ (Uşak) – Doğru.
MUSTAFA
HÜSNÜ BOZKURT (Devamla) – Sevgili kardeşlerim, devlet adamı, lider, ülkesinin
kültürüne, dünya kültürüne hizmet etmiş adamlara saygı gösteren, onlara
“kudurmuşlar” demeyendir. (CHP sıralarından alkışlar)
MEHMET
UĞUR DİLİPAK (Kahramanmaraş) – Siz de Cumhurbaşkanına saygı göstereceksiniz
bundan sonra.
ENGİN
ALTAY (İstanbul) – Ne diyorsun ya? Konuşuyor adam. Mecbur mu saygı göstermeye?
MEHMET
UĞUR DİLİPAK (Kahramanmaraş) – Biz mecbur muyuz size saygı göstermeye?
MEHMET
ŞÜKRÜ ERDİNÇ (Adana) – Saygı görmek istiyorsan saygı da duyacaksın.
MUSTAFA
HÜSNÜ BOZKURT (Devamla) – Her milletvekili, her bakan, her başbakan, her
cumhurbaşkanı devlet adamı da olduğu zaman değer kazanır. 
Ben
yüce Meclisi saygıyla selamlıyorum. Bu millete Allah devlet adamı olmayı da
nasip eden liderler nasip etsin diyorum. 
Teşekkür
ediyorum. (CHP sıralarından alkışlar)
ÖZKAN
YALIM (Uşak) – Âmin!
BAŞKAN
– Teşekkür ederiz Sayın Bozkurt. 
Sayın
milletvekilleri, Cumhuriyet Halk Partisi Grubu adına yedinci konuşmacı Trabzon
Milletvekili Sayın Haluk Pekşen. (CHP sıralarından alkışlar)
Süreniz
yedi dakika Sayın Pekşen. 
Buyurun.

CHP
GRUBU ADINA HALUK PEKŞEN (Trabzon) – Sayın Başkan, saygıdeğer milletvekilleri;
aslında benim konuşmam DOKAP üzerine ve çok da söyleyeceğim şey var. Bugüne
kadar da her söylediğini kanıtlamış bir milletvekili öz güveniyle buraya
gelmiştim ama bugün başka bir şey konuşmak gerektiğini hissediyorum. 
Sizlere,
Demokratik Almanya ve Almanya Federal Cumhuriyeti ayrımında “Hallstein
Doktrini” dedikleri bir doktrinden bahsetmek istiyorum. Doktrinin temeli,
Almanya, biliyorsunuz işgal ediliyor, bir kısmı ayrılıyor. Ayrılma sonrası,
Alman Anayasası’na Adenauer bir ek yapıyor, diyor ki: “Demokratik Almanya’yı
tanıyan her kimse, dostane ilişkiler kurmayacağımız bir ülke olacaktır. Bu,
Almanya’nın özgür ülke olmasına bir müdahale kabul edilecektir.” diyor ve daha
sonrasında, Almanya’nın ünlü lideri Willy Brandt Almanya’da Devlet Başkanı
oluyor. Bir şekilde, Almanya’nın demokratik olan kısmını yeniden Almanya’ya
katmak için müzakereler yapılması gerektiği, bu adımların atılması gerektiği
inancıyla hareket ediyor ve Alman Anayasası’ndaki bu hükme rağmen önce
Çekoslovakya’yla sonra Demokratik Almanya’yla bir protokol imzalıyor. Bu
protokol “Demokratik Almanya’nın tanınması” olarak algılanınca Hristiyan
Demokratlar bunu Alman Anayasa Mahkemesine taşıyorlar ve Anayasa Mahkemesi:
“Alman Anayasası, Alman ulusunun egemenliğinin yazılı hâlidir. Bu egemenliğe
hiç kimse meydan okuyamaz.” diyor, “Egemenlik kayıtsız şartsız milletindir,
millet de o egemenliği Anayasa’sına yazmıştır.” diyor, “Adenauer bu Anayasa’ya,
bunu, bunun için koymuştur.” diyor. Sonra, Willy Brandt bu Anayasa Mahkemesi
kararını eleştiriyor. Ertesi gün Alman halkı sokaklara çıkıyor “Siz siyasi
lidersiniz. Alman halkının egemenliğine söz söyleyemezsiniz.” diyor. (CHP
sıralarından alkışlar)
Bu
ülkenin Cumhurbaşkanı Anayasa’nın üzerinde değildir, Anayasa’ya rağmen orada
değildir. 
NİHAT
ÖZTÜRK (Muğla) – Yüzde 52’yle seçilen Cumhurbaşkanı…
HALUK
PEKŞEN (Devamla) - Anayasa herkesi tanır. Emin olun, hep başkalarına ithaf
ettiğiniz şeyler vardır ya, trafik kazaları başkalarının başına gelir,
hastalıklar başkalarının başına gelir, müzmin rahatsızlıklar başkalarının
başına gelir, cezaevine başkaları düşer, hapishanelerde başkaları sürünür, hep
öyle zannedersiniz ya, emin olun, başkaları sizin de başkalarınızdır, siz de
birilerinin başkalarısınız. 
Anayasa’yı
veya Anayasa Mahkemesini tanımadığınızı söyleyebilirsiniz ama ben, Yüce Divanda
çok dava görmüş bir hukukçu meslektaşınız olarak şunu size hatırlatmakta yarar
görüyorum: Yüce Divan merdivenlerini çıkarken dizleriniz titrer ya, işte o
zaman Anayasa’yı tanırsınız. (CHP sıralarından alkışlar) Hatta, alnınızdan
boncuk boncuk terler geldiği zaman işte o terleri alnınızdan getiren
Anayasa’dır ve size mübaşir “Sanık, ayağa kalk!” diye bağırdığında karşınızdaki
Anayasa Mahkemesi’dir. (CHP sıralarından alkışlar)
NİHAT
ÖZTÜRK (Muğla) – Aynı 1 Kasımda sizin terlediğiniz gibi, değil mi?
HALUK
PEKŞEN (Devamla) – Ben, bugün, Sayın Adalet Bakanının açıklamasını son derece
büyük bir üzüntüyle karşıladım. 
YILMAZ
TUNÇ (Bartın) – Anayasa Mahkemesi de Anayasa’ya uymak zorundadır ama! Bunu niye
söylemiyorsun?
HALUK
PEKŞEN (Devamla) - Herkes söyleyebilir ama hâkimlerin tarafsızlığının ve
bağımsızlığının, vicdani kanaatlerinin korunmasının teminatı olarak Adalet
Bakanının büyük bir hassasiyet içerisinde olmasını beklerdim. Buna çok üzüldüm,
bir meslektaşım olarak onun daha özenli olmasını isterdim. Diğer bakanlar
söyleyebilirler, sınırları aşabilirler ama Adalet Bakanı devam eden bir
yargılamaya ilişkin görüş söyleyecekse bunu son derece dikkatli ve temiz bir
dille söylemesi gerekirdi. 
YILMAZ
TUNÇ (Bartın) – Anayasa Mahkemesi nasıl söylüyor?
HALUK
PEKŞEN (Devamla) - Yargıya olan güvenin yüzde 20’lere düştüğü bir ülkede Adalet
Bakanının bunları söylemesini ben yine yadırgayarak söylüyorum, umuyorum
düzeltecektir. 
METİN
GÜNDOĞDU (Ordu) – Adalet Bakanı adaletin başıdır!
HALUK
PEKŞEN (Devamla) - Türk Ceza Kanunu’nun 288’inci maddesi Sayın Adalet Bakanı
için caridir. Kendisi biliyor, ben kendisine kanunu hatırlatmak istemem ama
doğrusu şu ki yapılanların hiçbirisi kabul edilebilir ve hazmedilebilir
değildir. 
Arkadaşlar,
konuşmamın, süremin de sonuna yaklaşırken size basit bir örnekle bir şey
hatırlatmak istiyorum. Sayın Cumhurbaşkanının bir görüşmesi basına yansıdı,
biliyorsunuz. 
MEHMET
UĞUR DİLİPAK (Kahramanmaraş) – Hangi gazetedir o?
HALUK
PEKŞEN (Devamla) – Bu, özellikle Avrupa Birliği’yle Avrupa Birliği ilerleme
raporu konusundaki görüşmeler, Sayın Cumhurbaşkanının cümlesiyle aynen şöyle
yer alıyor: Juncker, Sayın Cumhurbaşkanına “İlerleme raporunu Türkiye’deki
seçimler sonrasına ertelediğimizi size hatırlatıyoruz.” diyor. Yani, bir
pazarlık var. Bu, Avrupa’nın utancıdır, utancı! Hani hukukun üstünlüğüydü bu
Avrupa, hani hukukun üstünlüğüydü? (CHP sıralarından alkışlar) Siz Türkiye’deki
siyasal hayatı yönlendirecek şekilde arsızca pazarlık yapacaksınız ve sonra… 
OSMAN
AŞKIN BAK (Rize) – 1 Kasım ağır mı geldi, 1 Kasım ağır mı geldi? 1 Kasım ağır
mı geldi? Sandığa gömüldün, ağır mı geldi? Sandığa gömüldün! (CHP sıralarından
“Bağırma!” sesleri)
BAŞKAN
– Sayın milletvekilleri, lütfen…
HALUK
PEKŞEN (Devamla) - …Sayın Cumhurbaşkanı “Erteleme AKP’ye seçimlerin
kazanılmasında yardım etmemiştir.” diyor. 
OSMAN
AŞKIN BAK (Rize) – Hadi bakalım!
HALUK
PEKŞEN (Devamla) – Arkasındaki cümleye dikkat edin... 
OSMAN
AŞKIN BAK (Rize) – Avrupa’ya selam söyle, 1 Kasımdan selam söyle. 
HALUK
PEKŞEN (Devamla) – “Erteleme, AKP’nin seçimleri kazanmasına yardım etmemiştir.”
ve asıl dramatik cümle geliyor: “Zaten rapor da bir hakarettir.” diyor. 
OSMAN
AŞKIN BAK (Rize) – Hadi bakalım!
HALUK
PEKŞEN (Devamla) – Bu, Avrupa Birliğiyle ilgili, bakanlığın bastığı Avrupa
Birliği ilerleme raporu. Yani ne diyor Sayın Cumhurbaşkanı bu rapora? “Zaten bu
bir hakarettir.” diyor. Türkiye Cumhuriyeti’ne hakaret edilmesini hiç kimse
kabul edemez, bunu hiç kimse hazmedemez, sizin de hazmetmemenizi beklerdim.
(CHP sıralarından alkışlar) 
ORHAN
ATALAY (Ardahan) – Başarısızlığınızı başka yerde aramayın, Avrupa’da aramayın,
kendinizde arayın. 
HALUK
PEKŞEN (Devamla) – Şimdi, bu DOKAP’a gelelim…
OSMAN
AŞKIN BAK (Rize) – Sandıktan ne çıktı, onu söyle sen. 
HALUK
PEKŞEN (Devamla) – Osman, sen bir Rize’ye git, onlara de ki…
OSMAN
AŞKIN BAK (Rize) – Rize’de yüzde 76, 76!
HALUK
PEKŞEN (Devamla) – …“Yaylalarınızı yağmaladık, tapulu arazilerinizi elinizden
aldık, Yeşil Yol kılıfına uydurduk, 2.600 kilometre yolsuz ihale yaptık.” 
OSMAN
AŞKIN BAK (Rize) – Yüzde 76’sı Rize’de. Hadi bakalım!
HALUK
PEKŞEN (Devamla) – Sen şu Karadeniz’de insanlara içirdiğiniz koli basilili
suları bir anlat. Şu Karadeniz Bölgesi’nde verdiğiniz 2 bine yakın maden
ruhsatını bir anlat, şu yağmaları bir anlat. 
OSMAN
AŞKIN BAK (Rize) – Hadi bakalım!
HALUK
PEKŞEN (Devamla) – Ne yazık ki süre bu kadar. 
Sonuç
itibarıyla Karadeniz’in kalkınmaya değil, “Gölge etmeyin başka ihsan istemez.”e
ihtiyacı var.
Teşekkür
ederim. (CHP sıralarından alkışlar)
OSMAN
AŞKIN BAK (Rize) – Sayın Başkanım, bana sataştı. Adımı kullandı efendim,
lütfen, 69’a göre söz istiyorum. 
BAŞKAN
– Sayın milletvekilleri… 
Lütfen
Osman Bey, lütfen…
OSMAN
AŞKIN BAK (Rize) – Ama efendim, bakın, Rize’de seçmenlerim cevap bekliyor.
Lütfen… Söylemem lazım. Bakın, tutanaklara geçsin: Rize’de yüzde 75,9; 3-0.
(CHP sıralarından “Vaay, bravo!” sesleri) Trabzon 5, 1 tane çıktı. Giresun
ortada, Ordu ortada. Karadeniz ne diyor, biliyor musun? “Biz bu Recep Tayyip
Erdoğan’ı seviyoruz.” diyor, “AK PARTİ’yi seviyoruz.” diyor; “Bunları sandığa
gömeriz.” diyor. [CHP sıralarından “Bravo!” sesleri, alkışlar(!)]
BAŞKAN
– Peki.
Sayın
milletvekilleri, Cumhuriyet Halk Partisi Grubu adına sekizinci konuşmacı Ankara
Milletvekili Sayın Necati Yılmaz. (CHP sıralarından alkışlar)
Sayın
Yılmaz, süreniz yedi dakika, buyurun. 
CHP
GRUBU ADINA NECATİ YILMAZ (Ankara) – Teşekkür ederim. 
Sayın
Başkan, sayın Divan, sayın milletvekilleri; Adalet Bakanlığı bütçesi üzerinde
partimiz grubu adına söz almış bulunuyorum. Bu vesileyle Genel Kurulu, Meclis
ve basın çalışanı emekçilerini saygıyla selamlıyorum. 
Sayın
milletvekilleri, günlerdir bakanlıkların bütçelerini görüşüyoruz. Aslında, bu
görüşmeleri tek başlık altında yapmamız daha gerçekçi olabilirdi. Nihayetinde,
bugün, tüm devlet kurumları bir kişinin fiilî vesayetiyle yönetilmektedir,
bütçenin tamamının nasıl harcanacağına bu kişi karar vermektedir. Bu hâl, keyfî
yönetimin tescili ve devlet olmanın da inkârıdır. 
Sayın
Bakan, on dört yıl önce yasağı, yoksulluğu ve yolsuzluğu bitireceğinizi
söyleyerek iktidar oldunuz. On dört yıldır tek başınıza dilediğiniz yasayı
çıkaracak bir çoğunlukla buradasınız. Büyük iddialarla geldiniz; “mağduriyet”
dediniz, “vesayet” dediniz, “adalet” dediniz, halkın beklentilerini istismar
ettiniz. Kireç kuyularında, toplu mezarlarda ceset aradınız. Büyük
soruşturmalar başlattınız ancak bir tek faili meçhulü ortaya çıkaramadınız.
Susurluk’ta ne olmuştu hiç merak etmediniz. Toplumsal katliamların faillerini
bulmak bir yana, iktidarınız döneminde yaşanan Roboski katliamının hesabını
veremediniz. Yine Suruç, Ankara, Sultanahmet katliamlarının sorumluluğundan
kurtulamadınız. “Derin devletle, darbeyle hesaplaşacağız.” dediniz, yargıyı
cemaatin ellerine teslim ettiniz. Paralel yapınızla birlikte açtığınız kumpas
davalarında size soru soran, talimatınıza uymayan ne kadar muhalifiniz varsa
hepsini ama hepsini yıllarca bitmeyen davalarda peşinen cezalandırdınız,
perişan ettiniz. Sonrasında, yargı üzerinde bir iktidar kavgasına girdiniz.
Ardından, “Aldatıldık!” diyerek işin içinden sıyrılmaya çalıştınız. “Darbelerle
hesaplaşacağız.” diye yola çıkıp nihayetinde, 28 Şubatın yıl dönümünde saray
darbesini siz yaptınız. Cumhurbaşkanının “Ben hukuka uymayacağım, hukuk bana
uysun. Ben, Anayasa Mahkemesinin verdiği karara saygı duymuyorum.” sözlerini
ağız birliğiyle savundunuz. 
Evet,
bu arada yeni adalet binaları da yaptınız, hâkim ve savcı sayısını artırdınız.
Artık 100 bin kişiye 10 hâkim düşüyor. Ancak Sayın Bakan, hâkim ve savcıların
aidiyetleriyle anılması ve tanınması da sizin döneminizde gerçekleşti. Sadece
2001 yılından bu yana her 3 hâkimden 1’inin görev yeri değişti. 
Yine,
artırdığınız cezaevi sayısıyla övündünüz. Bununla birlikte bir o kadar çok da
suç ürettiniz. 2002’den bu yana nüfusumuz yüzde 21 artarken aynı sürede hükümlü
sayısı yüzde 445 arttı. Bu rakamlar işleyen adaletinizi değil, suçlu üreten
yönetim anlayışınızı ortaya koyuyor. Keza, adliye ve infaz personelinin
sorunlarını da çözemediniz. Her gün artan iş yükü, ücretsiz fazla çalışma,
yetersiz ücret ve politik baskılar altında, çalışanlar ezilmeye devam ediyor.
Sayın
Bakan, iktidarınız döneminde tüm kurumlar çürütüldü ancak en büyük tahribatı
adalete verdiniz. Yargıyı yolsuzluklarınızın üstünü örten bir şala ve
muhaliflerinizi susturmak için bir sopaya dönüştürdünüz. Yargı harçlarını
artırdınız, adaleti devletin kazanç kapısına dönüştürdünüz.
Sayın
milletvekilleri, biliyorsunuz, bir yapının kubbesini ayakta tutan tepesindeki
kilit taşıdır. Devlet binasının tepesindeki kilit taşının adı adalettir. Kilit
taşı çıkarılınca kubbe, altındakilerinin başına çöker. Adaleti yok olan
yönetimler zalimleşir, zulmedenin sonu çabuk gelir. Bu nedenledir Anadolu’da
“Zulmün artsın ki zevalin çabuk gelsin.” derler. (CHP sıralarından alkışlar)
Sayın
milletvekilleri, üzerinde konuştuğumuz bütçe Adalet Bakanlığı bütçesi olsa da
bu bütçede, hâkimlik mesleğine başladığım dönemde benim de yüreğimi ısıtan
adalet inancı ve idealinden eser yoktur. Bu bütçede özel görevli sulh ceza
hâkimlikleri, gizli tanıklık müessesesi, gizli soruşturmalar, dava nakilleri
üzerinden sıkıyönetim dönemlerini anımsatan uygulamalar vardır.
Sevgili
milletvekilleri, yine bu bütçenin içerisinde Deniz Feneri yolsuzluğunu himaye
etmenin ve 17-25 Aralık yolsuzluğunu örtmenin büyük ayıbı vardır. Bu bütçenin
içerisinde faili meçhullerde veya yargısız infazlarda çocuklarını yitiren
annelerin çığlıklarını karşılayacak merhamet duygusu yoktur. Bu bütçenin
içerisinde, yüreği yaralı anneleri miting meydanlarında yuhalatan kin ve nefret
duygusu vardır. Bu bütçenin içerisinde, kalitesi düşmüş hukuk eğitimi ve on
binlerce hukuk öğrencisinin gelecek kaygısı vardır. 
Sevgili
milletvekilleri, bu bütçenin içinde, mafya babalarının “Oluk oluk akan kanlarında
duş alacağız.” sözleri karşısında üç maymunu oynayan yargının acizliği vardır.
(CHP sıralarından alkışlar) 
Sevgili
milletvekilleri, bu bütçenin içerisinde, yargıç bağımsızlığı ve tarafsızlığı
yoktur, talimatlarla açılan davalar ve yargı üzerinde kurumsallaşmış vesayet
ilişkisi vardır. Yine bu bütçenin içinde, adliye binası olarak kiralanan AK
plazalara Ankara’da aktarılan trilyonlar vardır. 
Keza,
adalet anlayışınızla uyumlu şekilde, hak arayan işçiye, parasız eğitim isteyen
öğrenciye, doğasına sahip çıkan Cerattepe’ye, barış isteyen Tuzluçayır’a TOMA
vardır, gaz vardır, kurşun vardır. (CHP sıralarından alkışlar) 
Sayın
milletvekilleri, Konfüçyüs “Devletin hazinesi adalettir.” der. Adalet ve
hukukun olmadığı yerde keyfîlik vardır. Siz de çok keyfîlik yaptınız, adalet
dağıtmadınız, servetinize servet kattınız. Bu nedenle de huzur bulamadınız
çünkü korkuyorsunuz yaptıklarınızın hesabını vermekten. Haklısınız,
korkmalısınız çünkü bu hesap bir gün mutlaka sorulacaktır. 
Artık,
tez elden diyemiyorum, sizin için vakit çok geç ama en azından, bir an önce
hukuka geri dönün diyorum, hepinizi saygıyla selamlıyorum. (CHP sıralarından
alkışlar) 
BAŞKAN
– Teşekkür ederiz Sayın Yılmaz. 
Şimdi,
dokuzuncu konuşmacı İstanbul Milletvekili Sayın Gamze Akkuş İlgezdi. (CHP sıralarından
alkışlar) 
Sayın
İlgezdi, yedi dakika süreniz var. 
Buyurun.

CHP
GRUBU ADINA GAMZE AKKUŞ İLGEZDİ (İstanbul) – Sayın Başkan, değerli vekiller;
hepinizi saygıyla selamlıyorum. 
Hapishaneler,
sıkça ülke gündemine gelen bir konu hepinizin bildiği gibi. İşkence, tecrit,
çıplak arama, kötü muamele ve tecavüz gibi hak ihlalleriyle gündeme gelen, içi
mahpusları dışı aileleri yakan hapishanelerle ilgili görüşlerimi paylaşacağım
sizinle.
Bir
çift söz söylemenin, bir haber yapmanın, paylaşımı çoğaltmanın tecrit
hücrelerine atılmak anlamına geldiği bir ülkede yaşıyoruz. Sayın Bakan,
“Cezaevlerinde bulunanlar devletimize emanettir.” demenize rağmen,
hapishanelerde hak ihlallerinin, ne işkencelerin ne de ölümlerin ardı arkası
kesilmemekte. Son on dört yılda cezaevlerimizde ceza içinde ceza sistemi egemen
olmuştur. Bugün cezaevleri bir gözdağı ya da had bildirme aracı olarak
kullanılmaktadır. Bizler gibi 12 Eylülü eleştiren iktidarınız, hapishanelerde
darbe günlerine rahmet okutan uygulamalarıyla insanlık onurunun ayaklar altına
alınmasına müsaade etmektedirler.
Cezaevlerinden
gelen mektuplarda mahkûmlar şunları söylüyor, 12 Eylülcülerin “Asmayıp da
besleyecek misiniz?” fetvaları anlaşılan hâlâ birilerinin kulaklarında
çınlıyor: “Çeşitli rahatsızlıklarımız üzerine revire çıkmak için defalarca
dilekçe verdik ama hiçbirine karşılık alamadık. İdare, doktor yüzünü
görebilmemiz için ölmemiz gerektiğini düşünüyor sanırım.”
Bilinmelidir
ki, tutuklu kişi özgür bir insanla eşit sağlık hakkına sahiptir. Hapishanede
olmak hapishanede ölmek değildir. 2002’de hapishanelerde 59.429 kişi vardı,
2016’da bu 181.590’a ulaştı. Yani on dört yılda 5 değil, 50 değil, 100 değil,
200 değil, yüzde 206 oranında arttı. Yine, 13 Ocak-1 Şubat 2016 arası on sekiz
günlük süreçte 2 bin kişi cezaevine tıkıldı. Bu, Türkiye'nin cinnet eşiğinden
geçtiğinin en net göstergesidir. Bunu kim söylüyor? Bunu Bakanlığın verileri
söylüyor. Londra merkezli Kriminal Politikalar Araştırma Enstitüsünün Dünya
Cezaevleri Raporu’na göre, Türkiye dünya genelinde en çok mahkûm barındıran
9’uncu, Avrupa’da ise 2’nci ülke sırasında.
Bir
hükûmet düşünün, neden bu kadar çok suçlu ve olay olduğunu araştırmak ve
engellemek yerine, kapasite sorununun aşılması için hâlâ yeni cezaevleri açmayı
planlıyor. Acaba, 165 yeni hapishane demek 100 bine yakın insanı daha içeri
tıkmanız mı demek?
Değerli
vekiller, 21 hapishane tipiyle ülkemiz bir cezaevi cehennemidir. E tipi, F
tipi, T tipi; neredeyse alfabenin bütün harfleri tükendi ancak yine de
insanlarımızı içine sığdıramadınız. 
Koğuşlarda
kişi sayısı fazlalığı bir sorun. Mahkûmların aynı yatakta dönüşümlü
yattıklarını artık herkes biliyor. Tuvalet önlerine serilen yatakları herkes
biliyor. Yani binlerce mahkûm vardiyalı sürdürüyor hayatını; nöbetleşe nefes
alıyor, havayı idareli kullanıyor. Nasıl yaşanır bu koğuşlarda, soruyorum
sizlere. 
Hapishanelerde
hak ihlalleri bitmiyor. Kalem istiyorsunuz, yasak; kuru boya, pastel boya
yasak; siyah, mavi renkleri dışında renkler yasak; Pir Sultan’ın, Ali İsmail’in
resmini duvara asmak yasak; gazete okuyacaksınız, Cumhuriyet, Birgün, Evrensel
yasak; televizyon izleyeceksiniz, yandaş medya dışındakilerin hepsi yasak;
Penguen, Uykusuz gibi mizah dergileri de yasak; mahkûmsunuz ya size gülmek de
yasak. Bitti mi? Hayır. Avukatınızla görüşeceksiniz, sizi bir cam fanusun içine
hapsediyorlar, savunma hakkı yasak; diğer mahkûmlarla sohbet hakkı zaten yasak;
uzak bir hapishaneye sürülüyorsunuz, zavallı dar gelirli aileleriniz gelemiyor,
bu durumda görüş de yasak. Bu tip tecrit yöntemlerinden yani tecrit içinde
tecrit yöntemlerinden hızla vazgeçilmeli. 
Gelelim
sağlık hakkına. Şu anda 300’e yakını ağır 700’den fazla hasta mahkûm var ama
yerin iki kat altındaki koğuşlarda yatırılıyorlar yani ölümü bekliyorlar.
Bakanlığın açıkladığına göre hapishanelerde her otuz sekiz saatte bir, bir
mahkûm hayatını kaybediyor. Sayın Bakan, mahkûmlar ring araçlarına ne diyor,
biliyor musunuz? “Canlı tabut” diyorlar. 
Size
bir önerim var Sayın Bakanım: Buradaki 4 partiden belli bir komisyon
oluşturalım; biri temmuzun sıcağında, biri şubatın soğuğunda olmak üzere
Silivri’den Anadolu adliyesine, bu ring araçlarla, aynı mahkûmların
koşullarında, bileklerimiz kelepçeli, aynı yoğunlukta bir yolculuk yapalım;
bakalım üşüyor muyuz, pişiyor muyuz, uyuşuyor muyuz, nefes alabiliyor muyuz.
(CHP sıralarından alkışlar) Görelim ki soru önergelerine, “İyi şartlarda
gidiliyor.”, “Böyle güzel hizmet veriyoruz.” diye komik cevaplar almayalım. Var
mısınız Sayın Bakanım? 
Sorunlar
bitmiyor. Çocuk mahkûmlarımız var; 5 çocuk infaz kurumuna yerleştiriliyor, çoğu
da -kalanlar- yetişkinlerin arasına serpiştiriliyor. Hâl böyle olunca, her
türlü istismara açık ortamlarda, şiddet, zorbalık kültürüyle bu çocuklarımızın
geleceğini karartıyoruz. 
Trabzon
Bahçecik E Tipi Kapalı Cezaevinde 15 yaşında bir çocuğumuz intihar etti,
“Psikolojik sorunları vardı.” denildi, dosya kapatıldı, sıradan bir istatistiki
veri olarak kayıtlara geçti. Vicdanlarınız bunu kabul ediyor mu? 
Öte
taraftan kadın mahkûmlarımız var, onlarla birlikte sokak yerine havalandırmada
büyüyen, gökyüzü yerine gri duvarları bulut bilen 400 çocuğumuz var anneleriyle
birlikte. Gün boyu ring araçlarıyla hastanelere, adliyelere gidip geliyorlar.
Bu çocukların şeker yemeleri yasak, çünkü annelerinin şeker alması yasak. 
Peki,
değerli dostlar, biz bu çocukların şeker yemelerini bile sağlayamayacaksak
bizlerin ne işi var bu Mecliste?
(Mikrofon
otomatik cihaz tarafından kapatıldı) 
GAMZE
AKKUŞ İLGEZDİ (Devamla) – Bu annelerin elektronik kelepçeli ev hapsi…
Bitti
mi sürem? 
Saygılar
sunuyorum. (CHP sıralarından alkışlar)
BAŞKAN
– Teşekkür ederiz Sayın Akkuş İlgezdi.
Cumhuriyet
Halk Partisi Grubu adına onuncu konuşmacı, Çorum Milletvekili Sayın Tufan Köse.
(CHP sıralarından alkışlar)
Süreniz
yedi dakika. 
Buyurun.
CHP
GRUBU ADINA TUFAN KÖSE (Çorum) – Sayın Başkan, değerli milletvekilleri; ben de
Türkiye Adalet Akademisi hakkında görüşlerimi belirteceğim.
Özellikle
iktidar partisinin temsilcileri buraya geldiler, Adalet Akademisinin 125 bin
metrekare açık alanı, 30 bin metrekare kapalı alanı filan gibi böyle birtakım
fiziki verilere ilişkin şeyler söylediler ama Adalet Akademisi niye kurulmuş?
Adalet Akademisinin kuruluş sebebi; bilimsel, idari, mali konularda hâkimlere,
savcılara, avukatlara, noterlere eğitim vermek üzere, tüzel kişiliğe sahip
özerk bir kurum olarak kurulmuş; bu, 4’üncü maddede yazıyor. Ne yapacak bunlar?
Eğitim verecek, adayları orada yetiştirecek. Peki, bu Adalet Akademisi bu amaca
bugünkü yapısıyla hizmet edebilir mi, eder mi? Biliyor musunuz değerli
arkadaşlarım Adalet Akademisinin yapısını? Sayın Bakanım çok iyi biliyor,
2002’den beri burada milletvekili. 
Şimdi,
Adalet Akademisinin başkanını Bakanlar Kurulu, Adalet Bakanının önereceği 3
kişi arasından seçiyor. Doğrudan Bakanlar Kurulu atıyor. Kimi atamış? Yılmaz
Akçil’i. Kim bu Yılmaz Akçil? Yanılıyorsam Bakan cevap versin, Yılmaz Akçil’in
kardeşi Mustafa Akçil Koza İpek Grubuna atanan kayyumlardan birisi; 3 tane
şirketi vermişler, 30 bin lira maaş alıyor yani bizim aldığımız maaşların çok
çok üstünde, vatandaşlarımız da bunu bilsin. Yılmaz Akçil’in kardeşini kayyum
atamışlar, 30 bin lira maaş veriyorlarmış, yanılıyorsam söylesin. 
Peki,
bir de başkan yardımcıları var, bunları kim seçiyor? Başkan yardımcılarını da
doğrudan Bakan seçiyor. Şimdi oldu 4 kişi. Bu Adalet Akademisinin Genel Kurulu
toplam 31 kişiden oluşuyor; içinde Bakan var, müsteşar var, genel müdürler var,
o var, bu var. Bunların 22’si doğrudan Bakanla ilintili, sadece 9’u yüksek
yargıdan gelen kurul üyelerinden, Noterler Birliğinden gelen, Barolar
Birliğinden gelen üyelerden oluşuyor yani iktidarın net bir ağırlığı var. Bu en
üst düzeydeki yetkili organın içerisinden de bir yönetim ve denetim kurulu
seçiliyor yani bunu yöneten ve denetleyen kuruldakilerin de yine 22’si Bakanın,
Bakanlar Kurulunun seçtiği heyetin içerisinden seçiliyor. Bir de hâkim ve savcılarımızın
ilk işe alımında bir mülakat kurulumuz var. Bu mülakat kurulumuzun da 2 üyesini
bu kurum veriyor, Türkiye Adalet Akademisi veriyor. 5’i de teftiş kurulu başkanı,
müsteşar, ceza işleri müdürü, hukuk işleri müdürü ve personel genel müdüründen
oluşuyor. 
Bu
yapının yaptığı bir mülakattan vicdanına göre karar verebilecek, tarafsız,
bağımsız bir hâkimi seçmek mümkün müdür değerli arkadaşlarım sizce? Özellikle
iktidar partisinin mensuplarına ve Sayın Bakanıma burada sormak istiyorum,
mümkün müdür? Daha önceden cemaatin arka bahçesi olmuştu yargı, şimdi de
iktidar partisinin arka bahçesi oldu.
Ben
burada bir parantez açmak istiyorum. Şimdi, Sayın Bakan iyi hatırlayacaktır;
cumhuriyet savcısı Menderes Arıcan var. Bu Menderes Arıcan dediğimiz arkadaş,
adalet.org sitesinde zaman zaman eleştiriler yapıyor ama hukuki eleştiriler. Bu
arkadaşımızın kızı 9 bin kişinin girdiği sınavda 71’inci olmuş, 90 puan almış.
1.300 kişi alınıyor, maalesef bu arkadaşımız mülakatta eleniyor. Mülakatta elendiği
gibi, mülakatta elendiği yetmiyor… Babası tabii eleştiriyor, hem bunu
eleştiriyor hem de bir şeyi daha eleştiriyor, onu da hemen burada söyleyeyim,
Sayın Bakan onu da bilecektir: Şimdi, müdürler aldılar adliyeye, yazı işleri
müdürleri, kâtiplerin arasından. Bu aldıkları müdürde de yazılı sınavdaki geçer
notu 70’den 60’a indirdiler. Örnek olsun, mülakat kurullarında, 1’inci olan 160
kişi bu mülakatı geçemedi. Yazılı sınavda 60 puan alıp mülakatı geçen yüzlerce
şahıs var. Yine, toplamda 2.500 kişi 85’in üzerinde not almasına rağmen bu
mülakatı geçerek müdür olamadı. Bu arkadaşımız, Savcı Menderes Bey, bu hususu
da eleştiriyor ve “Adalet Bakanı istifa etmelidir.” diyor, “Böyle bir
adaletsizliği gelsin, benim kızımın yüzüne, gözüne bakarak izah etsin.” diyor,
“Hakkı yendi.” diyor. Ne oluyor? Çanakkale’den -bir yanıltma var orada-
Malatya’ya sürgün yiyor.
Şimdi,
değerli arkadaşlar, bu parantezi açtıktan sonra… Yani, adaletsizlik, Adalet
Bakanlığının temeline oturmuş. Şimdi, Adalet Akademisi nasıl bir öğrenci
yetiştirmeli? Yani bir polis gibi, efendim, asker gibi yetiştiremezsiniz Adalet
Akademisinde hâkimleri. Şimdi, hâkim, savcı adayları yirmi dört saat gözetim
altında, yatılı okuyorlar orada, yirmi dört saat yatılı okuyorlar. Aynı George
Orwell’in “1984” romanında olduğu gibi, aynı. Gözetim, denetleme, düşüncelerine
kadar giriyorlar. Hangi gazeteleri okuyorlar, denetim altında; hangi İnternet
sitelerine giriyorlar, hangi dergileri okuyorlar, efendim, nasıl giyiniyorlar,
dini vecibelerini yerine getiriyorlar mı, namaz kılıyorlar mı, oruç tutuyorlar
mı, alkol alıyorlar mı, bunların hepsi denetim altında. Tam bir totaliter
sistem. Sanki asker yetiştiriyorsun, polis yetiştiriyorsun. Hiyerarşik bir yapı
kurmuşlar. Peki, yargıçları daha mesleğe başlamadan memur noktasına getiren
böyle bir yapıdan nasıl bir adalet bekleyeceğiz biz arkadaşlar, nasıl tarafsız
karar bekleyeceğiz, nasıl bağımsız karar bekleyeceğiz? Nerede bağımsız yargı?
(CHP sıralarından alkışlar) Nerede bağımsız yargı? Bu yargıdan, bu sistemden,
tarafsız kalabilecek, bağımsız karar verebilecek bir yargıç bekleyebilir miyiz?
Buradan adalet çıkmaz; buradan çıksa çıksa Adalet ve Kalkınma Partisinin
isminde olup da aslında olmayan “adalet” çıkar. (CHP sıralarından alkışlar)
Şimdi,
tabii, biraz hızlı geçtim. Ben de Cumhurbaşkanı hakkında konuşmak istiyorum.
Şimdi, konuşmazsak yanlış anlaşılır “Niye konuşmadı?” diye. Eleştireceğiz
Cumhurbaşkanını. Bakın, niye eleştireceğiz arkadaşlar, dinleyin. Bakın, şimdi,
Cumhurbaşkanı eskisi gibi değil. Bakın, 104’üncü madde demiş: “Cumhurbaşkanı
Devletin başıdır. Bu sıfatla Türkiye Cumhuriyetini ve Türk Milletinin birliğini
temsil eder; Anayasanın uygulanmasını, Devlet organlarının düzenli ve uyumlu
çalışmasını gözetir.” Peki, Sayın Cumhurbaşkanımız bunları yapıyor mu? Bakın,
ne demiş: “Anayasa Mahkemesi bu şekilde karar vermiş olabilir. Vermiş olduğu
karara sadece sessiz kalırım ama kabul etmek durumunda değilim. Verdiği karara
da uymuyorum, saygı da duymuyorum.” Çok güzel demiş, çok güzel söylemiş, çok
beğendim ben(!) Ben, aslında, bizim milletvekillerimize diyorum ki: Arkadaşlar,
bu Cumhurbaşkanını fazla ciddiye almayın. Bakın, ceza infaz savcısı olsaydı ben
ciddiye alırdım; o tahliye kararını yırtardı, “Ben tahliye etmiyorum.” derdi,
biterdi iş. Silivri Cezaevi Müdürü olsaydı ben yine ciddiye alırdım, gerçekten
ciddiye alırdım. Ama ben Sayın Cumhurbaşkanını ciddiye almıyorum, hiçbir
yetkisi yok; bu kararı istediği kadar tanımasın, bunun bir anlamı yok, “yok”
hükmünde, “yok” hükmünde hukuken arkadaşlar. 
Değerli
arkadaşlar, bakın, Cumhurbaşkanı saygı görmek istiyorsa -bakın, Cumhurbaşkanı
hepimizin Cumhurbaşkanı- saygıdeğer davranmak zorundadır. (AK PARTİ
sıralarından gürültüler) Anayasal kurumları tanımak zorundadır. 
Hepinizi
saygıyla selamlıyorum. (CHP sıralarından alkışlar)
BAŞKAN
- Teşekkür ederiz Sayın Köse.
MEHMET
NACİ BOSTANCI (Amasya) - Sayın Başkan…
BAŞKAN
- Buyurun Sayın Bostancı.
MEHMET
NACİ BOSTANCI (Amasya) - Adalet Partisinin adında geçen “adalet”in olmadığı
şeklinde haksız bir ithamda bulunmuştur, benzeştirme yaparak. 69’a göre söz
talep ediyorum efendim.
BAŞKAN
- Buyurun. (AK PARTİ sıralarından alkışlar)
İki
dakika söz veriyorum.
IV.- SATAŞMALARA İLİŞKİN KONUŞMALAR (Devam)
15.- Amasya Milletvekili Mehmet Naci
Bostancı’nın, Çorum Milletvekili Tufan Köse’nin 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde CHP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) - Sayın Başkanım, değerli arkadaşlar; Cumhurbaşkanı
eleştirilerini söylemiş. Anayasa Mahkemesinin kararı ortada. Esasen çok çeşitli
mecralarda arkadaşlar da kendi görüşlerini söylüyorlar ama Meclis kürsüsünü
sürekli bu konuyla işgal etmek doğru değil. Burada müzakeresini yaptığımız
husus bütçe. Bunun arkasında başka bir şey var ama onu şimdi, burada, iki
dakika içinde anlatamam. Tufan Bey dedi ki: “Ben Sayın Cumhurbaşkanını ciddiye
almıyorum.” Tabii ki almayabilir Tufan Bey ama Ahmet’in, Mehmet’in ciddiye alıp
almamasının bir önemi yok. Cumhurbaşkanları o makama nasıl gidiyorlar? 
ALİ
ŞEKER (İstanbul) – Tanımadığı o Anayasa’ya göre. 
MEHMET
NACİ BOSTANCI (Devamla) – Birilerinin ciddiye alıp almaması üzerine
spekülasyonla değil, milletinin önüne çıkıyorlar ve milletin kararıyla
gidiyorlar Tufan Bey, milletin kararıyla gidiyorlar. Cumhurbaşkanını
beğenmeyebilirsiniz, sözlerini eleştirebilirsiniz ama sonuçta, burada, sizin
de, bizim de saygı göstermemiz gereken asli unsur millettir, Sayın Cumhurbaşkanını
oraya götüren millettir. 
MUSTAFA
HÜSNÜ BOZKURT (Konya) – Naci Bey, Kenan Evren de yüzde 92’yle geldi, saygı
duyuyor musunuz? Kenan Evren’e de saygı duyuyor musunuz? O da yüzde 92’yle
geldi. 
MEHMET
NACİ BOSTANCI (Devamla) – Eminim ki siz de meşruiyetinizi milletten aldığınız
için belli bir dikkat, belli bir üslup, belli bir dil içerisinde konuşmak
gerekir.
Ben
bunu hatırlatmakla iktifa ediyorum, saygı sunuyorum. (AK PARTİ sıralarından
alkışlar) 
BAŞKAN
– Teşekkür ederiz Sayın Bostancı. 
TUFAN
KÖSE (Çorum) – Sayın Başkan…
BAŞKAN
– Sayın Köse, buyurun. 
TUFAN
KÖSE (Çorum) – Efendim, ismimi zikrederek benim Cumhurbaşkanını ciddiye
almadığımı, seçilerek geldiğini söyledi, ben de seçilerek… 
BAŞKAN
– Bir sataşma olmadı ama Sayın Köse. 
TUFAN
KÖSE (Çorum) – Efendim, ben de seçilerek geldim ama. Sataşma vardır, iki dakika
söz istiyorum. 
BAŞKAN
– Sayın Köse, Sayın Bostancı’nın sözlerinde bir sataşma yok. 
TUFAN
KÖSE (Çorum) – O zaman, efendim, tutanaklara geçsin: Biz Cumhurbaşkanını görev
ve yetkisi olmadığı konularda görüş beyan ettiği zaman ciddiye almıyoruz. Kendi
anayasal sınırları içerisinde, görev ve yetkilerine ilişkin konuştuğunda
başımızın tacıdır. (CHP sıralarından alkışlar) 
BAŞKAN
– Teşekkür ederiz Sayın Köse. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar
Bakanlığı 2016 Yılı Merkezî Yönetim Bütçesi
2) Aile ve Sosyal Politikalar
Bakanlığı 2014 Yılı Merkezî Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2016
Yılı Merkezî Yönetim Bütçesi
2) Kalkınma Bakanlığı 2014
Yılı Merkezî Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu
2016 Yılı Merkezî Yönetim Bütçesi
2) Türkiye İstatistik Kurumu
2014 Yılı Merkezî Yönetim Kesin Hesabı
Ç) GAP BÖLGE KALKINMA İDARESİ
BAŞKANLIĞI (Devam)
1) GAP Bölge Kalkınma İdaresi
Başkanlığı 2016 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
D) DOĞU ANADOLU PROJESİ
BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
E) KONYA OVASI PROJESİ BÖLGE
KALKINMA İDARESİ BAŞKANLIĞI
(Devam)
1) Konya Ovası Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
F) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2014 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2016 Yılı
Merkezî Yönetim Bütçesi
2) Adalet Bakanlığı 2014 Yılı
Merkezî Yönetim Kesin Hesabı
Ğ) CEZA VE İNFAZ KURUMLARI
İLE TUTUKEVLERİ İŞ YURTLARI KURUMU (Devam)
1) Ceza ve İnfaz Kurumları ile
Tutukevleri İş Yurtları Kurumu 2016 Yılı Merkezî Yönetim Bütçesi
2) Ceza ve İnfaz Kurumları ile
Tutukevleri İş Yurtları Kurumu 2014 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi
Başkanlığı 2016 Yılı Merkezî Yönetim Bütçesi
2) Türkiye Adalet Akademisi
Başkanlığı 2014 Yılı Merkezî Yönetim Kesin Hesabı
I) HÂKİMLER VE SAVCILAR
YÜKSEK KURULU (Devam)
1) Hâkimler ve Savcılar Yüksek
Kurulu 2016 Yılı Merkezî Yönetim Bütçesi
2) Hâkimler ve Savcılar Yüksek
Kurulu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, Cumhuriyet Halk Partisi Grubu adına son konuşmacı
İstanbul Milletvekili Sayın İlhan Cihaner. (CHP sıralarından alkışlar)
Sayın
Cihaner, sizin de süreniz yedi dakika. 
Buyurun.

CHP
GRUBU ADINA İLHAN CİHANER (İstanbul) – Teşekkür ediyorum Sayın Başkan. 
Sayın
Başkan, değerli milletvekilleri; elden geldiğince teknik bir konuşma yapmaya
çalışacağım ama sadece Cumhurbaşkanının konumuyla ilgili olmadığı için ben de
bununla ilgili bir şeyler söylemek istiyorum. Çünkü adalet sistemimizin en
temel organıdır HSYK ve HSYK bütçesiyle birlikte yargının içinde bulunduğu bu
siyasi ve hukuki krizin ana besleyenlerinden birisidir Cumhurbaşkanının
davranışı. Yani eğer Cumhurbaşkanı uymaya yemin ettiği ve yasa hiyerarşisinin
üstünde bulunan Anayasa’ya uymayacağını, tanımayacağını söylüyorsa bu çok ciddi
bir krizdir ve yargıyla ilgili, HSYK’yla ilgili…
ÖMER
ÜNAL (Konya) – Anayasa Mahkemesi kararına, Anayasa’ya değil. Anayasa’yı
kasteden kim?
İLHAN
CİHANER (Devamla) – Şimdi, bu hukuksuzluk içinde geldiğimiz nokta,
Cumhurbaşkanının “Ben Anayasa Mahkemesini de takmıyorum.” şeklinde yorumlanacak
tutumudur.
ALİM
TUNÇ (Uşak) – Anayasa Mahkemesinin kararı.
CAHİT
ÖZKAN (Denizli) – Önce Joe Biden’a söyleyin. 
İLHAN
CİHANER (Devamla) - Şimdi, daha enterasını, AKP’nin elitleri de kısa bir
tereddütten sonra hemen aynı konumu aldılar. Biliyorsunuz, bunu detaylandırmaya
gerek yok. İşte, biraz önce de grup başkan vekili çıkıp -sizler de öyle laf
atıyorsunuz- “Cumhurbaşkanı mahkemeyi değil, kararlarını eleştirdi…” Yani sanki
mahkemenin mimarisini eleştirebilirmiş gibi yani herhangi bir mahkeme,
kararlarından ya da üyelerinden bağımsız eleştirilebilirmiş gibi “Mahkemeyi
değil, kararlarını eleştirdi.” gibi çok komikçe bir savunmayla tevil ediyorlar.
Ama daha hazin bir durumla karşı karşıyayız: Buradaki bu ağır saldırıya, ağır
krize, başta yüksek yargı ve ilgili kurumlar olmak üzere, kendilerinin artık
varlık nedenlerini ortadan kaldıracak şekilde bu ağır saldırıya güçlü bir
eleştiri göstermemiş olmaları en ağır saldırıdır bence, en hazin durumdur. 
Ama
daha ürkütücü bir durum var, içinde bulunduğumuz durumla birlikte biraz önce
yaşadığımız gerilimi de aslında bağlıyor bu durum: Yargı sistemini
tartışıyoruz, HSYK’yı tartışıyoruz, adaleti tartışıyoruz, hemen hemen toplumu
ilgilendiren her alanı tartışıyoruz. Ama buradaki siyasi partilerin ait
oldukları, temsil ettikleri, dayandıkları toplumsal taban ile buradaki
söylemler arasında inanılmaz bir uçurum var. Adalet ve Kalkınma Partisini
dinleyen bir yurttaş, Türkiye’deki yargı sistemini, tıkır tıkır işleyen, süper
yolunda giden bir pembe tabloyla karşılayacaktır ama muhalefet partileri -ki
bizden sonra da muhtemelen aynı tabloyu MHP’li ve HDP’li milletvekili
arkadaşlarımız da söyleyecektir- bir felaket tablosu çizecek size, asıl
sorunumuz bu. Yani, bu kadar yarılmış, âdeta siyasi bir şizofreni tablosuyla
karşı karşıyayız. Bunun üzerinde kafa yormamız belki de bu sorunların tamamını
çözecektir. (CHP sıralarından alkışlar) İşte böyle bir siyasi ve hukuki iklimde
biz HSYK üzerinde konuşmaya çalışacağız. Aslında iktidar mensuplarının konuşmalarını
aktarırsak nasıl bir tabloyla karşı karşıya olduğumuz açığa çıkar, çok fazla
şey söylemeye gerek yok. İşte, Başbakanın bastırarak sizlere de dağıttığı
konuşmasının 206’ncı ve 214’üncü sayfalarında, tespitleri okursanız, dehşet,
süper, pembe bir tablo var. Ama, Plan ve Bütçe Komisyonunda Sayın Adalet
Bakanının yaptığı konuşmada, OECD verilerine göre yargıya olan güven ve
memnuniyet noktasındaki objektif ölçümlerinde Türkiye'nin çok kötü bir noktada
olduğunu kendisi söyledi. Yani, bu bahsettiğimiz şizofrenik yarılmışlık hâli
sadece partiler arasında, toplumsal bağlamda değil, AKP’nin kendi içerisinde de
var; bir kere bunları çözmemiz gerekir. Bazen, bunun, acaba sahiden
milletvekillerinin inandığı bir şey mi olsa, gerçekten inanarak söyledikleri bir
şey mi olsa daha tehlikeli, yoksa bir propaganda amacı olarak kullandıkları bir
argümanlar serisi olsa mı daha tehlikeli, karıştırıyorum. Ama, biraz önce
arkadaşlardan birisi laf attı, “Millete bak.” sanırım öyle bir şeyler dedi. Biz
de bir toplumsal kesimi temsil ediyoruz, MHP de temsil ediyor, biz de milletten
yetki aldık. Sahiden ne yaptığınızı görmeniz lazım bu topluma. Toplumun bir
yarısı yargıyla ilgili olarak sıfır güven duyuyor, siz güven duyuyorsanız çok
büyük bir sorun var demektir burada ve birlikte yaşayacaksak bunu bir dert
edinmeniz gerekir. 
Şimdi,
önce, bir AB ilerleme raporuna bakalım. “2014 yılı başından bu yana ilerleme
kaydedilememiştir.” diyor AB ilerleme raporu. “Yargının bağımsızlığı ve
kuvvetler ayrılığı ilkesinin gözetilmesi sekteye uğramış, hâkimler ve savcılar
güçlü bir siyasi baskı altında kalmıştır. Gelecek yıl, Türkiye'nin özellikle
-bu yılı kastediyor- yargının, görevlerini bağımsız ve tarafsız şekilde
gerçekleştirmesine imkân tanıyan ve yürütmenin ve yasamanın kuvvetler ayrılığı
ilkesine riayet ettiği siyasi ve hukuki bir ortam yaratması; yürütme erkinin,
Hâkimler ve Savcılar Yüksek Kurulu üzerindeki rolünü ve etkisini
sınırlandırması, hâkimlerin görev yerlerinin kendi istekleri dışında
değiştirilmemesi konusunda yeterli güvenceyi sağlaması, Hâkimler ve Savcılar
Yüksek Kurulunun yargılama sürecine müdahalesinin önlenmesine yönelik olarak
daha fazla koruma tedbirini uygulamaya koyması gerekmektedir.” 
Gene,
Avrupa Birliğine, Avrupa Konseyine hukuki konularda danışmanlık veren Venedik
Komisyonu da benzer bir şekilde, Avrupa Konseyini âdeta uyararak alarma
geçmesini, hâkim ve savcılarla ilgili tedbirlerin yeniden gözden geçirilmesini,
HSYK’yla ilgili kanunların ve mevzuatın yeniden gözden geçirilmesini, HSYK’nın
devam eden davalara müdahalesinin yasaklanmasını istiyor.
Aslında,
HSYK ve genel olarak yargıyla ilgili durumumuzu yabancı kaynaklardan
değerlendirmeye hiç gerek yok. Bu tablonun nasıl oluştuğuna bir dikkat etmemiz
gerekir. Bu tablonun bu şekle gelmesindeki en temel neden, hepinizin de bildiği
gibi, AKP ve cemaat birlikteliğinin son yedi, sekiz yıl içerisinde ülkeye
yaşattıklarıdır. Öncelikli neden, Hükûmetin bağımsız ve tarafsız bir yargı
inşasından daha çok, 17 ve 25 Aralık, MİT tırları, MİT Müsteşarının gözaltına
alınma girişimi gibi, yol kazalarına uğraması korkusunu referans alması
nedeniyle hareket etmesidir. Tam burada şunu belirtmek isterim ki: Devlet
örgütlenmesi içerisinde, hele hele yargıda ayrı bir hiyerarşi ve örgütlenme
kabul edilemez. Böyle bir yapılanma adil ve etkin hukuki prosedürlerle süratle
tasfiye edilmelidir. Hiç kimse, 2007-2014 yılları arasında yargı eliyle işlenen
hukuk cinayetlerini görmezden gelip tüm o yaşananlar olmamış gibi davranamaz.
Rol alanlar, hangi meslek ve statüde olursa olsun o dönemki eylemlerinin hukuki
ve tabii ki siyasi hesabını vermelidir.
(Mikrofon
otomatik cihaz tarafından kapatıldı) 
İLHAN
CİHANER (Devamla) - Bu süreçte rol alanlardan, gazeteci de olsa, siyasetçi de
olsa, yargı mensubu da olsa kahraman yaratılamaz. Aslında karşı karşıya
kaldığımız sorunu çözebilecek yeterli deneyime sahibiz, yeter ki birbirimize
güvenelim ve sahiden çözümden yana birtakım adımlar atmaya, birbirimizi
dinlemeye çalışalım. 
Teşekkür
ederim, sağ olun. (CHP sıralarından alkışlar) 
BAŞKAN
– Teşekkür ederiz Sayın Cihaner.
Sayın
milletvekilleri, Cumhuriyet Halk Partisi Grubu adına konuşmalar tamamlanmıştır.

Şimdi
Milliyetçi Hareket Partisi Grubu adına konuşmacıları kürsüye davet edeceğim. 
Birinci
konuşmacı Aydın Milletvekili Sayın Deniz Depboylu. 
Sayın
Depboylu, buyurun. (MHP sıralarından alkışlar)
Sizin
süreniz on yedi dakika. 
MHP
GRUBU ADINA DENİZ DEPBOYLU (Aydın) – Sayın Başkan, saygıdeğer milletvekilleri;
merkezi yönetim bütçe kanunu tasarısı Aile ve Sosyal Politikalar Bakanlığı
bütçesi hakkında grubum adına söz almış bulunmaktayım. Hepinizi saygıyla
selamlıyorum. 
Değerli
vekiller, aile toplumun en küçük yapı taşını oluşturduğu için ailedeki
sıkıntılar topluma, toplumdaki sıkıntılar aileye yansır. Sağlıklı toplumu
sağlıklı aileler oluşturur. Tarihimiz iyice incelenirse Türk ailesinin dirlik
ve düzenlik içinde olduğu devrelerde devlet de dirlik ve düzenlik içindedir. Bu
bakımdan, törelerimizde “aile”, “ülke”, “devlet” ve “millet” kavramları iç içe
bir manzara gösterir. Aile demek, bir noktada, düzen demektir. Anayasa’nın
41’inci maddesinde ailenin korunmasıyla ilgili olarak gerekli tedbirleri almak
üzere teşkilat kurmak devletin görevi olarak belirlenmiştir. 2011 yılında
yayımlanan 633 sayılı Aile ve Sosyal Politikalar Bakanlığının Teşkilat ve
Görevleri Hakkında Kanun Hükmünde Kararname’yle ailenin bütünlüğünün korunması,
aile yapısının ve değerlerinin korunması, aile yapısını ve değerlerini tehdit
eden sorunların ve bu sorunlara yol açan faktörlerin tespit edilmesi, bu
sorunlara karşı çözüm önerilerinin geliştirilmesi, aile içi şiddet ve istismar,
töre cinayetleri, intihar ve benzeri sorunların önlenmesi gibi görevler Aile ve
Sosyal Politikalar Bakanlığına verilmiştir. Ancak, icraatlarına baktığımızda,
Aile ve Sosyal Politikalar Bakanlığına sadece yardım götüren bir bakanlık
olarak bakılmakta, bu da Bakanlığın asıl görmesi gerektiği konuların önüne
geçmektedir. Dolayısıyla, bu Bakanlığımıza sosyal bir fon gibi bakmak,
Bakanlığı da sosyal bir fon gibi idare etmek geleceğimiz adına yapılan en büyük
yanlışlardan biri olacaktır. 
Bir
sosyal sözleşme olarak bütçenin önemi kamu kaynaklarının nasıl toplandığı ve
nereye harcandığıyla ilgilidir ancak aynı şekilde bunun kadar önemi olan konu
bu bütçenin nereye, nasıl harcandığı, ne tür hizmetler verildiğiyle ilgilenmemiz
gerektiğini de ortaya koymaktadır. Bu anlayış ve düşünceyle, ben, Aile ve
Sosyal Politikalar Bakanlığının ne harcadığından çok, harcadıklarıyla neler
yapabildiğinin değerlendirilmesini yapacağım. Sonuçta, ayrılan bütçenin
gerçekleştirilen icraatlarla hak edilmiş olup olmadığının değerlendirilmesini
de, yüce Meclisimizin ve yüce Türk milletinin takdirine bırakacağım. 
Bakanlığın
strateji planında yer alan hedef ve göstergelerin “ölçülebilirlik” kriteri
açısından yapılan değerlendirmesinde, birçok hedefin “ölçülebilirlik” kriterini
sağlayamadığı görülmüştür. Ben bu hedefleri ele alarak hedeflerin
gerçekleştirilmesinde ne derecede başarılı olunduğu ölçülmüş ve kamuoyuyla
paylaşılmış verilerle değerlendirmek istiyorum.
Aile
ve Sosyal Politikalar Bakanlığının strateji planında aldığı hedeflerden biri,
ailenin yapısını güçlendirmek. İntiharla ilgili çalışma planlanmış. Peki, bu
çalışmaların sonucu ne var? Kriterler olarak hiçbir şey görünmüyor. Ben size
bilgi vereyim: İntihar oranı 2001 yılında 2.584 iken 2014 yılında 3.065 olmuş;
artmış. Uçucu ve uyuşturucu madde kullanım oranı 2008 yılında 19.627 iken 2014
yılında 45.913 olmuş; yüzde 233’ün üstünde 234’e varan bir artış gözlenmiş.
Uyuşturucu ve uçucu madde kullanma yaşı 10 yaşa kadar düşmüş. Boşanma sayısı 2001
yılında 90.994 iken 2014 yılında 130.913 olmuş; boşanmalarla ilgili olarak
söylenecek çok söz var. 
Aile
ve Sosyal Politikalar Bakanı Sayın Sema Ramazanoğlu’na konuyla ilgili bir sözlü
soru önergesi yönelttim. 14/12/2015 tarihinde Başkanlık makamına sunduğum
önergeyi 15/12/2015 tarihinde gerçekleştirilen Genel Kurulda sözlü olarak
cevapladığı ve yine 22/01/2016 tarihinde şahsıma da yazılı olarak ilettiği için
kendisine teşekkür ediyorum. Ne yazık ki diğer bakanlarımıza aynı zamanda
sunduğum soru önergeleriyle ilgili hiçbir gelişme yok. 
Sayın
Bakana, hızla artan boşanma davaları dikkate alındığında sorunun çözümüne
yönelik bir çalışma yapılmış ise bu çalışmanın nerede, hangi bölgelerde,
kimlerle, hangi tarihlerde yapıldığını sormuştum. Aile ve Sosyal Politikalar
Bakanlığı tarafından bana iletilen bilgiye göre 2009-2011 yılları arasında Aile
Eğitim Programı hazırlanmış, bu programın nerelerde, kaç kişiye ulaştığının
bilgisi yok. Evlilik öncesi eğitim programlarından bahsedilmiş, uygulama
yerleri ve kaç kişiye verildiği net olarak belirtilmemiş. 2012 yılında Ankara,
Burdur, İzmir, Kırıkkale, Karabük gibi iller pilot il seçilmiş, 450 çifte altı
ila yirmi saat danışmanlık hizmeti verilmiş. Ne kadar yetersiz bir çalışma
olduğu sayısal verisinden belli. Zamanında işin başına o işin ehli olan kişiyi
atayamayan Hükûmetin göreve getirdiği Aile Bakanı hızla artan boşanma
sebeplerini kadınların börek yapamamasına bağlıyorsa ortaya çıkan sonuçlara da
şaşırmamak lazım.
Terk
ve buluntu çocuklarla ilgili de çalışma hedeflemişsiniz. Bunlar gerçekten çok
önemli, bizim, devlet olarak bakmakla yükümlü olduğumuz çocuklar ama bir de
kayıp çocuklarımız var, bunların aileleri de mağdur. Bu aileler de çalışma
kapsamına girmek zorunda, bu konuyla ilgili bir çalışma hiç hedeflenmemiş. Biz
bu konuyla ilgili araştırma önergesi sunduk ama maalesef AKP sıralarındaki
vekil arkadaşlarımız bunu gerekli bulup onaylamadılar. Ben bu verileri sizlerle
tekrar paylaşıyor ve takdirinize sunuyorum, lütfen bir kez daha düşünün ve
kayıp çocuklarımızla ilgili çalışma yapma konusunda önergelerimize destek
verin. 
Türkiye
İstatistik Kurumunun 2008-2011 verilerine göre kayıp çocuk sayısı 27 binden
fazla. 2008-2012 yılları arasında toplam 40.220 kişi kayıp çocuk ilanı vermiş.
2008-2011 yılları arasında toplamda 5.724 çocuk bulunabilmiş. İçişleri
Bakanlığının verilerine göre 15.900 çocuk kayıp, Yakınlarını Kaybetmiş Aileler
Derneğinin verilerine göre 30 bin. Türkiye İstatistik Kurumunun verdiği bilgiye
göre 2012 yılı, 12.474’le en fazla çocuk kayıp ilanı verilmiş yıl gözüküyor,
bulunan çocuk sayısı ise verilen rakamın çok daha altında. Emniyet Müdürlüğüne
kayıp olarak kayıp başvurusu yapılan çocuk sayısı artışta. 2008’de yapılan
kayıp başvurusu sayısı 4.517 iken 2012’de bu sayı 12.474; bu, 2008’den 2011’e
yüzde 123 artış göstermiş, bununla da kalmıyor, devam ediyor. 
Ayrıca,
doğu illerimizde bir buçuk yılda 10 ilden 48’i kız 181 çocuğun kayıp olduğu
bilgisi veriliyor. 
Yine,
Suriyeli mülteci ailelerden 100 çocuk kayıp bildirisi var. Bunlar çok önemli
veriler.
Başka
bir hedefinizi ele alacağım, kadına yönelik şiddet oranı. Bunu çok konuştuk,
yüzde 1.400 arttı.
Çocuğa
yönelik şiddet oranı, 2010 yılında 76.428, 2014 yılında 131.172, yüzde 171’in
üzerinde artmış. 
Çalışan
çocuk oranı, 1999’da 6.099, 2012’de 8.397, yüzde 137’nin üstünde bir artış var.

“Çocuk
evlilik oranı” diye belirtmişsiniz, ben bunları “çocuk, evlilik” onları bile
bağdaştırmakta, artık sözel ifade etmekte sakınca görüyorum. 2002 yılında
37.263, 2012’de 40.428 görünüyor. Arkadaşlar, bu sayı 16 yaş üstünde resmî
nikâhla yapılmış evliliklerin bildirisidir. Bu ülkede, ülkemizde 180 bine
yaklaşan daha küçük yaşta imam nikâhıyla evlendirilmiş genç kızlarımızın, küçük
kızlarımızın olduğunu bildirmek istiyorum.
Çocuk
hükümlü oranı, 2004 yılında 1.319, 2013 yılında 6.132, yüzde 464’ten fazla bir
artış var.
Kanunla
ihtilafa düşen çocuk oranı, 2010 yılında 83.393, 2014 yılında 117.486, yüzde
140 oranında artmış. 
Kadına
yönelik istismar, 2010’da 304, 2014’te 5.118, yüzde 1.683 oranında artmış. 
Yaşlıya
yönelik istismar, 2010 yılında 12 bildirim var, 2014’te 720. Küçümsemeyin,
yaşlılara saygımızın büyük olduğu bir töreye sahibiz, bu artıyorsa dikkate
alınması gerekiyor demektir.
Engellilere
yönelik istismar oranı, 2010 yılında 42 iken 2014’te 1.028’e yükselmiş.
Yine,
yaşlılarda yaşam memnuniyeti hedef alınmış, sonuca bakıyoruz: 2003 yılında
yaşlıların yüzde 6,56’sı mutsuz iken 2014 yılında oran yüzde 13,27’ye
yükselmiş.
Toplumda
sosyal ve ekonomik eşitsizliği gidermek gibi bir hedefiniz var. Bugün,
Türkiye’deki servetin yüzde 50’sinin yine nüfusun yüzde 1’ine ait olduğunu
düşünürsek bunu nasıl başaracaksınız, ben bunu öğrenmek istiyorum.
TÜİK
verilerine göre kadınlarda, erkeklerde, yaşlılarda mutsuzluk ve umutsuzluk
duyguları giderek daha da artıyor. 
Şehit
yakınları ve gazilerin haklarının korunmasına, fırsat ve imkânlardan eşit
şekilde yararlanmasına ilişkin toplumsal bilinci yükseltmek hedefi koymuşsunuz.
İyi yapmışsınız da, dikkatinizden kaçan önemli bir husus var. Milletimizin,
toplumun şehit ve gazileriyle ilgili bilinçaltısı zaten çok yüksek. Bilinç
yükseltme konusunda sizin kendi içinizde yapmanız gereken çalışmalar var. (MHP
sıralarından alkışlar) Anayasa’nın “Sosyal Güvenlik Bakımından Özel Olarak
Korunması Gerekenler” başlığı altındaki 61’inci maddesinde: “Devlet, harp ve
vazife şehitlerinin dul ve yetimleriyle, malul ve gazileri korur ve toplumda
kendilerine yaraşır bir hayat seviyesi sağlar.” hükmü bulunmaktadır.
Askerlerimiz yan gelip yatarken değil, vatanın bölünmezliği, devlet ve millet
için canını ortaya koyarken yaralanıyor ya da şehit düşüyor. Şehitlerimizin
aileleri bize onlardan kalmış emanettir, anne ve baba maaşlarının asgari ücret
seviyesine çıkartılması gerekmektedir. Anayasal sorumluluk olan askerlik
hizmetini yaparken malul olan, harp ve vazife malullerinin tamamının ortez ve
protezlerinin katkı katılım payı ve fark alınmaksızın karşılanması anayasal
zorunluluğun yanında vicdani bir görevdir. 
Özürlü
araç kullanımında, sağ ayağından özürlü malul gazilerimizle engel oranı yüzde
90 ve üzeri olan gazilerimiz istifade etmekte olup, bu durum gazilerimiz
arasında eşitsizliğe sebep olmaktadır. Yapılacak düzenlemeyle malul
gazilerimize ve şehit ailelerine pozitif ayrımcılık yapılarak vergi avantajı
sağlanmalı, ayrım yapılmadan tüm harp ve vazife malulleriyle şehit ailelerine
araç alımında ÖTV muafiyeti uygulanmalıdır. Maliyetlerinden dolayı çalışma
ortamında sıkıntı çeken gazilerimiz yaşlılık aylığı almak için zor şartlarda
çalışmaktadır. Bir kısım gazimiz, engellilere sağlanan haklardan istifade edenler,
3.600 prim sayısıyla yaşlılık aylığı almaktayken, diğer gazilerimiz bundan
yararlanamamakta, mağdurdurlar. Muharip gazilere şeref aylığı bağlanıyor ama
sosyal güvencesi olana 617.064 lira, sosyal güvencesi olmayana da 1.224 lira
ödeniyor. 
Sayın
vekiller, verilen şeref aylığıdır, sosyal güvenceye ait bir maaş olmayıp, savaş
meydanlarında bu ülkeye hizmet için canını ortaya koyan vatan evlatlarının
gazilik ödülüdür. Ayrıca, Kore Savaşı ve Kıbrıs Barış Harekatı’na katılan
muharip gaziler onca yıl geçmesine rağmen madalya sahibi bile olamamışlardır.
Yine,
askerlik görevini yaparken, teröristlerle mücadele görevinde canını ortaya
koyarken veya asker arkadaşlarını korumak için nöbet tutarken kalp krizi
geçirerek, kaza geçirerek ya da yaşam şartları sebebiyle ağır hastalık
geçirerek hayatını kaybeden asker ve polislerimiz var. Uludere’de ölenleri
şehit kabul ediyorsunuz, bu askerlerimizi, gazilerimizi şehit saymıyorsunuz. 
Milletimiz
hiçbir zaman şehitlerini kelle olarak görmemiş, nitelendirmemiştir. Düzeltilmesi
gereken toplum bilinci değil, sizin hatalı ve adil olmayan uygulamalarınızdır.
Teröristlerle masaya oturmaktan, “çözüm süreci” diye adlandırdığınız ihanet ve
çözülme sürecinden tamamen vazgeçerek, gazi ve şehitlerimizin uğruna kendini
feda ettiği vatanımızın, milletimizin bölünmezliğine ve millî değerlerimize
sahip çıkmanız gerekmektedir. 
Yine,
Aile ve Sosyal Politikalar Bakanlığının bir projesine daha değinmek istiyorum:
Aile Sosyal Destek Programı. Bu program, 61’inci Hükûmet Programı’nda yer
aldığı şekliyle, sosyal destek sisteminde önemli değişikliklere ve yeniliklere
gidilerek sosyal destek uygulamalarının bireysel ihtiyaçlara aile içerisinde
karşılık verme anlayışı içinde daha adil bir yapı oluşturulmasını hedeflemiş ve
Hükûmet programınızda ayrıntılı bir hedef listesi yazmışsınız. 62’nci Hükûmet
Programı’nıza bakıyoruz, sosyal destek ve hizmet alanında Aile ve Sosyal Destek
Programı yine var ama tanımı biraz değişmiş. 64’üncü Hükûmet Programı’nıza
bakıyoruz, Aile ve Sosyal Destek Programı yine değişen bir tanımla tekrar
edilmiş, yine var. Görüldüğü üzere, Aile Sosyal Destek Programı her hükûmet
programında farklı şekillerde ele alınmış. AKP hükûmetlerinin bu konuda
kafasının karışık olduğunu düşünmekteyim. Bu çerçevede, yıl 2016, hâlen
Bakanlık Aile Sosyal Destek Programı modelini hazırlayıcı, uygulayıcı bir rol
üstlenmiş ancak şu ana kadar gerçekçi politikalar üretilememiş olması nedeniyle
bu hususta ciddi bir yol da alınamamış. Yani, Aile Sosyal Destek Programı adına
ortaya konmuş küçük bir pilot uygulama dışında hiçbir şey yok. 
Bu
bağlamda, söz konusu programı yaygınlaştırarak sürdürülebilmesi için sosyal
hizmet, psikoloji, sosyoloji, psikolojik danışmanlık, rehberlik ile aile ve
tüketici bilimleri bölümlerinden lisans düzeyinde mezun olması şartıyla mesleğe
alınan elemanların personel hizmet alımı yöntemiyle istihdamı için Maliye
Bakanlığınca vize işlemi tamamlanmış olup, bütçe ve ihaleye ilişkin
çalışmaların da hâlen devam ettiği anlaşılmaktadır. Ancak, Aile Sosyal Destek
Programı modeli çerçevesinde görev alacak görevliler için ihale yoluyla hizmet
alımı yapılması öncelikle Anayasa ve yasalarımıza aykırıdır ki önceki
Hükûmetiniz de aynı şeyi yapmış, Bakanlığa bu yolla görevli almıştır. 
Şöyle
ki: Anayasamızın 128’inci maddesinde “Devletin yürütmekle yükümlü oldukları
kamu hizmetlerinin gerektirdiği aslî ve sürekli görevler, memurlar ve diğer
kamu görevlileri eliyle görülür.” şeklindedir. Kaldı ki Hükûmet bir yandan
kamuda istihdam edilen ve işçi olarak çalışan, taşeron işçi olarak çalışanları
kadroya alacağına dair söz veriyor, bir yandan da yeni ihaleler açıyor; bu, bir
tezatlıktır, bunun dikkate alınmasını takdirinize sunuyorum. Mevcut Anayasa ve
kanunlar çerçevesinde bu proje kapsamında alınacak mezunların kadrolu olarak
işe alınması gerekmektedir. Madem taşeronluğa karşısınız, madem bunu seçim
sırasında, yapacağınıza dair milletimize söz verdiniz, o zaman bu sözünüzün
arkasında durun, yeni taşeron sistemler geliştirmeyin, işçi ve memurları
kadrolu olarak bakanlıklara veya gerekli kurumlara alın ki biz de, milletimiz
de sözünüze güvenebilsin. 
Bütün
bu değerlendirmelerimi takdirinize sunuyor, yüce Meclisimizi saygıyla
selamlıyorum. (MHP sıralarından alkışlar) 
BAŞKAN
– Teşekkür ederiz Sayın Depboylu. 
Şimdi,
ikinci konuşmacı Samsun Milletvekili Sayın Erhan Usta. (MHP sıralarından
alkışlar) 
Sayın
Usta, sizin de süreniz on yedi dakika. 
Buyurun.

MHP
GRUBU ADINA ERHAN USTA (Samsun) – Sayın Başkan, değerli milletvekilleri;
Milliyetçi Hareket Partisi Grubu adına Kalkınma Bakanlığı bütçesi üzerinde görüşlerimi
ifade edeceğim. Hepinizi saygıyla selamlıyorum.
Şimdi,
iktisatçılar da, planlamacılar da -bugün burada çok planlamacı var- bilirler
ki, büyüme konusunda verimlilik son derece önemlidir. Büyümeyi hem açıklarken
hem de büyümeyi artırmak için ekonomide verimliliğe bakılır; biz de bunu
hesaben toplam faktör verimliliği şeklinde ifade ederiz, bütün literatürde bu
şekildedir ve bunun üzerinden hedefler koyulur. Bu toplam faktör verimliliği
dediğimiz şey artık olarak hesap edilir ama kendisi büyümeyi tamamen
belirleyici bir unsurdur. Hesaben artık olması çok da önemli değildir.
Şimdi,
“Peki, nedir bu toplam faktör verimliliği? Bunu etkileyen unsurlar nelerdir?”
dediğimizde, bunlardan bir tanesi, kamu yönetimidir. Yani kamuyu nasıl
yönettiğiniz, ne şekilde yönettiğiniz, sizin, ülkenizin büyümesini etkileyen
bir husustur. Mesela, diğer faktör, iş gücünün niteliğidir. Diğeri, hukuk
sistemidir, hukuka uyulmadır. Eğer bir ülkede hukuka uyulmuyorsa, burada toplam
faktör verimliliği üzerinden büyümeye olumlu bir etki gelmez; örneğin, bir
ülkede Cumhurbaşkanının “Anayasa Mahkemesinin kararını tanımıyorum.” dediği bir
ortamda toplam faktör verimliliğinden -emin olun- büyümeye negatif bir etki
gelecektir; birazdan bunun rakamlarını size vereceğim. Mesela, mahkemelerin
tarafsızlığıdır, bağımsızlığıdır. Yani, bir ülkede mahkemelerin bağımlı olduğu
veya taraflı olduğu konusunda bir algı varsa, ne olup olmadığının bile bir
önemi yok, bu algı yalnız başına sizin büyümenizi ve ekonominizin gelişmesini,
kalkınmasını etkileyecek bir husustur. 
İş
ortamı… İş ortamının yatırımcı dostu olup olmaması; iş dünyasında kayırmacılık
yapıp yapmamanız; benim adamım, benim sanayicim, benim olmayan sanayicim
şeklinde bir ayrım içerisine girmeniz yine ciddi ölçüde sizin verimliliğinizi
ve büyümenizi etkileyecektir.
Yolsuzluk
meselesi, bakın, yani çok önemli bir konudur. Türkiye, maalesef, sadece 2013
yılında küresel yolsuzluk endeksinde 53’üncü sıradayken, 2015’te 13 basamak
birden kötüleşerek 66’ncı sıraya gelmiştir. İşte, bu, sizin ülkedeki
büyümenizi, ülkenin gelişmesini, kalkınmasını, dolayısıyla vatandaşın ekmeğini,
işsiz insanın iş bulmasını etkileyecek önemli bir unsurdur. 
Diğeri
nedir? Kayıt dışılıktır. Ekonomideki kayıt dışılığın boyutu belli, çok fazla
üzerinde durmaya gerek yok. Maliye Bakanlığı bütçesinde bunu ayrıca
konuşacağım. 
Güven
ve istikrar, öngörülebilirlik… Bakın, şubat ayında Türkiye’de ekonomi güven
endeksi yüzde 14,8 küçüldü arkadaşlar, bir ayda yüzde 15’e yakın sizin
ekonominize olan güven küçülüyor, düşüyor. Şimdi, böyle bir ülkede siz nereden
büyüme bekleyeceksiniz, nereden verimlilik bekleyeceksiniz? Zaten olmuyor.
Bunun altında ne var? Tüketici güveni düşmüş, reel kesim güveni düşmüş, hizmet
sektörü güveni düşmüş, perakende ticaret güveni düşmüş, inşaat sektörünün güveni
düşmüş. 
İşte,
bütün bunlardan sonra şöyle bir baktığımızda, peki, bunların hepsinin ismine ne
demiştik? Toplam faktör verimliliği. “Toplam faktör verimliliğinin Türkiye
ekonomisi büyümesine katkısı ne olmuştur?” diye baktığımızda -bu, Planlamanın rakamıdır,
şimdiki ismiyle Kalkınma Bakanlığının- 2007-2014 döneminde toplam faktör
verimliliğinin büyümeye katkısı eksi 0,6’dır yani bu dönemde Türkiye eğer
toplam faktör verimliliğinden hiçbir olumsuz etki gelmeseydi 0,6 puan ortalama
daha fazla büyüyecekti. Buradan ortalama 1 puan ekstra bekleniyordu. O gelmiş
olsaydı bugünkü seviyesinden ortalama her yıl 1,5 puan fazla büyüyecekti. Bu da
insanlara iş, aş, ekmek demekti, insanların gelirinin artması demekti fakat
işte az önceki saydığımız hukuk sisteminden kayıt dışılığa kadar, iş ortamından
yolsuzluğa kadar buralardaki kötüleşmeyle maalesef bunların Türkiye büyümesi
üzerinde çok olumsuz etkisi olmuştur. 
Şimdi,
bugün Kalkınma Bakanlığı bütçesi üzerinde konuşuyoruz. Kalkınma Bakanımız da
burada. Madem onu konuşuyoruz, kötü kamu yönetimine küçük bir örnek vermek
istiyorum. Devlet Planlama Teşkilatı, altmış yıllık bir kurum kapatıldı 2011
yılında. Şimdi, hiç kimse vicdanını rahatlatmak için “Efendim, DPT kapatılmadı,
ismi değiştirildi, bakanlığa dönüştürüldü.” filan demesin bana. Devlet Planlama
Teşkilatı kapatılmıştır, onun mirasını yiyen bir Kalkınma Bakanlığı vardır
bugün. Devlet Planlama Teşkilatının fonksiyonlarını Kalkınma Bakanlığı bugün
kısmen sürdürmektedir ama o şu anda eski alışkanlıklarla gidiyor, bir süre
sonra sürdüremeyecektir çünkü statüsü ciddi şekilde değişmiştir. 
Şimdi,
nasıl oldu, nasıl kapatıldı? 2011 yılındaki kanun hükmünde kararnamelerle. Bir
zamanlar anayasal kurum olan, fonksiyonları Anayasa’da geçen kurum, şu Meclise
hiç gelmeden alınan bir yetkiyle 2 bürokrat tarafından kapatıldı arkadaşlar.
Yani işte kötü kamu yönetimine örnek. Bakın, Türkiye bunun sıkıntılarını
önümüzdeki dönemde çok daha fazla yaşayacak. İşte, o yüzden 2007 sonrasında…
Bakın ben, genelde konuşmalarımda 2007-2008’e kadar olan dönemle sonrası dönemi
ayırt ederek konuşurum. Yani özellikle 2007-2008 sonrasında Türkiye olağanüstü
kötü yönetildi ve Türkiye’deki bütün göstergeler o şekilde kötüye gitti. Şimdi,
Planlama olayı bu şekilde. İnşallah Hükûmet şu basireti en azından gösterir
diye ümit ediyorum: Devlet Planlama Teşkilatının bir an evvel yeniden
kurulması, eski fonksiyonlarıyla hatta daha güçlü bir şekilde kurulması
gerekir. 
Şimdi,
kamu maliyesiyle -az önce de ifade ettim- mücadelede Türkiye önemli başarılar
göstermiştir ve bunun ilk adımları, ilk nüveleri de 1999 yılında atılmıştır, o
zamanki DSP-MHP-ANAP Hükûmetinde sosyal güvenlik reformuyla atılmıştır. Ondan
sonra da yapılan yapısal reformlarla ve devam ettirilen programlarla kamu
maliyesinde güçlü bir yapı oluşturulmuştur, bu da ta ki 2007, 2008’e kadar.
Sonrasında da, burada da ciddi ölçüde bozulmuştur. 2009 yılında, bakın, daha
önceden sıfırlanan bütçe açıkları bir yılda yüzde 5,6’ya fırlamıştır çünkü
meseleler yapısal olarak sonraki dönemde çözülememiştir. Maliye Bakanlığı
bütçesinde bunun detaylarını konuşacağız.
Şimdi,
aslında ben bambaşka bir konuşma düşünüyordum fakat bu bütçe süreci burada
başladı. Sayın Başbakanın konuşmasından başlayarak bütün AKP’li vekiller veya
bakanlar geldiler burada “Efendim 2002’de şöyleydi, 2002’de böyleydi, şimdi
şöyle oldu, böyle oldu.” “Biz bu millete ne verebiliriz yani neleri birlikte
şurada Meclis olarak yapabiliriz?” ben bunu konuşmayı arzu ediyordum bir
teknisyen olarak. Fakat maalesef elimizden bu imkân alındı. Niye? Şimdi, madem
siz, 2002’yle mukayeseler yapıyorsunuz, biraz da biz yapalım; ne olmuş? Yani
AKP’li on üç yılla… Hatta öyle de yapmayalım, bu bir yıl üzerinden mukayeseler
çoğu zaman yanlış ve yanıltıcı olur. AKP’li on üç yılları ve AKP öncesi on üç
yılları, genelde, ben bu konuşmamda sizlere mukayese etmeye çalışacağım. Fakat
AKP’li Başbakan, Sayın Başbakan başta olmak üzere bütün bakanlar bunun AKP’nin
14’üncü bütçesi olduğunu unutmuşlardır. Hep oraya, hep oraya, 2003’te onu
anlattın, 2004’te anlattın, 2015’te anlattın, şimdi 2016 bütçesinde tekrar
onları anlatmanın ve bunları yaparken de hiçbir karşılaştırmada, hiçbir ilke
tanımadan… Bakın, şimdi, size bir örnek vereyim: Sayın Başbakan konuşma
metninin 19’uncu sayfasında -bunu sözlü olarak da söyledi- bir mukayese
veriyor: Türkiye'nin, işte, önceki büyümesi ve şimdiki büyümesi. “Türkiye ekonomisi
1993-2002 yılları arasında ortalama yüzde 3 büyüdü, bizim on dört yıllık
dönemimizde yüzde 4,7 büyüdü.” 
Sayın
Başbakana ben soruyorum, Kalkınma Bakanlığının mutlaka o konuşma metninde dahli
vardır: Niye 1993-2002? Yani sadece 2002 söylense -hani hep öyle söylüyorsunuz
ya- onu anlarım. Tabii, 2002’yi söylese ne diyecek? Çünkü 2002’de yüzde 6,2
büyüyen bir Türkiye ekonomisi teslim aldılar. E, bunu söylese olmayacak. Şimdi
yüzde 3’e düşürmesi lazım, yani şimdi yüzde 3’e düşen bir ekonomi var. (MHP
sıralarından alkışlar) “E, ne söyleyeyim?” Ya, hiç olmazsa… Hep, ben, diyorum
ki Türkiye'nin bir dönemi, daha doğrusu bir ülkenin bir on yılıyla öbür on yılı
mukayese edilemez. Bir maratondur bu ülkelerin hayatında. Nasıldır? Şimdi, bir
maratonda, işte, arazinin düz olan yerleri vardır, arazinin bataklık olan
yerleri vardır, arazinin, efendim, yokuş olan yerleri vardır, inişli olan
yerler vardır. 
Şimdi,
1990’lı yıllar gelişmekte olan ülkeler açısından kötü yıllardır, zor yıllardır
-bütün dünya için, Çin’inden Hindistan’ına, Güney Afrika’sından Brezilya’sına,
Arjantin’ine kadar- çünkü küresel sermaye buralara akmıyor, gelişmiş ekonomilere
akıyor. O yüzden ne yapacağız? Ben, bataklıkta kendi emsallerimle performansıma
bakacağım. Düz yere geçtiğimde yine kendi emsallerime bakacağım. Sayın Başbakan
bunu yapmadığı gibi… Yani bir miktar ilke olması lazım bir şeyde. Hiç olmazsa
2002… Niye 1993-2002? Oradan dokuz yıl alıyorsun kendi on dört yılınla mukayese
ediyorsun. Niye? Çünkü 1990 yılında yüzde 9,3’lük bir büyüme var, onu katmayacak
aklı sıra. Efendim, 1992 yılında yüzde 6 büyüyen bir Türkiye ekonomisi var, onu
katmayacak. 
Ben,
Sayın Başbakanın yerinde olsam, bu konuşma metnini hazırlayan bütün
bürokratları ve bakanları görevden alırım. Yani beni bu kadar zora düşürecek bir
işi yapan hiç kimseye tahammül etmem. Hâlbuki bunu yapmaya ihtiyacı yok. Yani
illa ki bir şey yapacaksan yine senin bir miktar daha performansını iyi
gösterebilecek başka şey bulabilirsin. Bu kadar ilkesiz bir mukayeseyi ben
bugüne kadar hiç yaşamadım. Gelin, daha ilkeli bir mukayese yapalım, ben bunu
daha önce yaptım. 
Şimdi,
1990-2002; AKP öncesi on üç yıl ve AKP sonrası on üç yıl… Türkiye'nin
performansı ne olmuş, gelişmekte olan ülkelerin performansı ne olmuş? Esas
mukayese budur, buna bakmamız lazım. AKP öncesi on üç yılda Türkiye ekonomisi
ortalamada gelişmekte olan ülkelerin sadece 0,3-0,4 altında büyümüş yani hemen
hemen benzer büyüme. Ama büyüme oranı düşük, rakamı da verebilirim: 3,5’a 3,9.
Ama sonrasında, AKP’li on dört yılda Türkiye ekonomisiyle gelişmekte olan
ülkelerin büyüme farkı 1,5’e çıkmış. Yani 0,3-0,4 altındaymışız, 1,5 altında
kalmışız. Şimdi, eğer performansınızı ölçmek istiyorsanız buna bakacaksınız.
Bu, dolayısıyla, kötü bir performanstır.
HASAN
BASRİ KURT (Samsun) – Batırılan bankaların ödenen paralarını da koyalım onun
üzerine. 
MUSTAFA
ILICALI (Erzurum) – Kişi başına geliri de karşılaştırırsanız. 
ERHAN
USTA (Devamla) – Kişi başına geliri de, aynen, onu da söyleyeceğim. Çok güzel
söylediniz, yani bu kadar güzel pas olur. 
HASAN
BASRİ KURT (Samsun) – Hortumlanan bankaların paralarını da koyalım Sayın Usta.
ERHAN
USTA (Devamla) – Kişi başı gelirde; 2002 yılında Türkiye’nin kişi başı geliri,
gelişmekte olan ülkeler ortalaması kişi başı gelirinin 2,3 katıymış. 
MUSTAFA
ILICALI (Erzurum) – Rakam verin.
ERHAN
USTA (Devamla) – Rakam vermeye gerek yok. Bunlar böyle bakılır, bütün literatür
de bu şekildedir, uluslararası bütün dokümanları açın, bu şekildedir. Başbakan
şimdi, AB ülkeleriyle veriyor ya. 
MURAT
DEMİR (Kastamonu) – O günleri bırak, o günleri geç sen. 
ERHAN
USTA (Devamla) – 2,3 katıdır gelişmekte olan ülkelerin. Şimdi kaç katı? 1,9
katı. Getirebilmiş misin? Performans bu. Gelişmekte olan ülkeler performansı
senin performansını… Almış başını gitmiş. 
MUSTAFA
ILICALI (Erzurum) – Rakam ver, rakam.
ERHAN
USTA (Devamla) – Bu işler dolar rakamlarıyla, bu işe, elli yıl geriye, dolarla
filan bakamazsın, bu iş budur, emsallerle bakarsın. Emsallerle baktığın zaman,
kötü gidiyor. İşte, kendi rakamına baktığın zaman, kötü gidiyor, bir yerden 93
al, bir yerden, ne derler, 1923 al, bir yerden bilmem neyi al… Böyle mukayese
olur mu ya? Başbakana yakışır mı bu? 
MUSTAFA
ILICALI (Erzurum) – Bir rakam ver, rakam. 
ERHAN
USTA (Devamla) – Sayın Başbakan diyor ki: “Biz sözümüzü tutarız.” Bakalım
tutmuş mu? Ben burada yüce milletime sesleniyorum: Bu millete 2011 yılında o
günün Başbakanı -ha, bugünkü Başbakan reddimiras yapıyorsa onu bilmem ama- dedi
ki: “Ey vatandaşım, 2015 yılında size 14 bin dolar kişi başı gelir
vadediyorum.” Başka ne dedi? “1 trilyon 76 milyar dolar millî gelir
vadediyorum.” dedi. 2015 yılı için 2011 yılında verilen sözler. Hani, “Biz
sözümüzü tutarız.” diyorlar ya. İhracat için “201 milyar dolar ihracatımız
olacak, enflasyon 5’e düşecek, işsizlik oranı 7,9’a düşecek.” dediler. Şimdi ne
olmuş, 2015 yılı? Şapka düştü, kel göründü. GSYH “1,076” demiş 722 milyar
dolar, o da daha tahmin, tutup tutmayacağı belli değil, yıl bitmek üzere. 354
milyar dolar hedefinin, sözünün altında kalmış bir AKP Hükûmeti var. Kişi başı
gelir “14 bin dolar” demiş, şu anda 9.286 dolar olarak tahmin ediliyor, tutup
tutmayacağı belli değil, 5 bin dolar altında kalmış. İhracat, 201 milyar dolar
denilmiş, 143,9 milyar dolar.
KAMİL
AYDIN (Erzurum) – Kutularda kaldı onlar!
ERHAN
USTA (Devamla) - 57 milyar dolar ihracat hedefi. Ha, bunlar söz. Yani bunlar,
artık…
KAMİL
AYDIN (Erzurum) – Kasalarda ve kutularda kaldı onlar!
ERHAN
USTA (Devamla) - Sözü tutup tutmadığını ben milletin takdirine bırakıyorum. 
5
enflasyon demişsin 8,8 enflasyon olmuş; 7,9 -bunlarla oy alınıyor- demişsin
10,2 olmuş. Şimdi, bunlar, işte hedef…
KAMİL
AYDIN (Erzurum) – Başkanım, yüzde 50 olur mu hedeften sapma? 
KALKINMA
BAKANI CEVDET YILMAZ (Bingöl) – Onlar hedef, söz değil. 
ERHAN
USTA (Devamla) – Sayın Bakan “Onlar hedef, söz değil.” diyor. Yahu, sözle
hedefin ne şeyi var? Temenniden bahsetmiyoruz. Bunun üzerinden beyanname
yapıyorsun, bunun üzerinden program açıklıyorsun, milletten oy alıyorsun.
Bunlar söz olarak verildi ve “Bunların hepsini tutacağız.” denildi.
ERKAN
AKÇAY (Manisa) – Temenniyle hedefi karıştırıyorlar. Temennilerini hedef diye
koymuşlar.
ERHAN
USTA (Devamla) – Bu sözü tutmadı, şimdi sözden vazgeçildiyse onu bilmiyorum ama
bu sözünü tutmadıktan sonra ben bundan sonra hiçbir sözüne inanmam. 
Şimdi,
gelelim 2015 yılı performansına. 2015 yılında büyüme tahmini, Hükûmetin şu
andaki tahmini yüzde 4; ilk dokuz ayda yüzde 3,4 büyümüş, IMF’nin büyüme
tahmini 3,2. 2015 yılında tüketimin büyümeye katkısı 3,9 puan. 
MUSTAFA
ILICALI (Erzurum) – Vekilim, sizin 1 Kasım tahminiz ne oldu; onu da bir söyler
misiniz? 
ERHAN
USTA (Devamla) – Şimdi onu söyleyeceğim.
Tüketimin
katkısı 3,9 puan. Bakın, büyüme 4 tahmin ediliyor -ki 3,5’ta kalacak- 3,9’unun
bunun tüketimden gelmesi… Bu, Türkiye’nin arzu ettiği bir büyüme değil Sayın
Kalkınma Bakanı. Bu, Türkiye’nin arzu ettiği bir büyüme değil. Zaten şimdi
vakit kalmadı tabii, bunları inşallah diğer maddelerde ve Maliye Bakanlığı
bütçelerinde tek tek açıklayacağım. Yani siz şimdi kamu tasarrufunu 1 puan
düşüreceksiniz, ondan sonra tasarruf artıracağım diyeceksin. Özel sektör
tasarrufunun artırılmasını hesaben yazacağız ama kamu tasarrufunu, kendi
elimizde olan bütçemizi 1 puan düşüreceksin. 
Yatırımın
katkısı 0,8 puan.
CEMAL
ÖZTÜRK (Giresun) – Dünya ticaretindeki daralmayı görmüyor musun?
ERHAN
USTA (Devamla) - Dünya ticaretinde daha önceki yılları hiç konuşmuyoruz değil
mi? Dünya ticareti yüzde 15 arttığı zaman ihracatı nominal olarak artırmak,
fiyatlar yüzde 20 arttığı zaman ihracat artışları kolaydı. İşinize geldiği
zaman işinize geldiği şekilde konuşmayacaksınız. 
Şimdi,
sadece şu cari açığı bir açıklayayım. Bakın “Cari açık düştü.” diyorlar değil
mi? Şimdi, cari açık ne? Millî gelire oranı 5,8’miş 2014 yılında, 2015’te
tahminen 4,4. Kalkınma Bakanımız iyi dinlesin, birazdan bunlara cevap
isteyeceğim kendisinden. Altın hariç cari açık… Bakın, 5,8 olan cari açık…
Şimdi, altın ticareti cari açık rakamlarında analiz yapılırken dışarı alınır.
Niye? Çünkü istikrarlı bir kalem değil; kimi zaman fazla, kimi zaman az. Kimi
zaman 15 milyar dolar ihracata çıkmıştır, 2 milyar dolar ihracata düşmüştür.
Altın hariçte ihracata bakarız. Kalkınma Bakanlığının Orta Vadeli Programı’nda
da bu rakamlar var. Ben Hükûmetin rakamlarından söylüyorum, bu analiz yanlış
bir analiz değil, onu söylemek için söylüyorum. Altın hariç cari açık 5,3’müş
2014’te, 2015’te 5’e düşüyor; 0,3 puan iyileşme var sadece. Şimdi, o “headline”
olanda ne kadar iyileşme vardı? Güya 1,4. Hep bunun üzerinden bir propaganda
yapılıyor “Cari açığı düşürdük.” diye. 
MUSTAFA
ILICALI (Erzurum) – Düşmüş işte.
ERHAN
USTA (Devamla) – Altın hariçte 0,3 düşüş var. 
Enerji
ithalatı… Enerji fiyatları 50 dolara yakın ortalamada, yani esas fiyatlar 100
dolardan 30 dolara kadar düştü de Türkiye’ye maliyet olarak yaklaşık 46-47
dolar düştü. Bunun etkisi 1,7; millî gelire oran olarak. Bakın arkadaşlar, yani
1,7 buradan bir olumlu katkı var; 1,4 altın ticaretinden bir olumlu katkı var,
onları almamız lazım. Aslında, normalde, baktığınız zaman, altın etkisinden
1,1; enerji ithalatından 1,7; toplam 2,8 buradan gelen katkıya bakmadan, “Ben
sadece o ‘headline’ rakamdan cari açığı düşürdüm.” dediğiniz zaman bu milleti
yanıltırsınız. Piyasalar yanılmıyor ama piyasalar bunu görüyor, bunu uluslararası
piyasalar da görüyor, diğerleri de görüyor. O yüzden buna rağmen hâlâ
Türkiye'de faizler yüzde 10’un üzerinde, o yüzden buna rağmen hâlâ dolar 3 lira
ve o yüzden yüzde 14,8 bir ayda sizin Güven Endeksi’niz düşüyor. Yani vatandaşı
belki kandırabilirsiniz ama bundan sonra vatandaşı kandırma imkânı da
olmayacak, bunların hepsini buradan çatır çatır konuşacağız Allah’ın izniyle.
Şimdi,
dolayısıyla, cari açık aslında iyileşmemiştir, yüzde 1,4 2015 yılında
kötüleşmiştir -benim vaktim çok az kaldı- enflasyonda tahminler çok kötüdür;
yüzde 5 hedefliyorsun, 6,3 diyorsun daha geçen yıl, 8,8 geliyorsun.
Bu
Hükûmetin hiçbir şekilde inandırıcılığı kalmamıştır, maalesef Türkiye’ye
verecek hiçbir şeyi de kalmamıştır. Ama biz buna rağmen şunu temenni ediyoruz:
Gelin, bu ülkeyi ileriye taşıyacak işleri hep beraber yapalım. Biz bunlara
destek vermeye hazırız çünkü bu millet ekmek bekliyor, millet aş bekliyor ve
suni gündemlerle, rejim tartışmaları, sistem tartışmalarıyla vakit kaybetmenin
hiçbir gereği yoktur.
Ben
yüce milletimizi ve Genel Kurulu saygıyla selamlıyorum. 
Teşekkür
ediyorum. (MHP ve CHP sıralarından alkışlar) 
BAŞKAN
– Teşekkür ederiz Sayın Usta. 
Milliyetçi
Hareket Partisi Grubu adına üçüncü konuşmacı Adana Milletvekili Sayın Muharrem
Varlı. (MHP sıralarından alkışlar) 
Sayın
Varlı, süreniz on iki dakika.
MHP
GRUBU ADINA MUHARREM VARLI (Adana) – Sayın Başkan, değerli milletvekilleri;
bütçe görüşmelerinde GAP, DAP, KOP bunların üzerinde grubumuz adına söz aldım.
Bu vesileyle hepinizi saygıyla selamlıyorum. 
Tabii,
bunların içerisinde hepsi önemli projeler ama GAP hepsinden daha önemli.
1970’li yıllarda sulama ve enerji amaçlı hayata geçirilmek istenen, o günlerde
kararlaştırılmış, 1989 yılında da Bakanlar Kurulu kararnamesiyle
resmileştirilmiş ve o günden sonra sürekli takviyelerle, 2010 yılında da
bitirilmesi kararlaştırılmış. Ancak bugüne kadar birçok yatırım yapılmasına
rağmen şu ana kadar GAP projesinde istenilen hedefe ulaşılamamış. Yani
Fırat-Dicle havzasında sulama, hidroelektrik enerji üretimine yönelik 22 baraj,
17 hidroelektrik santraliyle 1,8 milyon hektar alanda sulama yatırımlarının
yapımı planlanmış ama bunların birçoğu hayatiyete geçirilememiş. 
Yine
master plan çerçevesinde bugüne kadar, 2002 yılına kadar 22 katrilyon -o günkü
parayla- para harcanmış. Bu Hükûmet de birçok yatırımlarda bulunmasına rağmen
koymuş olduğu hedefi gerçekleştirememiş. Yani şu ana kadar GAP projesinde 1,8
milyon hektar alanın sulanması planlanmışken sadece 474 bin hektar yani yüzde
26’sı ancak hayatiyete geçirilebilmiş. Dolayısıyla, yüzde 74 gibi bir rakam
hâlâ GAP projesinde hayatiyete geçirilememiş. 
GAP
projesi, çok önemli bir proje dedik çünkü orada yapılacak her proje o bölgenin
insanına, o bölgede yaşayan insanlara hayat kazandıracak projelerdi; iş
bulacak, aş bulacak projelerdi. Belki başlatmış olduğunuz ihanet süreci
noktasında insanlara iş vererek, aş
vererek, o adına “çözüm süreci” dediğiniz, “barış” dediğiniz, o başlatmış
olduğunuz ihanet sürecinin yerine GAP projesini bitirmiş olsaydınız, gerçekleştirmiş
olsaydınız insanlar bundan çok daha fayda, bölge bundan çok daha fazla fayda
elde etmiş olacaktı.
Değerli
arkadaşlar, şimdi, “GAP projesi” denilince aklımıza tabii ki GAP projesinin
içerisinde yaşayan insanların temel geçim kaynakları da geliyor. Nedir bunlar?
Bunlardan en önemlisi tarım çünkü Urfa bölgesi, Diyarbakır bölgesi ve o havzada
yaşayan insanlarımızın uğraştıkları en önemli şey tarım. Tarımın en önemli
sıkıntısı ne? Tarımın en önemli sıkıntısı girdiler, maliyet girdileri.
Şimdi,
burada geçen dönem defalarca dile getirdim, defalarca konuştum ve bununla
ilgili birçok kanun teklifi verdim, soru önergesi verdim, her defasında
reddettiniz ama ta ki 7 Haziran seçimlerinin sonucunda Milliyetçi Hareket
Partisinin ısrarla gübrede KDV’nin sıfırlanması noktasında duruşunun oy
getirdiğini görünce, 1 Kasım seçimleri öncesinde siz de böyle bir düzenleme
yaptınız ve gübre fiyatlarındaki KDV oranını yüzde 18’den sıfıra çektiniz. Geç
kalınmış ama doğru bir şey. Bu, çiftçimize yansıdı mı peki? Çiftçimize
yansımadı. Niye yansımadı? Yüzde 18 KDV… Bugün taban gübresi 20-20, özellikle
mısırın taban gübresi 20-20, 1 milyon lira eski parayla yani 1 lira civarında.
E, şimdi, bunun yüzde 18 KDV’sini düşüp çiftçinin cebine 180 bin lira gibi bir
para kazandırması gerekirken hâlâ aynı fiyattan gübre satış görüyor yani
düşürmüş olduğunuz KDV oranının çiftçiye hiçbir katkısı olmadı ancak yüzde
5’lerde, yüzde 6’larda böyle katkı sağladı. Normalde kaç lira sağlaması
lazımdı? KDV’yi yüzde 18 düşürdüğünüz için yüzde 18 katkı sağlaması gerekirken
çiftçimizin cebine ancak yüzde 5 gibi bir katkı sağladı. Bunun sebebi ne? Bunun
sebebi devletin rekabet edecek gücünün olmayışı, tamamen serbest piyasaya gübrenin teslim edilmiş olması. Sizin
döneminizdeki özelleştirilen gübre fabrikaları, tarım kredi…
Ya,
Allah aşkına, Sayın Bakan, bu Hükûmetin en eski Bakanlarındansınız -Kalkınma
Bakanımıza söylüyorum- yani bu tarım kredi ne yapar kardeşim ya, ne yapar? Ha,
diyeceksiniz ki “Özelleştirildi.” Diyeceksiniz ki “Efendim, bağımsız bir
kurum.” Tamam da bunu özelleştirirken hiç mi düşünmediniz? Bu gübre
fabrikalarını özelleştirirken, çiftçinin durumunu hiç mi düşünmediniz bunları
yaparken?
Şimdi,
bakın, gübre serbest piyasada 1 lirayken tarım kredi kurumunda 1,2 lira.
Allah’tan reva mıdır bu ya, Allah’tan reva mıdır! Yani, şimdi, tarım kredi
kurumu çıkıp piyasayı regüle etmesi gerekirken, gübre fiyatlarını aşağıya
çekmesi gerekirken, tarım kredi kurumunda gübre fiyatları daha yüksek. Niye?
Çünkü devlet rekabet edecek güç vermiyor tarım krediye. Çünkü elindeki gübre
fabrikalarının tamamını ucuz fiyatlarla yandaşlarının ceplerine indirdi. Ama
bugün çiftçi bunun çilesini çekiyor, bunun ızdırabını yaşıyor. Eğer devletin
rekabet edecek gücü olsa, bugün piyasaya girmiş olsa gübre fiyatlarında “Kardeşim,
ben gübreyi 900 bin liradan satıyorum.” dese gübre otomatikman 900 bin liraya
düşecek. Ama böyle bir düşünceleri olmadığı için, çiftçiyi bu manada koruyup
gözetmek gibi bir düşünceleri olmadığı için bunların hepsini es geçtiler ve
dolayısıyla çiftçi şu anda gübrenin maliyetleri altında inim inim inliyor. 
Yine,
tarımsal mazot, bakın, dünyanın en pahalı tarımsal mazotunu tüketiyor Türk
çiftçisi, üstelik dünyada petrol fiyatlarının dip yapmasına rağmen; dip
yapmasına rağmen dünyanın en pahalı tarımsal mazotunu tüketiyor, “tarımsal
mazot” diyorum, bakın. Ama buna da çözüm yok. “Mavi mazot vereceğiz, ucuz mazot
vereceğiz.” dediniz, hâlâ ortada bir şey yok. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Mazot desteği veriyoruz. 
MUHARREM
VARLI (Devamla) - Mazot desteği kaç kuruş, daha dün aldık mazot desteğini ya!
Bir dönümün mazotunu bile vermiyorsunuz Sayın Bakan. Eğer bununla övünüyorsan,
bununla övünme! Bak, ben çiftçiyim, bizzat bu işi yapan bir insanım. Senin
verdiğin mazot desteği bir dönümün mazotu bile değil. Senin verdiğin gübre
desteği 10 dönümün gübresini karşılamaz. (MHP sıralarından alkışlar) Ben
bunların hepsini bilen bir insanım. Neyle övünüyorsun sen! 
Şimdi,
bakın, Sayın Bakan, biz çiftçimizi mazota ve gübreye karşı koruyamazsak,
çiftçinin maliyetini düşüremezsek bu çiftçiyi ayakta tutma şansımız yok. Eğer
bugün Ziraat Bankası kredi vermesin, eğer bugün özel bankalar ipotek alarak
çiftçiye kredi vermesin vallahi de billahi de tillahi de hiçbir çiftçinin
tarlasını ekme şansı yok, bu kadar net konuşuyorum. Ben bu işin içerisinde
bizzat uğraşan bir kardeşinizim ve cebi yanan, eli yanan bir kardeşinizim. 
Değerli
arkadaşlar, şimdi gelelim et fiyatlarına. Bakın, yine, Kalkınma Bakanımız
burada. Az önce Tarım Bakanı da buradaydı ama çıktı o, gitti herhâlde. Şimdi,
eskiden Türkiye’de Urfa pazarı ve Antep pazarı Orta Doğu’nun en büyük hayvan
pazarıydı. Bütün Orta Doğu’nun et ihtiyacını, hayvan ihtiyacını biz
karşılardık. Şu anda biz hayvan ithal eder duruma geldik. Hatta hatta, bunu bırakın,
sap saman ithal eder hâle geldik. Yani, Allah’tan reva mıdır bu ya, Allah’tan
reva mıdır! Yani, Türkiye’nin her şeyi var. Hani demiş ya “Yağ var, şeker var,
un var.” Helva yapacak adam olmazsa nasıl olacak kardeşim? Hepsi araya gider,
yanar gider onların hepsi. Helva yapacak adam yok bunları. Bakın, hep “çözüm”
diyorlar, çözümünü de söylüyorum, az önce gübre fiyatlarında çözümü söylediğim
gibi et fiyatlarını düşürmenin çözümünü de söylüyorum, eğer bilmiyorsanız
yapın, bunu uygulayın: Bakın, Et ve Süt Kurumu… Diyeceksiniz ki “Buralarda
revize yapıldı, asgariye düşürdük personeli, bir kısmını özelleştirdik,
sattık.” Para etmeyenler elinizde duruyor, eğer para etmiş olsaydı onları da
satardınız, eğer apartman dikilecek yerlerde olsaydı onları da satardınız.
Şimdi, Et ve Süt Kurumu piyasaya, rekabete girmiş olsa bu et fiyatları bu kadar
yükselmez. Niye? Çünkü, bakın, elimde bazı şeyle var. Canlı -karkas- hayvan
kesim fiyatını 23 liraya yapıyor Et ve Süt Kurumu ve 27 lira ilâ 29 lira
arasında -kıyma ile kuşbaşı- satıyor. Gayet uygun bir fiyat. Adana
Kombinasından bahsediyorum. Bakın, gerçekten tam kapasiteli çalışsa Adana
Kombinası günde 350 tane büyükbaş hayvan kesebiliyor, günde 2 bin tane küçükbaş
hayvan kesebiliyor. Şu anda kaç tane kesiyor biliyor musunuz? 100 ilâ 120
arasında büyükbaş hayvan, 200 ilâ 250 arasında küçükbaş hayvan. Şimdi, biz 2
bin koyun kestirmiş olsak -sadece Adana Kombinası için söylüyorum bunu,
Türkiye’de bunun gibi belki yüzlerce tesis var- Adana Kombinası bunu yapmış
olsa, piyasaya girmiş olsa “Kardeşim, ben eti 29 liradan, 30 liradan
satıyorum.” dese, serbest piyasadaki et kesenler, et satanlar bunu düşürmek
zorunda kalmayacak mı? Keşke bu et fiyatlarının yüksekliğinden çiftçi para
kazanabilse, keşke köylü para kazanabilse, üretici para kazanabilse. Üretici 23
lirasını alıyor. Gidin, marketlerde 50 liraya kadar çıkıyor et fiyatı
arkadaşlar. Bu parayı kim kazanıyor? “Faiz lobisi” diyorsunuz ya, Sayın
Cumhurbaşkanı “faiz lobisi” diyor ya, işte tam da burası, faiz lobisi kazanıyor
bu parayı, paradan para kazananlar kazanıyor; üretici para kazanmıyor, tüketici
de zararın içerisinde. İşte, “çözüm” diyorsunuz, çözüm: Et ve Süt Kurumunu tam
kapasiteli çalışan duruma getirin, Türkiye'de et üretimini rekabete sokun,
ondan sonra insanlarımızın, ucuz et yemesini sağlayın.
Ya,
sizin döneminizde hayvancılık battı, tarım battı. Yani, dışarıdan ha bire
hayvan ithal ediyoruz hâlâ et fiyatları yüksek. Yani, adam bakıyor et fiyatları
yüksek, birinci kalite süt veren ineğini götürüyor kasaba, kesiyor. Yazık
günahtır ya, Allah'tan korkun, vallahi yazık günahtır ya.
MUSA
ÇAM (İzmir) – Sütün litresi 185 kuruşa düştü. 
MUHARREM
VARLI (Devamla) – Şimdi, keşke üretici kazansa bundan diyorum. Üretici
kazanmıyor. “Faiz lobisi” diyorlar ya, vallahi faiz lobisi kazanıyor bundan
parayı. 
İşte,
değerli arkadaşlarım, eğer gerçekten bu ülkede ucuz et olmasını, insanlarımızın
ucuz et yemesini, daha fazla et tüketmesini istiyorsanız, çiftçinin gübre ve
mazot maliyetinden kurtulmasını istiyorsanız Allah rızası için bu işe bir çözüm
bulun. Eğer bu işe bir çözüm bulmazsanız bu çiftçi topraklarını ekemeyecek
duruma gelecek. İşte, o “faiz lobisi” dediğiniz var ya faiz lobisi, çiftçinin
topraklarını da gelip o faiz lobileri satın alıyor, ellerinden teker teker
satın alıyor o faiz lobileri.
Buradan
defalarca söyledim, bundan sonra da söylüyorum: Eğer bu Hükûmet bu işe bir
çözüm bulmazsa…
(Mikrofon
otomatik cihaz tarafından kapatıldı) 
MUHARREM
VARLI (Devamla) – …bunun sonunda çiftçi ile faiz lobisi arasında kan çıkar
arkadaşlar. 
Hepinizi
saygıyla selamlıyorum. (MHP ve CHP sıralarından alkışlar) 
BAŞKAN
– Teşekkür ederiz Sayın Varlı.
Milliyetçi
Hareket Partisi Grubu adına dördüncü konuşmacı İstanbul Milletvekili Sayın Celal Adan. (MHP
sıralarından alkışlar)
Sayın Adan, süreniz on yedi dakika.
MHP GRUBU ADINA CELAL ADAN (İstanbul) – Sayın Başkan,
değerli milletvekilleri; Adalet Bakanlığı bütçesi hakkında görüşlerimizi
sizlerle paylaşmak üzere söz almış bulunmaktayım. Sözlerimin başında yüce
heyetinizi saygılarımla selamlıyorum. 
Biraz evvel AKP Grubu çoğunluktaydı –keşke- ben
konuşurken hepsi burada olsun diye dua ettim ama bir kısmı çekip gittiler.
Değerli milletvekilleri, öncelikle Osmanlı, Selçuklu
dönemi dâhil olmak üzere Cumhuriyet Dönemi’nin en büyük yolsuzluklarına öncülük
yapmış bir siyasal iktidarla karşı karşıyayız. 17 Aralık 2013 yılında bir sabah
uyandık, bir altın kaçakçısının elinde bir devlet yönetimini yakaladık. Kimler?
İçişleri Bakanı, Avrupa Birliğinden sorumlu Bakan, TOKİ’den sorumlu Bakan ve
Ekonomi Bakanı avucun içerisinde. Bunları istifa ettirdiniz, buna benim bir
itirazım yok, elbette istifa etmeleri lazımdı ve siyasi hayatı terk edip geçip
gitmeleri lazımdı. Ancak bir şey oldu, onların Yüce Divana gitmesi konusunda
içinizden 58 milletvekili bizimle birlikte hareket etmesine rağmen, o günün
şartları içerisinde yüzde yüz hırsızlık yaptıklarına inandığınız hâlde
parmaklarınızla bunları akladınız. Bu 4 bakanın sorgulamasını ortadan kaldıran
Adalet ve Kalkınma Partisi, hangi vicdanla “Ben adaletli davrandım.” diyebilme
şansına sahiptir? (MHP sıralarından alkışlar) Fakirin fukaranın, yetimin
hakları çarçur edildi. Daha büyük yolsuzluklar var, onları da söyleyeceğim ben
ama beni ilgilendiren konu, bugün adaleti konuşuyoruz. Adalet üzerinden siyaset yapmak, yalan söylemek, iftira etmek son derece
yanlış bir şey. Vicdanımın sesini duyarak konuşuyorum, Allah’a olan inancıma
sığınarak konuşuyorum burada. Onlar hırsızdılar ve ucu nereye dayanırsa
dayansın Yüce Divana gitmeleri gerekirdi. Buna içinizden hiç kimse itiraz
edemez. Ama beni ilgilendiren bir konu daha var; o da bizim fakirin fukaranın
hakkını koruyamadınız ama milletimizin birliğini de tahrip ettiniz. 
Değerli
milletvekilleri, bakınız, utanmadan, arlanmadan bazı süreçler yaşattınız. Neyi
yaşattınız biliyor musunuz? Bu milletin birliğine, merhametine, sevgisine,
kardeşliğine kurşun sıkan eşkıyabaşının, 2013 yılında “Nevruz Bayramı” adı
altında, paçavraların, PKK paçavralarının altında mesajını okuttunuz; onu
devlete ortak ettiniz. Siz, ölüm oruçlarına yatan, 150 kişiyi öldüren, ölüm
oruçlarına yatanların kurtuluşu için Öcalan’a başvurdunuz, eşkıyabaşına
başvurdunuz. Siz, Kobani olaylarında eşkıyabaşından destek istediniz. Siz ne
kadar küçük düşündünüz; Türk devletini var eden temel değerlerden ne kadar
uzaklaştınız, bunlardan destek istediniz! (MHP sıralarından alkışlar) 
YUSUF
SELAHATTİN BEYRİBEY (Kars) – İpi, ipi kaybetmişler, bulamadık. Sizin
cebinizdeydi, ipi bulamadık. 
CELAL
ADAN (Devamla) – Peki, ne oldu? Bu eşkıyabaşına verilen tavizler ne oldu? Bu
eşkıya…
HÜSNÜYE
ERDOĞAN (Konya) – Siz iktidardaydınız, niye asmadınız Sayın Adan?
CELAL
ADAN (Devamla) – Şimdi, bir dakika… Bir dakika… Ben bir değerlendirme
yapıyorum. 
HÜSNÜYE
ERDOĞAN (Konya) – Yapın Sayın Adan, yapın! Tarih de yapıyor. Siz de yapın,
tarih de yapıyor. 
CELAL
ADAN (Devamla) – Siz de gelip buradan, eminim, benim söylediklerime mutlaka
cevap vereceksiniz. 
HÜSNÜYE
ERDOĞAN (Konya) – Tamam.
CELAL
ADAN (Devamla) – Ne oldu sonuçta? Sonuçta eşkıya başını devlete ortak ederken
neler oldu? Hatta eşkıya başını devlete ortak etmeden evvel neler oldu? 21 Mart
2013’te olup bitenlerden önce, daha önce 2012 yılında 17 Ağustosta Şemdinli
ilçesi Derecik beldesi Bağlar köyü kırsalında milletvekilleri teröristlerle
kucaklaştılar. Bu teröristler, PKK’nın paçavralarıyla ellerinde silahlarla
birlikte milletvekilleriyle kucaklaştılar, dediler ki: “Biz buradayız, biz
devletiz. Devlet kim?” Cumhurbaşkanı, İstiklal Marşı’ndan veciz şiirler
söyleyerek “Bunları Yüce Divana göndereceğim.” dedi. Milletin birliğine
saldırıya mâni olmadınız siz, onu söyledim ben.
Peki,
ne oldu? 1 Kasım 2012 tarihinde savcı fezleke gönderdi size, dedi ki: “Bunlar
vatan haini. Bunlar teröristlerle bir araya geldiler. Bunların
dokunulmazlıklarını kaldırın, bunları yargılayalım.” Bunlar sümen altına
alındı. Bu memleketin birliğine kurşun sıkan bu hareketi siyasallaştırarak siz
buraya 80 PKK’lının gelmesine öncülük ettiniz. Bu utanç size yetmez mi bana laf
atıyorsunuz? (MHP sıralarından alkışlar) 
Her
gün burada, her konuşmada, emin olun, Cizre’de, Silopi’de mermi yiyen, şehit
düşen askerimize, vatandaşımıza yapılan zulümden daha büyük zulüm yapılmaktadır
burada.
SALİH
CORA (Trabzon) - Siz de HDP’yle birlikte el kaldırdınız.
YUSUF
SELAHATTİN BEYRİBEY (Kars) – Niye cevap vermiyorsun?
CELAL
ADAN (Devamla) - O eli silahlı…
Veriyorum
cevabı. Sen biraz susar mısın ya! Sus sen bir kere, sus!
EMİN
HALUK AYHAN (Denizli) – Bildiğin varsa gel anlat!
KAMİL
AYDIN (Erzurum) – Ağlamanız gerekiyor, gülüyorsunuz pişkin pişkin. Ağla, ağla!
Utan!
CELAL
ADAN (Devamla) – Beyler, bir dakika…
Bakınız,
Cizre’de, Silopi’de tankı delecek silahlarla askerlerimiz şehit ediliyor, tankı
patlatacak bombalarla.
Ben,
burada, eskiden milletvekili olan, o dönem, 24’üncü Dönem milletvekili olanlara
geldim burada anlattım, dedim ki: Beni Diyarbakır’dan, Van’dan, Ağrı’dan
emniyet müdürleri arıyorlar, diyorlar ki “PKK’lılar silahlı geziyorlar. Ecza
depoları kuruyorlar yerin altında. Hendekler kazıyorlar.” “Ya kardeşim, sen
emniyet müdürü değil misin?”, “Benim.” “Müdahale et.”, “Bize siyasi irade ‘Müdahale
etmeyin.’ dedi.”
Türkiye'nin
yetiştirdiği çok önemli bir devlet adamıdır Milliyetçi Hareket Partisinin
lideri. Bakınız, Sayın Başbakana bir soru soruyor kendisini ziyaret ettiğinde,
diyor ki: “Sayın Başbakan, geldiniz, hoş geldiniz. Fakat size bir soru
soracağım. Bu hendekler kazıldı, bombalar yerleştirildi. Bu kadar örgütlenme
oldu. Siz hangi valiyle, hangi emniyet müdürü hakkında tahkikat açtınız?” 
Şimdi,
sizin buna cevap vermeniz lazım. O zaman ben diyorum ki: Arkadaş, Adalet ve
Kalkınma Partisi iktidarı benim milletimin birliğini korumadı. Burada da
korumuyor. Bir gün tarih bizi affetmeyebilir. Niçin affetmeyecek biliyor
musunuz? PKK’lıların burada, Cizre’de şehit edilen askerimiz ile teröristi
eşitleyen, hatta devleti katliam noktasında ifade edenler, emin olun, tankı
delip geçen şehidimizden daha büyük içimizi yaralamakta. 
Siz,
Adalet ve Kalkınma Partisi iktidarı, buna ne zamana kadar müdahale
etmeyeceksiniz?
YUSUF
SELAHATTİN BEYRİBEY (Kars) – Değiştirelim beraber…
CELAL
ADAN (Devamla) – Ama biliniz ki buna müdahale edilecek gün gelecektir, buna
müdahale ederiz. Körpe yaşımızda hayatımızı zindanlarda şekillendiren iradeyi
koyan bir ekibiz. Milliyetçi Hareket Partisinin varlığı Türkiye'nin
çimentosudur ama burada bir alınganlık göstermeyin; çıkın, size bu utancı
yaşatanları teşhir edin.
ZEKİ
AYGÜN (Kocaeli) – Alınganlık göstermiyoruz da eşkıyabaşını asamadınız.
CELAL
ADAN (Devamla) – Çıkın, eşkıyabaşının mesajları okutulduğunda “Türkiye'nin
değil dünyanın en büyük projesi çözüm projesidir.” diyen alçaklık yapanları
teşhir edin. (MHP sıralarından alkışlar) 
Bakınız,
burada bulunan arkadaşlarımız yine hatırlayacaklardır. Şimdi, zaman zaman
problem yaşadığınız Bülent Arınç şurada konuşma yapıyor, diyor ki: “Ben
Diyarbakır Cezaevine düşseydim ben de dağa çıkardım.” Çıktık, geldik, günah
işleme dedik; zalimlik yapma dedik. Bizler idam sehpalarına gittik, senelerce
hapishanelerde kaldık. Ülkücüler idam edildiler, öldürüldüler, dövüldüler,
vuruldular, kakıldılar. Bir karakolun camına taş atan bir ülkücüye rastladınız
mı dedik, yapma dedik. (MHP sıralarından alkışlar) Bir adım ötesi, hatta biraz
daha genişleterek, Menderes’e sığınıyorsunuz siz zaman zaman dedik. Menderes’i
astılar. Menderes’in çocukları hangi cama taş attı dedik. Hatırlar işte şurada
başkan vekilimiz; kişiliğinden endişe etmediğimiz kardeşimiz şahit oldu,
buradaydı işte, burada, yanımızda oturan değerli Meclis başkan vekilimiz o
günleri hatırlar. 
Dolayısıyla
bu ihanet sürecinin altına imza koydunuz ama ben milletin birliğine ihanet
edildiğinin gerçeğini bugün ortaya koyuyorum ve diyorum ki, niye
getirmiyorsunuz fezlekeleri? 
Geçenlerde
Cumhurbaşkanı randevu verecekti, içim incindi. Niye veriyorsun randevu? O ne
dedi biliyor musunuz? “Kürtlerin sigortası silahtır.” dedi. Buna nasıl randevu
verilir? Bu hafıza kaybına nasıl uğruyorsunuz? Nasıl bunlara müsaade
ediyorsunuz kardeşim? Anadolu çocuklarısınız siz. Serveti cebinde olan, alnı
secde gören bir sürü arkadaş görüyorum burada. Zaman zaman bölücü unsurlara
gösterdiğiniz tavırdan da gurur duyuyorum ama gelin, bu gerçeği tartışalım. Bu
gerçeği tartıştığımız zaman, tarih önünde haklılık kazanmış olan Milliyetçi
Hareket Partisinin hakkını teslim edin. Hakkı da teslim etmeyin ama gelin,
bundan sonra yanlış yapmayalım. Nerede fezlekeler? Nerede yahu? Diyarbakır’da,
Cizre’de tankı delecek şekilde silah kullananları meşrulaştıran insanların,
gelin, fezlekelerini hazırlayın. Savcılar nerede?
SALİH
CORA (Trabzon) – Gelecek, gelecek.
CELAL
ADAN (Devamla) – Bugün Adalet ve Kalkınma Partisiyle ilgili bir sinek vızıltısı
geçiyor, savcı 5 tane iddianame açıyor. Bu milletin birliğine ihanet eden…
Geniş düşünüyor, vizyoner düşünüyorsanız bunları geçin gidin. “Ben sırtımı
PYD’ye dayarım.” diyene ne yaptınız siz? Bugün sabahtan akşama kadar
bağırıyorsunuz, “PYD terör örgütü.” diye. 
Şimdi,
bütün bunları anlatırken siz bu anlattıklarımızla bir ihtilaf yaratmaya, bunun
üzerinden siyaset yapmaya eğer kalkışırsanız çok üzülürüm, onu söyleyeyim ben
size.
MEHMET
METİNER (İstanbul) – Doğru söylüyorsun.
CELAL
ADAN (Devamla) – Bunların hepsi yaşandı, yaşandı ve Başbakan yardımcılarınız
çıktılar, buralarda bizi “kafatasçı, ırkçı” diye suçladılar, Milliyetçi Hareket
Partisinin liderine dünyanın en büyük iftiralarını attılar. Ama terörle ilgili
mesele gelince, millî muhalefet isteyince, bir Anadolu insanı, Türkiye'nin
yetiştirdiği devlet adamı Devlet Bahçeli “Terörde sonuna kadar yanınızdayım.”
dedi; tezkere getirdiniz, “Sonuna kadar yanındayım.” dedi, 367 şartını elinin
tersiyle itti. Bütün Türkiye bize saldırırken 367’yi elinin tersiyle iten bir
demokrasi mücadelesi verdik. 
MEHMET
METİNER (İstanbul) – Allah razı olsun.
CELAL
ADAN (Devamla) – Bunları alt alta koyduğumuzda bugün hangi tezgâhların MHP
etrafında şekillendiğine hep birlikte şahit oluyoruz. Dolayısıyla, Türk
milletinin bugün içerisinde bulunduğu şartları doğru dürüst sorgulamak
mecburiyetindeyiz.
Değerli
İstanbul Milletvekili kardeşimiz ta arkada oturuyor, severim de kendisini.
Yahu, arkadaş, gözünüzü seveyim, gelir dağılımında adaletsizlik bir faciaya
dönüşmüş; hırsızlık, arsızlık almış gitmiş. O bakanları sorgulasaydınız
hırsızlığın önüne geçerdiniz. 
Şimdi
söylüyorum buradan: 4 bin imar değişikliği… Milyarder sayısı arttı, doğru.
Sanayici milyarder sayısı artmadı, üretim yapan milyarder sayısı artmadı,
emlakçıların milyarder sayıları arttı. İstanbul’un en güzel kamu arazileri
nasıl peşkeş çektirildi? Tek tek isim vermek istemiyorum, bir utanç vesikasıdır
bu. İstanbul milletvekillerimiz bilir -belediye başkanımız da orada- 1,25 imar
3,75 olunca 100 milyon dolar para kazanırsınız. İstanbul’da 1 ila 5 kişi, 1 ila
10 kişi, 1 ila 50 kişi çalıştıran 380 bin iş yeri var. Bu 380 bin iş yerinde
çalışan insan sayısı 2 milyon 400 bindir. Hanımlarını koyun, 4 milyon 800 bin.
Bir yaşlı, bir çocuk koyun omurga çıkar. Bunların hepsi Türkiye’yi ayakta tutan
insanlardır, onurlu insanlardır. Ezanlarına, bayraklarına sadıktırlar ve sizi
iktidara getirdiler. Bunların hepsini jiletle doğrasanız 20 milyon dolar para
bulamazsınız ama İstanbul’u ayakta tutuyorlar. Fakat, 2001 yılında kurulmuş bir
şirket “cash” 1 milyar dolar para kullanıyor. Nereden geliyor bunlar? Nasıl
oluyor bunlar? Hepinizin gözünün önünde cereyan ediyor. Hepimiz biliyoruz ve
görüyoruz, göre göre sesimizi çıkartmıyoruz. Dolayısıyla, gelir dağılımındaki
adaletsizlik ne yapıyor Türkiye’yi? Ben polis açıklamalarından okuyorum, kapkaç
almış gidiyor, fuhuş almış gidiyor, kötü alışkanlıklar, eroin almış gidiyor.
İcra dosyaları 5’e, 10’a katlandı. Türkiye bir yangın yerine döndü. Devlet ile
millet arasında uçurumu belirleyen en önemli faktör gelir dağılımındaki
adaletsizliktir ama değerli milletvekilleri, sizle 4-5 kişi bir araya gelelim,
şu Kızılay Meydanı’na gidelim veya Keçiören’e gidelim, en çok oy aldığınız yere
gidelim soralım “Türkiye’de adalet var mı?” diye. Yüzde 90’ı “Türkiye’de adalet
yok.” diyor. Bu neden? Milletin birliğiyle ilgili gösterdiğiniz tavırlardan
dolayı, hırsızı arsızı sanık sandalyesine getirmediğinizden dolayı, imar
yolsuzlukları… 4 bin imar değişikliği var, bunun tekabül ettiği rant 70-80
milyar doların üstündedir. Dolayısıyla bizler adaletle ilgili… Özellikle adalet
konusu milleti ilgilendiren bir konudur. Hepiniz zaman zaman çok kullanırsınız
-elbette tespitlerinizin bir kısmı insanlarımızın hoşuna gider çünkü değerlerle
bütünleşen ifadelerle anlatırsınız- insan, bizim kültürümüzde, inançlarımızda
eşrefi mahluktur, çok değerlidir, onun hakkını yedirmemek mecburiyetindeyiz. Şu
anda adaletle ilgili konuşurken çok büyük bir sorumluluk altındayız. İleride
çoluğumuza çocuğumuza nasıl izah edebiliriz bugünkü adaletsizlikleri dile
getirmeden? Bu ihanet şebekesinin gelip burada her gün Türk milletinin
birliğine, devletine karşı olmasında… 
Zaman
kısaldığı için toparlayayım. 
İkinci
en önemli hadise, cumhuriyet tarihinde görülmemiş bir şey. Ben, kendimi bildim
bileli değerlere hizmet etmeye çalıştım, demokrasiye inanıyorum. Televizyonlara
el koyuyor kayyum. Doğrudur, suç işlemiştir, koyar. Yahu, arkadaşlar,
televizyonlara bugün el koyuyor, ertesi gün, muhalefet yapan televizyonlar
iktidarın borazanlığını yapıyor. Adalet ve Kalkınma Partisi 2002’de iktidara
geldiğinde yanlarında televizyon yoktu. Bu ne korkunç bir ihtiras! Bu nasıl bir
zalimlik! Bugün televizyonlara el konuluyor, AKP yandaşı 5 kişi tayin edilip o
televizyonlar ertesi gün AKP’nin borazanlığını yapıyor. Bu nasıl adalet! 
Üçüncü
en önemli hadise, Adalet Bakanımızın da burada bulunmasından yola çıkarak
söylüyorum, 18 Haziran 2014 tarihinde bir kanun çıkarıldı. Bu kanun, 17 Aralık
soruşturması, ileride hepimiz okuyacağız… O 4 bakanın vurgun, talana düştüğü
günün deşifre olduğu günden sonra, Adalet ve Kalkınma Partisinin yönetim
biçimi, bir filin züccaciye dükkanına girdiği gibi, bütün kurumları tarumar
ettiniz, 18 Haziran 2014 tarihinde bir kanun çıkardınız. Çıkardığınız kanunla
-Sayın Grup Başkan Vekilimiz, eskiden Adalet Komisyonunda kendisiyle
beraberdik, hukuki bilgisi yüksek, ne dediğimi anladı- “soruşturma” kelimesini
çıkararak savcılara, hâkimlere emir verme, onları yönlendirebilme hakkını elde
ettiniz. 
Ben,
Gezi olaylarına karşıyım ama bütün iddianameler idamla açıldı, hepsi de beraat
etti, beraat etmeler devam ediyor. Ben, Gezi’yi tasvip etmiyorum, adaletsizlik
yapmayın diyorum. Dolayısıyla, adaletin konuşulduğu bu günde, hepimiz… 
(Mikrofon
otomatik cihaz tarafından kapatıldı)
CELAL
ADAN (Devamla) – …Cumhuriyet Halk Partisi, Adalet ve Kalkınma Partisi, bütün
milletvekillerimiz adalet üzerinden polemik, siyaset yaratmadan, çalan,
hırsızlık yapan, milletin birliğine kasteden bütün şerefsizlerin yok olduğu bir
Türkiye temennisiyle hepinizi saygılarımla selamlıyorum. (MHP sıralarından
alkışlar)
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken.
İDRİS
BALUKEN (Diyarbakır) – Sayın hatip, konuşması sırasında çözüm sürecinden
bahsederken birkaç kez “ihanet süreci” olarak bahsetti. Partimiz de çözüm
süreci çalışmaları içerisinde yer aldı, dolayısıyla doğrudan bir sataşmadan
dolayı söz istiyorum.
BAŞKAN
- Buyurun Sayın Baluken, iki dakika söz veriyorum.
IV.- SATAŞMALARA İLİŞKİN KONUŞMALAR (Devam)
16.- Diyarbakır Milletvekili İdris
Baluken’in, İstanbul Milletvekili Celal Adan’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde MHP Grubu adına yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Çözüm
süreci cumhuriyet tarihinden bugüne kadar yaşanan bir meseleyle ilgili ve son
otuz yıllık çatışmalı süreçle ilgili bu ülkenin tarihindeki barış umudunu en
fazla yeşerten en onurlu sayfadır, en onurlu süreçtir. Şu anda yaşadığımız
sıkıntıların sebebi çözüm süreci olduğu için değil, tam tersine çözüm süreci
buzdolabına kaldırıldığı için, rafa kaldırıldığı için ya da bitirildiği için
tekrar ülkemizin başına gelmiştir. Bu tespiti bir kere doğru bir şekilde ortaya
koymak gerekiyor.
Ben
defalarca buradan ifade ettim -hayret ediyorum- yani bu yaşanan ölümler, kaos,
bütün bunları engelleme, önlemeyle ilgili çözüm süreci gibi bir pratik
önümüzdeyken, böyle bir deneyim hemen yanı başımızdayken anlamsız bir şekilde,
burada çözüm süreci yaşandığı için ölümler yaşanıyor algısı yaratılmaya
çalışılıyor. Bunu kabul etmemiz mümkün değil değerli arkadaşlar.
Biz
en başından beri… Bakın, burada sayın hatip, işte, “Çözüm süreci devem ederken
hendekler, barikatlar vardı, emniyet müdürleri aradı, müdahale edilmedi.” Doğru
bir bilgi değil, hendek ve barikatlar çözüm süreci varken asla yoktu. Çünkü
insanların açık olan diyalog kanallarından, siyaset kanallarından umudu vardı.
Tam tersine, çözüm süreci ne zaman bitti hendek ve barikatlar ondan sonra
gündemleşti. 
Silvan’da
5 kez, Cizre’de 6 kez, Sur’da, bilmem 5 kez… Açın, bakın. Çözüm süreci boyunca
hendek ve barikat yok. Çağrımız zaten buna yönelik. 
Ha,
bu fezlekeler meselesine gelince, defalarca ifade ettik, bununla ilgili
korkumuz yok, 550 vekilin fezlekelerini getirin buraya. Fezlekeler buraya
gelmediği için sorun çözülmüyor değil, tam tersine, 2 Mart 1994 darbesini,
rahmetli Orhan Doğan’ın yaka paça götürülmesini hepiniz hatırlarsınız, o süreçler
yaşandığı için bugün bu sorun yaşanıyor. 
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Rasyonel bir akılla bu meselenin çözümü, akan kanın durması
ve kalıcı barışın sağlanmasıyla ilgili hepimizin elimizi taşın altına koyması
gerekiyor.
Hepinizi
saygıyla selamlarım. (HDP sıralarından alkışlar)
BAŞKAN
– Teşekkürler Sayın Baluken.
ERKAN
AKÇAY (Manisa) – Sayın Başkan…
CELAL
ADAN (İstanbul) – Sayın Başkan…
COŞKUN
ÇAKIR (Tokat) – Sayın Başkan…
BAŞKAN
– Hem Sayın Adan’ın hem Sayın Akçay’ın hem de Sayın Çakır’ın söz talebi var,
fakat ben sizlere söz vermeden önce… Sayın milletvekilleri, biraz önce Sayın
Adan’ın konuşmalarını ben de dikkatle dinledim. Gerçekten burada bir eleştiri
yaparken, bir belirleme yaparken temiz bir dille konuşma yapmaya hepimizin
dikkat etmesi gerektiğinin altını önemle çizmek istiyorum.
MEHMET
PARSAK (Afyonkarahisar) – Çok temiz bir dildi.
BAŞKAN
– Sayın Adan’ın “Buraya 80 eli silahlı PKK’lileri getirmeye vesile oldunuz.”
sözlerini reddediyorum, çünkü bu belirlemenin içerisinde…
ERKAN
AKÇAY (Manisa) – “Eli silahlı” demedi, “PKK’lı” dedi.
BAŞKAN
– Hayır, tamam, Sayın Akçay…
CELAL
ADAN (İstanbul) – Eli silahlı demedim ben.
BAŞKAN
– “80 PKK’li eli silahlı milletvekilini buraya getirdiniz.” diye bir…
CELAL
ADAN (İstanbul) – Hayır, demedim.
BAŞKAN
– Ben tutanakları isteyeceğim. Bunu söylememiş olsa bile “80 PKK’li
milletvekilini buraya getirdiniz.” diye bir ifadesi var. 
ERKAN
AKÇAY (Manisa) – Evet. 
BAŞKAN
– Bunun doğru bir belirleme olmadığını özellikle belirtmek istiyorum.
ERKAN
AKÇAY (Manisa) – Sayın grup başkan vekili belirtebilirdi.
BAŞKAN
– Sayın Adan’dan böyle bir konuşma yapmasını gerçekten beklemiyordum,
dolayısıyla bu belirlemenin yanlış bir belirleme olduğunu ve üzüntülerimi ifade
etmek istiyorum bu konuda.
Sayın
Akçay, buyurun. 
ERKAN
AKÇAY (Manisa) – Sayın Başkan, bu tür görüşleri, HDP’nin sayın grup başkan
vekili söyleyeceklerini söyledi, siz…
İDRİS
BALUKEN (Diyarbakır) – Hiçbir milletvekiline bu şekilde söylenemez.
BAŞKAN
– 80 milletvekilinin içerisinde ben de olduğum için Sayın Akçay…
ERKAN
AKÇAY (Manisa) – Peki.
BAŞKAN
– …sonuçta Halkların Demokratik Partisi Grubuna ait bir milletvekiliyim. Her ne
kadar bu kürsüde Meclis Başkan Vekilliği görevini yapsam bile, sonuçta bir
partinin, bir grubun üyesiyim. Dolayısıyla böyle bir belirleme aynı zamanda
bana da söylenmiş bir belirlemedir. Bunu kabul etmediğimizi özellikle ifade
etmek istiyorum.
Şimdi,
Sayın Çakır’a ve Sayın Akçay’a önce söz vereceğim, Sayın Adan, daha sonra size.
Buyurun
Sayın Çakır.
COŞKUN
ÇAKIR (Tokat) – Sayın Başkan, Sayın Adan konuşmasında çözüm sürecinin ihanet
süreci olduğunu söylemek suretiyle… Biz de bir iktidar partisi olarak, o süreci
yöneten bir parti olarak taraf olduğumuz için bunu sataşma sayıyorum ve bir
cevap vermek istiyorum.
BAŞKAN
– Buyurun Sayın Çakır. (AK PARTİ sıralarından alkışlar) ,
İki
dakika da size söz veriyorum.
17.- Tokat Milletvekili Coşkun Çakır’ın,
İstanbul Milletvekili Celal Adan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın dördüncü
tur görüşmelerinde MHP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
COŞKUN
ÇAKIR (Tokat) – Sayın Başkan, teşekkür ederim.
Değerli
milletvekilleri, adına ister “çözüm süreci” diyelim, ister “demokratikleşme
süreci” diyelim yani adını her ne şekilde adlandırırsak adlandıralım fark
etmez; bu ülkede farklı etnik gruptan gelen insanların, farklı mezhepsel
temellerden gelen insanların bir arada yaşaması esas itibarıyla temel
düsturumuzdur. 
Zaman
zaman Osmanlı’yı konuşuyoruz, “Osmanlı” diyoruz, “Selçuklu” diyoruz,
konuşuyoruz. Bizim milletimizin, önemli Batılı sosyal bilimciler, tarihçiler
tarafından da ortaya konan bir gerçekliktir ki, ortaya koymuş olduğu en büyük
başarılarından biri “coexistence” yani bir arada var olma, bir arada yaşama
kültürüdür. 
Biz
burada her gün “78 milyon insan” dediğimizde aslında elbette Türkleri
kastediyoruz, Kürtleri de kastediyoruz, farklı etnik temellerden gelen
insanları da kastediyoruz. Farklı mezheplerden gelen -Alevi’si, Sünni’si ne
şekilde adlandırırsak- vatandaşlık, aidiyet bağıyla bu ülkeye bağlı herkesi
kastediyoruz ve herkes eşittir, azizdir, değerlidir.
Sayın
Baluken’in dediğine gelince. “Masayı devirdiniz, kalktınız, çözüm süreci
bittikten sonra bütün bunlar oldu.” diye. Hayır, bizim titizliğimiz, bizim
özenimiz, bizim gayretimiz bu ülkede bir insanın burnu kanamasın, bu ülkede
kardeşlik bitmesin, bu ülkede beraber var olalım, beraber yaşayalım, beraber bu
ülkeyi ileri taşıyalım, büyütelim, ekmeğimizi çoğaltalım diyeydi, bizim
gayretimiz bundandı. Ve bu ülkede daha evvel söylenmeyen, dile getirilmeyen her
şeyi bu iktidar dile getirdi, bu iktidarın kurucu genel başkanı, şimdiki
Cumhurbaşkanımız dile getirdi ve “baldıran zehri” kavramını kattı literatüre.
Ve fakat bir noktaya kadardı, elbette ondan sonra da gerekli cevabı verdik. O
saatten sonra artık sürecin adı terörle mücadele sürecidir.
Teşekkür
ederim. Saygılar sunuyorum. (AK PARTİ sıralarından alkışlar)
BAŞKAN
– Sayın Akçay, buyurun.
Size
de iki dakika veriyorum.
18.- Manisa Milletvekili Erkan Akçay’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; Genel Kurulu saygıyla
selamlıyorum.
Biz
Milliyetçi Hareket Partisi olarak bugüne kadar AKP iktidarının adına -çeşitli-
“açılım”dı, “barış”tı, vesaire diyerek en sonunda “çözüm süreci” dediği süreci
bir çözülme süreci olarak, hatta bir ihanet süreci olarak kabul ettik ve
yıllardır binlerce kez uyarıları yaptık ve bu uyarıların tamamında da haklı
çıktık.
Şimdi
“İmralı Tutanakları” diye bir kitap yayımlandı. Ve ben bu kürsüden de
yanılmıyorsam on beş gün evvel “İktidardan cevap bekliyoruz. Bir itirazınız var
mı, yok mu söylemelisiniz.” demiştim. Çünkü, çok önemli. Bu, İmralı’da Kamu
Düzeni Müsteşarı vesaire, Öcalan’la birtakım heyetlerin konuşmaları tutanak
şeklinde yurt dışında yayınlandı, basında yer aldı. Şimdi artık kitaplar da
Türkiye’ye geldi ama iktidar kanadından çıt yok, tık yok. Orada, 21 Mart 2013
tarihinde Nevruz’da Diyarbakır Meydanı’nda “Öcalan’ın bildirisi” diye okutulan
bildirinin aslında AKP iktidarıyla birlikte kaleme alındığı ayan beyan ortaya
çıkıyor. İtiraz edilmediği için doğru kabul etmek mecburiyetindeyiz. Yani, bu
tekzip edilmedi, bir açıklama yapılmadı, inkâr da edilemedi. Orada Kamu Düzeni
Müsteşarının düştüğü durum zavallı bir durumdur. Türkiye Cumhuriyeti’nin ne
hallere düşürüldüğü…
Ayrıca,
şimdi 28 Şubat… 5 Şubatta Başbakan Mardin’de yine bir 10 maddelik… Sembolik
anlamı var. Kendince herhâlde 28 Şubatta Dolmabahçe’deki 10 maddelik
mutabakatı… Burada gerçi Akdoğan “Mutabakat değildir.” diyor ama o bir
mutabakattır. Ona nazire yaparcasına, aslında, söylediği motamot aynı sözleri
11 Şubatta…
(Mikrofon
otomatik cihaz tarafından kapatıldı) 
ERKAN
AKÇAY (Devamla) - Hemen tamamlıyorum Sayın Başkan.
11
Şubatta, Hollanda dönüşü, 5 Şubatta açıkladığı Mardin…
BAŞKAN
- Bir dakika verelim Sayın Akçay’a, tamamlasın.
Tamamlayın
lütfen Sayın Akçay.
ERKAN
AKÇAY (Devamla) - Teşekkür ederim Sayın Başkan.
Mardin’de
5 Şubatta açıkladığı 10 maddelik -kendince- birtakım eylem planını 11 Şubatta
tevil etme gereği duyuyor. Diyor ki… Sayın Başbakan diyor bunu: “Bakın, dikkat
ederseniz bu 10 maddenin içerisinde ‘mücadele’ kelimesi, kavramı yok. Biz onu
-terörle mücadele, vesaire- özellikle koymadık.” Aman ne marifet yapmışlar. O
zaman ne açıkladın sen? Terörden bizar olmuş milletimiz, Sur’da, Cizre’de,
Şırnak’ta, her yerde, Ankara’nın göbeğinde, İstanbul’da terör belasından
perperişan olmuş vatandaşımız, birtakım kelimeleri, kavramları tevil etmekle
meşgul. 63 akil adam vardı; vatandaşı bu çözüm sürecine ikna etmek için
kullanıldı ve değerlendirildi. Hiçbir tanesi gidip de dağa, teröriste “Silahı
bırak.” demedi bunların.
Teşekkür
ederim. (MHP sıralarından alkışlar)
COŞKUN
ÇAKIR (Tokat) - Sayın Başkan, sadece kayıtlara geçsin diye söylüyorum.
BAŞKAN
- Buyurun Sayın Çakır.
COŞKUN
ÇAKIR (Tokat) - Sayın Akçay’ın, Değerli Başkanın kullanmış olduğu “İmralı
notlarının AKP iktidarıyla birlikte kaleme alındığını düşünüyorum.” cümlesini
reddediyorum.
CELAL
ADAN (İstanbul) - İmralı notları değil, Diyarbakır’daki şey…
BAŞKAN
- Peki, teşekkür ederiz Sayın Çakır.
Sayın
Adan, konuşacak mısınız?
CELAL
ADAN (İstanbul) - Evet.
ERKAN
AKÇAY (Manisa) - Diyarbakır’da 21 Martta okunan bildirinin sadece Öcalan’la
değil, AKP iktidarıyla birlikte kaleme alındığı o tutanaklardan anlaşılıyor.
Bir itirazınız da olmadı bugüne kadar. O konuda yetkililer bir açıklama yapsın
bakalım. 
İDRİS
BALUKEN (Diyarbakır) - Doğru değil. 
BAŞKAN
- Sayın Adan, buyurun.
V.- AÇIKLAMALAR (Devam)
12.- İstanbul Milletvekili Celal Adan’ın,
sözlerinin sonuna kadar arkasında olduğuna ilişkin açıklaması
CELAL
ADAN (İstanbul) - Hepinizi saygılarımla selamlıyorum.
Ben,
tarih önünde, inandığım konuları dile getirdim. Söylediklerimin sonuna kadar
arkasındayım.
Hepinizi
saygılarımla selamlıyorum. (MHP sıralarından alkışlar)
BAŞKAN
– Sayın Adan, bu açıklamanız benim açımdan çok yeterli bir açıklama değil.
Açıkçası, bir kez daha, sizi bu konuda eleştirdiğimi ifade etmek istiyorum. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar
Bakanlığı 2016 Yılı Merkezî Yönetim Bütçesi
2) Aile ve Sosyal Politikalar
Bakanlığı 2014 Yılı Merkezî Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2016
Yılı Merkezî Yönetim Bütçesi
2) Kalkınma Bakanlığı 2014
Yılı Merkezî Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu
2016 Yılı Merkezî Yönetim Bütçesi
2) Türkiye İstatistik Kurumu
2014 Yılı Merkezî Yönetim Kesin Hesabı
Ç) GAP BÖLGE KALKINMA
İDARESİ BAŞKANLIĞI (Devam)
1) GAP Bölge Kalkınma İdaresi
Başkanlığı 2016 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
D) DOĞU ANADOLU PROJESİ
BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
E) KONYA OVASI PROJESİ BÖLGE
KALKINMA İDARESİ BAŞKANLIĞI
(Devam)
1) Konya Ovası Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
F) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2014 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2016 Yılı
Merkezî Yönetim Bütçesi
2) Adalet Bakanlığı 2014 Yılı
Merkezî Yönetim Kesin Hesabı
Ğ) CEZA VE İNFAZ KURUMLARI
İLE TUTUKEVLERİ İŞ YURTLARI KURUMU (Devam)
1) Ceza ve İnfaz Kurumları ile
Tutukevleri İş Yurtları Kurumu 2016 Yılı Merkezî Yönetim Bütçesi
2) Ceza ve İnfaz Kurumları ile
Tutukevleri İş Yurtları Kurumu 2014 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi
Başkanlığı 2016 Yılı Merkezî Yönetim Bütçesi
2) Türkiye Adalet Akademisi
Başkanlığı 2014 Yılı Merkezî Yönetim Kesin Hesabı
I) HÂKİMLER VE SAVCILAR
YÜKSEK KURULU (Devam)
1) Hâkimler ve Savcılar Yüksek
Kurulu 2016 Yılı Merkezî Yönetim Bütçesi
2) Hâkimler ve Savcılar Yüksek
Kurulu 2014 Yılı Merkezî Yönetim Kesin Hesabı
BAŞKAN
– Şimdi, Milliyetçi Hareket Partisi Grubu adına son söz Afyonkarahisar
Milletvekili Sayın Parsak’a aittir. (MHP sıralarından alkışlar) 
Sayın
Parsak, süreniz on yedi dakikadır. 
Buyurun.

MHP
GRUBU ADINA MEHMET PARSAK (Afyonkarahisar) – Aziz Türk milleti, saygıdeğer
milletvekilleri; 2016 Yılı Merkezi Yönetim Bütçe Kanunu Tasarısı kapsamında
HSYK, Adalet Akademisi ve Ceza ve İnfaz Kurumları ile Tutukevleri İş Yurtları
Kurumu bütçeleri hakkında Milliyetçi Hareket Partisi Grubu adına söz almış
bulunmaktayım. Bu vesileyle, Gazi Meclisi ve ekranları başında bizleri izleyen
kıymetli vatandaşlarımızı saygılarımla selamlıyorum. 
Sözlerime
başlamadan önce, hukukçu bir milletvekili olarak Türkiye'nin her köşesinde
adaleti tesis etmek üzere görev yapmakta olan hâkimlerimizi, cumhuriyet
savcılarımızı, avukatlarımızı, bürokratlarımızı, müdürlerimizi, memurlarımızı,
kâtiplerimizi, mübaşirlerimizi, gardiyanlarımızı, velhasıl, koskoca bir adalet
ordusunun tüm neferlerini de bu vesileyle saygılarımla selamlıyorum. 
Bütçeyle
ilgili görüşlerimizi açıklamadan önce, bugün yaşanan Anayasa’nın yenilenmesi
tartışmaları hakkındaki değerlendirmelerimizi de kısaca paylaşmak isterim. 
Milliyetçi
Hareket Partisi olarak biz, öteden beri istikrarlı ve tutarlı bir şekilde,
birilerinin siyasi projeleri için değil, milletimizin gerçek ihtiyaçları için
Anayasa’nın yenilenmesinden yanayız. Bu çerçevede, Anayasa Uzlaşma Komisyonunun
Türkiye Büyük Millet Meclisinde grubu bulunan 4 siyasi partinin uzlaşma
anlayışı içinde çalışması gerektiğini düşünüyoruz. Nitekim, daha üç gün önce,
Türkiye Büyük Millet Meclisi Sayın Başkanı İsmail Kahraman Bey’in mektubuna
Sayın Genel Başkanımız tarafından verilen cevapta da şu hususlar ifade edilmiştir:
“Maalesef, yeni dönemde kurulan Komisyon henüz çalışma usul ve esaslarının
belirlenmesi safhasında Milliyetçi Hareket Partisi dışında meydana gelen
tartışma ve tutumdan dolayı esasa girilememiş olması beklentilerimizi
karşılamamıştır. Milliyetçi Hareket Partisi olarak tam bir mutabakat zemini
oluşmadan anayasa hazırlığının sonuç vermeyeceğini, verse bile kapsayıcı
olmayacağını düşünüyoruz. Milliyetçi Hareket Partisi olarak anayasanın azami
mutabakat çerçevesinde çıkarılmasını teminen Cumhuriyet Halk Partisi nezdinde
girişimlerinizin sonuç vermesini ve ikna edilmesini anayasa konusunda toplumsal
mutabakatın temini için gerekli gördüğümüzü ifade etmek isterim. Bu
mülahazalarla Milliyetçi Hareket Partisinin, 4 partinin oluşturacağı anayasa
uzlaşma komisyonunda anayasa çalışmalarının sonuçlandırılması için olumlu
çabalarını ve katkılarını sürdürmeye kararlıyız.” Böyle seslenmişti üç gün önce
Sayın Genel Başkanımız.
Bu
düşüncelerden hareketle, yüce Meclis kürsüsünde son olarak -bu bağlamda son
olarak- vurgulamak isterim ki Anayasa Uzlaşma Komisyonunu el birliğiyle -deyim
yerindeyse- “anayasa zıtlaşma komisyonu” hâline getiren partilerin kaprislerini
bir kenara bırakarak Anayasa Uzlaşma Komisyonunun yeniden toplanmasını
sağlaması ve ülkemizi yakından ilgilendiren hayati konuların onun bunun siyasi
ihtirasına bırakılmadan kurulacak olan bu masada ele alınması gerekmektedir. 
Saygıdeğer
milletvekilleri, konumuza gelecek olursak. Adalete güven özellikle de son
yıllarda âdeta yerlerde sürünmektedir ve hiç şüphesiz bu durumun en önemli
sorumlusu, en baştaki sorumlusu, adından başka bir yerinde adalet göremediğimiz
Adalet ve Kalkınma Partisidir. Öyle ki şu anda görüşmekte olduğumuz bütçe
kanunu tasarısının Plan ve Bütçe Komisyonundaki müzakereleri esnasında Türkiye’nin
yargıya güven endeksinde yüzde 30’larda olduğunun hatırlatılması üzerine,
Adalet Bakanı Sayın Bekir Bozdağ, güven ile memnuniyetin farklı şeyler
olduğunu, ancak her iki kıstasta da olumsuz bir noktada olduklarını alenen
itiraf etmek durumunda kalmıştır. 
Öte
yandan, Sayın Cumhurbaşkanının Anayasa Mahkemesinin verdiği bir kararla ilgili
olarak “Ben Anayasa Mahkemesinin vermiş olduğu karara sadece sessiz kalırım o
kadar, kabul etmek durumunda değilim, bunu çok açık net söyleyeyim. Verdiği
karara da uymuyorum, saygı da duymuyorum.” şeklindeki sözleri yürütmenin
yargıyı kendisinin bir parçası olarak gördüğünün ne yazık ki en net
ispatlarından birisi durumundadır. Doğum kontrolünden kürtaja, futboldan tütün
kullanımına, Amerika Kıtası’nın keşfinden sanat eleştirmenliğine, fıkıhtan
inşaat mühendisliğine birçok konuda ne yazık ki gerekli gereksiz laf eden Sayın
Cumhurbaşkanının Anayasa Mahkemesi kararlarıyla ilgili de yorum yapmaması
elbette düşünülemezdi. Anayasa’ya sadakat noktasında namusu ve şerefi üzerine yemin
etmiş birisinin Anayasa Mahkemesinin kararları hakkındaki bu yorumu Anayasa
Mahkemesinin Yüce Divan olarak görev yapacağı günlerden korkusunun bir tezahürü
olarak ortaya çıkmaktadır.
Değerli
milletvekilleri, yüce Türk milleti adına sav oluşturan ve karar veren, hâkim ve
savcıları doğrudan ilgilendiren HSYK, bu görev ve yetkileri bakımından üzerinde
ciddiyetle durulması gereken bir yapıdır. Nitekim bu Kurulun yapısı sık sık
tartışma konusu olmuştur. En son 2010’da gerçekleştirilen Anayasa değişikliklerinde
Milliyetçi Hareket Partisinin tüm uyarılarına rağmen Kurulun yapısıyla
oynanmış, Anayasa Mahkemesi ve HSYK’nın yapısının siyasallaştırılması
hedeflenmiş ve bugün yaşanılan sorunların âdeta temelleri atılmıştır. Söz
konusu Anayasa değişikliğinden hemen sonra ise AKP âdeta ava giderken avlandığı
gerçeğiyle afallamış ve kendi yaptığı değişikliğin üstünden henüz çok kısa bir
süre geçmesine rağmen HSYK’nın yapısının yeniden değiştirilmesi arayışlarına
girişmiştir. Nihayet 2011 yılında kurulan 24’üncü Dönem Anayasa Uzlaşma
Komisyonu masasında ise yine aynı AKP, savunduğu 2010 değişikliğinin, hayata
geçirdiği 2010 değişikliğinin hatalı olduğunu yine kendisi kabul etmek
durumunda kalmıştır. HSYK bu süreçte siyasi vesayet girişimlerinden bir türlü
kurtarılamamış ve yargıdaki siyasallaşma, 17-25 Aralık başta olmak üzere,
kamuoyunca yakinen takip edilen pek çok dosyada açık seçik ortaya çıkmıştır.
Yani, deyim yerindeyse balığın baştan kokmasının ardından tuz da kokmuş,
kokuşturulmuştur. AKP zihniyeti kendilerini doğrudan ilgilendiren bu tür
olaylarda yargıya müdahale etmeyi âdet hâline getirmiş, ihtiyaç duyulduğunda
davalara bakan hâkim ve savcılar değiştirilmiş, yüce Türk milleti adına değil
AKP adına karar veren bir yapı oluşturulmaya çalışılmıştır. AKP, birçok olayda
mahkemelerin savcısı olduğunu ilan etmiş, bununla da yetinmeyerek bu davaların
hâkimi de olmaya çalışmıştır. AKP’nin savcılık ve hâkimliğini yaptığı bu
davalardaki adaletsizlikler bugün açık bir şekilde ortaya çıkmıştır. 
Adli
yargıda durum böyleyken idari yargıda da ne yazık ki durum çok farklı değildir.
Bugün gelinen noktada idari yargıda da siyasi tahakküm gayretleri hız kesmeden
devam etmekte ve idarenin işlemlerini iptal etmeye yönelik karar verecek
mahkeme çok azaltılmış vaziyettedir. 
Saygıdeğer
milletvekilleri, adaletsizlik sadece HSYK’da değil, Adalet Akademisinde de
kendisini göstermektedir. Bugün iktidar partisi adına söz alan bir milletvekili
Adalet Akademisindeki yatak sayısından bahsederek aslında AKP’nin konuya bakış
açısını ortaya koymuştur. Oysa Adalet Akademisinden beklentimiz daha çok yatak
değil daha çok adalettir. 
Kıymetli
milletvekilleri, Ceza İnfaz Kurumları ile Tutukevleri İş Yurtları Kurumunda da
sadece adaletsizlik değil, bunun yanı sıra ne yazık ki beceriksizlik de söz
konusudur. Ülkemizde ceza infaz kurumlarının üçte 1’inde iş yurdu bulunmamakta,
iş yurdu bulunan ceza infaz kurumlarında ise büyük yapısal sorunlar ve personel
eksiklikleri gözlenmektedir. Hükümlü ve tutukluların meslek ve sanat
öğrenmeleri konusu önemsenmemekte, Hükûmetin “mış” gibi yaptığı bir başka alan
daha ne yazık ki karşımıza çıkmaktadır. 
Sayın
milletvekilleri, tanık ve tarafların yeterince dinlenemediği on saniyede sona
eren duruşmalara, hâkim ve savcıların mesai sonrası evlerinde ve hatta hafta
sonları adliyede çalışmalarına devam etmesine rağmen ülkemizde hâkim ve
savcıların hâlen çok fazla iş yükü bulunmakta ve bu iş yükü fazlalığı çözülemez
bir kördüğüme doğru gitmektedir. Günümüzde Yargıtayda bekleyen derdest dosya
sayısı 1 milyona dayanmış, tüm yargı mercilerindeki toplam derdest dosya sayısı
3 milyona ulaşmıştır. Türkiye, yargıdaki iş yükü açısından Avrupa 1’inciliğini
kimseye kaptırmamakta, bu konuda kendisine en yakın olan Fransa’yı bile 3’e
katlamaktadır. 
Adaletin
tesisi noktasında, az önce ifade ettiğim kurumsal sorunların yanı sıra,
adaletin kendisinin tecelli ettirilmesi noktasında görevli kamu çalışanlarına
bile uğramadığı ne yazık ki bilinmektedir. Can güvenliği bulunmayan, aile
birliği muhafaza edilmeyen, maddi sıkıntılar içerisinde yaşayan, kariyeri
siyasi baskılar altında olan ve yapabileceğinin çok çok üzerinde bir iş yükünün
altında ezilen yargı mensuplarının üretken olması ve sağlıklı karar verebilmesi
takdir edersiniz ki ne yazık ki mümkün değildir. Hâkim ve savcıların can
güvenliği tehdidi altında çalışmaları, yoğun ve stresli bir iş yaşamı
olmalarına rağmen yıpranma payı kapsamında erken emeklilik hakkı tanınmaması,
erkek hâkim ve savcıların askerlik görevleriyle ilgili bir düzenleme
yapılmaması da dikkat çeken bir başka husustur. Yargı mensupları ekonomik
olarak geçim sıkıntısı yaşamaktadır. Almış oldukları ücretler günümüz
koşullarında ve özellikle riskli bölgelerde görev yapanlar için yetersiz ve
komik bir seviyededir. Hâkim ve savcıların tayin işlemlerinin gereğince
yapılmaması, aile birliklerinin sağlanmaması, özelde çalışan eş yanına tayin
hakkı verilmemesi, belli bir kıdeme kadar yeşil pasaport verilmemesi gibi
hususlar yine önemli özlük hakları kısıtlamaları arasında yer almakta olup
yargı mensuplarının idareyi mahkemeye vermeleri gibi trajikomik olaylara yol
açmaktadır. Sonuç olarak, yargı mensupları adalet dağıtmak bir yana kendileri
için adalet beklemektedir. 
Saygıdeğer
milletvekilleri, diğer taraftan yargı bağımsızlığının ve yargı kararlarının
uygulanabilirliğinin kuvvetle sağlanması bakımından adli kolluk kuvvetlerinin
gerçek manada hayata geçirilmesi de gerekmektedir. Bir diğer taraftan,
adliyelere ilişkin güvenlik zafiyetlerinin yine yargının bir ayağı olan
avukatlar mağdur edilmeyecek şekilde giderilmesi haklı olarak beklenmektedir. 
Daha
önce verdiğim ve sırf muhalefet milletvekili olmamdan dolayı hâlâ Plan Bütçe
Komisyonunda bekletilen kanun teklifimde yer alan mübaşirlerin genel idare
hizmetleri sınıfına dâhil edilmesi sorununun da bir an önce çözülmesi
gerekmektedir. Adalet personeli için yargı hizmetleri sınıfının oluşturulması
ve personelin görev tanımı dışındaki çalışmalara son verilmesi gibi konular da
çözüme kavuşturulması gereken sorunların başında gelmektedir. Kamu avukatları
ile hukuk müşavirlerinin sorun ve talepleri dikkate alınarak özlük haklarının
ve istişari nitelikte verdikleri görüşlerin idare tarafından uygulanması sonucu
ortaya çıkan durumlardan sorumlu tutulmaları gibi hususlarda da gerekli
düzenlemeler behemehâl yapılmalıdır. Saygın ve kariyer grubu bir meslek olan
avukatlık mesleği ülkemizde dünyanın hiçbir yerinde görülmeyecek muamele ve
uygulamalarla karşı karşıya bırakılmıştır. Serbest avukatların, vergi ve sosyal
güvenlik başta olmak üzere, yaşadığı yüzlerce sorunun bir an önce ve aciliyetle
çözüme kavuşturulması gerekmektedir. Bu konuda Adalet Bakanlığı Türkiye Barolar
Birliğiyle kapsamlı ve çözüme odaklı çalışmalar yapmalıdır. 
Saygıdeğer
milletvekilleri, hepimizin gördüğü üzere yargının sorunları sadece yargıya
aktarılan bu bütçeyle çözülebilecek konular değildir. Her şeyden önce yargı
adalet gibi kavramları doğru anlamak ve ona göre uygulama yapmak büyük önem
taşımaktadır. Yani, Başbakanın oğlu ile Mehmet amcanın oğluna aynı hukuk
uygulanıyorsa adalet var demektir, baklava çalan ile devletin parasını
çalanlara aynı hukuk uygulanıyorsa adalet var demektir. Yoksa, bakan
çocuklarının dosyalarına bakan hâkim ve savcıları anında değiştirmek adalet
değildir. 
Kendi
atadığın hâkimin, kendi atadığın savcının adaletsiz davrandığını, bir kumpasın
ürünü olduğunu savunmak da adalet değildir. 
Dünürün,
müteahhitlerin bütün maden arazilerini parsellerken İsçehisarlı mermer
üreticisinin maden ruhsatını Başbakanlıkta gerekçesiz olarak iki yıl bekletmek
de adalet değildir. 
Afyonkarahisar’da
perişan olmuş kiraz üreticisinin, Orman ve Su İşleri Bakanının her gün övündüğü
sel taşkın koruma tesislerine rağmen, tarlası sel altında kalan patates
üreticisinin desteklemelerini seçimden sonraya bırakıp yolsuzluktan bakan
çocuklarının evlerindeki kasalardan çıkan paraları hapisten çıkar çıkmaz
faiziyle ödemek, işte, bu da hiç adalet değildir.
Nüfusu
2 binin altında olan ve 49’la en fazlası Afyonkarahisar’da bulunan toplam 559
belde belediyesini yasayla kapatıp siyasi planlarla ve farklı hesaplarla
kanunlar üzerinde oynayarak vatandaşların yaşam alanlarının darmadağın edilmesi
de adalet değildir. 
Yüz
binlerce çiftçinin can damarı olan şeker fabrikalarını özelleştirme kapsamına
alarak yatırımsız bırakıp millete küfür eden yandaş iş adamlarının vergi
borçlarını affetmek de adalet değildir. 
Millî
eğitim camiasında mahkeme tarafından göreve iade edilen şube müdürlerinin
mahkeme kararlarını aylar geçmesine rağmen uygulamayıp değiştirdiğin hâkimin
oğlun için verdiği kararı saniyesinde uygulamak da ne yazık ki adalet değildir.

Tıpkı
mübaşirlerde olduğu gibi, sırf muhalefet milletvekili olmamdan dolayı hâlâ
beklettiğiniz kanun teklifimde yer alan sağlıkçılara 60 bin kadronun
verilmemesi de adalet değildir. 
Kamu
hizmetlerini adım adım taşeronlaştırıp, kamu çalışanlarının iş güvencesini sulandırıp
mübaşirlerin hizmet sınıfını değiştirmemek de adalet değildir. 
Partiline
“AK kıyaklar” yapıp senden olmayan bürokratı, askerin, polisin aylarca
giremediği, öğretmenlerini bile geri çekmek zorunda kaldığın Hakkâri’ye,
Şırnak’a “geçici görevlendirme” adı altında sürmek de adalet değildir. 
Terörü,
teröristi Habur’da törenle karşılayıp rahatsız olmasınlar diye Atatürk
portrelerini indirirken Cumhurbaşkanını hazır olda selamlamayan herkesi
Cumhurbaşkanına hakaretten yargılamak da adalet değildir. (MHP sıralarından
alkışlar)
İBRAHİM
ÖZDİŞ (Adana) – Bravo!
MEHMET
PARSAK (Devamla) – Hükûmet üyeleri, terörün siyasi uzantılarıyla Dolmabahçe’de
mutabakat imzalarken bir zamanlar kucak kucağa olduğun üvey kardeşlerinle bir
olup Ülkü Ocaklarını organize suçlardan yargılamaya kalkışmak da adalet
değildir. (MHP sıralarından alkışlar) Ülkü Ocakları demişken, mensubu olmaktan
gurur duyduğumuz Ülkü Ocaklarına son günlerde Gazi Üniversitesinde yapılanlar
da adalet değildir. 
Daha
dün Bengütürk TV’nin TÜRKSAT yayınından çıkarılarak susturulmaya çalışılması da
hiç ama hiç adalet değildir.
Peki,
nedir adalet? Adalet, en kısa ifadesiyle, mülkün temelidir ve o mülk, yaygın
olarak anlaşıldığı üzere, kupon araziler değildir, devlettir ve adalet ancak
Milliyetçi Hareketin iktidarında yeniden mülkün yani devletin temeli olacaktır.
Bu
duygu ve düşüncelerle Gazi Meclisi ve yüce Türk milletini bir kere daha
saygılarımla selamlıyor, her şeye rağmen, bütçenin hayırlara vesile olmasını
Cenab-ı Allah’tan niyaz ediyor, hepinizi saygılarımla selamlıyorum. (MHP
sıralarından alkışlar)
BAŞKAN
– Teşekkür ederiz Sayın Parsak. 
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın hatip Dolmabahçe mutabakatından bahsederken
“terörün siyasi uzantıları” demek suretiyle grubumuzu kastetmiştir,
sataşmıştır. 
BAŞKAN
– Buyurun.
Size
iki dakika söz veriyorum. 
IV.- SATAŞMALARA İLİŞKİN KONUŞMALAR (Devam)
19.- Diyarbakır Milletvekili İdris
Baluken’in, Afyonkarahisar Milletvekili Mehmet Parsak’ın 118 sıra sayılı 2016
Yılı Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın dördüncü tur görüşmelerinde MHP Grubu adına yaptığı konuşması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ederim Sayın Başkan.
Tekrar
hepinizi saygıyla selamlıyorum.
Dolmabahçe
mutabakatının 10 maddesini dün bu kürsüden okudum. O 10 maddenin hiçbir
yerinde, atfedildiği gibi bu ülkeye veya bu ülkede yaşayan halklara ihaneti
çağrıştıracak hiçbir şey olmadığını, aksi fikri olanın gelip burada 10 maddeyle
ilgili görüş belirtebileceğini söyledim. 10 maddede, bu ülkeyi bölme adına, bu
ülkede bir paranoya oluşturma adına hiçbir şey olmadığını; tam tersine, Kürt
meselesi başta olmak üzere Türkiye’deki temel kimlik, inanç, ekoloji, kadın,
ekonomi, güvenlik, bütün sorunları içeren bir demokrasi manifestosu olduğunu
ifade ettim. Bugün de aynı şekilde o söylediklerimi buradan bir kez daha ifade
etmek istiyorum.
Dolmabahçe
mutabakatı sayesinde iki buçuk yıl boyunca bir tek gencin bile canını
kurtarmışsak bu siyaseten bizim için en büyük erdemdir, zaten siyasetin anlamı
da budur. Siyaset, birtakım hamasi söylemler üzerinden yaşanan sorunlara, can
kayıplarına sırtını dönerek onun üzerinden siyasi rant devşirme sanatı
değildir. Dediğim gibi, iki buçuk yıllık süre içerisinde ne kadar canı
kurtardığımız işte bugün içerisinden geçtiğimiz acı süreçte de bir kez daha
ortaya çıkmıştır. O nedenle, Dolmabahçe mutabakatıyla ilgili bizim
savunamayacağımız veya farklı şekilde atfetmeye göz yumacağımız hiçbir husus
yoktur.
Burada
terörün siyasi uzantılarıyla ilgili söyleme de gelince: Onu, merak etmeyin,
tarih yazacak, insanlık yazacak. Bu ülkede savaş dışında, kan dışında, göz yaşı
dışında, inkâr, asimilasyon, imha dışında yüz yıldır sorunu yaratanlar tarih
önünde, insanlık önünde hak ettikleri şekilde yazılacaktır.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Baluken.
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay.
ERKAN
AKÇAY (Manisa) – Sayın Baluken konuşması sırasında Dolmabahçe süreciyle ilgili
kendi açıklamasını yapmakla birlikte, tabii, bizim bu konudaki görüşümüzün tam
zıttı bir görüş atfederek ifade etti. Müsaade ederseniz, iki dakika…
BAŞKAN
– Peki, yeni sataşma olmasın Sayın Akçay.
Buyurun.
(MHP sıralarından alkışlar)
İki
dakika da size söz veriyorum. 
20.- Manisa Milletvekili Erkan Akçay’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Teşekkür ederim Sayın Başkan.
Sayın
milletvekilleri, Genel Kurulu saygıyla selamlıyorum.
Tabii,
bize göre, bu Dolmabahçe hadisesini veya çözüm süreci konusunu bir yanlış okuma
söz konusu. Yani, bu çözüm süreciyle başlayan, ondan sonra Dolmabahçe’yle bir
mutabakat olarak ilan edilen, sonradan iktidarın da çark edip “Bu bir mutabakat
değildir.” dediği fakat ne olduğunu da bir türlü açıklayamadığı 10 maddelik
açıklamaya kadar gelen süreç sonunda bugüne kadar yaşadıklarımız, âdeta,
milletin burnundan fitil fitil getirilen bir süreç olmuştur. Ve bu süreci,
Cumhurbaşkanı, Başbakan, Hükûmet yetkilileri, bu konunun uzmanları tarafından
da açıkça itiraf edildiği, izah edildiği, beyan edildiği üzere, terör örgütünün
silah ve cephane depolamakla, şehirlerin altına tünel kazmakla ve kendi
örgütlenmesini geliştirmekle, bunu tahkim etmekle kullandığı ayan beyan ortaya
çıktı. Perşembenin gelişi çarşambadan bellidir, bunu söyleyen biz Milliyetçi
Hareket Partisiyiz; daha bu süreçler başladığında “Yapmayın, etmeyin, terör
örgütü asla silah bırakmaz, bu eşyanın tabiatına aykırıdır, yarın bunların
bedelini ülke olarak çok ağır öderiz.” dedik. Oslo’da MİT Müsteşar Yardımcısı
Afet Güneş -tutanaklar yayımlandı- “Bütün metropolleri patlayıcılarla
döşediğinizi biliyoruz.” diyor. Biliyordunuz da aradan geçen beş altı senede ne
yaptınız? Göz yumdunuz. Kim yumdu? AKP iktidarı göz yumdu, bu ülkeyi yönetenler
göz yumdu, görmezden geldiler ve maalesef, ülkemizin içinde bulunduğu bu
netameli durumda iktidar çok büyük ölçüde pay sahibidir. 
Hepinize
saygılar sunuyorum. (MHP sıralarından alkışlar) 
BAŞKAN
– Peki.
Sayın
milletvekilleri, şimdi söz sırası Halkların Demokratik Partisi Grubundadır…
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay…
ENGİN
ALTAY (İstanbul) – 60’a göre bir söz talep etmiştim Sayın Başkan, çok kısa bir
açıklama için.
BAŞKAN
– Buyurun, yerinizden bir dakika lütfen.
V.- AÇIKLAMALAR (Devam)
13.- İstanbul Milletvekili Engin Altay’ın,
Parlamentoda dört aydır Kürt sorunuyla ilgili bir kısır döngü yaşandığına ve
bütün siyasi partilerin bu konuyu tam bir polemik noktasına getirdiklerine
ilişkin açıklaması
ENGİN
ALTAY (İstanbul) – Sayın Başkan, teşekkür ederim.
Dört
aydır üzülerek bir durumu gözlüyoruz, izliyoruz, bazen parçası oluyoruz.
Parlamentomuzda dört aydır Kürt sorunuyla ilgili kısır bir çekişme, bir kısır
döngü yaşanıyor. Bütün siyasi partiler, bu konuyla ilgili, işi tam bir polemik
noktasına getirdiler. Parlamentonun zamanını israf etmekten başka hiçbir işe
yaramayan -dört aydır- hiçbir sonuca ermeyen bir süreç, maalesef, yaşanıyor.
Orada vatandaşlarımız canını, malını kaybederken bu Parlamentonun içinde
bulunduğu bu hâl iyi bir hâl değildir. Bu polemikler -yok, onu dedi, bunu dedi;
şöyle oldu, böyle oldu- bu Parlamentoya yakışan bir durum da değildir.
Önerimizi
yineleme gereği hissettim. Gelin, bu konuda, başta iktidar partisi samimiyse,
diğer siyasi partiler de iyi niyetliyse... 
(Mikrofon
otomatik cihaz tarafından kapatıldı)
BAŞKAN
– Tamamlayınız Sayın Altay.
Buyurun.
ENGİN
ALTAY (İstanbul) – ...Parlamentoda eşit temsille bir toplumsal barış ve
mutabakat komisyonu kuralım.
ERTUĞRUL
KÜRKCÜ (İzmir) – Hemen kuralım.
ENGİN
ALTAY (İstanbul) – İyi niyet varsa, samimiyet varsa bu sorunun başka bir çözüm
şansı ve çaresi yoktur Sayın Başkan.
Burada
dört aydır yapılan iş milletle dalga geçmektir, akan kanı buradan seyretmektir,
daha çok kan akmasına yol açmak, vesile olmaktır. Bu anlamsız “Sen şunu
dedin.”, “Sen bunu dedin.” tartışmaları artık bitirilmelidir. Bu bölgedeki
yaşanan duruma Türkiye Büyük Millet Meclisi artık el koysun.
Daha
önce söylediğim bir sözü tekrar söylüyorum: Bir kısım arkadaşlar çıkıp taziye
diliyor, bir kısım arkadaşlar çıkıp temel hak ve özgürlüklerin gasbı ve
ihlalinden söz açıyor, dem vuruyor; olan orada kaybettiğimiz canlara oluyor.
Türkiye
Büyük Millet Meclisini göreve çağırıyorum. 
Teşekkür
ederim. (CHP ve HDP sıralarından alkışlar) 
BAŞKAN
– Peki, teşekkür ederiz Sayın Altay. 
Şimdi,
söz sırası…
İDRİS
BALUKEN (Diyarbakır) – Sayın Başkan, 60’a göre söz isteyebilir miyim, İç Tüzük
60’a göre? 
BAŞKAN
– Sayın Kerestecioğlu, sayın grup başkan vekilleri söz istiyorlar dolayısıyla
sizi bekletmek durumunda kalıyorum. 
Buyurun
Sayın Baluken. 
14.- Diyarbakır Milletvekili İdris
Baluken’in, İstanbul Milletvekili Engin Altay’ın yaptığı açıklamasındaki bazı
ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Cumhuriyet
Halk Partisi Grup Başkan Vekili Sayın Engin Altay’ın dile getirdiğini,
önerdiğini önemsediğimizi ifade etmek üzere söz aldım. 
Biz,
bu sorunun, diyalog ve müzakere kanalları açık tutularak eşit yurttaşlık
temelinde, yeni bir demokratik anayasayla birlikte çözüleceğine inanıyoruz.
Bunun dışındaki bütün yöntemler doksan yıldır zaten başvurulan ve sorunu daha
da fazla büyüten yöntemlerdir. Nitekim, son otuz yılın tamamına baktığımızda
“Ev ev temizlik yapacağız.”, “Çıbana neşter vuracağız.”, “Terörün belini
bükeceğiz.”, “Son teröristi öldürünceye kadar şunu yapacağız.” şeklinde devreye
konan savaş konseptleri üzerinden bugüne gelinmiştir. 
NURETTİN
YAŞAR (Malatya) – Öyle diyen kimse yok. 
İDRİS
BALUKEN (Diyarbakır) – O nedenle, Meclisin bu sorunu ele alması, bu sorunla
ilgili komisyonlar kurması, bununla ilgili özel oturumlar düzenlemesi ve buna
bir çare araması…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Toparlıyorum Sayın Başkan. 
BAŞKAN
– Tamamlayınız Sayın Baluken. 
Buyurun.

İDRİS
BALUKEN (Diyarbakır) – …son derece önemli bir öneridir, Halkların Demokratik Partisi
olarak başından beri biz bu sorunun Mecliste ele alınması gerektiğini ifade
ediyoruz. Gelinen süreç itibarıyla da farklı bir seçeneğe sahip olmadığımız
kanaatindeyiz. “Masayı AKP mi devirdi, HDP mi devirdi?”, “Savaşı PKK’mi
başlattı, bilmem devlet mi başlattı?” Uzun süredir kısır bir döngü şeklinde bu
tartışmalarla burada mesai tüketiyoruz. Ortada bir realite var, yakılan
yıkılan, viraneye dönüşen kent merkezleri var; her gün her ile kaldırılan,
defnedilen cenazeler var; bir ateş var, “Bu ateşle ilgili bir çıkış, bir siyasi
hamle nasıl yapabiliriz?” üzerinde bu Meclisin yoğunlaşması gerektiğini
düşünüyoruz. 
Teşekkür
ederim.
BAŞKAN
– Teşekkürler Sayın Baluken.
Buyurun
Sayın Akçay, size de söz verelim.
15.- Manisa Milletvekili Erkan Akçay’ın,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Cumhuriyet
Halk Partisi Grup Başkan Vekili Sayın Altay’ın bu yapılan tartışmalarla ilgili
hususları… İşte, “dört aydır polemik, kısır çekişme” diyor. Şimdi bu, tartışma
ve polemikse, kısır çekişmeyse kendileri de bu tartışmaların içerisinde yer
alıyorlar. Sanki farklı bir pozisyonu varmış izlenimini yaratmak için
zannediyorum söylüyor. İşte, Türkiye Büyük Millet Meclisinde tekrarladığı bir
husus. Tabii, icra makamında devletin kurumları var, en başta da Hükûmet var. 
Şimdi,
Cumhuriyet Halk Partisi bugüne kadar “Mecliste kurulsun.” diyor ama kurulurken
de… Mesela, Anayasa’yla ilgili görüşlerini ifade ediyor açık bir şekilde, biz
de Milliyetçi Hareket Partisi olarak ifade ediyoruz, HDP ifade ediyor. 
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan. 
BAŞKAN
– Tamamlayınız Sayın Akçay, buyurun.
ERKAN
AKÇAY (Manisa) – AKP zaman zaman belirtiyor, zaman zaman çark etmekle birlikte,
o da iyi kötü Anayasa’yla ilgili görüşlerini belirtiyor. Fakat, bu konuda,
Cumhuriyet Halk Partisi net bir şekilde görüşünü de doğrusu ifade etmiş değil
yani, ne şiş yansın ne kebap, biraz da ortadan giderek net bir tutum belirtmiş
de değil. Yani, çözüm sürecinin nesine karşı? Çözüm sürecinde rol almak
istiyor, bizim anladığımız bu CHP’nin tutumundan. CHP’nin de içinde bulunduğu,
işte bu adını “Kürt sorunu” olarak koydukları sorunda bir rol almak istiyor.
İtirazı… “Bu, Mecliste yapılmadı; bu, gizli kapaklı, işte İmralı’da, Oslo’da
yapıldı.” diyor. Sadece biraz yöntemine karşı, hadisenin özüne karşı olmadığı
da anlaşılıyor. 
Bir
kere, Milliyetçi Hareket Partisi olarak biz…
Son
ifademi söyleyebilir miyim?
(Mikrofon
otomatik cihaz tarafından kapatıldı) 
BAŞKAN
– Sayın Akçay, bütün grup başkan vekillerine iki dakika söz verdim, lütfen
tamamlayınız.
Yarım
dakika daha veriyorum. 
ERKAN
AKÇAY (Manisa) – Çok teşekkür ediyorum. 
Biz,
bu sorunu bugüne kadar “Kürt sorunu” olarak da tanımlamadık, bundan sonra da
böyle bir sorun tespitimiz yoktur. Biz, hadiseyi öncelikle bir terör sorunu
bağlamında ele alıyoruz. 
Şimdilik
söyleyeceklerim bunlar. 
Teşekkür
ederim. 
BAŞKAN
– Teşekkürler Sayın Akçay. 
Buyurun
Sayın Çakır. 
16.- Tokat Milletvekili Coşkun Çakır’ın,
İstanbul Milletvekili Engin Altay ve Diyarbakır Milletvekili İdris Baluken’in
yaptıkları açıklamaları ile Manisa Milletvekili Erkan Akçay’ın sataşma
nedeniyle yaptığı konuşmasındaki bazı ifadelerine ilişkin açıklaması
COŞKUN
ÇAKIR (Tokat) – Teşekkür ederim Sayın Başkan. 
Her
şeyden önce, ben de burada yapılan tartışmaları çok anlamlı bulurum; her parti
grubunun yapmış olduğu, her milletvekilinin görüşlerini beyan etmek suretiyle
yapmış olduğu tartışmayı anlamlı ve yararlı buluruz. 
ENGİN
ALTAY (İstanbul) – Tabii, tabii!
COŞKUN
ÇAKIR (Tokat) – Fakat esas olan tartışmadır, tartışalım bir taraftan ama
tartışıyoruz derken diğer taraftan terörle mücadele bekletilecek, ertelenecek,
tehir edilecek değildir. 
Ortadaki
gerçek çok açık ve çırılçıplaktır: Meri ve meşru düzene karşı bir kalkışma
vardır; tabiatıyla, meri ve meşru düzen, siyasal otorite, bu kalkışmaya karşı
gereğini yapmıştır, yapmaktadır, yapacaktır. 
Tek
bir yol var: Silahları bırakmak. Elbette Sayın Baluken eksik, yanlış beyan
etti. Son terörist öldürülünceye kadar değil, son silah bırakılıncaya kadar ve
ülke dışına çıkılıncaya kadar mücadele devam edecek. Ondan sonra da 2013 yılı
Nisanında neredeyse oradan bakılacaktır. 
Son
bir şey de Sayın Akçay’a, Başkanıma, İmralı tutanakları…
(Mikrofon
otomatik cihaz tarafından kapatıldı) 
BAŞKAN
– Sayın Çakır, buyurun. 
COŞKUN
ÇAKIR (Tokat) – Değerli Başkanım, değerli arkadaşlar; “tutanak” diye bir şey
yok çünkü tutanak tutulmuyor.
ERTUĞRUL
KÜRKCÜ (İzmir) - Tutanak var tabii ki. 
ERKAN
AKÇAY (Manisa) – Devletin de var tutanağı. 
COŞKUN
ÇAKIR (Tokat) – Dolayısıyla orada söylenen, yazılan şeyler birilerinin
sanrıları, belki hezeyanları, belki görüşleri. Bundan ibarettir, ortada bir
tutanak yok. Fakat somut bir şey var, o da Öcalan’ın söylemiş olduğu şey. Kime?
PKK’ya. Ne demişti? “Silahları bırakın.” Bıraktılar mı? Hayır.
Mesele
bu kadar açık ve sarihtir. 
Teşekkür
ederim. 
BAŞKAN
– Peki, teşekkür ederiz. 
ENGİN
ALTAY (İstanbul) – Sayın Başkan… 
BAŞKAN
- Sayın Altay, sayın hatip bizi bekliyor. 
ENGİN
ALTAY (İstanbul) – Tamam, çok özür dilerim. 
Ben,
açık sataşma var aslında, oradan söz isteyeceğim ama en azından tutanaklara
geçmesi bakımından şunu söyleyeyim. 
BAŞKAN
– Tutanaklara geçsin. 
Buyurun.

ENGİN
ALTAY (İstanbul) – Sayın Akçay, bizim her konudaki tutumumuz fevkalade nettir.
Önce onu söyleyeyim; bir. 
Biz
kan akmasın istiyoruz Sayın Akçay, kan akmasın istiyoruz.
ERKAN
AKÇAY (Manisa) - Biz akmasını mı istiyoruz Sayın Altay?
ENGİN
ALTAY (İstanbul) - Evet, öyle anlıyorum, bu konuşmanızdan öyle anlıyorum. 
ERKAN
AKÇAY (Manisa) - Yanlış anlıyorsunuz! Reddederim!
ENGİN
ALTAY (İstanbul) - Biz, kan akmasın istiyoruz. 
ERKAN
AKÇAY (Manisa) - Lütfen, dikkat edin!.
ENGİN
ALTAY (İstanbul) - Evet, ne söylediğimi bilerek söylüyorum. “Çözüm sürecinde
rol almak istiyorlar galiba.” diyorsunuz. 
ERKAN
AKÇAY (Manisa) - Bühtan ediyorsun!
ENGİN
ALTAY (İstanbul) - Eğer çözüm olacaksa alırız elbette.
KAMİL
AYDIN (Erzurum) – E, tamam onu söyleyin.
ERKAN
AKÇAY (Manisa) - Bunu söyle!
ENGİN
ALTAY (İstanbul) - Ama siz bu çözümsüzlükten beslenmek istiyorsanız buyurun
beslenin! (CHP sıralarından alkışlar)
ERKAN
AKÇAY (Manisa) – Reddederim! Sözlerinize dikkat edin! “Kan dökülmesini siz
istiyorsunuz.”
ENGİN
ALTAY (İstanbul) - Öyle şey olur mu?
BAŞKAN
– Sayın milletvekilleri… Sayın Akçay…
ERKAN
AKÇAY (Manisa) - Ne bu o zaman?
ENGİN
ALTAY (İstanbul) - Böyle düşünüyoruz.
ERKAN
AKÇAY (Manisa) – Sayın Başkan böyle bir şey olmaz!
ENGİN
ALTAY (İstanbul) - Böyle olur.
BAŞKAN
– Sayın Akçay, rica ediyorum.
ERKAN
AKÇAY (Manisa) - Tutumlarını net belirlesinler. Ülkenin üniter yapısında sorunu
nasıl çözeceklerini açıkça ortaya koysunlar. Öyle suçlayarak, iftira atarak
olmaz! 
BAŞKAN
– Sayın Altay ifade etti Sayın Akçay.
ERKAN
AKÇAY (Manisa) - Lütfen sözünüzü geri alın! 
ENGİN
ALTAY (İstanbul) - Hiçbir sözümü geri almam. 
ERKAN
AKÇAY (Manisa) - Sözünüzü geri alın! 
BAŞKAN
– Sayın Akçay…
ENGİN
ALTAY (İstanbul) - Bizim tutumumuz belli.
ERKAN
AKÇAY (Manisa) - Aynen reddediyorum sizi.
ENGİN
ALTAY (İstanbul) – Terör örgütü PKK’nın adı terör örgütüdür, Türkiye’nin de bir
Kürt sorunu vardır! Vardır, bu kadar basit! (CHP sıralarından alkışlar)
BAKİ
ŞİMŞEK (Mersin) – Kürt sorunu yoktur, Kürt sorunu bize göre yoktur.
ERKAN
AKÇAY (Manisa) - Yoktur!
ENGİN
ALTAY (İstanbul) - Size göre mi tutum alacağız? Ne münasebet!
ERKAN
AKÇAY (Manisa) – Biz size göre mi tutum alacağız?
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/35), 2014 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/36), 6085 Sayılı Sayıştay Kanunu Uyarınca
Hazırlanan Kalkınma Ajansları 2012 Yılı Genel Denetim Raporunun Sunulduğuna
İlişkin Sayıştay Başkanlığı Tezkeresi (3/28), 6085 Sayılı Sayıştay Kanunu
Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar
Bakanlığı 2016 Yılı Merkezî Yönetim Bütçesi
2) Aile ve Sosyal Politikalar
Bakanlığı 2014 Yılı Merkezî Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2016
Yılı Merkezî Yönetim Bütçesi
2) Kalkınma Bakanlığı 2014
Yılı Merkezî Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu
2016 Yılı Merkezî Yönetim Bütçesi
2) Türkiye İstatistik Kurumu
2014 Yılı Merkezî Yönetim Kesin Hesabı
Ç) GAP BÖLGE KALKINMA
İDARESİ BAŞKANLIĞI (Devam)
1) GAP Bölge Kalkınma İdaresi
Başkanlığı 2016 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
D) DOĞU ANADOLU PROJESİ
BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
E) KONYA OVASI PROJESİ BÖLGE
KALKINMA İDARESİ BAŞKANLIĞI
(Devam)
1) Konya Ovası Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
F) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2014 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2016 Yılı
Merkezî Yönetim Bütçesi
2) Adalet Bakanlığı 2014 Yılı
Merkezî Yönetim Kesin Hesabı
Ğ) CEZA VE İNFAZ KURUMLARI
İLE TUTUKEVLERİ İŞ YURTLARI KURUMU (Devam)
1) Ceza ve İnfaz Kurumları ile
Tutukevleri İş Yurtları Kurumu 2016 Yılı Merkezî Yönetim Bütçesi
2) Ceza ve İnfaz Kurumları ile
Tutukevleri İş Yurtları Kurumu 2014 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi
Başkanlığı 2016 Yılı Merkezî Yönetim Bütçesi
2) Türkiye Adalet Akademisi
Başkanlığı 2014 Yılı Merkezî Yönetim Kesin Hesabı
I) HÂKİMLER VE SAVCILAR
YÜKSEK KURULU (Devam)
1) Hâkimler ve Savcılar Yüksek
Kurulu 2016 Yılı Merkezî Yönetim Bütçesi
2) Hâkimler ve Savcılar Yüksek
Kurulu 2014 Yılı Merkezî Yönetim Kesin Hesabı
BAŞKAN
- Sayın milletvekilleri, Halkların Demokratik Partisi Grubu adına ilk söz,
İstanbul Milletvekili Sayın Filiz Keresticioğlu. (HDP sıralarından alkışlar)
ENGİN
ALTAY (İstanbul) – “Tutumu belli değil”, “Çözüm sürecinde rol almak istiyor.”
Ne biçim bir laf?
ERKAN
AKÇAY (Manisa) - Evet.
ENGİN
ALTAY (İstanbul) - “Bir komisyon kuralım.” dedim ben, ne var bunda?
ERKAN
AKÇAY (Manisa) - Biz katılmayacağız o komisyona!
ENGİN
ALTAY (İstanbul) - Gelmezsen gelme! Allah Allah!
BAŞKAN
– Sayın Altay, Sayın Akçay lütfen…
ERKAN
AKÇAY (Manisa) - Sen de gelmezsen gelme! Sana mı uymak zorundayız!
BAŞKAN
– Sayın Akçay…
ENGİN
ALTAY (İstanbul) - Uyma canım! Ben düşüncemi söyledim ya!
ERKAN
AKÇAY (Manisa) - Sen düşünceni söylemiyorsun bühtanda bulunuyorsun.
ENGİN
ALTAY (İstanbul) - Ben düşüncemi söyledim, sen konuşmanı bir incele de ondan
sonra konuş! 
ERKAN
AKÇAY (Manisa) - Ben mi inceleyeyim? 
ENGİN
ALTAY (İstanbul) - Tutanağı iste, konuşmanı incele!
ERKAN
AKÇAY (Manisa) - Siz de inceleyin, ben de inceleyeyim.
BAŞKAN
– Sayın Akçay lütfen…
ENGİN
ALTAY (İstanbul) – Yok, farklı pozisyon izlenimi vermek istiyormuş…
BAŞKAN
– Sayın Altay, sayın hatip kürsüde, lütfen…
ENGİN
ALTAY (İstanbul) – Allah Allah… Yeter ya!
BAŞKAN
– Sayın Kerestecioğlu, buyurun.
Süreniz
yirmi dakika.
HDP
GRUBU ADINA FİLİZ KERESTECİOĞLU DEMİR (İstanbul) - Teşekkürler Sayın Başkan.
Değerli
milletvekilleri…
ERKAN
AKÇAY (Manisa) - Bizim bir politikamız var, size mi uyacağız!
ENGİN
ALTAY (İstanbul) - Bizim de var! 
ERKAN
AKÇAY (Manisa) - Varsa yürü git!
ENGİN
ALTAY (İstanbul) - Herkes işini yapacak.
FİLİZ
KERESTECİOĞLU DEMİR (Devamla) - Eğer susarsanız ben de konuşmaya başlayacağım.
Sevgili
halkımız, ben, bugün Aile ve Sosyal Politikalar Bakanlığı bütçesiyle ilgili
konuşmak üzere söz aldım ama az önceki konuşmalar üzerine de bir iki söz
söylemek istiyorum çünkü şunu aylardır aslında burada görüyorum: Her kürsüye
çıkan ölümler karşısında, farklı cenahlardan ölümler karşısında üzüntülerini
dile getiriyor ama üzüntüleri dile getirmek aslında yakınlara ait olan bir
şeydir. Yakınlar ağlarlar, yakınlar yas tutarlar; onlar bunu zaten gayet iyi
beceriyorlar burasıysa çözüm yeridir. Yani çözmesi gereken bu sorunu birileri
varsa onlar da biziz, buradaki milletvekilleri, yoksa hiçbir işlevimiz zaten
burada yok. “Geçmişte şu, şunu dedi; bu, bunu dedi.”lerle de geleceğe atılacak
bir adım yok. Bu çözüm süreci gerçekten, keşke, yıllarca, aylarca, neyse, devam
etseydi ve tek bir insan ölmeseydi. 
“Terörle
mücadele.” diyorsunuz. 1990’lı yıllardan beri bu sorun var, daha öncesinden
beri var, 1980’li yıllardan beri var. O zaman da aynı şeyler söylendi. Bakın,
altı ay önce 200 küsur yıl ceza isteyen savcı, Muş Vartinis’te yakılan 9
kişiyle ilgili olarak bugün beraat istedi ve mahkeme beraat kararı verdi.
Neden? Çünkü Ergenekon, derin devlet küllerinden uyandırıldı, savaş kararı
alındı. Böyle bir şeyi hak etmiyor bizim ülkemiz. Gerçekten çözüm
Parlamentodadır, buna katılıyorum, kesinlikle buradan bir komisyon çıkmalıdır
ve ilk önce de Sur’a gitmelidir beraber. Artık bunları reddetmekten vazgeçin.
Kürt halkının taleplerinden, haklarından yana olmak, tıpkı tüm diğer halkların
olduğu gibi, hepimizin boynunun borcudur. Söylemek istediğim bu. (HDP
sıralarından alkışlar)
Aile
ve Sosyal Politikalar Bakanlığına gelince, en son söyleyeceğimi en başta
söyleyeyim. Bir kadın bakanlığının kurulması gerekiyor. Önce, Kadının Statüsü
Genel Müdürlüğü kadın bakanlığına dönüştürülsün diye biz mücadele ettik. Ancak,
maalesef, gerçekleşen şey ayrı bir bakanlık yerine bu Genel Müdürlüğün tamamen
işlevsizleştirilmesi ve Aile Sosyal Politikalar Bakanlığının kurulması oldu. 
Kadınlar
dünyanın yarısıyız ve ciddi biçimde ayrımcılığa uğruyoruz. Buna rağmen
kadınları birer birey olarak değil sadece aile içerisindeki var oluşlarıyla ele
almak bu ayrımcılığı derinleştiriyor. Bu, aynı zamanda, bu alanda verilen
mücadelelerin de, uluslararası metinlerin de rafa kaldırılmasıdır. Yani, AK
PARTİ iktidarının yıllardır uyguladığı politikalara göre, bu ülkenin yarısını
oluşturan, binlerce sorunla karşı karşıya olan kadınlar yoktur aile vardır;
Kadınlara Yönelik Her Türlü Ayrımcılığın Önlenmesi Sözleşmesi yoktur, İstanbul
Sözleşmesi yoktur. Sakın “Vardır; biz bunlara uyuyoruz.” demeyin çünkü dünyada
gelişmemiş ülkeler dışında hiçbir ülkede kadınlar sadece aile politikaların
içerisine hapsedilerek ele alınmazlar. Aileyi, çocukları, özürlü ve yaşlı
hizmetlerini, Şehit Yakınları ve Gaziler Dairesini Aile ve Sosyal Politikalar
Bakanlığı altında toplamak kadın politikasının ve mücadelesinin yok
edilmesidir. 
Bugün
maalesef, AKP, kadınların başına gelen her felaketi, cinsel ve fiziki şiddetten
ekonomik sorunlara kadar her felaketi ailenin dağılmasının sonucu olarak
görüyor; oysa bırakınız hayalinizdeki o mutlak ve mükemmel ailenin korunmasını,
kadının kurtuluşu olarak görmeyi bunu, İstanbul Sözleşmesi, ailedeki güç
eşitsizliklerinin kadın-erkek eşitliğinin önünde bizatihi engel olduğunu
söylüyor ve kadınların güçlendirilmesi, ayrımcılıkların yok edilmesi için
yükümlülükler getiriyor. Peki, siz böyle düşünmüyorsanız ve bu sözleşmeyi
uygulamayacaksanız neden imzaladınız o zaman? Tepemizdeki birinin “Hukuka
uymam.” dediği gibi, siz de nasılsa zaten buna uymayız, olur biter mi
diyorsunuz?
Bu
arada, ben, evet, aslında o kişiyle ilgili de konuşmak istemiyordum çünkü şunu
belirtmek istiyorum: Evet, insanlar saygıyı hak ettikleri ölçüde gerçekten
saygı görürler. Ve ben de bir hukukçuyum, hukukun hiç de öyle her kuralına
uyulması gerektiğini hayatım boyunca düşünmedim, bundan sonra da düşüneceğimi
zannetmiyorum ama kendisi her cenahtan, her kesimden insana hakaretler edip de
sonra sürekli hakaret davaları açan bir kimsenin de ve kendisinden sürekli
konuşturmak isteyen bir kimsenin de aslında konuşmaya çok da değer olmadığını
düşündüğüm için konuşmak istemiyorum. 
MİHRİMAH
BELMA SATIR (İstanbul) – Hakaret ediyorsunuz, hâlâ hakaret ediyorsunuz. 
FİLİZ
KERESTECİOĞLU DEMİR (Devamla) – Kadınlara Yönelik Her Türlü Ayrımcılığın
Önlenmesi (CEDAW) Komitesi Türkiye’nin hazırladığı dönemsel rapora ilişkin bazı
sorular soruyor; diyor ki …
RAVZA
KAVAKCI KAN (İstanbul) – Çok ayıp! Hiç yakışmadı size bu hitap.
FİLİZ
KERESTECİOĞLU DEMİR (Devamla) – Çok yakıştı, çok yakıştı.
RAVZA
KAVAKCI KAN (İstanbul) – Size yakıştı, doğru; valla haklısınız o zaman.
FİLİZ
KERESTECİOĞLU DEMİR (Devamla) – Çünkü gerçekten yakışmayan sözleri eden bu
devletin başında olan insan. Asıl size yakışacak olan nedir, biliyor musunuz?
HÜSNÜYE
ERDOĞAN (Konya) – Dünya saygı duyuyor, bütün dünya saygı duyuyor.
RAVZA
KAVAKCI KAN (İstanbul) – “Bu kişi…” Sayın Cumhurbaşkanımızdan bahsediyorsunuz. 
BAŞKAN
– Sayın milletvekilleri, lütfen, karşılıklı konuşmayalım. Sayın hatibe müdahale
etmeyelim.
FİLİZ
KERESTECİOĞLU DEMİR (Devamla) – Hak ettiğine hak ettiği değeri vermektir,
gerçekten eleştiri kabiliyetine sahip olmaktır çünkü buraya bunun için seçildik
bizler, biat etmek için seçilmedik; bizler kimseye biat etmiyoruz, etmek
zorunda da değiliz.
RAVZA
KAVAKCI KAN (İstanbul) – Cumhurbaşkanımıza yapılan saygısızlığı destekliyor
musunuz? 
HÜSNÜYE
ERDOĞAN (Konya) – O kültür sizde var, Kandil’e biat ederek o kültür sizde var,
tamam mı? 
ZEHRA
TAŞKESENLİOĞLU (Erzurum) – Cumhurbaşkanına “o kişi” denilmez.
FİLİZ
KERESTECİOĞLU DEMİR (Devamla) – Evet, CEDAW Komitesi “Tahsis edilen mali
kaynaklar nelerdir?” diye soruyor ve aynı zamanda diyor ki: “İller düzeyinde ve
yerelde toplumsal cinsiyet eşitliğini sağlamaktan sorumlu kuruluşlar
hangileridir?” 
Bütün
bunlara cevabımız ne olacak? “Aile ve Sosyal Politikalar Bakanlığı, Şiddetin
Önlenmesine Dair Kanun, ŞÖNİM yönetmelik taslağından doğan sorumlulukları
yerine getirmemiştir, kadının adı dahi Bakanlıktan silinmiştir, Kadının Statüsü
Genel Müdürlüğü işlevsizleşmiştir. Bakanlık yalnızca inayete, sosyal yardımlara
dayalı bir politikayı kendine iş edinmiştir ve ne pahasına olursa olsun aileyi
korumak istemektedir.” Herhâlde cevaplarımız bunlar olacak Komiteye.
MUSTAFA
ILICALI (Erzurum) – Bakan orada oturuyor Hanımefendi.
FİLİZ
KERESTECİOĞLU DEMİR (Devamla) – Şimdi, Aile ve Sosyal Politikalar Bakanlığı
bütçesinin neredeyse tamamını sosyal yardımlar oluşturuyor. Bakanlığın 2016
bütçesinin yalnızca 9,5 milyon lirası Kadının Statüsü Genel Müdürlüğüne
harcanıyor. 15 milyar 222 milyon lira Sosyal Yardımlar Genel Müdürlüğünün
bütçesini oluşturuyor. Bu Genel Müdürlüğün bütçesi 2014’ten bu yana azalırken
Sosyal Yardımlar Genel Müdürlüğünün bütçesi de yaklaşık yüzde 50 oranında
arttı. Bu, Hükûmetin sosyal yardım politikasıyla doğrudan ilişkili.
Kadınları
yok sayan Hükûmet politikaları ve bütçe, bir başka cenahta da hakları yok sayıyor.
Ne yapıyorsunuz biliyor musunuz? İnsanların normal çalışmalarının sonucu elde
etmeleri gereken insanca ücretleri, emekli maaşlarını, kıdem tazminatlarını
vermek, sağlık güvencelerini sağlamak yerine bunlardan kısarak sosyal
yardımlara ayırıyorsunuz. Sosyal güvenlik ve sosyal korumayı sürekli
aşındırıyorsunuz, vatandaşları sosyal yardımlara muhtaç hâle getiriyorsunuz.
Diğer yandan bu sosyal yardımlar bile aslında tarafınızdan siyasallaştırılıyor.
Yardımlar direkt AKP’yle ilişkilendiriliyor. Hatırlarsınız, 1 Kasım seçimlerine
beş gün kala Meclis Başkanlığı görevinde bulunan İsmet Yılmaz “Eğer
koalisyonlara bu ülkeyi muhtaç ederseniz, o zaman evlatlarınıza iş bulmak zor
olur, engellimize bakabilmek çok zor olur, yoksulumuza kömür dağıtabilmek çok
zor olur.” demişti. Hani hep diyorsunuz ya “Yüzde 50 oy aldık biz, yüzde 50 oy
aldık.” diye. İşte, insanları yardım ekonomisine bağlayarak elinde olanı da
kaybedeceği korkusunu yaşatmanın sonucudur bu. 
HÜSNÜYE
ERDOĞAN (Konya) – Silahla almadık oyları, çalışarak aldık biz; gönülleri
fethederek aldık, gönülleri.
FİLİZ
KERESTECİOĞLU DEMİR (Devamla) – Benim hayatta hiç silahım olmadı Hanımefendi;
bilmiyorum, buradaki çok insanın vardır eminim.
Yoksulluk
sosyal yardımlarla maskeleniyor. Ama kadınların ev işine harcadıkları zamanı
daraltarak bakım emeğini toplumsallaştıracak, eşitliği güçlendirecek mahalle
kreşleri, hasta bakımı, engelli, yaşlı bakım hizmetlerine bütçe ayırmak yerine
sermayeye para kazandıran dev projelere, savaşa kaynak ayrılıyor. Çok iyi
biliyorsunuz, eğitime, sığınaklara, iş, barınma sorunlarına harcanacak bütçe
yıllarca askerî harcamalara ayrıldı. Birleşmiş Milletler denetiminden sakınmak
için güvenlik harcamaları büyük oranda kamufle edildi ama hâlâ millî gelirdeki
payı çok büyük. Bu yıl da askerî ve güvenlik harcamaları belirgin biçimde
arttı. Kadınlara ayrılan 9 milyon demiştim, “milyar” değil “milyon”, Millî
Savunma Bakanlığına 26 milyar lira, Millî İstihbarat Teşkilatına 1,6 milyar,
Emniyet Genel Müdürlüğüne 20,2 milyar, Jandarma Genel Komutanlığına 8 milyar,
Adalet Bakanlığına ise 10,3 milyar, bunlardan bile düşük.
Evet,
AK PARTİ’nin 2016 bütçesi bir savaş bütçesidir.
ZEHRA
TAŞKESENLİOĞLU (Erzurum) – Devletin görevi bireyin güvenliğini sağlamaktır; o
yüzden tabii ki. 
GARO
PAYLAN (İstanbul) – Bir laf atmayın ya!
ERTUĞRUL
KÜRKCÜ (İzmir) – Bir sus ya!
FİLİZ
KERESTECİOĞLU DEMİR (Devamla) – Güvenlik, özgürlükle gelir; güvenlikle gelmez.
İDRİS
BALUKEN (Diyarbakır) – Çıkın, oradan cevap verin. 
FİLİZ
KERESTECİOĞLU DEMİR (Devamla) – Savaşa ayrılan bütçe Türkiye'de sosyal
korumaya, çocuklara, engellilere, kadınlara ve adalete ayrılan toplam bütçeden
çok daha fazla. 
GARO
PAYLAN (İstanbul) – Sizi savunuyor, sizi.
FİLİZ
KERESTECİOĞLU DEMİR (Devamla) – Ayrıca, Türkiye bir istihbarat ve polis devleti
artık. Gizli hizmet giderleri olarak yani
örtülü ödenekten ise yalnızca ocak ayında 103 milyon 432 bin lira kullanılmış,
yalnızca ocak ayında. “Geri durmayın, kırın geçirin.” emriyle yüzlerce insanın,
bedeninin tanınmayacak hâle getirilerek öldürülmesinin bedeli bu gizli hizmet
giderleri. Savaş bütçeleriyle mi kuracaksınız arzu ettiğiniz mutlu aileleri?
Kadınları güçlendirmek bir yana, kadına yönelik şiddeti her alanda artıran
savaş bütçeleri ve politikaları o mutlu aileye dahi -tırnak içinde- asla izin
vermez ama yürütülen özel savaş konsepti sebebiyle yaşamını yitiren 93 çocuk,
94 kadın da maalesef Bakanlığın ilgi alanına girmiyor belli ki. Belli ki
kadınların öldürüldükten sonra soyulması, fotoğrafların özel harekâtçı olduğu
tahmin edilen birtakım kişiler tarafından basına sızdırılarak kadın bedenlerini
aşağılamanın…
RAVZA
KAVAKCI KAN (İstanbul) – Teröristlerin yaptıklarından bahsetsen bir de.
FİLİZ
KERESTECİOĞLU DEMİR (Devamla) – Kadınlar, konuşmayın bari! Kadın bedeninin
çıplak sergilenmesinden bahsediyorum. 
MİHRİMAH
BELMA SATIR (İstanbul) – Aa! Sayın Başkan, müdahale eder misiniz? Sayın Başkan,
müdahale edin. 
RAVZA
KAVAKCI KAN (İstanbul) – PKK’nın yaptığına da bir şey söyleyin. PKK’ya da bir
şey söyleyin. Rica ediyorum…
FİLİZ
KERESTECİOĞLU DEMİR (Devamla) – Bari siz konuşmayın! Cinsel şiddet uygulayarak
alçaltmaya çalışmanın bir savaş taktiği…
MİHRİMAH
BELMA SATIR (İstanbul) – Sayın Başkan, müdahalenizi bekliyoruz, “Kadınlar
konuşmayın.” diyor. 
BAŞKAN
– Sayın milletvekilleri, lütfen…
FİLİZ
KERESTECİOĞLU DEMİR (Devamla) – …olarak kullanılması da Aile Bakanlığını hiç mi
hiç ilgilendirmiyor. 
MİHRİMAH
BELMA SATIR (İstanbul) – Müdahale etmeniz lazım, “Kadınlar konuşmasın."
dedi. Siz bu konuda çok hassassınız.
BAŞKAN
– Sayın milletvekilleri, sayın hatibi dinleyelim lütfen. 
MİHRİMAH
BELMA SATIR (İstanbul) – O zaman hassasiyetiniz tek taraflı.
BAŞKAN
– Buyurun Sayın Kerestecioğlu.
FİLİZ
KERESTECİOĞLU DEMİR (Devamla) – Bu cinsel suçlar uluslararası ceza mahkemesine
göre savaş suçudur. Birleşmiş Milletlerin 1325 sayılı Kararı’na göre -barış ve
güvenlik kararıdır bunun adı- tüm devletler kadınlara karşı cinsel şiddet
içeren savaş suçlarından sorumlu olanların yargılanmasını ve
dokunulmazlıklarına son verilmesini sağlamakla yükümlüdür. Savaşın evlerimizden
çatışma bölgelerine… Bedenlerimizi ve benliğimizi işgal eden bu erkek egemen
yüzüne karşı ne yaptı Aile ve Sosyal Politikalar Bakanlığı? Duvarlara özel
harekâtçılar cinsel şiddet içeren sözleri yazarken bunlarla ilgili bir açıklama
yaptı mı Aile ve Sosyal Politikalar Bakanlığı? 
HÜSNÜYE
ERDOĞAN (Konya) – Söylediğinizi kulağınız duyuyor değil mi? 
FİLİZ
KERESTECİOĞLU DEMİR (Devamla) – Bölgedeki çocuklar, aileler ne yiyorlar ne
içiyorlar? Bununla ilgili herhangi bir şey yaptı mı Aile ve Sosyal Politikalar
Bakanlığı? 
HÜSNÜYE
ERDOĞAN (Konya) – Kulağınız duyarak söylediğinize inanmıyorum gerçekten.
FİLİZ
KERESTECİOĞLU DEMİR (Devamla) – Değerli milletvekilleri, Dünya Ekonomik Forumu’nun 2015 Küresel Toplumsal Cinsiyet
Uçurumu Raporu’na göre -bakın, burada örgütler falan yok, Dünya Ekonomik Forumu
açıklamış, biraz dinleyelim bakalım ne diyor- iş gücüne katılımda kadınlar
131’inci sırada Türkiye’de, ücret eşitliğinde 82’nci; eğitimde, cinsiyet
eşitliğinde 105’inci, Mecliste kadın temsiliyetinde 86’ncı, bakanlık
pozisyonlarında 139’uncu sırada yer alıyor. Rapora göre, Türkiye’de bir kadının
kazandığı 1 Amerikan dolarına karşılık aynı işi yapan bir erkek 2,5 dolar
kazanıyor; 1 dolara karşı 2,5 dolar, hani fıtratımızda eşitlik yok ya, bu da
onun sonucu. Kadınların toplumdaki bu eşitsiz konumunu değiştirmenin tek yolu
bunun için bütçe ayırmaktır. Biz böyle bir siyaseti maalesef bütçede
göremiyoruz.
2015’te
tamamlanan bir proje var Birleşmiş Milletler Ortak Programı’yla tamamladığımız.
11 pilot ilde toplumsal cinsiyete duyarlı bütçeleme çalışması yaptınız ve
burada Sayın Maliye Bakanı varken toplumsal cinsiyete duyarlı bütçeden
bahsettiğimde, kendisi de toplumsal cinsiyete duyarlı bütçeye çok duyarlı
olduklarını ifade etmişti. Peki böyleyse, 2016 bütçesinde niye toplumsal
cinsiyete duyarlı herhangi bir çalışma yoktur? Biz kadınlar için ne ayrıldığını
neden kalem kalem o bütçede göremiyoruz? Böyle bir bütçe kadınlar ile erkekler
arasında eşitsizlikler olduğunu bilerek hazırlanır. Kamu harcamalarının ne
kadarının kadınlar lehine yapıldığını denetler, bu kalemleri artırmayı
hedefler. Ne var ki dediğim gibi bu bütçede bunu göremiyoruz. Zaten bu anlayışı
yaptığımız bazı komisyon toplantılarında da görüyoruz. Ne zaman kadınlar lehine
bir gündem olsa orada mutlaka erkekler de olmalı diyerek sanki bir eşitsizlik
yokmuş ve biz her iki cinse de aynı fırsatları tanıdığımızda eşitliği sağlamış
olacağız sanılıyor. Örnek verirsem, Kadın Erkek Fırsat Eşitliği Komisyonunda
engelli kadınların sorunlarıyla ilgili bir alt komisyon kurulmasını önerdik.
Kabul gördü bu, ancak olmadığımız bir toplantıda “Bu Komisyon niye sadece
engelli kadınları ele alıyor, erkekleri de ele alması lazım.” diyerek
değişiklik önerilmiş. Şimdi bu, sorunun nasıl yanlış anlaşıldığını gösteren
şeylerden birisi. 
HÜSNÜYE
ERDOĞAN (Konya) – Evet, ben önerdim. Doğrusu da bu, doğrusu da bu. Dünya
kadınlardan oluşmuyor, erkeklerden de oluşuyor. 
FİLİZ
KERESTECİOĞLU DEMİR (Devamla) – Şimdi, bu, sorunun nasıl yanlış anlaşıldığını
gösteren şeylerden birisi. Arkadaşlar, Kadın Erkek Eşitliği Komisyonunun
anlamı, bu alanda kadınların ayrıca, yani fazladan yaşadığı sorunları
gidermektir. Çünkü, engelli kadınlar da tıpkı erkekler gibi, diğer kadınlar ile
erkekler arasında olduğu gibi, sokağa çıkabilme, işe girme, cinsel saldırılara
maruz kalma konusunda çoklu ayrımcılıklar yaşıyorlar. 
HÜSNÜYE
ERDOĞAN (Konya) – Komisyonun adına bakarsanız, her iki tarafın eşitliği de söz
konusu. 
FİLİZ
KERESTECİOĞLU DEMİR (Devamla) – Tabii ki engelli erkeklerin de sorunları var ve
Türkiye’de milyonlarca engelli var. Ancak, bunun için yapmanız gereken,
örneğin, engelleri kaldırma bakanlığı kurmaktır; kalkıp, herkesi aynı torbaya
koymak, doldurmak değil, bu alanda kadın-erkek tüm engellilerin ortak
sorunlarını ele almaktır. Amerika, Kanada, İsveç, İrlanda gibi pek çok ülkede engelli
bireyler doğumlarından itibaren ulusal veri tabanlarında kayıt altına alınıyor
ve bu veri tabanı tüm kurumlar tarafından koordinasyonlu olarak kullanılıyor.
Böylece, engelli birey hayatı boyunca sağlık, eğitim, mesleki gelişimi
açısından izleniyor. Türkiye’deyse gerekli destek ancak kendisi ister ve
tırmalarsa olabiliyor ve rapor çıkarmak için sürekli hastanelere gidiyor,
hastaneye gidene kadarsa toplu taşımayla, kamu binalarıyla mücadele etmek
zorunda kalıyor. Nitekim, Sayıştay da raporunda sportif faaliyetlere katılan
engelli oranı, engellilerin eğitime katılma oranları gibi verilerin yetersiz
olduğunu Bakanlığa açıkça belirtiyor. 
Aile
ve Sosyal Politikalar Bakanlığının yapısı tıpkı torba yasalarınızda olduğu gibi
-süt izni ile jandarma uzman çavuşları hani nasıl bir araya getirdiniz- herkesi
bir araya torba torba toplamış bir yapı olduğu için aslında Türkiye’de çok
önemli bir çoğunluğu ifade eden ve hepimizin de sözde en değerli varlıklarımız
olduğunu iddia ettiğimiz çocuklar da bu Bakanlığın içerisinde yer alıyor yani
onlarla ilgili de söz etmemiz gerekiyor bu bütçe dâhilinde. Biz nasılsa “Kabul
edenler… Etmeyenler…”, “Edenler… Etmeyenler…” denilerek hızlı ileri demokrasi
anlayışıyla zaten oylamalar yapacağımız için çocukları da bu aradan çıkarabiliriz,
fazla söze gerek yok. Çocuklar ne yapmak ister arkadaşlar? Oyun oynamak ister.
Bunun için park, bahçe, oyun alanı gerekir. Ne isterler? Sevdikleriyle güvenli
bir ortamda savaşsız, korkmadan yaşamak isterler. Bunun için barış gerekir. Ne
yapmak isterler? Bilgiye, geliştirici, ana dillerinde ve özgür bir eğitime
ulaşmak isterler. Bunun için bilim, teknoloji, özgür düşünce gerekir. Bunlar
var mı? Hayır, yok. O zaman çocukları boş verelim değerli milletvekilleri,
onları boş sözlerle oyalamayalım çünkü hepimiz biliyoruz ki tek tip düşünce ve
otoriter eğitim modelleriyle sadece faşizm yaşar, çocuklar yaşamazlar. Aslında
çocuk ile hapishane sözlerinin yan yana gelmemesi gerekirken çocuklara
yakıştırdığımız da suç ve hapishaneler olur maalesef. 
Şimdi,
en yakıcı konulardan biri -aslında sürem çok azaldı- şiddete maruz kalan
kadınlar ve 6284 sayılı Yasa. Evet, bu alanda gerçekten kadınlar çok ciddi
sıkıntılar yaşıyorlar, sığınaklar yetersiz. Genel bütçe taslağına baktığımızda
konukevlerinde kalan kadınlar için ayrılan harçlıklar ne kadar biliyor musunuz?
Büyükşehirde bir yıllık 5.500 lira. 5.500 lirayı siz onlarca, yüzlerce ya da
binlerce, fark etmez, kadın arasında paylaştıracaksınız hatta
paylaştırmayacaksınız, herkese vermeyeceksiniz, koşul getireceksiniz vermek
için de. Ve kadınlar gelecekleriyle ilgili endişe duyuyorlar, sığınaklardan
çıktıkları zaman nereye gideceklerini, nerede çalışacaklarını bilmiyorlar ve bu
konuda endişe duyuyorlar. 
Bir
dakika isteyebilir miyim çünkü tamamlamak istiyorum.
BAŞKAN
– Diğer konuşmacının hakkından veririm size ancak Sayın Kerestecioğlu.
ALTAN
TAN (Diyarbakır) – Tamam, iki dakika olsun Sayın Kerestecioğlu’na. (HDP ve CHP
sıralarından alkışlar) 
BAŞKAN
– Peki. Sayın Altan Tan’ın hakkından iki dakika size veriyorum.
Buyurun.

FİLİZ
KERESTECİOĞLU DEMİR (Devamla) – Çok teşekkür ederim.
Evet,
kadınlar ne diyor biliyor musunuz? “Birinci çocuğumu doğurdum ancak
çocuklarımız olmaya başlayınca yardımları onayladılar, öncesinde
onaylamadılar.” Benim komşum 5 çocuk yaptı ve -benden iki yaş küçük- nedenini
sorduğumuz zaman “Devletten biraz daha yardım alabilmek için.” diyor. 
Ayrıca,
eşini kaybetmiş kadınlar için sunulan sosyal yardım programlarından boşanmış
kadınlar yararlanamıyorlar. Böylece, boşanmak isteyen kadınlar yalnızca şiddet
görecekleri korkusuyla değil, sosyal ve ekonomik güvenceden de yoksun oldukları
için evliliklerini sürdürmeye mecbur bırakılıyorlar. Yalnız yaşayan kadınların ise zaten hiç hükmü
yok, onların herhangi bir ihtiyaçları zaten olamaz bu ülkede. 
Şimdi, malumunuz, bir başka konu annelik izni ertesi yarı
zamanlı çalışmayı getirmek. İzne ayrılan kadınların yerlerine ise özel istihdam
bürolarından kısa sürelerle güvencesiz koşullarda kiralanan işçileri istihdam
etmek. 
Evet, maalesef LGBTİ’ler hiçbir şekilde zaten aile ve
sosyal güvenlik politikalarında yer almıyor, translar nefret cinayetine maruz
kalırken iş bulamadıkları için çoğu trans birey muhtaç durumda ve şiddete açık
durumdayken devlete bağlı bir tane dahi LGBTİ sığınağı bulunmuyor. Ve biz
maalesef, yine, Adalet Bakanı da burada, bir cezasızlıkla ve haksız
indirimlerle karşı karşıyayız. Nevin gibi, Çilem gibi kadınlar bu indirimlerin
yanından geçemiyorlar kendini savunurken ama erkekler, maalesef, o indirimleri
alıyor ve bu yüzden biz, erkek adaleti değil, gerçek adalet diyoruz yıllarca.
Evet, başta kadınlar olmak üzere bütün hakları
gasbedilenler, yıllardır olduğu gibi bugünden sonra da verdikleri mücadeleyle
bunların hesabını sorarlar. Demokrasi içinde, özgürlükler içinde başkaca bir
yol yoktur. Bugün ise bu bütçeye yapacağımız en koyusundan mor bir ret oyu
vermektir. 
Saygılarımla. (HDP sıralarından alkışlar)
BAŞKAN – Teşekkür ederiz Sayın Kerestecioğlu.
HÜSNÜYE ERDOĞAN (Konya) – Çocuklara yakıştırdığınız bir
şey daha vardı, onu söylemeyi unutunuz Sayın Vekilim. Dağa kaçırıp küçük
çocukları ellerine silah verdiniz, onu da söyleseydiniz!
MİHRİMAH BELMA SATIR (İstanbul) – Sayın Başkan, zabıtlara
geçmesi için birkaç cümle söylemek istiyorum.
BAŞKAN – Sayın Satır, buyurun.
MİHRİMAH BELMA SATIR (İstanbul) – Kadın haklarından ve
kadın hassasiyetinden bahsedeceğini düşündüğümüz sayın vekil konuşmasını
yaparken kadın milletvekillerine dönerek “Siz susun kadınlar.” dedi.
FİLİZ KERESTECİOĞLU DEMİR (İstanbul) – Efendim!
MİHRİMAH BELMA SATIR (İstanbul) – Bu konuda kendisini
şiddetle kınıyorum.
ALTAN TAN (Diyarbakır) – Ne desin? “Konuşun” mu desin?
ERTUĞRUL KÜRKCÜ (İzmir) – “Bari siz dinleyin." dedi,
“Siz susun." demedi. 
MİHRİMAH BELMA SATIR (İstanbul) – Bütün kadın
derneklerine zabıttaki bu cümleyi paylaşacağımızı ve aleniyet…
BAŞKAN – Filiz Hanım böyle bir cümle kullanmadı Sayın
Satır. 
MİHRİMAH BELMA SATIR (İstanbul) – Kullandı. Bir saniye…
Başkanım, bir saniye… 
BAŞKAN – Ben tutanakları isteyeceğim ama böyle bir cümle
kullanmadı.
MİHRİMAH BELMA SATIR (İstanbul) – Başkanım müsaade eder
misiniz.
BAŞKAN – Buyurun.
MİHRİMAH BELMA SATIR (İstanbul) – “Kadınlar, siz
susun." dedi, anında ben yazdım. Kendisini kınıyorum. 
Ayrıca kadın hassasiyeti olduğuna inandığım sizin de bu
konuda müdahale etmediğinizi fark ettik, hissettik. Bu anlamda sizi de göreve
davet ediyorum. 
Teşekkür ederim.
BAŞKAN – Sayın Satır, ben tutanakları isteyeceğim.
MİHRİMAH BELMA SATIR (İstanbul) – Efendim, hepimiz burada
dinledik, bize dönerek “Kadınlar, siz
susun.” dedi.
ERTUĞRUL
KÜRKCÜ (İzmir) – Biz de dinledik canım.
İDRİS
BALUKEN (Diyarbakır) – Hepimiz dinledik, bir tek sen mi dinledin? 
BAŞKAN
– Peki, tutanakları isteyeceğim ama Filiz Hanım da öyle bir şey söylemediğini
ifade ediyor.
İDRİS
BALUKEN (Diyarbakır) – Pek dinlemiş gibi görmedik seni, durmadan sataştın.
MİHRİMAH
BELMA SATIR (İstanbul) – Bu ayıp da Filiz Hanım’a yeter. (AK PARTİ sıralarından
alkışlar)
BAŞKAN
– Tutanakları isteyeceğim, varsa böyle bir cümle Filiz Hanım’a söz veririm, ben
de gerekli açıklamayı yaparım Sayın Satır, hiç merak etmeyin.
MİHRİMAH
BELMA SATIR (İstanbul) – Sayın Başkan, bu ayıp Filiz Hanım’a yeter, bir daha
“Kadın...”, “Kadın…” demesin. 
BAŞKAN
– Kadın konusunda duyarlılığımı biliyorsunuz.
MİHRİMAH
BELMA SATIR (İstanbul) – Efendim, lütfen dikkatli dinleyin.
BAŞKAN
– Eğer böyle bir cümle kullanılmışsa ben de açıklama yaparım.
MİHRİMAH
BELMA SATIR (İstanbul) – Sayın Başkan, müdahale ettim ama siz uyarmadınız,
anında müdahale edip uyarmadınız.
ERTUĞRUL
KÜRKCÜ (İzmir) – Yetti ya!
FİLİZ
KERESTECİOĞLU DEMİR (İstanbul) – Ya anladım da ben böyle bir şey…
BAŞKAN
– Sayın Satır, lütfen, rica ediyorum…
FİLİZ
KERESTECİOĞLU DEMİR (İstanbul) – Ama bakın…
BAŞKAN
- Ben tutanakları isteyeceğim diyorum.
MİHRİMAH
BELMA SATIR (İstanbul) – Efendim, müsaade edin biz biraz...
BAŞKAN
– Tutanakları isteyeceğim, varsa böyle bir şey konuşuruz daha sonra.
FİLİZ
KERESTECİOĞLU DEMİR (İstanbul) – Ama böyle bir şey yok ve kınıyorum.
İDRİS
BALUKEN (Diyarbakır) – İftira…
BAŞKAN
– Sayın milletvekilleri, birleşime kırk dakika ara veriyorum.
Kapanma Saati: 19.46
ALTINCI OTURUM
Açılma Saati: 20.34
BAŞKAN: Başkan Vekili Pervin BULDAN
KÂTİP ÜYELER: Elif Doğan TÜRKMEN (Adana), Ömer SERDAR
(Elâzığ)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 49’uncu Birleşiminin
Altıncı Oturumunu açıyorum. 
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz. 
Komisyon?
Yerinde
Hükûmet?
Yerinde.
Sayın
milletvekilleri, bir önceki oturumda İstanbul Milletvekili Sayın Filiz Kerestecioğlu’nun
yapmış olduğu konuşmaya istinaden Sayın Belma Satır, Sayın Kerestecioğlu’nun
sözlerinde kadınlara “Sus.” dediğini, bu konuda benim de bir uyarı yapmamı
istediğini söyledi. Ben de tutanakları inceleyeceğimi, buna göre karar
vereceğimi ifade etmiştim.
Şimdi,
tutanakları aldım, okudum, Sayın Kerestecioğlu şöyle söylüyor: “Belli ki
kadınların öldürüldükten sonra soyulması, fotoğrafların özel harekâtçı olduğu
tahmin edilen birtakım kişiler tarafından basına sızdırılarak kadın bedenlerini
aşağılamanın…” diyor ve karşı taraftan bir söz var, Sayın Kavakcı Kan’ın bir
sözü var: “Teröristlerin yaptıklarından bahsetsek.” diyor ve Sayın Filiz
Kerestecioğlu da: “Kadınlar, konuşmayın bari; kadının, kadın bedeninin çıplak
sergilenmesinden bahsediyorum.” diyor. Dolayısıyla burada kötü bir niyet
olmadığı anlaşılmıştır Sayın Satır. Sayın Kerestecioğlu bir kadın olarak
kadınlara yapılan uygulamada kadınlar olarak aynı tepkiyi vermenizden
bahsettiği için böyle bir kelime kullanıyor.
Ben
şimdi Sayın Kerestecioğlu’na da yerinden söz vereceğim, bir açıklama yapma
ihtiyacı var sanırım bu konuda, kendisini de dinleyelim.
Teşekkür
ediyorum.
Buyurunuz
Sayın Kerestecioğlu 
V.- AÇIKLAMALAR (Devam)
17.- İstanbul Milletvekili Filiz
Kerestecioğlu Demir’in, 118 sıra sayılı 2016 Yılı Bütçe Kanunu Tasarısı ile 119
sıra sayılı 2014 Yılı Kesin Hesap Kanunu Tasarısı’nın dördüncü tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
FİLİZ
KERESTECİOĞLU DEMİR (İstanbul) – Teşekkür ederim Sayın Başkan.
Yani
ben bu anlamda kendimden, kendimi tanıtmaktan bahsetmek istemiyorum. Hani,
yıllardır özellikle bu Meclisin içerisinde de aslında erkek egemenliğinin
olduğunu, eril bir dilin olduğunu ve kadınların ne kadar çok konuşması gerektiğini
vurgulayan bir insanım. O nedenle, burada söylediğim, gerçekten, kadın
bedeninin çıplak teşhiri ve ona işkence yapılmasıydı ve bana oradan sataşmada
bulunan arkadaşlara “Bari siz bunu yapmayın, yani kadınlar olarak siz bunu
yapmayın ve bana destek verin.” anlamında aksine söylediğim bir şeydi.
ENGİN
ALTAY (İstanbul) – Biz de öyle algıladık.
BAŞKAN
– Evet.
FİLİZ
KERESTECİOĞLU DEMİR (İstanbul) – Yoksa zaten ben kadınlara kendi konuşma
hakkımdan dahi veririm, yeter ki kadınlar burada daha fazla konuşsunlar, hiçbir
zaman böyle bir niyetim olmadı.
Teşekkür
ederim.
BAŞKAN
– Teşekkür ederiz Sayın Kerestecioğlu. 
Sayın
Satır, size de söz veriyorum, buyurunuz.
18.- İstanbul Milletvekili Mihrimah Belma
Satır’ın, İstanbul Milletvekili Filiz Kerestecioğlu Demir’in 118 sıra sayılı
2016 Yılı Bütçe Kanunu Tasarısı ile 119 sıra sayılı 2014 Yılı Kesin Hesap
Kanunu Tasarısı’nın dördüncü tur görüşmelerinde HDP Grubu adına yaptığı
konuşmasındaki bazı ifadelerine ilişkin açıklaması
MİHRİMAH
BELMA SATIR (İstanbul) – Sayın Başkan, sayın milletvekiline ve size
açıklamanızdan dolayı teşekkür ediyorum. 
Yalnız,
ben yine aynı kanaatteyim. Burada bir yaman çelişkiyle karşı karşıyayız. Burada
bir kadın milletvekili konuşmacının söylediğini kabul etmek zorunda değil,
itiraz etmiş olabilir, buna vereceği cevap “Beni dinleyin, izah edeyim.”
olabilirdi, başka bir cümle olabilirdi, “Kadınlar sussun.” dedi. 
ERTUĞRUL
KÜRKCÜ (İzmir) – Demedi işte ya!
MİHRİMAH
BELMA SATIR (İstanbul) – Ben yine aynı kanaatteyim.
Teşekkür
ediyorum hassasiyetiniz için. 
BAŞKAN
– O niyetle söylemediğini ifade etti Sayın Satır. 
MİHRİMAH
BELMA SATIR (İstanbul) – Açıklama yaptığı için teşekkür ediyorum.
Ayrıca,
benim uyarımdan sonra devreye girip bir şeyler yapsaydınız daha çok memnun
olurdum. 
Teşekkür
ediyorum. 
ERTUĞRUL
KÜRKCÜ (İzmir) – Ya, durmadan tahrif ediyor tutanakları!
BAŞKAN
– Sayın Satır, inanın kasti bir şey yoktu, Sayın Kerestecioğlu da ifade etti,
benim de kanaatim bu şekildedir. Yoksa kadınlar konusunda her birimiz bir
diğerinden daha fazla duyarlı değildir, hepimiz aynı duyarlılığı tabii ki
gösteriyoruz; kadın meselesi hepimizin en ince noktasıdır, en hassas
noktasıdır. Dolayısıyla Filiz Hanım da açıklamasını yapmıştır, benim de
kanaatim bu şekildedir. 
Teşekkür
ediyorum size de.
MİHRİMAH
BELMA SATIR (İstanbul) – Sayın Başkan…
BAŞKAN
– Buyurun.
MİHRİMAH
BELMA SATIR (İstanbul) – Sayın Başkan, bir cümleniz için teşekkür ediyorum:
“Her birimiz aynı kanaatteyiz.” Buna imza atıyorum.
ALTAN
TAN (Diyarbakır) – Yeter, niye bu kadar uzatıyorsun, Allah aşkına ya!
MİHRİMAH
BELMA SATIR (İstanbul) – Kadın önceliğinde siz biz değil, her birimizin aynı
noktada olmamız lazım… 
İDRİS
BALUKEN (Diyarbakır) – Çıplak kadın bedenine sataşma olmaz, ayıptır!
MİHRİMAH
BELMA SATIR (İstanbul) – Kadın haklarını sadece siz değil hepimiz savunuyoruz. 
Teşekkür
ederim.
BAŞKAN
– Hepimiz. 
Tamam
Sayın Satır, bundan sonra da kadın meselesinde herkesten aynı duyarlılığı
bekliyoruz tabii ki.
MİHRİMAH
BELMA SATIR (İstanbul) – Bana “provokatör” diyen grup başkanınızı da ayrıca
kınıyorum.
Teşekkür
ediyorum.
ERTUĞRUL
KÜRKCÜ (İzmir) – Yeter artık!
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
FİLİZ
KERESTECİOĞLU DEMİR (İstanbul) – Sürekli bir kınama Sayın Başkan, sanıyorum
beni herhâlde başka birisiyle karıştırmak istiyorlar…
BAŞKAN
– Filiz Hanım, hiç problem değil. 
FİLİZ
KERESTECİOĞLU DEMİR (İstanbul) – …şu anda hoşlanmadıkları birisiyle ama oraya
gelmeye hiç niyetimiz yok, yani gerçekten bizim söylemimizi bilenler biliyor.
BAŞKAN
– Sayın Baluken, buyurun.
İDRİS
BALUKEN (Diyarbakır) – Sayın Başkan, daha önceki oturumlarda Milliyetçi Hareket
Partisi adına konuşan Celal Adan’ın konuşma metniyle ilgili tutanağı aldım.
Orada grubumuzun milletvekilleri kastedilerek “80 PKK’linin gelmesine öncülük
ettiniz.” gibi bir cümle var. Ben, bununla ilgili açıktan grubumuza yönelik bir
suçlama var, ona cevap vermek istiyorum.
BAŞKAN
– Sayın Baluken, kapatılan geçmiş birleşimlerde olduğu için, size İç Tüzük 58’e
göre söz vereceğim. 
Siz
burada değildiniz Sayın Adan konuştuğunuz zaman. Dolayısıyla ben de zaten
görüşlerimi ifade etmiştim, sonuçta 80 milletvekili içerisinde ben de varım
tabii ki. Ben görüşlerimi ifade etmiştim ama siz burada olmadığınız için ben
58’e göre size sataşmadan söz vereceğim.
Buyurun
Sayın Baluken. 
ENGİN
ALTAY (İstanbul) – 58 olmaz Başkan, 58, geçen birleşim; geçen oturum ama bu.
İDRİS
BALUKEN (Diyarbakır) – Ham tutanağın düzeltilmesiyle ilgili talep bu.
ENGİN
ALTAY (İstanbul) – Olur Başkan, sen konuş da usul olarak söylüyorum ben yani. 
İDRİS
BALUKEN (Diyarbakır) – Hayır, tutanağın düzeltilmesiyle ilgili.
ERKAN
AKÇAY (Manisa) – Sayın Başkan, 58’e pek uymadı ya…
19.- Diyarbakır Milletvekili İdris
Baluken’in, İstanbul Milletvekili Celal Adan’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde MHP Grubu adına yaptığı konuşmasındaki bazı
ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Şimdi,
tabii bu son derece talihsiz bir açıklama. Şunu ifade edeyim değerli
arkadaşlar: Öncelikle biz HDP olarak burada bulunan 4 siyasi partinin
başvurduğu mercilere başvurarak, orada ilgili incelemelerden geçerek, sonra da
HDP kimliği tescillenmiş olarak halkın önüne çıktık ve halk bize HDP kimliğimizden
dolayı oy vererek buraya milletvekili olarak gönderdi. Yani siz YSK’ya nasıl
başvurduysanız biz de HDP adına başvurduğumuz için “HDP’li milletvekiliyiz.”
diyoruz. PKK adına başvursaydık gelir burada onu da söylerdik, onu da ifade
edeyim. Dolayısıyla, bu konuda kendi düşüncesine göre farklı tanımlamaları biz
zerre kadar önemsemiyoruz.
Diğer
açıdan, şimdi bakın burada şöyle bir mantık hatası var yani yerme amacıyla
yapılmış bir şey: Bunu doğru kabul edersek PKK’nin burada 80 milletvekili var
anlamına geliyor. 80 milletvekilinin çıkması için oy veren 6 milyon PKK’li
insan var demek. Bir de bize oy vermeyen 500 bin-1 milyon PKK’liyi de dâhil
ederseniz 7 milyon seçmene tekabül ediyor. Bunu aileleriyle birlikte ele
aldığınızda 12 milyonluk muazzam bir kitleye tekabül ediyor. Yani 12 milyon
insan, 7 milyon seçmen ve 80 milletvekili olan bir örgüte de terör örgütü
diyorsunuz. Hani, şimdi neresinden toparlayalım? Yani aslında cevap vermeye
bile değmez ama bu tarz mantık hataları içerisinde bile aslında kendi fikrinize
hizmet etmiyorsunuz diyorum. 
Diğer
taraftan, bugün bir AKP’li milletvekili, buradan ismini zikretmeyeceğim, sosyal
medyadan bir paylaşımda bulunmuş, yine aynı konuyla alakalı.
Sayın
Başkan, toparlayabilir miyim? Ek süre…
BAŞKAN
– Peki, toparlayın Sayın Baluken.
İDRİS
BALUKEN (Devamla) – Diyarbakır’da Sur için yapılan bir duyarlılık çağrısını, Eş
Başkanımızın yaptığı bir duyarlılık çağrısını bir isyan çağrısı olarak
nitelemiş ve “Dökülecek kandan Demirtaş sorumludur.” gibi bir şey ortaya atmış.
Şimdi, o milletvekilini buradan bir kere kınıyorum. Eş Başkanımızın,
kurumlarımızın yaptığı çağrı tamamen demokratik bir kitle eylemselliği
çağrısıdır. 
İkincisi:
O etkinlikte kan döküleceğini nereden biliyor acaba? Böyle bir hazırlık mı var,
böyle bir provokasyon hazırlığı mı var?
HAKAN
ÇAVUŞOĞLU (Bursa) – 6-7 Ekimden olmasın Sayın Baluken.
İDRİS
BALUKEN (Devamla) – Yarın o demokratik etkinlikle ilgili bir tek damla kan
dökülürse biz o zaman bu tarz verilere dayanarak AKP’nin bunu bilinçli bir
provokasyon olarak planladığını ve hayata koyduğunu söyleme durumunda kalırız.
Bu tarz paylaşımlara herkesin dikkat etmesi lazım.
Biz
demokratik siyaset yapmak için buradayız. Demokratik etkinlikler için de bugüne
kadar yaptığımız çağrıları ve burada yaptığımız çalışmaları yapmaya devam
ediyoruz.
Teşekkür
ederiz. (HDP sıralarından alkışlar)
ABDULLAH
BAŞCI (İstanbul) – 6-7 Ekim tarihlerindeki çağrı…
İDRİS
BALUKEN (Diyarbakır) – O da demokratik çağrıydı.
ABDULLAH
BAŞCI (İstanbul) – 50 tane insan öldü. O da demokratik miydi?
İDRİS
BALUKEN (Diyarbakır) – Sizinkiler provoke etti. Biz araştıralım dedik, siz
karşı çıktınız. Niye gelmediniz?
ABDULLAH
BAŞCI (İstanbul) – Yarın yine kan akıtacaksınız.
İDRİS
BALUKEN (Diyarbakır) – Niye araştıralım deyince oy vermediniz? 10 defa önerge
getirdik buraya.
ABDULLAH
BAŞCI (İstanbul) – Geliyor, getiriyorsunuz, yine kendi bildiğiniz gibi
yapıyorsunuz.
ERTUĞRUL
KÜRKCÜ (İzmir) – Zaten demokrasi kendi bildiğimiz gibi yapmaktır ya!
BAŞKAN
– Teşekkür ederiz Sayın Baluken.
Sayın
Akçay, buyurun.
20.- Manisa Milletvekili Erkan Akçay’ın,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
ERKAN
AKÇAY (Manisa) – Sayın Başkan, tabii, bizim konuşmacımızın konuşmasının bağlamı
Sayın Baluken’in bahsettiği şekilde değil. Biz Milliyetçi Hareket Partisi
olarak daha önce de hangi partiye olursa olsun, oy verdiği partiyi tercihi
nedeniyle bütün seçmenlere saygımız olduğunu, dolayısıyla HDP’ye oy veren
seçmene de bu tercihi nedeniyle saygılı olduğumuzu birkaç defa deklare etmiş
bir partiyiz. Dolayısıyla, seçmeni hiç karıştırmayalım konuya, bir.
ERTUĞRUL
KÜRKCÜ (İzmir) – Seçilmeden gelmiyoruz ki, ne demek o ya?
ERKAN
AKÇAY (Manisa) – İkincisi, Sayın Başkan, İç Tüzük 58’e göre söz vermek acaba
doğru oldu mu, onu bir değerlendirirseniz sevinirim. Çünkü, yer alan bir
beyanını, eğer Sayın Baluken kendisine ait bir beyanı düzeltmek isteseydi 58’e
göre alacaktı. 
ENGİN
ALTAY (İstanbul) - 58’e göre de bugün alamaz.
BAŞKAN
- Peki, orada bir düzeltme yapıyorum Sayın Akçay. Fakat, yani, İç Tüzük 58’e
göre değil, Sayın Baluken 69’a göre söz istemiş, oradan kendisine söz hakkı
verdim. 
ERKAN
AKÇAY (Manisa) - Yani, sorun yok, ona bir itirazımız yok.
BAŞKAN
- Peki, peki.
ERKAN
AKÇAY (Manisa) - Teşekkürler, sağ olun.
COŞKUN
ÇAKIR (Tokat) - Sayın Başkan…
BAŞKAN
- Sayın Çakır, buyurunuz.
COŞKUN
ÇAKIR (Tokat) - Sayın Başkan, sadece kayıtlara geçsin diye söylüyorum. Kan
dökmek, provokasyon, Sayın Baluken’in sözlerinde olduğu gibi… 
İDRİS
BALUKEN (Diyarbakır) - Yani, çok ayıp ediyorsun.
COŞKUN
ÇAKIR (Tokat) - Sosyal medyaya girdiğimizde bir gayya kuyusuna giriyoruz. Ve
Pandora’nın kutusu açılır o zaman. Gerçekte onlara ait midir, değil midir,
kimdir, nedir bilmiyoruz. Bunları kürsüye taşımayı çok sağlıklı bulmuyorum.
Eğer öyle olursa bunun önünü alamayız.
Teşekkür
ederim.
BAŞKAN
- Peki, teşekkür ederiz Sayın Çakır. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar
Bakanlığı 2016 Yılı Merkezî Yönetim Bütçesi
2) Aile ve Sosyal Politikalar
Bakanlığı 2014 Yılı Merkezî Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2016
Yılı Merkezî Yönetim Bütçesi
2) Kalkınma Bakanlığı 2014
Yılı Merkezî Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu
2016 Yılı Merkezî Yönetim Bütçesi
2) Türkiye İstatistik Kurumu
2014 Yılı Merkezî Yönetim Kesin Hesabı
Ç) GAP BÖLGE KALKINMA
İDARESİ BAŞKANLIĞI (Devam)
1) GAP Bölge Kalkınma İdaresi
Başkanlığı 2016 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
D) DOĞU ANADOLU PROJESİ
BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
E) KONYA OVASI PROJESİ BÖLGE
KALKINMA İDARESİ BAŞKANLIĞI
(Devam)
1) Konya Ovası Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
F) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2014 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2016 Yılı
Merkezî Yönetim Bütçesi
2) Adalet Bakanlığı 2014 Yılı
Merkezî Yönetim Kesin Hesabı
Ğ) CEZA VE İNFAZ KURUMLARI
İLE TUTUKEVLERİ İŞ YURTLARI KURUMU (Devam)
1) Ceza ve İnfaz Kurumları ile
Tutukevleri İş Yurtları Kurumu 2016 Yılı Merkezî Yönetim Bütçesi
2) Ceza ve İnfaz Kurumları ile
Tutukevleri İş Yurtları Kurumu 2014 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi
Başkanlığı 2016 Yılı Merkezî Yönetim Bütçesi
2) Türkiye Adalet Akademisi
Başkanlığı 2014 Yılı Merkezî Yönetim Kesin Hesabı
I) HÂKİMLER VE SAVCILAR
YÜKSEK KURULU (Devam)
1) Hâkimler ve Savcılar Yüksek
Kurulu 2016 Yılı Merkezî Yönetim Bütçesi
2) Hâkimler ve Savcılar Yüksek
Kurulu 2014 Yılı Merkezî Yönetim Kesin Hesabı
BAŞKAN
- Sayın milletvekilleri, Halkların Demokratik Partisi Grubu adına ikinci söz,
Diyarbakır Milletvekili Sayın Altan Tan’a aittir.
Sayın
Altan Tan, süreniz on sekiz dakika. İki dakikanızı Filiz Hanım’a vermiştiniz.
Buyurun.
(HDP sıralarından alkışlar)
HDP
GRUBU ADINA ALTAN TAN (Diyarbakır) - Evet, teşekkür ederim.
Sayın
Başkan, sayın milletvekilleri; bütçenin bu faslında Güneydoğu Anadolu Projesi,
Doğu Anadolu Projesi, Doğu Karadeniz Projesi ve Konya Ovası bölümleriyle ilgili
söz almış bulunuyorum. Ancak bu konuyla ilgili görüşlerimi sizlere arz etmeden
önce, biraz önceki tartışmayla ilgili birkaç cümle söylemek istiyorum.
Biliyorsunuz,
Muş Varto’da ölü yakalanan, yani, ele geçirilen bir kadın cesedi çırılçıplak
teşhir edildi. O dönemdeki Muş Valisi bu konuyla ilgili bir soruşturma,
araştırma başlattı ama maalesef Vali görevden alındı. Daha sonra, bu tip,
benzer olaylar birkaç kez tekrarlandı.
Şimdi,
keşke, işte “Bunu anlatacağınıza bir de teröristlerin yaptıklarından bahsedin.”
diyen kişi Sayın Merve Kavakcı’nın kız kardeşi olmasaydı. Yani, bu Mecliste en
büyük haksızlığa uğrayan geçmişteki milletvekili kardeşlerimizden birisi.
Değerli
arkadaşlar, kim olursa olsun, önce yanlışa bir “Yanlış.” demek lazım. Bu, doğru
bir hareket mi? Böyle bir şey herhangi bir dine, mezhebe, ideolojiye, fikre,
siyasi düşünceye göre tasvip edilebilir mi? Bunun cevabı, tahmin ediyorum,
vicdan sahibi herkes tarafından “Hayır, hayır, hayır.”dır. Bunu noktalıyorum. 
Yine
bu Güneydoğu Anadolu Projesi’ne başlamadan evvel, Sayın Bakan, hemşehrimiz,
Cevdet Bey de burada, onu görünce bir şeyi de hatırlatmak istiyorum, ondan
sonra konuya geçeceğim. 
Şimdi,
masalarımıza Rize, Erzurum, Artvin yaylalarıyla ilgili birer harita bırakılmış.
Burada, yapılan çalışmalarla ilgili değişik bilgiler var ve Ovit Dağı Kış
Turizm Merkezi ve Ovit Tüneli’yle de ilgili, Rize İkizdere ile Erzurum İspir
arasındaki yolla alakalı da bir güzergâh var. Şimdi, Sayın Bakanım, bu Ovit
Tüneli Türkiye Cumhuriyeti’nin en uzun tüneli; 14,7 kilometre. Gerekli miydi,
değil miydi, oradan günde ne kadar araç geçecek, 1 katrilyon TL’nin üzerinde
bir yatırım yapılıyor; bu başka bir tartışma. 
KALKINMA
BAKANI CEVDET YILMAZ (Bingöl) – Karadeniz’i GAP’a bağlıyor.
ALTAN
TAN (Devamla) – Dün de bunu konuştuk ama ben Sayın Bakana şunu hatırlatıyorum:
Bingöl Milletvekili, Diyarbakır Milletvekilliği de yaptı. Diyarbakır-Bingöl
yolu Tapantepe denilen mevkide bir tünel meselesi var. Karayolları Diyarbakır
Bölge Müdürlüğü 3 sefer “Buraya bir tünel yapılsın ve o şekilde geçilsin, hem
güzergâh kısalacak yaklaşık 7-8 kilometre hem de kış şartlarında daha iyi bir
geçiş olacak.” dedi ama maalesef üç yıldır bu sorun aşılamadı. Bunu söyleyip
şimdi esas mevzuya geçiyorum, ilgilerini istirham ediyorum. Yani, hiç olmazsa
14,7 kilometre değil de 1,7 kilometre, Bingöl-Diyarbakır arasında da bitsin. 
Şimdi,
değerli arkadaşlar, bu Güneydoğu Anadolu Projesi yani kısaca GAP, eski
Başbakan, Cumhurbaşkanı Süleyman Demirel’in “GAP’ı gaptırmam.” dediği meşhur proje
ve benim çocukluğumdan beri, gözümü açtığımdan beri duyduğum, işittiğim,
dinlediğim bir proje. Peki, nedir bu? 22 tane hidroelektrik santral, 19 baraj,
topluca, daha ufak tefek birimlerle beraber Türkiye Cumhuriyeti’nin en büyük
yatırım projesi olarak takdim edilen proje. Burada şu an geldiğimiz noktada bir
muhasebe yaparsak bize elli yıldır söylenilen şu: Bu Güneydoğu Anadolu Projesi
biterse Güneydoğu Anadolu’nun -eski tabirle- makûs talihi yenilecek ve şu kadar
kilovatsaat elektrik üretilecek, şu kadar milyon hektar, 1 milyon 800 bin
hektar alan sulanacak -18 milyon dönüm, dekar- ve 3 milyon 800 bin kişiye iş
imkânı sağlanacak. Bu, devletin bütün raporlarında böyle yani benim icat
ettiğim, benim söylediğim bir rakam değil. Niye bunu söyleme ihtiyacı hissediyorum?
Çünkü 3 milyon 800 bin kişi çok müthiş bir rakam. Normalde, 1 kişi, bölge
şartlarında, eşi ve ortalama 3 çocuğuyla beraber 5 kişilik bir ailenin geçimini
sağlayacak olursa bu yaklaşık 19-20 milyon nüfus demek ve 3 milyon 800 bin
nüfusun içerisinde projeye sonradan eklenen Suruç yukarı sulama hattı da yok,
bununla beraber 4 milyon kişi. Şimdi, 20 milyon kişiye iş imkânı olacak; bu,
devletin bütün raporlarında var, çok güzel. Şu an bölgede yaşayan nüfus 8
milyon yani bu GAP denilen bölgenin içinde yer alan vilayetlerde bugün
itibarıyla yaşayan nüfusun toplamı 8 milyon; bu, 20 milyona çıkacak yani
bölgeye 12 milyonluk bir nüfusun daha gelmesi demek. Gerçekten heyecan verici
bir proje. 
Peki,
bu elli yılın sonunda ne oldu? Geldiğimiz noktada, AK PARTİ’nin iktidara
geldiği tarih itibarıyla bu barajların yüzde 80’e yakın bir kısmı bitmişti;
Keban Barajı, Karakaya Barajı, Atatürk Barajı, böyle silsile hâlinde büyük
barajlar ve onlarca da -işte, biraz evvel saydığım- hidroelektrik santral ve
diğer yapılar. Bunların yüzde 80’e yakını bitmişti, barajların, su tutulmuş;
mesela, Keban’da kırk sene evvel tutulmuş, yeni değil. Ama, sulama kanallarının
maalesef o tarih itibarıyla ancak yüzde 14’ü bitirilebilmişti. Hükûmet, büyük
bir özeleştiriyle, büyük bir açık yüreklilikle o tarih itibarıyla bunları
anlattı kamuoyuna ve dedi ki: “Biz söz veriyoruz, bunlar en kısa zamanda
bitirilecek. Döndük dolaştık, bugün geldiğimiz nokta itibarıyla bu kanalların
ancak –bendeki bilgilere göre eksik olabilir, fazla olabilir, devletten aldığım
bilgiler bunlar, DSİ’den- yüzde 24’ü bitirilebildi ve daha hâlâ bu kanalların
büyük bir kısmı bitirilemedi, sulama yapılamadı. Ama, yaklaşık kırk yıldır,
hatta kırk yıldan fazla -işte Keban Barajı’nın ilk açıldığı tarihler, Süleyman
Demirel’in ilk Başbakanlığı döneminde- elektrik üretimi devam ediyor, elektrik
alınıyor ama tarlalara su -hâlâ genel bir ifadeyle- yüzde 75 verilemiyor ve şu
ana kadar bu barajlara harcanan barajdan daha fazla bir miktar yani ekonomik
değer olarak dolar bazında, euro bazında elde edilmiş bulunuyor. Peki, ne zaman
bitecek bunlar? Niye bitmiyor? Bunları sorduğumuz vakit, yine bundan beş altı
sene evvel, yeni bir hedef ortaya konuldu ve denildi ki: “Bu kanallar 2014
yılında bitecek.” “2014 yılında bitecek.” denilen kanallar, bugün 2016, daha
hâlen -ben bölge milletvekillerimize de bakıyorum yani bir itiraz varsa buyurup
söylesinler- Viranşehir-Derik arasında ana kanal bekliyor, bitirilemedi.
Güvenlik gerekçeleri ortaya konuldu: “Efendim, şöyle oluyor, böyle oluyor.” Değerli
arkadaşlar, dağ başında yapılan bu barajların tamamı peki nasıl bitti? Yani,
dağdaki barajın bitmesine güvenlik sorunu engel olmadı da Urfa, Mardin,
Diyarbakır ovalarındaki kanalların bitmesine niye güvenlik engel oldu?
Dargeçit’e özel karakollar kuruldu, özel birlikler kuruldu, özel askerî güçler
konuşlandırıldı ve o baraj, yüzde 90 oranında baraj gövdesi bitti. En zor
şartlarda, yani bu itiraz edilen ve gerekçe gösterilen şartlar içinde yapıldı,
hâlen de yapılıyor. Onun için, değerli arkadaşlar -burada defalarca bunu
anlattım- bütün bir bölgeyi, ardından Türkiye'nin demokratik, demografik ve
ekonomik yapısını, ardından bütün bir Yukarı Mezopotamya’yı, Suriye, Irak
ovalarını ve siyasetini etkileyecek, nüfusu 8 milyondan 20 milyona çıkaracak bu
proje, bana göre, kasıtlı derin güçler tarafından engelleniyor. İki sebep
olabilir değerli arkadaşlar bununla ilgili, yani bu kastın ötesinde iki sebep
olabilir. Birini anlattım, biri güvenlik, işte tekrar tekrar söyledim, bütün bu
dağ başındaki barajların bile yüzde 85’i en kötü şartlarda, tırnak içinde,
bitirildi. 
AHMET
EŞREF FAKIBABA (Şanlıurfa) – Silvan Barajı...
ALTAN
TAN (Devamla) – Yüzde 85 diyorum. Bakın “Silvan.” diyorsunuz, kabul, 15’in
içine koyun Sayın Fakıbaba. 
AHMET
EŞREF FAKIBABA (Şanlıurfa) – Niye bitirilmiyor!
ALTAN
TAN (Devamla) – Bakın, burada gelip bunu sizin konuşmanız lazım. “Ey Hükûmet,
arkadaşlar bunu yapın.” Yani itiraz sizden gelince ben daha da üzülüyorum,
üzülüyorum. 
Şimdi
Urfa’da bir güvenlik sorunu var mı? Peki, Urfa’nın bütün tali kanalları niye
bitmedi? Bakın ben de bölgeyi yani karış karış demeyeyim de adım adım
biliyorum. 
MAHMUT
TANAL (İstanbul) – Sayın Altan, Hilvan ilçesinde içme suyu yok. 
ALTAN
TAN (Devamla) – Evet, Mahmut Tanal Bey Hilvanlı. 
KALKINMA
BAKANI CEVDET YILMAZ (Bingöl) - Hilvan’ın içme suyunu yaptık, özel kaynak
getirdik; haberin yok. 
MAHMUT
TANAL (İstanbul) – İçme suyu yok hâlâ. 
ALTAN
TAN (Devamla) – Suruçlu milletvekillerimiz var, çıkıp söylesinler. 
İkinci
sebep şimdi, değerli arkadaşlar, birinci sebebi geçelim, ikinci sebep, yani
sebep olabilecek gerekçe nedir? Efendim “Devletin parası yok.” 
MAHMUT
TANAL (İstanbul) – 8 kilometre Sayın Altan, 8 kilometre. 
ALTAN
TAN (Devamla) – Peki, devletin parası yoksa bugün üçüncü boğaz köprüsü rekor
denilecek bir hızla devam ediyor ve üç günde 1 televizyonlarda Sayın Bakan
çıkıyor, diyor ki: “Nisan ayında, mayıs ayında, haziran ayında, ağustos ayında
bütün çevre yollarıyla beraber bitiriyoruz.” bir. 
İki:
Körfez Geçişi. Ben bir kontrol mühendisi gibi Bursa’ya ne kadar arabalı vapurla
giderken -oradan -Darıca Topçular’da takip ediyorum- uçakla Diyarbakır’a
giderken -haftada 2 sefer, giderken gelirken- kontrol ediyorum, bakıyorum
böyle, ne oldu. Hızla gidiyor. Hayır, güzel, yani yanlış demiyoruz. 
Üç:
Üçüncü havaalanı, işte Avrupa’nın en büyük havaalanı; 1.800 kamyon çalışıyor,
180 kepçe ve ekskavatör çalışıyor. Rakam veriyorum. Kore’den, Çin’den o
kamyonları kullanabilecek şoförler getirildi, özel eğitim almış şoförler
getirildi. Peki, kardeşim, bu tünelleri, sulama tünellerini niye bitirmiyorsun?
Çık, bir şey anlat! Sayın Bakanım da burada, çıksın, desin ki: “Para yok.” “12
milyar dolar.” lazım diyorlardı -bunlar kayıtlarda var- 12 milyar dolar. Peki,
bu 12 milyar dolar yok mu Türkiye Cumhuriyeti’nde? 
MUSTAFA
ILICALI (Erzurum) – Altan Bey, terörün otuz beş yıldaki maliyeti 1,5 trilyon
dolar. Bu, GAP’ı on kere bitirir, on kere bitirir. 
ALTAN
TAN (Devamla) – Değerli Kardeşim, tamam ama, ben affınıza sığınarak bir espri
yapayım: Ben Şişhane’den bahsediyorum, siz Gümüşhane’den bahsediyorsunuz, başka
bir şey söylüyorsunuz yani. (HDP sıralarından alkışlar) 
MUSTAFA
ILICALI (Erzurum) – Yok, çok iyi örtüşüyor da size öyle geliyor.
ALTAN
TAN (Devamla) – Bakın, bunları anlatıyorum ben; bakın, güvenliği de söylüyorum,
parayı da söylüyorum, öbür yatırımları da anlatıyorum, bunların hepsini
anlatıyorum. 
İDRİS
BALUKEN (Diyarbakır) – Cengiz’in silinen borçlarıyla olmuyor mu Altan Bey?
ALTAN
TAN (Devamla) – Şimdi, değerli arkadaşlar, biz tatminkâr bir cevap bekliyoruz,
tatminkâr bir cevap. Bu devlet sadece Suriye’den gelen mülteci kardeşlerimize
-kardeşlerimiz; Türk’üyle, Kürt’üyle, Arap’ıyla, Müslim’iyle, gayrimüslimiyle-
10 milyar dolar para harcadı yani bu devletin parası yoksa çıkıp onu da
söyleyin, deyin ki: Vallahi, 12 milyar doları bulamadık, onun için bekliyoruz.”
Biz, size nereden, nasıl bulabileceğinizi, onu da söyleyelim. 
Şimdi,
değerli arkadaşlar, bu GAP meselesini bir kenara koyduktan sonra dönelim Doğu
Anadolu Projesi’ne, Doğu Karadeniz Projesi’ne ve Konya Ovası’na. Yine bölgedeki
barajlardan Konya Ovası’na su götürme projeleri vardı eski Adalet Partisi
dönemlerinde. Bunların etütleri, fizibiliteleri; bin kilometreye yakın bir
mesafede kanallarla Konya Ovası’na su götürülecek. Peki, bugüne kadar Konya
Ovası’yla ilgili ne yapıldı? Karadeniz’in şu haritası verilmiş -çok güzel,
renkli- bir saate yakındır bakıyorum. Benim de böyle harita merakım var -bütün
dünya, Türkiye- yazıhanem, ev böyle haritalarla dolu. Peki, değerli arkadaşlar,
Karadeniz’e bu kadar yatırım yapıldıysa… Son 31/12/2015 tarihi itibarıyla
-Adrese Dayalı Nüfus Kayıt Sistemi rakamları var, girin İnternet’e, önünüze
gelecek- bütün Karadeniz göç veriyor. Rize dâhil, 2 Başbakan çıkardı, 1
Cumhurbaşkanı; Rize dâhil bütün Karadeniz illeri göç veriyor. Sadece Giresunlu olup
da yani Giresun nüfusuna kayıtlı olup da İstanbul’da oturanların sayısı 495
bin, Ordu 490 bin, Sivas 730 bin, Kastamonu 540 bin. Peki, bu insanlar niye
gidiyor bu kadar renkli, güzel projeler yapılıyorsa? Hâlen, Konya göç veriyor,
bu kadar elektrikli trenler, sanayi, yatırım ve desteğe rağmen. Ve, yine, Urfa -Sayın
Fakıbaba’yla beraber bunları konuşalım, karşılıklı- bölgenin en hızlı gelişen
ili Gaziantep’le beraber, nüfus artışı ve doğum oranı en fazla olan, kısmen
göçün durduğu ama yine, 31/12/2015 tarihi itibarıyla, Urfa’nın şu an, nüfusu 47
bin artmasına rağmen, eksi 10 bin göç oranı var yani aldığı göç, verdiği göç
yine eksi 10 binde; bu 47 bini nüfus artış oranıyla sağlamış. Diyarbakır’da
eksi göç 20 bin yine aynı tarihte; aldığı göç 36 bin, verdiği göç 56 bin.
Gaziantep bile…
İBRAHİM
ÖZDİŞ (Adana) – Adana da öyle, Adana da veriyor efendim.
ALTAN
TAN (Devamla) - İşte, tek tek sayıyorum, istiyorsanız hepsini sayayım ezberimde
olduğu kadar. Bir imtihan edersiniz. 
MAHMUT
TANAL (İstanbul) – Sayın Tan, Urfa’da cezaevini artırıyorlar, genişletiyorlar
kapasitesini!
ALTAN
TAN (Devamla) – Ya, siz Urfa’da iman kuvvetiyle nüfusu artırıyorsunuz, yoksa
göçte eksidesiniz.
Nüfus
artışıyla oluyor bu, doğumla oluyor. Gaziantep bile şu an eksi göçte değerli
arkadaşlar. Bölgenin en sanayileşmiş ili hâlen eksi göçte; yani verdiği göç
aldığı göçten daha fazla, verdiği fazla. 
Şimdi,
bütün bunları niye anlatıyorum? Değerli arkadaşlar, Doğu Karadeniz de, Doğu
Anadolu da, İç Anadolu da, Güneydoğu Anadolu Bölgesi de neticede doğru düzgün
bir proje, doğru düzgün bir kalkınma bir hesap kitabıyla bir şekle sokulmak
zorunda. Eğer bütün bu renkli, boyalı, cilalı program ve vaatlere rağmen hâlâ
buralarda iş eksiye gidiyorsa demek ki doğru yapılmayan veya eksik yapılan
-doğru yapılmayan dediğimiz vakit çok kızıyor arkadaşlarımız- bir şeyler var.
O
zaman, ne yapmak lazım? Doğu Anadolu’yu fazla anlatmadım, Doğu Anadolu zaten
çöktü. Yani Iğdır’dan başlayın, Kars, Ağrı, bütün bir Erzurum… Şu an Erzurum’un
nüfusa kayıtlı olan nüfusundan fazla dışarıda Erzurumlu var, Sayın Erzurum
Milletvekilimizin rakamları var. 
CİHAN
PEKTAŞ (Gümüşhane) – O şimdinin değil, bakın, şu an tersine göç başlıyor merak
etmeyin.
ALTAN
TAN (Devamla) – Yok, şu anki rakamları veriyorum size, 31/12/2015 rakamı,
bunlar da TÜİK’in, Devlet İstatistik Enstitüsünün rakamları, daha yeni bir
rakam da yok yani bugün gelen bir rakam yok.
Şimdi,
konuyu toparlarsak değerli arkadaşlar, ciddi bir bölgesel kalkınmaya ihtiyaç
var bütün bu bölgelerde. Bölgesel barışa ihtiyaç var. Dış politikanın çevrede,
Irak’la, Suriye’yle, bütün ülkelerle doğru düzgün bir zemine oturtulma
mecburiyeti var. Bakın, iktidara gelindiği vakit Suriye sınırındaki bütün
mayınlar kalkacaktı, ne oldu? Şimdi, beton duvarlar örülüyor. Bizde bir kadının
çocuğu küçük abdestini yapıyormuş -tırnak içinde anlatayım- diyorlar ki: “Bir
muska yazan var, git düzeltsin.” Gidiyor, bir muska yazdırıyor sözde -bu
uyduruk muskacılardan birisi- getiriyor, o muska takıldıktan sonra çocuk büyük
abdestini de yapmaya başlıyor. Dönüyor, yalvarıyor, diyor ki: “Kurban olayım,
bunu geriye döndür.” Ne olur, mayınları kaldırmadınız, bari bu demir perdeleri
kaldırın, eskiye döndürün, razıyız.
Saygılar
sunarım. (HDP sıralarından alkışlar)
BAŞKAN
– Teşekkür ederiz Sayın Tan.
RAVZA
KAVAKCI KAN (İstanbul) – Sayın Başkan…
BAŞKAN
– Buyurunuz Sayın Kavakcı Kan.
RAVZA
KAVAKCI KAN (İstanbul) – Sayın konuşmacı ismimi zikrederek -Merve Kavakcı’nın
kardeşiyim- benden bahsetmiştir, müsaadenizle cevap vermek istiyorum.
BAŞKAN
– Sayın Kavakcı Kan, isterseniz yerinizden mikrofonu açalım, cevap vereceksiniz
çünkü sataşma değil aslında. 
ALTAN
TAN (Diyarbakır) – Sitem, sitem. Sataşma ayrı bir şey, sitem ayrı bir şey.
BAŞKAN
– Dolayısıyla, mikrofonu açalım, yerinizden cevap verin.
Buyurun.
V.- AÇIKLAMALAR (Devam)
21.- İstanbul Milletvekili Ravza Kavakcı
Kan’ın, Diyarbakır Milletvekili Altan Tan’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde HDP Grubu adına yaptığı konuşmasındaki bazı
ifadelerine ilişkin açıklaması
RAVZA
KAVAKCI KAN (İstanbul) – Teşekkür ederim Sayın Başkan.
Sayın
konuşmacı “Keşke, Merve Kavakcı’nın kardeşi de burada ‘Teröristlerin yaptığına
bir şeyler söyleyin.’ demeseydi.” dedi. 
Sayın
Kerestecioğlu konuşmalarında “Kadınlar, konuşmayın bari! Kadın bedeninin çıplak
sergilenmesinden bahsediyorum.” dediklerinde, ben “Teröristlerin kadınlara
yaptıklarından bahsedelim.” diye söylemiştim, bunun üzerine bu sözü ifade
etmişti. 
Burası
kimsenin kimseye ders verme yeri değil. Yani “Konuşmayın bari!” diye tepeden
inmeci, bir üniversite hocası edasıyla, bir oryantalist edayla kimsenin kimseye
bu şekilde konuşma hakkı yok, öncelikle onu söyleyeyim.
İkinci
olarak da ben de Diyarbakır’a gittim, ben de Şırnak’a gittim, ben de Fatma
nineyi dinledim, orada farklı insanlarla konuştum ve teröristlerin
yaptıklarını, kadınlara yaptıklarını dinledim. Onun için, tek taraflı olmamamız
lazım. Kadın bedenini kim kullanıyorsa, kadınları kim kullanıyorsa, kadınlara
kim eziyet ediyorsa onlara karşı toplu olarak bir duruş sergilememiz
gerektiğini düşünüyorum. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederiz.
ALTAN
TAN (Diyarbakır) – Sayın Başkan…
BAŞKAN
- Sayın Tan, buyurun.
ALTAN
TAN (Diyarbakır) – Sayın Başkan, benim konuşmamda hiçbir sitem ve saygı dışı
bir ifade yoktu. 
Kayıtlara
geçmesi itibarıyla söylüyorum, çırılçıplak soyulan ve teşhir edilen bu
kadınlara yapılan muameleyi sayın konuşmacı onaylıyor mu, onaylamıyor mu? Aha,
işte bu kadar, başka bir şey de söylemiyorum.
RAVZA
KAVAKCI KAN (İstanbul) – Biraz evvel söyledim.
İDRİS
BALUKEN (Diyarbakır) – Ya, İçişleri Bakanı bile soruşturma açtı, neyi
savunuyorsun? Yani illaki bakan mı söyleyecek?
BAŞKAN
– Sayın Kavakcı Kan, tamam, anlaşıldı.
Sayın
Kerestecioğlu, sizin de sanırım bir söz talebiniz var, Sayın Erzurum
Milletvekilinin bir söz talebi var, dinleyeceğim sizi.
Buyurun
Sayın Kerestecioğlu.
22.- İstanbul Milletvekili Filiz
Kerestecioğlu Demir’in, İstanbul Milletvekili Ravza Kavakcı Kan’ın yaptığı
açıklamasındaki bazı ifadelerine ilişkin açıklaması
FİLİZ
KERESTECİOĞLU DEMİR (İstanbul) – Şimdi, ben yukarıdan bir tavırla söylemedim.
Yukarıdan bir tavır hiç bana göre bir şey değil. Asıl orada söz etmek istediğim
şey, kadın dayanışmasıydı. Bari siz kadınlar bunu yapmayın yani beni bu
sıralardan alkışlayan insanlar, onlara konuşmayın dediğim için alkışlamadılar.
Kadın dayanışması gösterin, bari bir çıplak kadın bedeninin teşhirinden
bahsederken kadınlar olarak siz buna destek verin ve karşı çıkmayın demek istedim.
Ben bunun çok net anlaşıldığını düşünüyorum ama hâlâ da anlaşılmıyorsa
yapabileceğim bir şey yok.
Teşekkür
ederim. 
BAŞKAN
– Peki, Sayın Kerestecioğlu, anlaşıldı bence.
Sayın
Ilıcalı, sizin neyle ilgili söz talebiniz var?
MUSTAFA
ILICALI (Erzurum) – Efendim, bununla ilgili. Sayın Altan Tan’la aynı
komisyondayız birbirimizi tanıyoruz. Ben orada GAP’la ilgili bir bağlantı
yaparken terörle, maliyetle, anlayış kabiliyetimi küçültücü bir ifade
kullandığı için orada incindim ve açıklama yapmak istiyorum.
ALTAN
TAN (Diyarbakır) – Burada sana sataşma yok, bir şey yok, hiçbir şey yok.
BAŞKAN
– Sayın Ilıcalı, sataşma yok ama lütfen.
MUSTAFA
ILICALI (Erzurum) – Ama Sayın Bakanımız… 
Şunu
sadece söylemek istiyorum.
BAŞKAN
– Buyurun, kayıtlara geçsin.
MUSTAFA
ILICALI (Erzurum) – Yani ben sadece şunu söyleyeyim: Burada bütçe görüşüyoruz,
devletin gelirleri var, giderleri var, bunlara göre yatırım bütçesi oluşuyor.
Otuz beş yılı geçen -o oturumda da Sayın Başbakan Yardımcımız Numan Bey
açıkladı- terörün maliyeti 1,5 trilyon dolar. Bu maliyet, GAP’ın maliyetiyle
karşılaştırıldığında kaç tane GAP, kaç tane DAP yapardı, bunu dedim, başka yere
çekip anlayışımın sanki zayıf olduğu iması oluştu, bunu sayenizde düzelttim.
Teşekkür
ediyorum. 
BAŞKAN
– Peki, teşekkür ederiz Sayın Ilıcalı.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 208 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar
Bakanlığı 2016 Yılı Merkezî Yönetim Bütçesi
2) Aile ve Sosyal Politikalar
Bakanlığı 2014 Yılı Merkezî Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2016
Yılı Merkezî Yönetim Bütçesi
2) Kalkınma Bakanlığı 2014
Yılı Merkezî Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu
2016 Yılı Merkezî Yönetim Bütçesi
2) Türkiye İstatistik Kurumu
2014 Yılı Merkezî Yönetim Kesin Hesabı
Ç) GAP BÖLGE KALKINMA
İDARESİ BAŞKANLIĞI (Devam)
1) GAP Bölge Kalkınma İdaresi
Başkanlığı 2016 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
D) DOĞU ANADOLU PROJESİ
BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
E) KONYA OVASI PROJESİ BÖLGE
KALKINMA İDARESİ BAŞKANLIĞI
(Devam)
1) Konya Ovası Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
F) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2014 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2016 Yılı
Merkezî Yönetim Bütçesi
2) Adalet Bakanlığı 2014 Yılı
Merkezî Yönetim Kesin Hesabı
Ğ) CEZA VE İNFAZ KURUMLARI
İLE TUTUKEVLERİ İŞ YURTLARI KURUMU (Devam)
1) Ceza ve İnfaz Kurumları ile
Tutukevleri İş Yurtları Kurumu 2016 Yılı Merkezî Yönetim Bütçesi
2) Ceza ve İnfaz Kurumları ile
Tutukevleri İş Yurtları Kurumu 2014 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi
Başkanlığı 2016 Yılı Merkezî Yönetim Bütçesi
2) Türkiye Adalet Akademisi Başkanlığı
2014 Yılı Merkezî Yönetim Kesin Hesabı
I) HÂKİMLER VE SAVCILAR
YÜKSEK KURULU (Devam)
1) Hâkimler ve Savcılar Yüksek
Kurulu 2016 Yılı Merkezî Yönetim Bütçesi
2) Hâkimler ve Savcılar Yüksek
Kurulu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, Halkların Demokratik Partisi Grubu adına üçüncü
konuşmacı Van Milletvekili Sayın Bedia Özgökçe Ertan.
Sayın
Ertan, sizin süreniz yirmi dakika.
Buyurun.
(HDP sıralarından alkışlar) 
HDP
GRUBU ADINA BEDİA ÖZGÖKÇE ERTAN (Van) – Teşekkür ediyorum Sayın Başkan.
Sayın
Başkan, değerli milletvekilleri ve ekranları başında bizi dinleyen, izleyen
değerli halkımız; başlarken, bu ülkede adaletin, insan onuru ve hukukun
üstünlüğü esas alınarak tesisini diliyor, hukukun uygulanmasının kişiler için
değil, kişilerin hizmetinde değil, tüm insanlık için, adil ve eşit yaşam için
herkesin uyması ve saygı göstermesi gereken bir üst yapı olduğunu hatırlatarak
başlamak istiyorum. Bütçenin adaletin tecellisi için sadece araçlardan biri
olduğunu unutmamak gerekir. Esas olan, bu ülkede hukukun üstünlüğünün
korunmasıdır. 
Adalet
Bakanlığı bütçesinin mali tablosuna bakıldığında, adalet harcamalarının ve
kaynaklarda artışın olduğunu söylemek mümkün ancak yeterli değil. Bu gerçek,
uluslararası rapor ve araştırmalarda sıklıkla karşımıza çıkıyor. Özellikle, her
100 bin kişiye düşen hâkim ve savcı sayısı Avrupa ortalamasının oldukça
altındadır. Bu nedenle, mahkemelere ödenek artırımı yapılması ve daha fazla
hâkim, savcı istihdam edilmesi için çalışma yapılmalıdır. 
Değerli
milletvekilleri, Türkiye yargısının uzun zamandır devam eden en önemli
problemlerinden biri ve hatta yargılama sorunlarının merkezindeki problem,
yargılama sürecinin uzunluğudur. Adalet Bakanlığı bünyesinde kurulan İnsan
Hakları Tazminat Komisyonuna sadece bu sebeple Ekim 2014’ten beri 7 binin
üzerinde şikâyet başvurusu yapılmış durumda. Bildiğiniz gibi, tutuklama tedbiri
en son başvurulması gereken bir tedbir iken, Türkiye’de ilk başta uygulanan
yöntemdir.
Bugün
itibarıyla yani 1 Mart 2016 itibarıyla tutuklu sayısı 26.426 ve ceza infaz
kurumlarında tutulan mevcutlu sayısı 179.044’tür. Bu sayılara en son 8 Şubatta,
komisyon çalışması sırasında bakmıştık, o zaman sayı 176 bindi. Bakın, daha bir
ay bile olmamışken 3 bin kişi artmış durumda.
Tutuklama
ise bir kişiyi özgürlüğünden mahrum etmeyi haklı kılacak temellerden ve
delillerden yoksun olan gerekçelerle veriliyor ne yazık ki.
Uzun
yargılama süresinin bir diğer nedeni, mahkemelerin iş yükünün fazla olması; öte
yandan, hâlihazırda çalışan hâkim, savcı ve personel sayısının yetersiz olması
geliyor. Böyle olunca da dosyalar birikmeye, davaların görülme süresi uzamaya
ve tutukluluk hâli de bir cezaya dönüşmüş oluyor.
Bunun
dışında, hâkim, savcı ve personelin eğitim düzeyinin yetersiz olması, ara
buluculuk, uzlaşma, tahkim gibi alternatif çözüm yollarının etkin
kullanılmaması ve yine, hâkim savcılıkta uzmanlaşmanın bulunmaması tutukluluk
hâllerini uzatan diğer sebeplerdir.
Bu,
çoğu yapısal faktörler yine yapısal çözümlerle giderilebilir durumdadır.
Örneğin, bilirkişi sisteminin gözden geçirilmesi, kamu hizmeti cezalarının
etkin olarak kullanılması ve denetimli serbestlik uygulamasının teknolojik
imkânlar da dâhil edilerek kapsamının genişletilmesi olarak sayabiliriz. 
Türkiye
adalet sistemine dair bir diğer önemli sorun cezasızlık sorunudur. Cezasızlık,
âdeta bir politika ve kültür hâline gelmiştir. Yargı sisteminde cezasızlık
politikası aynı zamanda sistematik de olduğundan Türkiye yargısının bağımsız,
hukuka uygun olduğunu söylemek de neredeyse imkânsızdır. Özellikle kadına
yönelik şiddet ve kadın cinayeti davalarında sıklıkla işleme konulan cezasızlık
politikası şiddeti ve cinayetleri önlemeyen, bilakis artıran ve özendiren bir
hâl almış durumdadır. Şiddeti ve cinayetleri önlemeye dönük onlarca yasamız ve
uluslararası sözleşme olmasına rağmen uygulama yasalara aykırı, uygulama
mantalitesi erkeği koruyan tarzdadır. 
Bir
diğer cezasızlık alanı da özellikle 1990’larda Kürt coğrafyasında ağır hak
ihlalleriyle insanlığa karşı suçlarla kendini göstermiştir. Yıllarca insan
hakları savunucularının uğraşları sonucu davası ancak açılan davalarda bir bir
beraat kararları veriliyor. 1992-1994 yıllarında İlçe Jandarma Komutanı olarak
görev yaptığı Mardin Derik ilçesinde 13 sivilin yargısız infazla öldürülmesi ve
kaybedilmesiyle suçlanan Musa Çitil hakkında 13 kez ağırlaştırılmış müebbet
hapis cezası istenmesine rağmen Mayıs 2015’te beraat etti. Bir diğer dava,
Diyarbakır’da, Şırnak’ta, Görümlü’de 6 köylünün kaybedilmesiyle ilgili suçlanan
davada Mete Sayar yine temmuz ayında beraat etti. Yine, 1993-1995 yılları
arasında Şırnak’ta 21 sivilin öldürülmesi ve kaybedilmesi suçlarıyla yargılanan
ve hakkında 5 kez ağırlaştırılmış müebbet hapis cezası istenen Jandarma Kıdemli
Albay Cemal Temizöz kasım ayında beraat etti. Ve en son, bugün 1 Mart 2016
tarihinde Vartinis’te yirmi iki yıl önce 7 çocuk, 1 hamile kadın ve 1 koca evde
kilitlenip diri diri yakıldıktan sonra açılan dava bugün itibarıyla sanıklar
hakkında beraat kararı verilmesiyle sanıklar, katiller aklanmış durumdadır. 
İnsanlığa
karşı işlenmiş suçlarda komutanların özellikle Dolmabahçe mutabakatından sonra
teker teker beraat ettirilmesi, Sayın Davutoğlu’nun Van’ın orta yerinde beyaz
Toroslar dönemine geri dönülmesi tehdidinin zaten devrede olduğunu ve bugün de
bunun işletildiğini açıkça gösteriyor. Bugün bu kararın verilmesi hiç tesadüf
değil. Bugün Sayın Davutoğlu’nun o sözlerini çok daha iyi anlıyoruz. Daha iki
gün önce, Millî Savunma Bakanlığının Adalet Bakanlığına hazırlayıp sunduğu
taslağın içeriğini okuduğumda bir kere daha anladım ki, doğu ve güneydoğuda
yani bugün, güvenlik güçlerinin suç işlediği Kürt illerinde askerler her
istediğini yapabilecek, yargılanmaları ise mümkün olamayacaktır. Bugün o
illerde istediği gibi suç işleyen silahlı güçlerin, bir cesaretle, yargılanmama,
soruşturulmama cesaretiyle açıktır ki, cezasızlık vaadiyle suç işlediklerini
görüyoruz. Söz konusu taslakla, işlenen suçların bir zırha dönüştürüleceği
anlaşılıyor. Bu suçları soruşturmanın önündeki en büyük bariyer bizatihi
yasanın kendisiyle, yasal düzenlemeyle getirilmek isteniyor. Bunun anlamı,
silahlı güçlere “Siz istediğinizi yapın, ben sizi koruyacağım, soruşturulmasına
izin vermeyeceğim, arkanızda ben varım.” demiş oluyorsunuz. “İstediğiniz gibi
öldürün, topla tüfekle öldürün, kafalarına sıkın, diri diri yakın, kan
kaybından ölsün gençler, çocuklar, kadınlar; siz öldürün yeter ki, ben
arkanızdayım.” demiş olacaksınız. “Cenazeleri parçalayın, öyle ki cenazenin bir
parçası Urfa’dan bir parçası Mardin’den çıksın. Cenazeleri çıplak soyun, teşhir
edin, arkanızda ben varım.” demiş oluyorsunuz. Vartinis vakasında bugün beraat
kararı verilmesinin motivasyonu işte anlaşılmış durumda. Cinayetleri hem
koruyor hem de ilerisi için soruşturulmama garantisi verilmiş oluyor. Bu
hâliyle, karşı duran, muhalif olan herkese karşı işlenen suçları yasa yoluyla
sistematik hâle getirmiş olacaksınız. 1990’lı yıllarda uygulanan buydu, şimdi
de uygulamayı yasal düzenlemelerle koruyacak duruma getirmek istiyorsunuz. 
Değerli
milletvekilleri, bunun adı asla hukuk değil, asla hukuk devletinde güven içinde
yaşıyoruz demek değil; bunu anlamak ve görmek gerekiyor. 
Yeri
gelmişken hatırlatayım ki, barışın elçisi Sayın Tahir Elçi’nin tüm dünyanın
gözü önünde katliyle ilgili soruşturmada aylardır tek bir ilerlemenin olmaması
şu an için etkili soruşturma yapılmadığını gösteriyor. Bu demektir ki burada
katiller korunuyor ve katiller korunuyorsa bu dosyanın da cezasızlıkla
sonuçlanacağını söylemek için kâhin olmaya gerek yok. 
Bir
diğer cezasızlık alanı da partimiz HDP’nin seçim kampanyaları süresince
uğradığı saldırılar karşısındaki cezasızlık problemidir. Oradaki soruşturmadaki
isteksizlik zaten göze çarpıyordu. Üç buçuk ay boyunca seçim çalışmalarımıza
karşı 122 saldırı oldu. Seçim bürolarımız yakıldı, yağmalandı, bombalandı,
Diyarbakır’ın orta yerinde mitingimiz bombalandı, insanlar hayatlarını
kaybettiler, yaralandılar. Bu suçlarla ilgili etkili soruşturma yapılmadı.
Sayın
Bakan Komisyon çalışması sırasında oradaki soruşturmalarla ilgili “Hâkimler
takdir haklarını kullandılar.” demişti ama Sayın Bakan, olaya genel
perspektiften bakmak zorundasınız. Partimize yönelik saldırıların sistematik
bir yanı vardı ve bütün yurtta eş zamanlı olarak başlatılan saldırıların
arkasındaki kumanda merkezine hiç dokunulmadı, oraya dokunmak bile istemediniz.
Saldırıyı gerçekleştirenlere ödül gibi cezalar verilerek cesaretlendirmiş
oldunuz. Öte yandan, partimizde çalışan yönetici, gönüllü, eş başkanlar
hakkında yüzlerce gözaltı ve tutuklama kararları çıktı. 
Değerli
milletvekilleri, Adalet Bakanı yine Komisyon toplantısında AİHM’deki davaların,
başvuruların ve Türkiye aleyhine kararların azaldığıyla övünmüştür ancak Sayın
Bakan, bu bilgi yanlış, zira 28 Ocak 2016’da yayınlanan 2015 yılı AİHM başvuru
ve karar istatistikleri bu durumun tam aksini söylüyor. Yıllık rapora göre,
mahkemede bekleyen başvuruların 8.450’si Türkiye’ye ait. Türkiye, bu sayıyla
Ukrayna ve Rusya’dan sonra geliyor. 2015 yılında, Türkiye, hakkında en çok
karar açıklanan 2’nci ülke oldu. AİHM’in açıkladığı 823 kararın 116’sı Rusya,
87’si Türkiye’ye ait. Türkiye’ye dair açıklanan bu 87 kararın 79’unda Avrupa
İnsan Hakları Sözleşmesi’nin en az bir maddesinin ihlal edildiği
belirlenmiştir. Türkiye, 2015 yılında en çok adil yargılanma hakkını ihlal
etmekten ceza aldı ayrıca, Avrupa Konseyi üyesi 47 ülke arasında hakkında
mahkemenin en fazla ifade özgürlüğü ihlaline hükmettiği ülke oldu. Bu ihlal
karnesiyse Türkiye, AİHM’e giden başvuru sayısını azaltmak için başlattığı
Anayasa Mahkemesine bireysel başvuru yolunun, ne başvuruları ne de ihlalleri azaltmakta
çok da etkili olmadığını ispatlamış oldu. AİHM’e başvuru sayısının bu kadar
yüksek olması ne kadar sorunluysa AİHM kararlarının uygulanmaması da başka bir
sorun alanıdır. Cizre’de yaralanan yurttaşlarımızla ilgili tedbir kararlarının
hayata geçirilmemesi ve hafif yaralı olanların dahi yaşamlarını yitirmesi
Türkiye’nin uluslararası sözleşmeleri âdeta askıya aldığının en son örneğidir.
Değerli
milletvekilleri, ifade özgürlüğü alanında birkaç cümle etmemiz gerekiyor. İfade
özgürlüğünü sekteye uğratan olgulardan biri olan gazetecilere verilen hapis
cezalarında âdeta bir rekor var. Köşe yazarları makaleleri ya da sosyal medya
paylaşımları nedeniyle hapis cezası almış ya da tutuklanmıştır. Hükûmet üyeleri
her ne kadar “Gazetecilik faaliyetinden dolayı tutuklanan gazeteci yoktur.”
şeklinde bir iddia ileri sürse de, özellikle Can Dündar ve Erdem Gül vakasında
-tabii herkes de bunun nasıl olduğunu biliyor- neyse ki Anayasa Mahkemesinin
verdiği kararla bu yanlıştan dönülmüş oldu. Tabii, bu karar güzel ama hâlâ Türkiye’de
basın özgürlüğü olduğu anlamına gelmiyor. 
Kürtlerin
yaşadıklarını haber yapmaya çalışan gazeteciler sokağa çıkma yasaklarının ilk
gününden beri bölgede canı pahasına gerçekleri yansıtmak için çalışıyor. Bu
çalışmalarının karşılığını kelepçeyle gözaltına alınma ya da tutuklanma olarak
algılıyorlar. Hepinizin bildiği gibi, Anayasa Mahkemesinin Can Dündar ve Erdem
Gül’le ilgili verdiği kararın hemen ertesi günü Ankara Cumhuriyet
Başsavcılığının TÜRKSAT’a gönderdiği hiçbir bağlayıcılığı olmayan ve dilekçe
niteliğindeki yazı sonucu IMC TV karartılmıştır. Bu sansür, basın özgürlüğünün
yanı sıra halkın haber alma özgürlüğü ile hakikati bilme hakkının da gasbı
niteliğindedir. 
Bir
diğer önemli konu da çocuk adalet sistemi konusudur. Türkiye’de çocuk adalet
sistemi ne yazık ki çocukların korunması ve desteklenmesini temel alan bir
nitelikten uzaktır. Bu husus hak savunucularınca da sıklıkla dile getiriliyor
ve çözüm önerileri sıralanıyor. İstatistiklere göre, 2015 sonunda hapis durumda
olan 2.374 çocuğun 1.705’i tutukludur, yani yüzde 71’i tutukludur. Bu veriyi
nasıl okuyalım? Cezaevi koşulları büyükler için bile oldukça ihlal
barındırmaktayken çocukları koruduğunu ve desteklediği kim iddia edebilir?
Çocuklar önleyici hizmetlerden faydalanamıyor, son çare olması gereken
özgürlüğünden mahrum bırakmaya öncelikli olarak başvuruluyor. 2015 AB İlerleme
Raporu’nda da çocuk adalet sisteminin yetersizliğine dikkat çekilmiştir. Çocuk
mahkemeleri tüm illerde kurulmadığı için bu illerde çocuklar yetişkin
mahkemelerinde yargılanmıştır. Rapora göre, 2014-2015 dönemindeki protestolarda
yaklaşık 300 çocuk yakalanmış, gözaltına alınmış ve tutuklanmıştır. Çocuklar da
tıpkı yetişkinler gibi terör suçlamasıyla yargılanmakta ve uzun tutukluluk
sürelerine maruz kalmaktadır. 
Çocuk
hakları savunucuları her fırsatta çocuk cezaevlerinin kapatılması talebini
yenilerken, Adalet Bakanlığının Komisyondaki sunuşunda, çocuk ceza infaz
kurumlarının yapımına hız verildiğinin belirtilmesini büyük bir talihsizlik
olarak değerlendiriyorum. Çocukları ve gençleri cezalandırmak yerine onları
koruyacak bir adalet sisteminin inşası elzemdir. Sonuç olarak, çocukların
tutuklanması ve cezalandırılmasına alternatif kurumların yeterli düzeyde ve tüm
illeri kapsayacak şekilde oluşturulması için yeterli kaynak ayrılmalıdır. 
Cezaevleri
ne çocuklar ne de hastalar için uygun olmamakla birlikte, içindeki nüfusu
topluma kazandırmak konusunda da maalesef yetersizdir. Mahpusların
toplumsallaşmasının ve cezaevinden sonra sosyal hayata uyum sağlayabilmelerinin
en önemli ayağı meslek edindirme programlarıdır. Tutuklu ve hükümlülere
özellikle hapishaneden çıktıktan sonra bir meslekte kullanabileceği ve piyasa
karşılığı olan becerilerin kazandırılması gerekir. Bu becerileri
geliştirebilecekleri eğitim ve faaliyetler için ihtiyaç olan kaynakları ayırmak
da devletin bir yükümlülüğüdür. Maalesef devlet, bu mahpuslara ilişkin bu
yükümlülüğü de şarta bağlamış ve iyi hâlli olmayan mahpusları bu imkânlardan,
bu haktan mahrum bırakmaktadır. Cezaevlerinde açılan meslek edindirme kurslarının
rehabilitasyon ve toplumsallaştırma amacında olabilmesi için iyi hâl şartı
aranmaksızın bütün mahpusları kapsaması gerekiyor. 
İyi
hâl şartını karşılayan mahpuslar ceza infaz kurumları bünyesinde açılan iş
yurtlarında veya özel sektörle yapılan anlaşmalar kapsamında günlük ücretler
karşılığında çalışabiliyorlar. Bu, olumlu bir adım olmakla birlikte verilen
günlük ücret çok düşük olduğu için hapishanelerde kurulan bu iş ilişkisi âdeta
emek sömürüsüne dönüşmüş durumdadır. Şöyle ki, ceza infaz kurumları,
Tutukevleri ve İş Yurtları Kurumunun sağladığı bilgilere göre 2014 yılında
çırak, kalfa ve ustalara sırasıyla 7 lira, 7,5 lira ve 8 lira gündelik
ödenmiştir; bu da iş yurtlarında çalışanların emeklerinin karşılığını
alamadığını göstermektedir. 
Kurumun
Faaliyet Raporu’na göre giderlerinin yarısından fazlasını yargı teşkilatı
binaları ve tesislerin bakımı, onarımı, yenilenmesi, yapımı ve tefrişi için
harcamaktadırlar. Ceza infaz kurumları ile adliyelerin inşaatına bu denli
yüksek bütçe ayrılmasının kurumun esas amacı olan tutuklu ve hükümlülerin
meslek edinme ve sosyalleşmesini olumsuz etkilediğini söyleyebiliriz. 
Değerli
milletvekilleri, konuşmam boyunca saydığım her husus Türkiye’de yargının
bağımsız olmadığının bir göstergesidir. Ülkede adaleti tesis etmesi gereken
kişi ve kurumlar verdikleri kararlarla siyasi baskı altında kaldıklarını açıkça
ortaya koymuşlardır. Uluslararası Adalet Projesi’nin haziran ayında yayımladığı
Hukukun Üstünlüğü Endeksi de bu görüşlerimizi ispat eder niteliktedir. Bu endekse
göre, Türkiye, hukukun üstünlüğü alanında 102 ülke arasında 80’inci sırada yer
alıyor. Özellikle devlet gücünün denetimi başlığında ülkenin hâli içler
acısıdır. Yasama ve yargının tayin ettiği sınır, bağımsız denetim, sivil toplum
denetimi, görevi kötüye kullanmaya yönelik yaptırımlar gibi kategorilerden
oluşan bu başlıkta 95’inci sıraya gerilemişiz. Aynı endekse göre temel haklar
alanında da 96’ncı sırada yer alıyoruz. Bu kötü karne Türkiye'de adaletin tesis
edilmediğini, kuvvetler ayrılığı ilkesinin göz ardı edildiğini, kısaca Adalet
Bakanlığının görevini layıkıyla yapmadığını ve ayrılan kaynakları etkin
kullanmadığını göstermiştir. Bu bütçeye bizler karşı çıkıyoruz.
Teşekkür
ederim. (HDP sıralarından alkışlar)
BAŞKAN
– Teşekkür ederiz Sayın Özgökçe Ertan. 
Şimdi,
Halkların Demokratik Partisi Grubu adına son konuşmacı Bitlis Milletvekili
Sayın Mizgin Irgat.
Sayın
Irgat, süreniz yirmi dakika.
Buyurun.
(HDP sıralarından alkışlar)
HDP
GRUBU ADINA MİZGİN IRGAT (Bitlis) – Sayın Başkan, değerli milletvekilleri ve
bizi izleyen değerli vatandaşlarımız; hepinizi saygıyla, sevgiyle selamlıyorum.

Evet,
sabahtan itibaren aslında iktidar partisi ve muhalefet partilerinin çokça
tartıştığı, çok önemli bir başlığı konuşuyoruz, Adalet Bakanlığının bütçesi;
Türkiye Adalet Akademisi, Hâkimler ve Savcılar Yüksek Kurulu, ceza ve infaz
kurumları ile tutukevleri hakkında ben de partim adına konuşma yapacağım. 
Fakat
konuşmama geçmeden önce, bu sabah saat beş buçukta yani sabahın en erkeninde,
vekili olduğum Bitlis Norşin ilçesinde, eş başkanımızın da içinde olduğu 5
partili kişinin gözaltına alındığı, gözaltına alınırken de, sadece gözaltına
alınmadığı, evlerinin tarumar edildiği, en kutsal kitap Kur’an-ı Kerim’in dahi
yerlere atıldığı, çocuklara hakaret edildiği ve apar topar Bitlis iline
götürülerek gözaltına alındığı haberini aldım ve bu haberle birlikte Genel
Kurula bu şekilde geldim.
Yani
aslında “Darbeler dönemi geride kaldı.” diyoruz ya, hiçbir şey geride kalmadı.
Darbeler dönemi AKP iktidarıyla devam ediyor. Polis, yargı, artı AKP iktidarı,
geçmişten devraldığı sistematik işkence, adil yargılanma hakkının ihlali, temel
hak ve hürriyetlerin askıya alınması suretiyle uygulamaları bir kat daha
artırmış ve bu anlamda aslında dile getirdiği programın da, Davutoğlu’nun da
dile getirdiği hiçbir programın coğrafyamızda, özellik Kürt coğrafyasında hiç
de uygulanmadığına şahit olduk. 
Yani
ben konuşmaları dinlerken, sanki adalete ilişkin tüm sorunlarımız halledilmiş,
cezaevleri boşaltılmış, tecrit ortadan kalkmış, bağımsız hâkim ve savcılar
görev başındalar gibi bir hissiyat uyandırılmaya çalışılıyor. Oysa öyle bir şey
yok. Ne bağımsız hâkim, savcılar var iş başında ne tecrit ortadan kalkmış
durumda ne de temel hak ve özgürlükler şu anda hakkıyla uygulanmış durumda. 
Evet,
partimiz HDP’ye, üyelerimize ve partimize dönük, 7 Hazirandan sonra -sistematik
bir şekilde- ve öncesinden de devam eden şiddet politikalarından hiç hız
kesilmemiştir ve hiçbir kesintiye uğramamıştır. Bu anlamıyla Bitlis’te 2
vekiliyle iktidar olan partimiz HDP’nin çalışmaları sekteye uğratılmakta,
özellikle üyeler ve başkanlarımız üzerinden HDP saldırıya uğratılmaktadır. 
Şimdi,
Sayın Cumhurbaşkanının bir açıklaması vardı, hepimizin dehşetle izlediği: “Ben
Anayasa Mahkemesinin vermiş olduğu karara sadece sessiz kalırım ama tanımam,
saygı da duymam.” Şimdi, ben buna çok
şaşırmadım, en çok Adalet Bakanımıza şaşırdım. Kendisi de aynı şeyi söyledi. 
Bekir
Bey, siz bir hukukçusunuz. Sizin herhangi bir siyasetçi ya da diğer
siyasetçiler gibi yorum yapma hakkınız yok. Sizin kararlara hukuk penceresinden
bakmanız ve bu anlamda tarafsızlığınızı ve hukuka olan bağlılığınızı her
cümlenizde ifade etmeniz gerekir. 
Yine,
bütçe görüşmelerinde, 15 Şubatta size sorulan bir soru var, tutanaklarda
mevcut. Bizim milletvekillerimizin, başvurularımızın kabul görmediği yani
aylardır hiçbir milletvekilimizin hiçbir cezaevine gidemediği noktasındaki
eleştirisine siz bir itirafla cevap verdiniz, dediniz ki: “Evet, 40’ıncı madde
gereği, söz konusu görüşmelere ben izin vermiyorum.” Hayır, söz konusu
yönetmelik size böyle bir hakkı tanımıyor Sayın Adalet Bakanı. Dolayısıyla da
biz bu tutumunuzun derhâl, ivedilikle değişmesi gerektiğini düşünüyoruz. 
Bu
konuya girmişken İmralı tecrit sisteminden de bahsetmek gerekiyor çünkü orada
da bilerek ve isteyerek görüştürülme yapılmıyor. 27 Temmuz 2011 tarihinden
itibaren Sayın Abdullah Öcalan’ın hiçbir avukatı kendisiyle görüşme
gerçekleştirememiştir. Hakeza, kendisiyle daha önce görüşen heyetimiz ve ailesi
kendisiyle görüşmeyi gerçekleştirememektedir. Size soruyoruz: Sayın Öcalan
yaşıyor mu? Yaşıyorsa bizler ziyaretine neden gidemiyoruz? “Koster bozuk.”
bahanesiyle siz, bu görüşmelerin siyaseten verildiği noktasındaki eleştiriden
kurtulamayacaksınız. Burada bir karar var elimde. Öcalan kararı, Hükûmetin görüşmeleri
sağlaması, görüşme sağlarken elindeki araç ve gereçlerini buna uygun hâle
getirmesi noktasına işaret eder. Dolayısıyla da koster bozuksa gemi
getireceksiniz, gemi bozuksa helikopter hazır edeceksiniz ama kendisinin
avukatları ve ailesiyle görüşmesine engel olamazsınız. Dolayısıyla da burada çok ciddi hak ihlalleri söz
konusudur.
Biz
İmralı Cezaevinin sıradan bir cezaevi olmadığını zaten biliyoruz. İmralı
Cezaevi, Sayın Öcalan’ın on bir yıl boyunca tek başına tutulduğu ada
hapishanesinde düşman hukukuyla yönetilen ve statüsüz bir noktada, uzun süredir
aslında tartışmalara konu olan bir yer. Ardından, AİHM kararları, CPT raporları
doğrultusunda kendisinin yanına 5 kişi götürülmek suretiyle söz konusu tecrit
geri alınmaya çalışıldı. Fakat giden 5 kişi de İmralı Cezaevinin aynı tecridine
tabi oldu. Çünkü onların da görüşmelerinde, avukat görüşmesinde bir yetkili
vardı. Hukukçular çok iyi bilir, müvekkil-avukat görüşmesi hiç kimsenin
duymayacağı, dinlemeyeceği bağımsız bir yerde gerçekleşir ama Sayın Öcalan’ın
görüşmelerinin tamamında bir görevli hazır bulunduruldu ve yanına giden 5
kişide, aynı şekilde bütün görüşmeler tutanak altına alındı ve bunun adına da
“avukat ve müvekkil görüşmesi” denildi. Dolayısıyla, İmralı’da yaşanan hukuk
başka hukuk, bizim kitaplarda okuduğumuz hukuk başka hukuk. Dolayısıyla da biz
şu anda Türkiye’nin genelinde F tipi, M tipi, L tipi, hangi tip derseniz deyin
ve İmralı Cezaevi dâhil olmak üzere, hepsinin bir bütünel gözden geçirilmesi
gerektiğini düşünüyoruz. İmralı Cezaevinin acilen kapatılması gerektiğini
düşünüyoruz. Çünkü söz konusu ada, bahsedilen ve Türkiye’nin imzacı olduğu
sözleşmelerin tamamına aykırılık teşkil etmektedir.
Dolayısıyla
da orada, yanına CPT raporları sonucu gönderilen 2 mahpus vardı; Nasrullah
Kuran, Çetin Arkaş. Kendilerinin, kısa bir süre önce, gece yarısı, apar topar,
haber verilmeksizin, şiirlerini, defterlerini yanına almaksızın Silivri
Cezaevine sürgünleri gerçekleşti. Bu konudaki yasa metinleri açık; imzacı
olduğumuz, sözleşmeci olduğumuz maddelere baktığımızda, sürgünün bir insan
hakkı ihlali olduğu açıkça tespit edilmiştir. “Mahpus da olsa, tutuklu da olsa
ailesine haber verir, bu anlamıyla, makul bir süre tanıyarak kişinin naklini
gerçekleştirirsiniz.” der uluslararası yasalar ve bizim yasalarımız. Ama
Nasrullah ve Çetin gecenin bir yarısı -çünkü İmralı’da tutuluyor, onlara her
şey mübah- sabaha karşı Silivri Cezaevine getirildiler ve bitmedi, şu an
Silivri Cezaevinde İmralı sistemi uygulanmakta yani kendileri, avukatlarına
“İmralı” cümlesi kullandığı anda oradaki görevli “Görüşme bitmiştir, görüşmeye
devam edemezsiniz.” uyarısı yapıp görüşmeyi sonlandırmaktadır. Sayın Bakanın,
dolayısıyla da bütün vekillerimizin ve tüm Türkiye’nin bu haksız uygulamaları
çok iyi bilmesi ve dinlemesi gerekmektedir. Dolayısıyla da biz buradan, tekrar,
söz konusu cezaevlerinin gözden geçirilmesini ve bu haksız, hukuksuz
uygulamaların bir an önce bitmesi gerektiğini düşünüyoruz. 
Sayın
Öcalan kendi görüşleriyle, barışa verdiği payeyle ve kendi manifestosuyla, şu
anda tartıştığımız ve günler boyunca da tartışacağımız Kürt sorununun çözümü
noktasında çok önemli bir aktördür. İmralı Adası’nda başlatılan müzakere
çalışmalarının yeniden devreye girmesi ve bu anlamıyla sorunun barışçıl temelde
çözümü noktasında tarafların, otoritelerin devreye girmesi gerekmektedir diye
düşünüyorum. 
Şimdi,
bizim en önemli sorunumuz aslında kuvvetler ayrılığı. Kuvvetler ayrılığı
teorisinin ardındaki dürtü, John Locke ve Montesquieu’dan bu yana hep, devlet
yönetme gücünün tamamının bir kişi veya bir grup kişi elinde toplanmasının
mutlakiyete yol açma korkusundan gelmektedir. Dolayısıyla, bugün çokça
tartıştığımız, ileride belki biraz daha tartışacağımız kuvvetler ayrılığı
noktasında bence Türkiye adalet sisteminin yeniden kendini gözden geçirmesi gerekmektedir.

Bugün
Anayasa Mahkemesinin vermiş olduğu karara verilen tepkinin gerekçesi nedir?
“Ben bu hukuku, bu kararı tanımıyorum.” refleksinin arkasında olan şey
“Kuvvetler ayrılığını tanımıyorum.” demektir aslında yani mutlakiyet rejimini
savunmaktır aslında. 
HASAN
BASRİ KURT (Samsun) – Var yani değil mi, kuvvetler ayrılığı var?
MİZGİN
IRGAT (Devamla) – Bizler Anayasa Mahkemesinin bu kararını eleştirirken bir gün
sonra açıklanan bir karar var, Roboski kararı.
HASAN
BASRİ KURT (Samsun) – Esasa ilişkin konuştu, esasa. 
MİZGİN
IRGAT (Devamla) – Bitiriyorum, zamanıma müdahale etmeyin.
Roboski
kararı, yarısının çocuk olduğu 34 kişinin 2011 yılında F16 uçaklarıyla
paramparça edildiği bir dava. O görüntü hepimizin gözünün önünde, katırlarıyla
birlikte teşhis edilemez durumda olan o cesetler. Ne dedi Anayasa Mahkemesi?
Reddetti. “Bu kararı da tanımıyorum.” diyecek misiniz? “Bu karar da yerinde
değil.” diyecek misiniz? Hakeza, sokağa çıkma yasakları. Tedbir talepleriyle
yapılan hiçbir başvuru kabul edilmedi.
Sokağa
çıkma yasaklarının gerekçesine baktığımızda ise, hiçbir hukuki dayanağı
olmayan… Çünkü, Anayasa’nın 13’üncü maddesi bunu ortadan kaldırır. Sadece ve
sadece bir idari kararla alınan söz konusu kararlardan dolayı burada günlerce
tartıştık. Fotoğraflarını gösterdik, oranın sembolü Taybet ananın günlerce
sokak ortasında kalan bedeninin teşhir edildiği ve hakeza, Cizre’de, Varto’da
bu savaşın kadın bedeni boyutundan nerelere ulaştırıldığı, çocuk, yaşam hakkı,
sağlık hakkı, seyahat hakkı, aklınıza gelen tüm hakların altüst edildiği sokağa
çıkma yasaklarına dair Anayasa Mahkemesinin ret kararına hiç kimse hiçbir şey
demedi. Yani, demek ki doğru bir karar verdi, demek ki bu kararı tanıyorsunuz,
demek ki bu karar yerinde bir karar, hukuka uygun bir karar.
Dolayısıyla
da biz ayrımcı politikaların Adalet Bakanlığı politikalarından da çıkarılması
gerektiğini düşünüyoruz. Ayrımcılık bir insanlık suçudur, nerede olursa olsun
-eğitimde, sağlıkta, adalette, Mecliste- ayrımcılık yapmak bir suçtur.
Dolayısıyla burada söz konusu kararlara karşı eleştirilerimizi yaparken hukuk
ve adalete bağlılıktan, hakkaniyete bağlılıktan ödün vermememiz gerektiğini
düşünüyorum. 
Şimdi,
Türkiye Adalet Akademisi, Hâkimler ve Savcılar Yüksek Kuruluna ilişkin bir
şeyler söylemek istiyorum. Türkiye Adalet Akademisi Avrupa Birliğine uyum
sürecinde adalet alanında eğitim, araştırma görevlerini yürütmek üzere hâkim ve
savcı adaylarını eğitmek, yetiştirmek, entelektüel bilgi, hukuki bilgi alanında
dağarcıklarını açmak ve bu anlamda onları mesleğe hazır hâle getirmek üzere
kurulmuş bir akademi. Ama akademiye net bir şekilde baktığımızda, çalışma
programına baktığımızda aslında hiç de öyle şeyler yapmadığını çok net görürüz.
Orada yetiştirilen hâkim ve savcıların iktidarın politikalarına, reflekslerine,
duruşuna uygun bir tarzda yetiştirildiğini, reflekslerinin ona göre
uygulandığını ve bu anlamıyla bir çalışma yürütüldüğünü çok net bir şekilde
göreceğiz. Dolayısıyla da Türkiye Adalet Akademisini bahsedilen belgelerdeki,
bu konuda İsveç Kalkınma Ajansı, İnsan Hakları ve İnsancıl Hukuk Enstitüsü,
Avrupa Konseyi gibi uluslararası kuruluşlarla ortak eğitim programlarının sonuç
raporlarından da görmekteyiz. Burada eğitim aldığı iddia edilen hâkim ve
savcıların vermiş olduğu kararlara baktığımızda hiç de öylesi bir eğitimden
geçmediklerini net görüyoruz. Çünkü öyle bir eğitim, öyle bir vizyon orada
verilmiş olsaydı bugün adalet sistemindeki bu eksiklikleri yaşamıyor olacaktık.
Biraz daha adil, bağımsız kararları görecektik ve bu kadar adil yargılanma hakkının
ihlal edildiği uzun tutukluluk sürelerinin aslında devrede olmadığını
görecektik ve Türkiye de, Rusya’dan sonra, Avrupa İnsan Hakları Mahkemesinde
mahkûm olan ikinci ülke olma statüsünde de olmayacaktı. Demek ki Adalet
Akademisi böyle bir işlev görmüyor; devlete, Hükûmete bağlı, iktidara bağlı bir
hâkim ve savcı yetiştirme akademisi olarak görev almaktadır.
Hâkimler
ve Savcılar Yüksek Kuruluna baktığımızdaysa gerçekten içler acısı bir durum
var. Sürgüne uğramayan, yeri değiştirilmeyen hâkim ve savcı kalmadı. En ufak
eleştiri getiren, Hükûmete aykırı bir karar veren hâkim ve savcılar yerlerinden
yurtlarından edildi, hatta meslekten çıkarıldılar. Bunlardan, tutuklanan hâkim
ve savcılardan birkaç tanesi, bir zamanlar hak adalet adına -sözüm ona- KCK
operasyonlarını yürüten kişilerdi. Çok iyi hatırlarsınız, sabaha karşı yapılan
operasyonlarla, korsanvari bir şekilde, içinde 46 avukatın olduğu,
gazetecilerin, siyasetçilerin olduğu yüzlerce insanı cezaevine atan hâkim ve
savcılar da, “Bir gün adalet herkese lazım.” sözünü hatırlatır derecesinde
kendileri de adalet önünde mağdur oldular. Evet, ben kendilerinin de
mağduriyetini buradan eleştiriyorum bir hukukçu olarak, bir milletvekili
olarak. Yapılanların doğru olmadığını dile getiriyorum. Eleştirmek, muhalif olmak
bence suç değildir. Dolayısıyla da kendilerinin yaşadığı ihraç, sürgün,
meslekten çıkarılma kararlarının tamamının siyasi bir gerekçeyle verildiğini
çok net görmekteyiz.
Şimdi
önümde bir fotoğraf var, İlhan Çomak. İlhan Çomak, tam yirmi bir yıldır cezaevinde.
CİHAN
PEKTAŞ (Gümüşhane) – Suçu ne?
MİZGİN
IRGAT (Devamla) – Kendisi, Aziz Yıldırım, Balyoz davası sanıkları gibi,
hakkında Yargıtay kararının onandığı ama yeniden yargılama kararının verildiği
bir kişi fakat şu an adını saydığım kişiler dışarıda, İlhan ise içeride. Neden
içeride? Evet, oradan bir ses geldi: “Suçu ne?” Tam da kimliği yani Kürt
davasından yargılanıyor olması gerekçesiyle kendisi ısrarla tahliye olmuyor.
Duruşması 12 Nisan 2016 saat 13.30’da Çağlayan Adliyesi 4. Asliye Ceza
Mahkemesinde. Diliyoruz ve umuyoruz ki İlhan’ın içeride geçirdiği son duruşma
olur. Kendisinin özgürlüğe giden… Bu mahkemede özgürlüğün kendisine verilmesini
ve bu anlamda, haksız hukuksuz yere şu an içeride tutulan, İnfaz Yasası’nın
ayrımcı politikaları gereği… Aslında, ona da zaman kalsaydı biraz değinmek
isterdim, infaz rejimindeki uygulamalar da maalesef eşit değildir. Bu noktada,
biz, kendisi gibi hasta tutsakların, içeride tutulan hasta tutsakların
tamamının bir an önce ailelerine kavuşturulması ve özgürlüklerine
kavuşturulması gerektiğini düşünüyoruz. 
Adli
tıp kurumlarının raporlarına mahkûm olmuş ve savcı, hâkimlere de bu raporların
takdir yetkisinin tanındığı hasta tutsakların, mahpusların içeride tutulma
zulmüne son verilmesi gerekmektedir. 
Abdülsamet’i
İzmir’den hatırlıyorum; 40 kiloya düşmüş, gözleriyle, elleriyle bize el
sallayan Abdülsamet Çelik’i buradan anmak istiyorum. Kendisi hayatını kaybetti.
Kanser tedavisinin maalesef son aşamasında tahliye edildi yani aslında, ölmek
üzereyken dışarı çıkarıldı. Biz, içeride kalan hasta mahpusların ölmeden, bir
an evvel ailelerine, çevrelerine kavuşturulması gerektiğini düşünüyoruz. 
Bu
temelde, bütçeyi bu anlamıyla eleştiriyoruz. 
(Mikrofon
otomatik cihaz tarafından kapatıldı) 
MİZGİN
IRGAT (Devamla) - Bu bütçe, savaş bütçesidir, bahsettiğimiz sorunlara cevap
vermemektedir. 
Hepinizi
saygıyla, sevgiyle selamlıyorum. (HDP sıralarından alkışlar) 
BAŞKAN
– Teşekkür ederiz Sayın Irgat. 
Sayın
milletvekilleri, gruplar adına konuşmalar tamamlanmıştır. 
Şimdi,
şahsı adına, lehte, Kırklareli Milletvekili Sayın Selahattin Minsolmaz. (AK
PARTİ sıralarından alkışlar) 
Sayın
Minsolmaz, süreniz beş dakika. 
Buyurun.
SELAHATTİN
MİNSOLMAZ (Kırklareli) – Sayın Başkan, değerli milletvekilleri; Aile ve Sosyal
Politikalar Bakanlığımızın bütçesi üzerinde şahsım adına söz almış bulunuyorum.
Yüce heyetinizi saygıyla selamlıyorum. 
Aile
ve Sosyal Politikalar Bakanlığımız, bilindiği üzere, sosyal hizmetler ve
yardımlara ilişkin ulusal düzeyde politika ve stratejiler geliştirmek,
uygulamak, sosyal ve kültürel dokudaki aşınmalara karşı aile yapımızın ve
değerlerin korunarak gelecek nesillere sağlıklı biçimde aktarılmasını sağlamak
üzere kurulmuş bir bakanlıktır. Aile ve Sosyal Politikalar Bakanlığımız kuruluş
amacının gereği olarak toplumun tüm kesimlerini, hak temelli hizmet anlayışıyla
bu kesimleri her türlü ihmal, istismar ve dışlanmadan korumaya,
mağduriyetlerini gidermeye çalışmaktadır. 
Aile
toplumun temelidir. Sosyal istikrar ve güvenin korunması, aile ve yapısının
sağlıklı bir şekilde, aidiyet ve sorumluluk bilinciyle geliştirilmesi ve
gençlerin hoşgörü ve paylaşma gibi değerlerle, birbirlerine ve nesillere bunun
aktarılarak sağlıklı bir aile ortamında yetiştirilmesi temel hedeflerimizdir.
Sorunlar karşısında bireylerin destek aldığı ve kendisine sığındığı ilk yapı
her zaman aile ve yine ailenin içinde bulunduğu çevre olmuştur. Ancak çeşitli
sebeplerle ortaya çıkan sorunlar ve zorunluluklar ailelerimizin ve bireylerin
çözüm bulmada yetersiz ve desteğe muhtaç olduğu bazı noktalara gelebilmektedir.
Bu nedenle, ailenin korunması ve aile değerlerinin desteklenmesi sosyal
politikalarımızın temel önceliğidir. 
İktidarımız
döneminde ülkemiz sosyal politikalarda büyük gelişmeler katetmiştir. Aile ve
Sosyal Politikalar Bakanlığımız 6’ncı büyük bütçeye sahip olup hizmet
bakanlıkları arasında Millî Eğitim Bakanlığı, Çalışma ve Sosyal Güvenlik
Bakanlığı, Millî Savunma Bakanlığından sonra 4’üncü sıradadır. Ayrıca, 2015
yılından 2016 yılına 6 milyar 550 milyon Türk lirası tutarında yüzde 36’lık bir
artış öngörülmüştür.
Ülkemizde
iktidarımız döneminde yoksullukla mücadelede dikkate değer bir başarı elde
edilmiş ve sosyal yardımlara ayrılan kaynaklarda büyük artışlar yapılmıştır.
2002 yılında sosyal yardım ve hizmetlere 1,3 milyar lira kaynak ayrılmışken bu rakam
2015 yılında yaklaşık 28,5 milyar Türk lirası olarak gerçekleşmiştir. Değerli
milletvekillerinin bu rakama dikkatini çekmek isterim.
Saygıdeğer
milletvekilleri, engelli ve yaşlılarımıza yönelik hizmetler hususunda bazı
önemli hususlara dikkat çekmek istiyorum.
Ülkemiz,
2007 yılında Birleşmiş Milletler Engelli Hakları Sözleşmesi’ni ilk imzalayan
ülkeler arasında yerini almış olup, 2010 yılında engelliler için pozitif
ayrımcılık anayasal güvence altına alınmıştır.
Sayın
milletvekilleri, ayrıca dikkat çekmemiz gereken başka bir husus da ülkemizdeki
refah düzeyinin yükselmesi ve sağlık hizmetlerinin daha düzenli ve sistemli
hâle dönüşmesiyle yaşam kalitesinin artması ve ortalama insan yaşam süresinin
ülkemizde artmasıdır. 
Nüfusun
yaşlanmasında doğurganlık oranının azalmasının da payı vardır. Nüfus
projeksiyonlarına göre, 2050 yılında ülke nüfusunun yaklaşık yüzde 20’sinin 65
yaş ve üzeri olması tahmin edilmektedir. Bu durum, yaşlanan nüfusun
ihtiyaçlarına uygun hizmetlerin planlanmasını zorunlu hâle getirmiştir. Bu
nedenle ihtisaslaşmış kuruluşlara öncelik verilmiş olup, yüksek standartlarda
hizmet veren kuruluşların sayısının artırılması Hükûmetimizce hedeflenmektedir
ve dolayısıyla, umutevleri ve yaşamevleri ile gündüzlü bakım evlerinin
yaygınlaştırılması önümüzdeki dönemde de Hükûmetimizin devam ettireceği
politikalardan olacaktır.
Bu
bağlamda, 65 yaşın üstündekiler ve çalışamayacak durumda olan ya da iş
bulamayan engellilere bağlanan 2022 sayılı Kanun kapsamındaki aylıklar, yine
yüzde 200 ila yüzde 300 oranında artırılmıştır. 
Gururla
söylemek gerekir ki ülkemiz Birleşmiş Milletler raporunda insani gelişmişlikte
9’uncu ülke olarak yer almıştır ve Aile ve Sosyal Politikalar Bakanlığının 2023
vizyonumuza doğru tarihsel yürüyüşünde, mutlu birey ve güçlü aileden oluşan
müreffeh bir toplum olması yönündeki özverili çalışmalarını takdirle
karşılamaktayız. 
Bu
itibarla Aile ve Sosyal Politikalar Bakanlığımızın 2016 yılı bütçesinin
Bakanlığımıza, milletimize, ülkemize hayırlı olmasını diler, yüce heyetinizi
saygıyla selamlarım. (AK PARTİ sıralarından alkışlar)
BAŞKAN
– Teşekkür ederiz Sayın Minsolmaz.
Sayın
milletvekilleri, şimdi sıra Hükûmet adına yapılacak konuşmalara gelmiştir.
Üç
sayın bakan seksen dakikalık süreyi kendi aralarında paylaşmışlardır. 
İlk
konuşma, Aile ve Sosyal Politikalar Bakanı Sayın Sema Ramazanoğlu’na aittir.
(AK PARTİ sıralarından alkışlar)
Sayın
Bakan, süreniz otuz dakikadır. 
Buyurun.
AİLE
VE SOSYAL POLİTİKALAR BAKANI SEMA RAMAZANOĞLU (Denizli) – Teşekkür ediyorum. 
Sayın
Başkan, değerli milletvekilleri; 2016 Yılı Merkezi Yönetim Bütçe Kanunu
Tasarısı kapsamında Aile ve Sosyal Politikalar Bakanlığımızın bütçesini sunmak,
Bakanlık faaliyetleri, hedefleri hakkında bilgi vermek üzere huzurlarınızda
bulunmaktayım. Hepinizi saygı ve sevgiyle selamlıyorum. (AK PARTİ sıralarından
alkışlar) 
Aile
ve Sosyal Politikalar Bakanlığımızın bütçesi milletimize, devletimize hayırlı
uğurlu olsun. Emeği geçenlere de buradan teşekkür ediyorum. 
Ayrıca,
bu seksen dakikalık sürenin paylaşılmasında otuz dakikayı, beş dakika fazla
süreyi bana verdikleri, aynı zamanda birinci konuşmacı olarak beni aralarında
takdir ettikleri için Adalet Bakanımız Sayın Bekir Bozdağ’a ve Kalkınma
Bakanımız Sayın Cevdet Yılmaz’a da teşekkür ediyorum. Pozitif ayrımcılık
düşüncelerinden dolayı da tekrar, huzurlarınızda sizlerin adına teşekkür
ediyorum. (AK PARTİ sıralarından alkışlar) 
Aile
ve Sosyal Politikalar Bakanlığı olarak sosyal yardımlar ve sosyal hizmetlerle
başlayan sosyal politika uygulamalarını beş yıllık kısa bir süre içerisinde
toplumun tüm kesimlerine yaymayı başardık. Sürekli değişimin yaşandığı, insan
ihtiyaçlarının her geçen gün biraz daha arttığı dönemleri yaşıyoruz. Bu süreçte
aile ve sosyal politikalar alanında yürütülen hizmetlerin kurumsal kimliğini
güçlendirmek için çalışıyoruz. Bölgemizde yaşanan savaşlar, göç, kentleşme,
yoksulluk gibi temel konular sosyal politikaların aile merkezli uygulanmasını
zorunlu hâle getirmiştir. 
Yerinde
ve etkin hizmet üretmek, yeni hizmet modelleri kurmak ve geliştirmek için 2011
yılında Aile ve Sosyal Politikalar Bakanlığımız kurulmuş, tüm hizmet birimleri
tek çatı altında toplanmıştır. Türkiye'nin 2023’e doğru tarihsel yürüyüşünde
mutlu birey ve güçlü ailelerden oluşan müreffeh bir toplum oluşturmak için
çalışıyoruz. Zamanın ruhunu yakalayan, değişimi yönetebilen, dönüşümü
gerçekleştiren, sosyal riskleri önleyici, sosyal politikalar geliştiren ve
uygulayan bir bakanlık olmayı hedefledik. Bu çerçevede, aile ve sosyal
politikalar alanında hizmetlerimizi iyileştirmeye, yeni politikalar geliştirmeye,
ortaya çıkan sosyal sorunlara ve risklere çözümler üretmeye devam ediyoruz.
Sosyal politikalarda aileyi merkez alıp aile değerlerini koruyarak kadın,
çocuk, engelli, şehit yakını ve gazilerimizle birlikte tüm vatandaşlarımızın
yaşam kalitesini artırıyoruz. Vatandaşlarımızın arasında hiçbir ayrım
gözetmeksizin eşit, adil ve hak temelli hizmet anlayışıyla toplumun tüm
kesimlerini kuşatıyoruz. Her türlü ihmal, istismar ve dışlanmadan insanımızı
korumaya ve mağduriyetleri gidermeye uğraşıyoruz.
Değerli
milletvekilleri, ekonomide yaşanan iyileşme, artan millî gelirle birlikte aile
ve sosyal politikalar alanında büyük bir değişimi yaşamaya devam ediyoruz. Son
iki yılın ortalamasına baktığımızda, Bakanlığımız bütçesinin 6’ncı sırada yer
alması milletimiz adına sevindiricidir.
Bu
dönemde yoksullukla mücadelede dikkate değer bir başarı elde edilmiş, sosyal
yardım ve sosyal hizmetlere ayrılan kaynaklarda büyük artışlar olmuştur. 2002
yılında sosyal yardım ve hizmetlere 1,3 milyar Türk lirası kaynak ayrılmışken
bu rakam 2015 yılında yaklaşık 28,5 milyar Türk lirası olarak gerçekleşmiştir.
Dünya
genelinde yoksulluk değeri günlük 4,3 dolar olarak kabul edilmektedir.
Ülkemizde 4,3 doların altında yaşayan toplum kesimi oranı 2002 yılında yüzde
30,3 iken 2014 yılında bu oran 1,62’ye indirilmiştir.
Birleşmiş
Milletler Kalkınma Programı yani UNDP 2013 İnsani Gelişmişlik Raporu’nda
Türkiye, insani gelişme açığını en hızlı kapatan 9’uncu ülke olmuştur, son on
yılda orta insani gelişmişlik düzeyinden yüksek insani gelişmişlik düzeyine
çıkmıştır. OECD tarafından 2014 yılında yayınlanan raporda, gelir dağılımını en
ciddi iyileştiren ülkelerden biri olduk. Bu başarıların bölgemizde ve dünyada
yaşanan ekonomik krizlere, sosyal çalkantılara rağmen elde edilmesi kayda
değerdir. Tüm bu gelişmeler bile Hükûmetimizin tek başına bir başarı öyküsüdür.
Sayın
Başkan, değerli milletvekilleri; kamu kaynaklarıyla yapılan sosyal yardım
programlarının tamamına yakını Bakanlığımız Sosyal Yardımlar Genel Müdürlüğü
bünyesinde birleştirilmiştir. Bu programların başında şartlı eğitim yardımı
gelmektedir. Bugün, çocuklarımızın eğitimine ciddi katkılar sağlayan programdan
yaklaşık 2 milyon hane yararlanmaktadır. Ayrıca, ödemelerin annelere
yapılmasıyla kadınların güçlendirilmesi, sosyal hayata katılmaları konusunda
olumlu geri dönüşler alınmıştır.
Dünyada
az sayıda ülkenin yürütebildiği, bütün vatandaşlarımızı 2012 yılında sağlık
güvencesine kavuşturan genel sağlık sigortası uygulamasını hayata geçirdik. 
Eşi
Vefat Eden Kadınlara Düzenli Nakdî Yardım Programı başlatılmıştır. 2015 sonu
itibarıyla, yaklaşık 295 bin kadınımız aylık 250 Türk lirası düzenli nakdî
desteğe kavuşturulmuştur ki bu kadınlar hiçbir geliri olmayan ve sosyal
güvencesi olmayan kadınlarımızdır. 
Muhtaç
Asker Ailelerine Yardım Programı’yla eşi ya da oğlu askere gittiği için
gelirden mahrum kalan 101 bin asker ailesine aylık 250 Türk lirası tutarında
düzenli yardım ödemesi yapılmaktadır.
Yine,
2015 yılında, Muhtaç Asker Çocuğu Yardımı, Öksüz ve Yetim Yardım Programı
hayata geçirilmiş, aylık 100 Türk lirası tutarında düzenli ödeme yapılmaya
başlanmıştır. 
Diğer
taraftan, Türkiye'nin ekonomik ve sosyal gelişmesini desteklemek üzere doğum
yardımlarını başlattık. 1’inci çocuk için 300, 2’nci çocuk için 400, 3’üncü ve
sonraki çocuklar için 600 Türk lirası tutarında doğum yardımını yapmaktayız.
2014
yılında, geri dönüşüm çalışmaları kapsamında istihdam yardımları başlatılmış ve
sosyal yardım istihdam bağlantısı sayesinde Bakanlığımızdan yardım alan 48 bin
vatandaşımız İŞKUR tarafından işe yerleştirilmiştir. 
2011
yılı Ekim ayından itibaren hayata geçirilen Bütünleşik Sosyal Yardım Bilgi
Sistemi’yle yoksul vatandaşlarımıza yapılan sosyal yardımlara ilişkin tüm
işlemler elektronik ortamda yapılmakta ve otomatik olarak
muhasebeleştirilmektedir. Bu süreçte, sosyal yardımların transferinde büyük
kolaylıklar sağlanmış, PTT’yle iş birliği içinde Sosyal Yardım Kartı Projesi
hayata geçirilmiş, 2,1 milyon kişiye kart teslim edilmiştir. Bilgi çağının
gereği olarak sosyal yardımların bilgi iletişim teknolojileriyle sunulması
zorunluluk hâline gelmiştir. 
Hükûmetimiz,
yoksul vatandaşlarımıza güvenli İnternet erişimini ücretsiz olarak sağlamaya
yönelik çalışmalara başlamıştır. Orta vadede, yoksul vatandaşlarımızın bilgi
toplumuna dönüşüm sürecine katılımı sağlanacak ve yoksulluğun nesiller arası
aktarımının engellenmesinde önemli sonuçlar ortaya çıkacaktır. 
Sosyal
yardımları bir lütuf olarak değil, her vatandaşımız için bir hak olarak
görüyoruz. Bu çerçevede, 64’üncü Hükûmetimizin Eylem Planı’nda, sosyal yardım
kanunu çıkarılarak sosyal destek ve hizmetlerin hak temelli olarak bütünleşik
bir şekilde sunulduğu bir sosyal destek sistemi kuracağımızı ilan ettik. Bu
kapsamda, Asgari Gelir Desteği Modeli temelinde mevzuat ve bilişim altyapısı
çalışmalarına devam ediyoruz. 
Kalkınma
Bakanlığıyla iş birliği içinde “İnsani Gelişmeye Geçiş Stratejisi” adıyla
ülkemizin ilk Ulusal Yoksullukla Mücadele Strateji Belgesi hazırlıklarını
sürdürmekteyiz. 
2016
yılı içinde ülkemize ilk defa mahalle, ilçe ve il düzeyinde sosyal riskleri alt
boyutlarıyla birlikte ölçen Sosyal Uyum Endeksi çalışmalarını tamamlayacağız. 
Hanenin
problemlerini ve risklerini belirleyen ve ilgili kurumlarla koordineli şekilde
sorunlara müdahale edilmesini sağlayan Vaka Yönetim Sistemi ise tamamlanmıştır.

Sosyal
politikalarda aileyi merkez alan bir Hükûmet olarak ailelerimizin konut sahibi
olmalarını destekliyor, evliliği ve çocuk sahibi olmayı teşvik ediyoruz. Bu
amaçla, çeyiz hesabı ve devlet katkısı, konut tasarrufu hesabı programlarını
başlatıyoruz. Bu tasarruf hesabında paralarını biriktiren vatandaşlarımıza
Bakanlığımız bütçesinden devlet katkısı yapılacaktır. Ayrıca, bu yıl
başlattığımız yeni bir programla, şehit yakını, gazi, yaşlı ve engelli
vatandaşlarımızı ücretsiz seyahat haklarından yararlandıran işletmelerimize
devlet desteği ödemeleri başlamıştır. 
Sayın
Başkan, değerli milletvekilleri; kadim medeniyetimizin bizlere en büyük mirası
ailedir. Toplumun temel taşı olan ailenin korunması ve güçlendirilmesi temel
politikamızdır. “Güçlü aile, güçlü Türkiye” anlayışıyla aile ve toplum
hizmetlerindeki çalışmalarımıza hız verdik. Aileye yönelik hizmetlerin daha
sağlıklı bir zemine oturtulabilmesi için AR-GE çalışmalarını önemsiyoruz. Son
on iki yılda aile konusunda 33 araştırma yapılmış, sonuçları basılı olarak ve
İnternet ortamında paylaşılmıştır. Ayrıca beş yılda bir tekrarladığımız
“Türkiye Ergen Profili”, “Türkiye Aile Yapısı” araştırmalarıyla ülkemizde
yaşanan değişim ve muhtemel problem alanları tespit edilmektedir.
Bakanlık
olarak ailelerimize yönelik yaygın eğitim programları uygulayarak çeşitli
konularda ailelerimizin bilinç ve sorun çözme kapasitelerini yükseltmeye
çalışıyoruz. Bu kapsamda, bugüne kadar Evlilik Öncesi Eğitim Programı’yla
283.850 vatandaşımıza, Aile Eğitim Programı kapsamında ise 422.567
vatandaşımıza eğitim verilmiştir.
Aile
Sosyal Destek Programı, kısaltılmış adıyla ASDEP’le Bakanlığımızın hizmet sunum
anlayışında yeni bir dönem başlatıyoruz. ASDEP projesiyle her ailenin bir
sosyal danışmanı olacaktır diye hizmetimize başladık ve dört hafta önce bu
projemizi başlattık. Yaklaşık 1.000 ile 1.500 aileye 1 sosyal danışman düşecek
şekilde uygulamalarımızı sürdürüyoruz. ASDEP'in bütün unsurlarıyla hayata
geçmesiyle sosyal hizmete muhtaç tüm vatandaşlarımıza ulaşılarak sorunlarının çözülmesi
sağlanacaktır. Proje kapsamında, ilk etapta 1.500 aile danışmanını istihdam
edeceğiz, Maliye Bakanlığımızdan kadro onayını aldık. ASDEP’le sosyal risk
haritaları oluşturulabilecek ve Bakanlığımızın sağladığı sosyal yardımların
amacına uygun olarak kullanılıp kullanılmadığı yerinde, etkin bir şekilde
denetlenecektir. Ayrıca, ASDEP kapsamında, Doğu ve Güneydoğu Anadolu
Bölgelerindeki terör nedeniyle mağduriyet yaşayan vatandaşlarımıza yönelik
psikososyal ve rehabilitasyon destek çalışmaları da sürmektedir. Yapılan
çalışmalarda yaklaşık 15 bin hanede bulunan 100 bin vatandaşımıza ulaşılmıştır.
Türkiye
Afet Müdahale Planı’nda Bakanlığımıza psikososyal destek hizmet grubu ile ayni
bağış, depo yönetimi ve dağıtım hizmet grubu sorumluluğu verilmiştir. 
Suriyeli
misafirlerimiz için de psikososyal destek hizmetleri yerel düzeyde il
müdürlüklerimizin koordinatörlüğünde yürütülmektedir. Psikososyal destekle
birlikte, barınma, eğitim, sağlık, gıda gibi konular başta olmak üzere, nakdî
yardımlar da yapılmaktır. Bölgesel göç ve mültecilerle ilgili etkin hizmet
üretmek için Bakanlığımız bünyesinde Göç Dairesi Başkanlığını kurduk. Özellikle
kadınlar, çocuklar, engelliler ve yaşlılara yönelik sosyal politika
uygulamalarını daha etkin hâle getirmeyi planlıyoruz. 
Bakanlık
olarak Roman vatandaşlarımıza yönelik toplumsal hayata katılımı destekleyen
sosyal politika uygulamalarını hayata geçiriyoruz.
Sayın
Başkan, değerli milletvekilleri; çocuklar milletimizin istikbalidir. Bu
sorumluluk duygusuyla çocuklarımıza sahip çıkıyor, onları en değerli
hazinelerimiz olarak görüyoruz. Çocuk hizmetlerinde geliştirdiğimiz projelerle
model ülke hâline geldik. 20-25 çocuğa bir bakım elemanının hizmet ettiği
günlerden, bugün 5 çocuğa 3 bakım elemanının hizmet ettiği günlere geldik.
“Geleceğimiz için önce çocuk, çocuklarımız için de önce aile.” diyoruz. Bu
amaçla, çocuk politikamızın temel eksenini aile yanında bakım olarak
belirledik. Son on iki yılda, kuruluş bakımından aile yanına döndürülen çocuk
sayısı 11.085’e, koruyucu aile yanında bakılan çocuk sayısı ise 520’den 4.615’e
ulaşmıştır. Aile yanında bakımı mümkün olmayan, kuruluş bakımına almak zorunda
kaldığımız çocuklarımız içinse yurt modelinden ev tipi bakım modeline geçiş
sürecini başlatmış bulunuyoruz. Hizmet dönüşümünü yüzde 90 oranında tamamladık.
Çocuk evi sayımız 1.057’ye, hizmet verdiğimiz çocuk sayımız ise 5.366’ya
ulaşmıştır. 
Bu
süreçte, çocuk destek merkezleri yeni bir hizmet modeli olarak devreye
girmiştir. Bu kuruluşlarda suça sürüklenen, suç mağduru olan, madde bağımlısı veya
sokak geçmişi olan çocuklarımıza rehabilitasyon ve psikoterapi uyguluyoruz.
2015 yılı sonu itibarıyla, 67 çocuk destek merkezinde 1.241 çocuğa hizmet
verilmektedir. 
İstihdam
konusunda ise Bakanlığımız, bugüne kadar kamu kurum ve kuruluşlarımızda 42.279
çocuğumuzu işe yerleştirmiştir.
Uluslararası
Çocuk Hakları Sözleşmesi’ni kabul etmiş bir ülke olarak Bakanlığımız, çocuk
haklarına özel bir önem atfetmektedir. Bakanlığımız koordinatörlüğünde
2013-2017 yıllarını kapsayan Türkiye Çocuk Hakları Strateji Belgesi hazırlanmış
ve 2013 yılında yürürlüğe girmiştir. 
2016’da
ise Çocuğa Yönelik Şiddetle Mücadele Ulusal Eylem Planı’nın kesinleştirilmesi,
hayata geçirilmesi ve takibinin yapılması sağlanacaktır. Ayrıca,
kuruluşlarımızda kalan çocuklarımızdan ailelerinin yanına dönmeleri uygun
olanlar için sosyal, ekonomik destek uygulamasıyla ailelerinin yanına
döndürülmelerine devam edilecektir. 
Ebeveyn
bakımından yoksun Suriyeli çocuklara yönelik aile odaklı bakım hizmetlerinin
geliştirilmesi de planlarımız arasındadır. 
Kadının
insan haklarının ve toplum statüsünün güçlendirilmesi, kadına karşı her türlü
ayrımcılığın önlenmesi, şiddet ve istismarın ortadan kaldırılması
Bakanlığımızın kadın politikalarının temelini oluşturmaktadır. Bu kapsamda,
kadın alanında Anayasa ve Anayasa düzeyinde önemli düzenlemeler
gerçekleştirdik. Anayasa’mızın 10’uncu maddesinde yapılan değişikliklerle
kadın-erkek fırsat eşitliği ilkesi güçlendirilmiştir. “Şiddete karşı sıfır
tolerans” anlayışı içerisinde yürüttüğümüz tüm çalışmalarımıza bundan sonra da
kararlılıkla devam edeceğimizi özellikle vurgulamak istiyorum. Bu anlayışla,
2016-2019 yıllarını kapsayan Kadına Yönelik Şiddetle Mücadele Ulusal Eylem
Planı tüm tarafların iş birliği ve koordinasyonunda hazırlanarak 2016 yılı
içerisinde uygulanılmaya başlanılacaktır. 
Sayın
Başkan, değerli milletvekillerim; sürdürülebilir kalkınmanın öznesi konumunda
olan kadınların güçlendirilmesinde kadınların istihdama katılımının
artırılması, kadın girişimciliğin desteklenmesi ve kadın yoksulluğuyla mücadele
temel çalışma alanlarını oluşturmaktadır. 
64’üncü
Hükûmet Eylem Planı’nda yer verdiğimiz, doğum nedeniyle ücretsiz izinde geçen
sürelerin derece, kademe ilerlemesinde değerlendirilmesi uygulamalarını
başlattık. 
Memurlar
için doğuma bağlı yarı zamanlı çalışma, kısmi süreli çalışma haklarının
düzenlenmesi, kreş yardımı ve başta organize sanayi bölgeleri olmak üzere, iş
yerlerinde kreşlerin yaygınlaştırılması hayata geçirilecektir. Bu konuda hukuki
düzenlemeleri tamamlamış bulunmaktayız. 
Şiddet
önleme ve izleme merkezleri ŞÖNİM’ler ise şiddetle mücadelede yakın dönemde
faaliyete geçirdiğimiz önemli kuruluşlarımızdandır. ŞÖNİM’ler, şiddetin
önlenmesi için koruyucu ve önleyici tedbirler uygulayarak yedi gün yirmi dört
saat destek ve izleme hizmetleri vermektedir. Bu konuda toplumsal farkındalığı
artırmak amacıyla İçişleri Bakanlığı, Sağlık Bakanlığı, Adalet Bakanlığı,
Diyanet İşleri ve Millî Savunma Bakanlığıyla protokoller yapılmış ve
personellere eğitimler verilmiştir. 
Yapılan
tüm çalışmalarda geçmiş deneyimlerden faydalanarak geleceğe yönelik
beklentilerimizi karşılamak öncelikli hedefimizdir. Engelli vatandaşlarımızın
hayatın her alanında yer alabilmeleri için, hak temelli bir bakış açısıyla
kapsamlı faaliyetlerimize devam ediyoruz. Bu amaçla, 2010 yılında engelliler
için pozitif ayrımcılığı anayasal güvence altına aldık, 1500 maddelik
engelliler hukukunu oluşturduk. 
Sosyal
hayata fiziksel çevreyle bilgi ve hizmet sunumundaki tüm engellerin ortadan
kaldırılması için erişilebilirliği tüm vatandaşlarımız için evrensel bir insan
hakkı olarak görüyoruz. Bu amaçla, ülke genelindeki 87 yatılı bakım ve
rehabilitasyon merkezi, 156 özel bakım merkezi, 40 yaşlı yaşam evi, 5 gündüzlü
bakım merkezi, 131 huzurevi, yaşlı bakım ve rehabilitasyon merkezleriyle hizmet
vermekteyiz.
Engellilerimiz
için umutevleri projesini hayata geçirdik. 2015 yılı itibarıyla, 111 umut
evinde 468 engelliye bakım hizmeti verilmektedir. Hizmetlerde yapılan
iyileştirmeler sonucu, 2002 yılında 30 engelliye 1 bakım elemanı düşerken, 2015
yılında 6 engelliye 1 bakım elemanı düşmektedir. 2015 yılı sonunda, evde bakım
hizmeti için 4 milyar 378 milyon 200 bin Türk lirası ödeme yapılmıştır. 2015
yılında, 25 engelsiz yaşam merkezi açtık. Önümüzdeki dönemde de yeni merkezler
açmaya devam edeceğiz. 
Engellilerimizin
toplumsal yaşamda etkin yer almalarını sağlayan en önemli faktörlerden biri de
istihdama katılmalarıdır. Bu amaçla İşe Katıl Hayata Atıl Projesi’yle iş
koçluğu sistemi ülkemizde uygulanmaya başlanmıştır. Engelli atamalarımız geçen
yıllarda olduğu gibi bu yıl da devam etmiştir ve etmeye devam edecektir. Şubat
2014’te yapılan kanun düzenlemesiyle engellilerimizin iş gücü piyasasına
kazandırılmasını teşvik amacıyla vergi muafiyeti, hazine desteği ve sigorta
prim desteği alanlarını kapsayan korumalı iş yerleri uygulaması başlatılmıştır.

Şehit
yakınları ve gazilerimiz milletimizin bizlere birer emanetidir. Bunu en önemli
sorumluluğumuz olarak görüyor, her türlü iyileştirmeleri süratle hayata
geçiriyoruz. Bakanlık olarak yurt içindeki ve yurt dışındaki şehitliklerimize
de sahip çıkıyor, bakım ve onarım çalışmalarını gerçekleştiriyoruz. 
Vatandaşlarımızın
hizmetlerimizden daha yaygın şekilde yararlanabilmeleri için bilgi ve iletişim
çağının gereklerine uygun olarak çağrı merkezlerimizi etkin bir biçimde
kullanıyoruz. Alo 183 Aile, Kadın, Çocuk, Yaşlı ve Engelli Sosyal Destek Hattı
ile Alo 144 Sosyal Yardım Hattı aracılığıyla da sosyal yardımlaşma ve dayanışma
vakıfları tarafından yürütülen hizmetlere hızlı erişim sağlanmaktadır. 
Yurt
dışında yaşayan vatandaşlarımızın sorunlarına anında ve yerinde müdahale
edebilmek için müşavirlik ve ataşelik kurma çalışmaları başlattık, ilkini
Almanya’nın Düsseldorf kentinde kurduk. 
Sosyal
politikalar alanında her geçen gün yenilenen gelişmeleri takip etmek ve yeni politikalar
üretmek amacıyla 2016 Yılı Yatırım Programı’nda yer alan araştırma, AR-GE ve
destek projelerimizden bazılarını sizlerle paylaşmak istiyorum. Bunlar, Yaşlı
Destek Projesi (YADES), Aile Eğitim Projesi, Boşanma Süreci Danışmanlığı
Programı Eğitimi, Türkiye’de Ergen Profili İleri İstatistik Analizi, Türkiye’de
Aile Yapısı Araştırması, Aile Sosyal Destek Projesi yani ASDEP projesi, Aile
Bilgi Sistemi ve Sosyal Politikada Dönüşüm Programı’dır. 
Sayın
Başkan, değerli milletvekilleri; sözlerime son verirken sosyal yardım ve
hizmetlerin vatandaşlarımıza ulaştırılmasında emeği geçenlere, bu konuda
inisiyatif alan kişi ve kuruluşlara, desteklerini esirgemeyen gönüllülerimize,
sponsorlara ve tüm çalışma arkadaşlarıma teşekkür ediyorum. 
2016
mali yılı bütçemizin ülkemiz ve milletimiz için hayırlı olmasını diliyor, siz
değerli milletvekillerimize hizmet sunduğumuz tüm vatandaşlarımız adına
şükranlarımı arz ediyor, hepinizi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederiz Sayın Bakan.
Sürenizin
beş dakikasını kullanmadınız, 2 sayın bakan size beş dakika fazla süre
vermişlerdi, ben tekrar o beş dakikayı sayın 2 bakana iade edeceğim. İki buçuk
dakika size, iki buçuk dakika size sayın bakanlar. (AK PARTİ sıralarından
alkışlar)
Sayın
milletvekilleri birleşime on dakika ara veriyorum.
Kapanma Saati: 22.21
YEDİNCİ OTURUM
Açılma Saati: 22.36
BAŞKAN: Başkan Vekili Pervin BULDAN
KÂTİP ÜYELER: Elif Doğan TÜRKMEN (Adana), Ömer SERDAR
(Elâzığ)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 49’uncu Birleşiminin
Yedinci Oturumunu açıyorum. 
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz. 
Komisyon
yerinde.
Hükûmet
yerinde.
Sayın
milletvekilleri, şimdi, Hükûmet adına yapılacak olan konuşmalara devam
ediyoruz.
İkinci
konuşmacı, Kalkınma Bakanı Sayın Cevdet Yılmaz. (AK PARTİ sıralarından
alkışlar) 
KALKINMA
BAKANI CEVDET YILMAZ (Bingöl) – Sayın Başkan, değerli milletvekilleri; Kalkınma
Bakanlığı, Türkiye İstatistik Kurumu, GAP, DAP, KOP, DOKAP Bölge Kalkınma
İdarelerinin 2016 yılı bütçeleri vesilesiyle karşınızdayım. Bu vesileyle
hepinizi saygıyla selamlarken kurumlarımızın bütçelerinin hayırlı olmasını
diliyorum, emeği geçen herkese teşekkürlerimi sunuyorum.
Değerli
milletvekilleri, Kalkınma Bakanlığımız nispeten yeni bir bakanlık, 2011 yılında
kuruldu. Devlet Planlama Teşkilatının elli yıllık birikimi üzerine kurulmuş bir
bakanlık. Bazı milletvekili arkadaşlarımız bunu eleştirdiler “Niye kapandı,
niye yeni bir bakanlık kuruldu?” diye, o açıdan izah etme ihtiyacı
hissediyorum. Devlet Planlama Teşkilatının da misyonu kalkınmaydı aslında.
Planlama dediğiniz bir yoldur, yöntemdir, asıl amaç kalkınmayı sağlamaktır, sosyoekonomik
gelişmeyi sağlamaktır. Bu anlamda, Devlet Planlama Teşkilatının misyonu adı
hâline geldi diyebiliriz. Kalkınma Bakanlığının kuruluşuyla, bir taraftan,
eskiden Devlet Planlama Teşkilatının yaptığı ne varsa aynısını, belki daha
fazlasını çeşitlendirerek yapıyoruz; diğer taraftan, yepyeni birtakım
programları da hayata geçirmiş durumdayız.
Kalkınma
Bakanlığının iki temel fonksiyonu var: Bir tanesi hükûmete müşavirlik, uzun
vadeli planlar, stratejiler, programlar hazırlamak, ulusal düzeyde, bölgesel ve
sektörel düzeyde; diğer taraftan ise uygulamaya dönük, yenilikçi bazı
programlar geliştirmek. Bu kapsamda da son on yıl, on üç yıl içinde çok önemli
yeni programlar başlattık. Bunlardan bir tanesi KÖYDES’tir. Diğeri, SUKAP
dediğimiz Su, Kanalizasyon ve Altyapı Programı’mızdır. SODES dediğimiz, Sosyal
Destek Programımızı hayata geçirdik. Cazibe Merkezleri diye bir yeni program
oluşturduk belli illerimiz için. Bölge kalkınma idareleri kurduk GAP’a ilave
olarak. Doğu Anadolu Bölgesi için DAP Bölge Kalkınma İdaresini kurduk, Doğu
Karadeniz için DOKAP Bölge Kalkınma İdaresini kurduk ve yine Konya Ovası için
KOP İdaremizi kurduk. Bunun yanı sıra, yine son on üç yıl içinde kalkınma
ajanslarını kurduk, onlar da Kalkınma Bakanlığımızın şemsiyesi altında kurumlar
ve bu kurumlarla birlikte yerel aktörleri de kalkınma sürecine dâhil eden yeni
mekanizmaları devreye sokmuş olduk. Dolayısıyla bugün, Kalkınma Bakanlığımız
çok daha geniş bir çerçevede, bir taraftan stratejiler yapan, diğer taraftan da
uygulamaya dönük, icraata dönük programlar geliştiren, bunlara destek olan bir
bakanlık. 
Bir
diğer önemli işlevimiz ise yatırım programını koordine etmek; bütçe sürecinde,
bir taraftan bütçenin geneli, makro dengeleriyle ilgili çalışmak, diğer
taraftan da özellikle yatırım programının genel koordinasyonunu sağlamak. Bu
konuda da çalışmalarımızı sürdürüyoruz.
Bu
kapsamda, “kalkınma” kavramını da biraz açmak isterim müsaadenizle. Bazen,
kalkınma sadece ekonomi olarak anlaşılıyor. Böyle olmadığını özellikle
vurgulamak istiyorum. Kalkınma, ekonomiden daha geniş bir kavram. Nitekim,
bizim bir Ekonomi Bakanlığımız var, bir de Kalkınma Bakanlığımız var; ikisi
ayrı bakanlıklar. “Kalkınma” kavramı elbette ekonomiyi içerir, ekonomi
kalkınmanın çok önemli bir unsurudur ama kalkınma ekonomiden ibaret değildir,
ekonominin yanı sıra sosyal boyut vardır; fırsat eşitliği, gelir dağılımının
iyileştirilmesi, sosyal refahın artırılması, en az ekonomik gelişme kadar
önemli bir boyuttur, insan odaklı bir kalkınma anlayışının da olmazsa olmaz
unsurudur. 
Sosyal
boyut yeter mi? Yetmez. Bir de çevresel boyut var 3’üncü ayak dediğimiz. Bu da
nesiller arası dengeyi ifade eder yani sadece bugünkü nesil için adalet değil,
nesiller arası adalet; sahip olduğumuz varlıkları, tabiatı, sahip olduğumuz
sermayeyi gelecek nesillere de aktarabilme boyutudur. Bu da gerçekten
kalkınmanın, sürdürülebilir kalkınmanın olmazsa olmaz bir unsurudur. 
Bu
saydığım 3 unsur, uluslararası alanda da kabul görmüş, Birleşmiş Milletlerin
üzerinde durduğu hadiselerdir ama buna ben 4’üncü bir boyut daha ilave edilmesi
gerektiğini her fırsatta vurguluyorum, o da yönetişim boyutudur. Bütün bunların
yanına mutlaka demokrasiyi, hukuk devletini, katılımı koymamız lazım. Tam
anlamıyla bir kalkınma, ekonomik, sosyal ve çevresel boyutun yanı sıra
yönetişim boyutunu da içermek durumundadır. Bu çerçevede, demokrasiyle kalkınma
arasında çok güçlü bir bağ olduğunu burada ifade etmek isterim. Adaletle de
kalkınma arasında çok güçlü bir bağ var, özgürlükle de kalkınma arasında güçlü
bir bağ var. İşte, “Adalet mülkün temelidir.” diye güzel bir sözümüz var,
adalet aynı zamanda kalkınmanın temelidir, özgürlük aynı zamanda kalkınmanın
temelidir. Dolayısıyla, bu kavramlarla kalkınmaya baktığımızı özellikle ifade
etmek istiyorum. Bu çerçevede, Birleşmiş Milletlerin 2030 kalkınma hedefleri
var, onları biz de paylaşıyoruz, oluşumuna da katkıda bulunduk ve şu anda
ülkemizin politikalarına da bunları entegre etme gayreti içindeyiz. Bin Yıl
Kalkınma Hedefleri vardı biliyorsunuz, onlar 2015 yılı itibarıyla yani geçtiğimiz
yıl itibarıyla sona ermiş oldu. Şimdi bütün dünya için, 2030 sürdürülebilir
kalkınma hedefleri söz konusu. Bu hedeflerle ilgili olarak da gerek Kalkınma
Bakanlığımız gerekse Türkiye İstatistik Kurumumuz çalışmalar yürütüyor. Bu
hedefleri, hem politikalarımıza entegre ediyoruz hem de nasıl izleyeceğimize
ilişkin çalışmalar yapıyoruz. 17 tane ana amaç var, 169 hedef var, 200’ün
üzerinde gösterge var; bütün bunlarla ilgili çalışmalarımızı sürdürüyoruz.
Bununla birlikte önümüzdeki dönemde 2023 hedeflerimizi daha ötelere taşıyıcı
çalışmaları da başlatma aşamasındayız. Şu anda Onuncu Plan dönemindeyiz,
gelecek sene on birinci planın hazırlıklarına başlayacağız. Bu çerçevede 2023
artık, orta vadeli bir hedefe dönüşecek; on birinci planımızın aşağı yukarı plan
ufku hâline gelmiş olacak. Bu sebeple, 2030 veya 2035 hedef yılı alarak yeni
bir perspektif plan çalışmasını bu yıldan itibaren başlatıyoruz. Bu çerçevede,
dünyadaki trendleri, analizleri ortaya koyacağız; Türkiye'nin uzun vadeli
perspektifini yeniden ortaya koyacağız ve on birinci planımızı bu uzun vadeli
yeni perspektif plan çerçevesinde yenileyeceğiz, gözden geçireceğiz.
Bu
kapsamda Onuncu Planımızla ilgili de birkaç şeyi müsaadenizle ifade etmek
isterim. Onuncu Plan, Meclisimizin onayıyla yürürlüğe girdi biliyorsunuz ve şu
anda yürürlükte. Bu planda da bir yenilik yaptık, 25 tane dönüşüm programı
tayin ettik. İlk defa bir planın içinde uygulamaya ilişkin kritik başlıkları
ortaya koyduk. Bunlar daha sonra ayrıntılı yol haritalarına dönüştürüldü. Sayın
Başbakanımız bunları bütün toplumla paylaştı ve şu anda bunların hayata
geçirilmesiyle ilgili çalışmaları yürütüyoruz. 
Buralarda
da vizyonumuz şu, çok açık ve net, iki temel amacımız var: Bir tanesi,
Türkiye’yi yüksek gelir grubu ülkeler ligine çıkarmak. Şimdi, dünyada dört tane
gelir grubu var; düşük gelirli ülkeler var, alt orta gelir grubu var, üst orta
gelir grubu var, yüksek gelir grubu var. Türkiye, şu anda üst orta gelir
grubunda -kişi başına gelir olarak söylüyorum- bir ülke. Planımızın amacı, Türkiye’yi
yüksek gelirli ülkeler ligine taşımak. Bu artık Türkiye için mümkün, bu eşiğe
gelmiş durumdayız. İşte, bazen tartışıyoruz ya, şu “orta gelir tuzağı”
dediğimiz hadise, ona düşmeden Türkiye’yi üst gelir grubuna, yüksek gelir
grubuna taşımak en temel amacımız, vizyonumuz. 
Diğer
taraftan, insani kalkınma, az önce bahsettiğim insani kalkınma bakımından da
yine dört grup var; düşük insani kalkınma, orta insani kalkınma, yüksek insani
kalkınma ve en yüksek insani kalkınma şeklinde. Aile Bakanımız da az önce
söyledi, şu anda biz yüksek insani kalkınma grubundaki ülkeler içindeyiz.
Burada da hedefimiz en yüksek insani kalkınma grubuna terfi etmek. İnşallah onu
da başaracağız 2023 vizyonumuz çerçevesinde. Bir taraftan kişi başına gelirde
13 bin dolar gibi bir eşik değer var, onu aşıp yüksek gelir grubuna geçmek,
diğer taraftan da insani gelişmişlikte eğitim ve sağlık başta olmak üzere
ortalama ömür, okulda geçirilen süre, beklenen okullaşma gibi göstergelerde
iyileşme sağlayarak en yüksek insani gelişme grubuna ulaşmak da yine temel
hedeflerimiz arasında. 
Değerli
milletvekilleri, kolay bir dünyada yaşamıyoruz. Bu, ülkelerin yarıştığı bir
dünya. Küresel ortama baktığınız zaman, son yıllarda oldukça önemli sorunlarla
yüz yüze kaldığımızı, meydan okumalarla yüz yüze kaldığımızı görüyoruz. En
gelişmiş dediğimiz ekonomilerin son yıllarda düştüğü durumu hep birlikte
izliyoruz. Amerika Birleşik Devletleri’nden Avrupa Birliğine, Japonya’ya ve bu
kriz nedeniyle ülkelerin çok ciddi anlamda borçlandığını, halkların, toplumların
çok ciddi bedeller ödediklerini görüyoruz. Öğrencilerin burslarının
düşürüldüğü, daha fazla onlara yüklenildiği, çalışan kesimler üzerinde çok
ciddi baskıların oluştuğu bir dönemden geçiyor dünyamız ve normalleşmeye
çalışıyor dünya. Bu ortam içinde ekonominizi büyütmeniz, geliştirmeniz
gerçekten kolay değil. Son dönemlerde Çin’de dahi büyüme hızında ciddi bir
düşüş oldu, eskiden çift haneli büyüyen Çin ekonomisi şu anda yüzde 6’lardan,
7’lerden bahsetmeye başladı. Bununla ilgili dahi dünyada endişeler var, böyle
bir ortamdayız. Diğer taraftan emtia fiyatlarında ciddi düşüşler oldu dünyada
petrol başta olmak üzere. Bu da yine gelişmekte olan ülkelerin görünümünü
olumsuz etkiliyor. Bizim için olumlu belki, hani petrol ithal ettiğimiz için
olumlu bir unsur ama bir taraftan da komşularımız başta olmak üzere gelişmekte
olan ülkelerdeki pazarı daraltıyor ve genel anlamda gelişmekte olan ülkelerin
görünümünü de olumsuz yönde etkiliyor. Bundan da biz dolaylı yoldan
etkileniyoruz. 
Bütün
bunların yaşandığı bir ortamda Türkiye olarak tedbirlerimizi almak
durumundayız. Bu kapsamda da son yıllarda önemli bazı çalışmalar yaptık, az
önce Onuncu Plan’dan, dönüşüm programlarımızdan bahsettim. Burada da iki temel
stratejiyle dünyadaki bu gelişmelere karşılık veriyoruz. Bir tanesi iç tasarruf
oranlarımızı arttırmak yani dünyaya daha az muhtaç hâle gelmek. Türkiye’de
sermaye maalesef tam arzu ettiğimiz düzeyde değil, sermaye birikimi tam arzu
ettiğimiz düzeyde değil. İç tasarruflarımız yetersiz olduğu için dış dünyanın tasarruflarıyla
yatırımlarımızı finanse etmek durumunda kalıyoruz. Bu da tabii cari açık gibi
bir sorun çıkarıyor karşımıza, dış borçlanma gibi bir sorun çıkarıyor.
Dolayısıyla, iç tasarruf oranlarımızı artırıp sağlam kaynaklarla
yatırımlarımızı finanse etme yolunda son dönemde önemli politikalar
uyguluyoruz. Az önce bahsettiğim dönüşüm programlarının özünde de aslında bu
tasarruf oranlarını artırma meselesi vardır. Son dönemde bunun sonuçlarını da
görüyoruz. 2014 yılında iç tasarruflarımızın millî gelire oranı yüzde 15’e
kadar yükseldi. Geçtiğimiz yıllarda yüzde 13’lere kadar gerilemişti. 2015’teki
değer ise yüzde 15,6’lara kadar çıktı. Önümüzdeki yıllarda bunun artarak devam
etmesini bekliyoruz. Bu, cari açığın azalması demek aslında, iç tasarrufların
artması. İkincisi tabii, artan tasarruflarımızı daha üretken alanlara
yönlendirmek. Bu çerçevede de içeride tasarruflarımızı artıracak birtakım
reformlar, İstanbul finans merkezi, bireysel emeklilik sisteminin
güçlendirilmesi, katılım bankacılığı birçok enstrümanla tasarruflarımızı
artırırken, diğer taraftan da yatırım ortamını iyileştirerek Türkiye’yi daha
cazip bir ülke konumuna yükseltmeye çalışıyoruz. “İkili stratejimiz var.”
demiştim; biri ihtiyacımızı azaltmak, diğeri cazibemizi artırmak. Cazibeyi
nasıl artırırsınız? Yatırım ortamını iyileştirerek, bürokrasiyi azaltarak, bu
reformlarla bütün dünyadan nitelikli insanlar için ve sermaye için, gelip
yatırım yapacak, doğrudan yatırım yapacak sermaye için şartlarınızı
iyileştirerek yaparsınız. Bu yönde de reformlarımızı yapıyoruz ve buna cevap
veriyoruz. 
Bugünkü
ortamda etrafımızdaki jeopolitik gelişmeleri düşünün, dünyadaki krizi
değerlendirin, karşı karşıya kaldığımız çok yönlü terör saldırılarını
değerlendirin, bütün bunlara rağmen Türkiye ekonomisi yoluna devam ediyorsa,
reformlar yapmaya devam ediyorsa, bunda en kritik faktör siyasi istikrar.
Türkiye, çok şükür, 1 Kasım seçimleriyle siyasi istikrarını pekiştirdi,
öngörülebilirliğini artırdı. Ekonominin düşmanı belirsizliktir. Belirsizlik
olan ortamda uzun dönemli planlama yapamazsınız, yatırım yapamazsınız. 1 Kasım
seçimleriyle birlikte 2019 yılına kadar bir başka seçimin de olmadığını
düşündüğümüzde, ciddi anlamda siyasi belirsizlik azalmıştır ve ekonomi de bu
anlamda çok daha uygun bir ortama kavuşmuş durumdadır. Bu siyasi istikrarı
reformlarımızla birleştirdiğimiz zaman, yapısal reformlarla birleştirdiğimiz
zaman, Türkiye dünyada pozitif ayrışabilme imkânına sahip ender ülkelerden biri
olacaktır. 
Dünyada
krizin olduğu dönemler, “yakınsama” dediğimiz, gelişmiş ülkelerle farkı kapatma
anlamında da bir fırsat oluşturmaktadır aslında. Herkesin kötü olduğu bir
ortamda siz nispi olarak iyi olursanız aradaki farkı kapatırsınız. Dolayısıyla,
bu dönem, Türkiye’nin farkı kapatması için ciddi bir imkân sunuyor. Bu imkânı
yapısal reformlarla mutlaka değerlendirmek durumunda. 
Bu
çerçevede de 4 başlığın ben öne çıktığını düşünüyorum: 
Bir
tanesi, Avrupa Birliği. Avrupa Birliğiyle ilgili bütün siyasi partilerimiz
aslında iş birliğiyle, güç birliğiyle hızlı adımlar atmak durumunda. 
İkincisi,
az önce bahsettiğim yatırım ortamına ilişkin, iş ortamına ilişkin
reformlarımız; burada da yine Meclisimizin desteğine ihtiyacımız var. 
Üçüncüsü,
yeni anayasa; demokratik standartlarımızın oturduğu, gerçekten çok daha ileri,
demokratik bir ülke hâline gelmemizi sağlayan anayasamız, ekonomik geleceğimiz
bakımından da son derece önemli, kritik bir husustur. 
Dördüncüsü
de bu Meclisimizi ilgilendiren bir husus; İç Tüzük. Ben şimdi, otururken kabaca
bir hesap yaptım yani belki daha ince hesap yapılabilir ama Meclisimizin bir
saat çalışması aşağı yukarı 600 bin TL’lik bir maliyet, bir saatlik çalışması
yani yılda 150 gün çalıştığını düşündüm, günde on saat çalıştığını varsayarak
böyle bir hesap çıkardığımız zaman. Geç kalan kanunların ülkeye getirdiği
maliyeti hiç saymıyorum burada, başka, dolaylı maliyetleri saymıyorum; doğrudan
Meclisimizin bir saatlik çalışması 600 bin lira civarında bir maliyet. Bu da
bize şunu gösteriyor aslında -ben burada bir milletvekili olarak konuşuyorum
aynı zamanda- hep birlikte, bütün siyasi partilerle İç Tüzük konusunu da
mutlaka ele almalıyız diye düşünüyorum. Meclisimizi nasıl daha verimli
çalıştırırız, hem daha nitelikli kanunlar üretmede hem de daha hızlı çalışmak
noktasında neler yapabiliriz; tabii ki bütün partilerin konuşma haklarına da
sonuna kadar riayet ederek bunu nasıl başarırız; bunun üzerinde de hep birlikte
durmalıyız diye düşünüyorum.
Burada
şu noktanın da altını çizmek isterim: Siyasi partiler olarak çok farklı
fikirlerimiz olabilir, farklı olmasak zaten farklı siyasi partiler de olmazdık
ama belli noktalarda birleşmesini de becerebilmeliyiz. İşte, bu noktalar, bence
AB, yapısal reformlar, Anayasa ve İç Tüzük konuları, partilerimizin daha yakın
diyalog içinde olması gereken konulardır ve kalkınmamıza da büyük destek
verecek konulardır diye altını çizmek istiyorum. 
Değerli
arkadaşlar, bu çerçevede büyümeyle ilgili kısa bir değerlendirme yapayım. Bazı
arkadaşlarımız büyümede son dönemlerde performansımızın arzu edilen seviyede
olmadığı yönünde eleştiriler yönelttiler; buna şöyle cevap vereceğim: Erhan
Bey, değerli milletvekilimiz, son dönemlerde, 2007 sonrasında performansın
düştüğüne ilişkin bir fikir ortaya koydu. Bakın, bunu ölçerken dünyayla
birlikte bakmak durumundayız, dünyanın gidişatını görmek durumundayız.
Makroekonomik tahminler yaparken elbette o günkü ortamdaki dünya ve ülke
koşulları çerçevesinde tahminler yapıyorsunuz ama şartlar her zaman
değişebiliyor, hiç kimsenin tahmin edemeyeceği şekillerde küresel ortamda
değişiklikler yaşanabiliyor ve o kapsamda bütün dünyayı etkiliyor bu ve
Türkiye’nin 2009 sonrası gösterdiği ekonomik performans, küresel ortamı
düşündüğünüzde hiç de küçümsenecek bir performans değil. Bunu neyle
ölçebiliriz? Dünya hasılasından aldığımız pay arttı mı azaldı mı 2009 sonrasında,
buna bakarak rahat bir şekilde ölçebiliriz. 
Bakın,
satın alma gücü paritesine göre, 2009 yılında dünyadan aldığımız pay yüzde
1,29. 2015’te bu 1,39’a çıkmış. Yani satın alma gücü paritesine göre geriye
gitmemiş gelirimiz, dünyadaki payımız daha ileri gitmiş. Nominal olarak
baktığımızda da 1,03’ten 0,98’e nispi bir gerileme var, çok da fazla olmasa da
bir nominal… Özellikle bu dolar kurundaki değişimin burada ciddi bir etkisi
olduğunu ifade edebilirim ama satın alma gücüne göre baktığımızda hiç de geriye
gitmemiş durumdayız, aksine daha ileri gitmiş durumdayız.
Yine,
2003-2015 döneminde dünyanın ortalama büyümesi yüzde 4 olmuş, Türkiye’nin
ortalama büyümesi yüzde 4,7 olmuş. Bakın, bütün bu dönem boyunca dünyadan daha
hızlı büyümüşüz, bu da payımızı doğal olarak artırmış. Avrupa Birliğiyle
mukayese ettiğimiz zaman, kişi başına gelirimizin satın alma gücüne göre Avrupa
Birliği ortalamasına oranı 2002 yılında yüzde 35’miş, 2015’te yüzde 54’e
çıkmış. Neredeyse 20 puana yakın, Avrupa’yla aramızdaki farkı kapatmışız. Biz
buna kalkınmada “convergence” diyoruz, yakınsama. Gelişmiş ülkeler ile Türkiye
arasındaki farkı belli bir oranda kapatmış durumda. Elbette bu yeterli değil,
elbette daha fazlasını yapmak durumundayız ama bu performans hiç de fena değil.
Özellikle, ben de burada siyasi bir polemik yapayım, sizin partinizin iktidar
ortağı olduğu dönemde yani 1999-2002 döneminde Türkiye'nin ortalama büyümesi,
yanlış hatırlamıyorsam, yüzde 0,8; yüzde 1 bile değil. (AK PARTİ sıralarından
alkışlar) Kontrol edebilirsiniz.
BAKİ
ŞİMŞEK (Mersin) – Sayın Bakan, Adalet Bakanının yerine mi konuşuyorsun,
Kalkınma Bakanının yerine mi konuşuyorsun? Yeni anayasa, başkanlık… Yani
Kalkınma Bakanlığı konuşuluyor, Adalet Bakanlığı konuşulmuyor. Karıştırdın mı,
yanlış metin mi verdiler, ne yaptılar? 
KALKINMA
BAKANI CEVDET YILMAZ (Devamla) – Değerli arkadaşlar, dünya ihracatı içindeki
payımıza da yine 2009-2014 döneminde baktığınız zaman 0,81’miş; 2014’te 0,83’e
çıkmış. Bu, Birleşmiş Milletler rakamı. Yani burada da geriye gidiş yok. Belki
ihracatımız nominal olarak düşüyor olabiliyor ama dünya ihracatı da dolar
bazında düşüyor. Dolayısıyla, bu çerçevede baktığınız zaman dünyadaki payımız
aslında aşağı yukarı korunuyor diye söyleyebilirim.
Cari
açık, son dönemlerde en iyi haberler aldığımız alanlardan bir tanesi. Türkiye
büyümeyi başardı, enflasyonu düşürdü, birçok dengesini kurdu ama cari açık,
bizim tabii en temel meselelerimizden biri. Burada ne olmuş diye baktığınızda,
2015 yılında özellikle yüzde 4,4-4,5 civarına kadar gerilediğini tahmin
ediyoruz, henüz tam rakamlar yayınlanmış değil ama gelen rakamlardan
gördüğümüz.
KEMAL
ZEYBEK (Samsun) – Kaç milyar lira olduğunu söyle? 
KALKINMA
BAKANI CEVDET YILMAZ (Devamla) – Birkaç yıl öncesinde bu, yüzde 10’lar
civarındaydı. Biz burada makro ihtiyati tedbirlerle, yapısal reformlarla,
çeşitli çalışmalarla bu noktaya geldik. Tabii, burada, düşen petrol
fiyatlarının da elbette bize katkısı var, onu da inkâr edecek değiliz ama bu
kısa vadeli bir hadise, biz buna bel bağlamıyoruz. Sonuçta, bizim orta, uzun
vadede cari açık için öngördüğümüz politika, yapısal reformlardır, yurt içi
katma değeri yüksek alanlarda üretimi artırmaktır, teknolojinin daha fazla
ticarileşmesidir, eğitim sistemimizin daha fazla beceri kazandırıcı niteliğinin
güçlenmesidir, mesleki eğitimin güçlenmesidir, girişimciliğin, yenilikçiliğin
geliştirilmesidir. Bu politikalarla ileride çok daha sağlıklı bir baza bunun
oturacağını söyleyebilirim.
Ayrıca,
finansmanın kalitesinin de düzeldiğini söyleyebilirim. 2015 yılına baktığınızda,
kısa vadeli kaynakların azaldığını, kısa vadeli borçlanmanın eksiye gittiğini,
uzun vadeli borçlanmanın ve doğrudan yatırımların payının arttığını
görüyorsunuz ve bu da net hata noksanında da yine yüzde 30 civarında -net hata
noksanının- finanse ettiğini görüyorsunuz cari
açığı. Finansman kalitesinin de yükseldiğini söyleyebilirim.
İstihdama
baktığımız zaman 2009 sonrası dünyada bu alanda en başarılı ülkelerden biri
Türkiye oldu. Bakın, 2 milyon 353 bin kadın, 3 milyon 651 bin erkek yeni iş
imkânına kavuştu 2009 sonrasında. 6 milyona yakın yeni istihdam üretti
ekonomimiz. Bu, hiç küçümsenecek bir rakam değil, ileride inşallah çok daha iyi
rakamlar görürüz. Az önce dediğim gibi, kalkınma ekonomiden ibaret değil. 
Gelir
dağılımına baktığımızda da AK PARTİ’nin çok ciddi anlamda gelir dağılımını
düzelttiğini görüyoruz. Elbette burada da yine almamız gereken mesafeler var
ama büyüme ile gelir dağılımını eş zamanlı iyileştiren ender ülkelerden biri
olduğumuzun da burada altını çizmek isterim. En yüksek gelir grubu olan yüzde
10’luk dilim ile en düşük gelir grubu dilimi arasında kaç kat fark vardı? Kat
olarak söylüyorum: 2002’de 18,3 kat fark vardı, 2014’te bu 11,8’e düştü. Yine,
yüzde 20’lik dilimlere baktığınızda 8,1 kattan 6,9 kata düştü. Gini katsayısı
0,44’ten 0,38’e düştü. “En zengin” dediğimiz yüzde 20’lik en üst tabakanın
toplam gelirden aldığı pay yüzde 50’den yüzde 45’lere geriledi. Bunlar hep bu
dönemde sağlanan başarılar. 
Yoksulluk
oranlarında yine ciddi düşüşler sağlandı. Günlük harcaması 4,3 dolar olan
nüfusun toplam nüfusumuza oranı yüzde 30’un üzerindeyken 2014 yılında bu, yüzde
1,6’ya kadar geriledi. Bu, muazzam bir başarıdır ve bunu sıfırlamak temel
amaçlarımızdan bir tanesi.
2015
yılında her şeye rağmen yüzde 4 büyüdük. Bakın, bu kadar küresel kriz,
jeopolitik riskler, terör hadiseleri, 2 tane genel seçim; bütün bunlara rağmen
Türkiye ekonomisi yüzde 4 büyümeyi başardı. (AK PARTİ sıralarından alkışlar)
Yine,
Erhan Bey’e söyleyeyim, o tahmin işlerini de bilir, yaptığı bir değerlendirmede
“Yılbaşında yüzde 2 bile büyüyemeyiz.” demişti, gördüğünüz gibi tahminlerde
yanılmak mümkün ama olumlu bir yanılgı bu.
MAHMUT
TANAL (İstanbul) – Vatandaşın cebine ne para girdi Sayın Bakan?
KALKINMA
BAKANI CEVDET YILMAZ (Devamla) – Yüzde 2 değil, yüzde 4 büyüme gerçekleşti. Bundan sonra da…
ERHAN
USTA (Samsun) - Sayın Bakan, yüzde 1’lik büyüme petrol fiyatlarındaki düşüşten
geldi.
KALKINMA
BAKANI CEVDET YILMAZ (Devamla) – Bakın, istihdam artışımız: Son çeyrekteki
istihdamın bir önceki yılın aynı çeyreğine göre oranı 831 bin yeni istihdam
oluşturdu ekonomimiz. Cari açığımız 32 milyar dolara düştü, yüzde 4,5’lar
civarında. Finansmanın kalitesi iyileştirildi. AB tanımlı borç stokumuz yüzde
33’ün altına geriledi geçen yıl, bu da çok büyük bir başarı, Avrupa Birliğinde
yüzde 90’lara yaklaşıyor.
BAKİ
ŞİMŞEK (Mersin) – Fakir fukara sayısı nasıl Sayın Bakan? 
KALKINMA
BAKANI CEVDET YILMAZ (Devamla) – İşte, birçok ülkede gerçekten devlet, kamu,
tabiri caizse boğazına kadar borçluyken Türkiye çok farklı bir yerde. 
BAKİ
ŞİMŞEK (Mersin) – Sosyal yardım alanların sayısı nasıl? 
KALKINMA
BAKANI CEVDET YILMAZ (Devamla) – Şimdi, çok az vaktim kaldı, GAP’a ilişkin
birkaç şey söyleyeyim. Altan Bey gerçi yok, sorular sordu, geçen yıl da
aynısını yapmıştı, cevabını dinlemedi, keşke burada olsaydı.
Sulama
yatırımlarına biz öncelik verdik. Bakın, bizden önce, 1994-2002 döneminde
sulama yatırımlarının GAP içindeki payı yüzde 13’ken bizim dönemimizde,
2003-2015’te bu yüzde 24’e çıktı, son yıllarda yüzde 26’ya yükseldi. Rakam
olarak söyleyeyim: 2002 yılında sulamaya verilen ödenek -GAP için söylüyorum-
84,6 milyonken 2015 yılında 1 milyar 205 milyon; bu, sulamaya verdiğimiz açık
desteği gösteriyor.
MAHMUT
TANAL (İstanbul) – Bakanım, kapasitenin yüzde 80’i duruyor hâlâ, yüzde 80’i. 
KALKINMA
BAKANI CEVDET YILMAZ (Devamla) – Aksine, bakın, Diyarbakır Milletvekili olduğu
için Altan Bey, söylüyorum, orada bizim Silvan Barajı’mız var, 240 bin hektar
alanı sulayacak ama sürekli bir şekilde terör saldırılarına uğruyor. Lütfen bu
konularda da Diyarbakır milletvekilleri olarak sahip çıkın, bu yatırımlarımıza
saldırı olmasın, Diyarbakır sulansın, çiftçimiz gelirini artırsın, gençler
istihdam imkânlarına kavuşsun. (AK PARTİ sıralarından alkışlar) Suruç Tüneli’ne
1 milyar civarında yatırım yaptık.
MAHMUT
TANAL (İstanbul) – Peki, Sayın Bakanım, Urfa’da terör mü var? Urfa’da terör
yok, Urfa’yı niye yapmıyorsunuz? 
KALKINMA
BAKANI CEVDET YILMAZ (Devamla) – Hilvan’ın içme suyunu götürdük, isale hattı
bitti.
MAHMUT
TANAL (İstanbul) – Urfa’da terör yok, niye Urfa’yı yapmıyorsunuz? 
KALKINMA
BAKANI CEVDET YILMAZ (Devamla) – Urfa Suruç’a sadece 1 milyar TL yatırım
yaptık.
MAHMUT
TANAL (İstanbul) – Efendim, Bozova’da yok, Siverek’te yok, Hilvan’da yok,
Viranşehir’de yok.
KALKINMA
BAKANI CEVDET YILMAZ (Devamla) – Hilvan’a içme suyunu götürdük, ağ bağlantıları
kurulacak. 
(Mikrofon
otomatik cihaz tarafından kapatıldı) 
KALKINMA
BAKANI CEVDET YILMAZ (Devamla) – Vaktim dolduğu için daha fazla devam
edemiyorum. 
MAHMUT
TANAL (İstanbul) – Sayın Başkanım, bence biraz daha süre verin, Urfa’yı da
Sayın Bakanımız anlatsın.
KALKINMA
BAKANI CEVDET YILMAZ (Devamla) – Tekrar bütçemizin hayırlı olmasını diliyorum.
Hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Bakan. 
ERKAN
AKÇAY (Manisa) – Sayın Başkan…
BAŞKAN
- Sayın Akçay, buyurun. 
ERKAN
AKÇAY (Manisa) – Sayın Bakan konuşması sırasında gurubumuza yönelerek 1999
yılına ilişkin olarak açık bir sataşmada bulunmuştur. 69’a göre sataşmadan söz
istiyoruz ve ben de grup başkan vekili olarak bir dakikalık bir açıklama
istiyorum, ayrı bir konuda. 
BAŞKAN
– Peki Sayın Akçay. 
Sayın
Usta mı konuşacak?
ERKAN
AKÇAY (Manisa) – Evet, Erhan Usta. 
BAŞKAN
– Peki. 
Sayın
Usta, iki dakika size kürsüden söz veriyorum. (MHP sıralarından alkışlar) 
Buyurun. 
IV.- SATAŞMALARA İLİŞKİN KONUŞMALAR (Devam)
21.- Samsun Milletvekili Erhan Usta’nın,
Kalkınma Bakanı Cevdet Yılmaz’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın dördüncü
tur görüşmelerinde Hükûmet adına yaptığı konuşması sırasında Milliyetçi Hareket
Partisine sataşması nedeniyle konuşması
ERHAN
USTA (Samsun) – Teşekkür ederim Sayın Başkan. 
Şimdi,
Sayın Bakan, tabii 2011 hedeflerini konuştuk. Küresel kriz 2008, 2009’da
yaşandı. 2011 hedefleri, adı üzerinde, 2011 yılında konuldu. Şimdi, 2011
yılında hedef koyuyorsunuz, ondan sonra çıkıyorsunuz “2009’da efendim şunlar
oldu, bunlar oldu, dolayısıyla hedefler tutmayabilir.” diye mazeret
üretiyorsunuz. Böyle bir şey olmaz, anlatabiliyor muyum? Ben neyi verdim? Ben,
seçim beyannamesiyle ilgili 2011’deki hedeflerinizin nasıl tutmadığını
anlatıyorum, siz bana 2009’daki krizi söylüyorsunuz. 2009 krizi oldu, yaşandı.
Sonra, bu kriz herkese var, sadece bize değil. Ben o yüzden neyle veriyorum?
Gelişmekte olan ülkelerle mukayese yapıyorum. Küresel kriz başka ülkeler için
geçerli değil mi, sadece Türkiye için mi geçerli? Bana, dünya hasılasından
aldığımız payı veriyorsunuz. Bunun hiçbir geçerliliği yok. Niye yok? Çünkü,
bizim rakip ülkemiz dünyanın tamamı değil, bizim rakiplerimiz gelişmekte olan
ülkeler, ben onunla olan performansa bakarım. Büyümesini tamamlamış,
gelişmesini tamamlamış, nüfusu yaşlanmış Avrupa Birliği ülkeleriyle niye bizi
mukayese ediyorsunuz? Elbette yüzde 1 büyüme oralara, onlara yetiyor, onlar hiç
büyümeseler de yetiyor, gelirleri 50 bin dolar. Ben geliri 8-10 bin dolar olan
bir ülkeyim ve benim emsallerim füze gibi çıkıyor, beni onlarla mukayese et.
Onlarla mukayese ediyorum, onlarla mukayese ettiğim zaman geldiğimiz durum
ortada, tekrarlamayacağım. 
“Finansman
kalitesi düzeldi.” diyorsunuz. 30-32 milyar dolar açık var bu yıl, cari açık
var; sadece 11 milyar doları düzgün, açıklanabilir kalemlerle finanse ediliyor,
yaklaşık 10 milyar dolar net hata noksan, bir 11-12 milyar dolar da rezerv
erimesiyle finanse ediliyor. Türkiye, tarihinde ilk kez, 2 defa üst üste rezerv
erimesiyle cari açığını finanse etti. Ülke kötüye gidiyor diyorum, ben burada
siyasi polemik peşinde değilim. “Cari açık azaldı.” diyorsunuz. Nasıl azaldı
cari açık? Az önce rakamlarını verdik, altını ve enerjiyi düzeltin, bizim cari
açığımız 2015 yılında 2014’e göre millî gelir olarak yüzde 1,4 kötüleşti. Yani
bunu nasıl söyleyebilirsiniz? 
Gelelim
57’nci Hükûmet dönemine. 57’nci Hükûmet döneminde ortalama büyümesi… 
(Mikrofon
otomatik cihaz tarafından kapatıldı) 
ERHAN
USTA (Devamla) – Bitirebilir miyim Sayın Başkan, çok kısa ilave bir şey
yapacağım. 
BAŞKAN
– Sayın Usta, tamamlayın lütfen.
ERHAN
USTA (Devamla) – Bakın, 1990’lı yılların sıkıntısını aldı 57’nci Hükûmet. Ortalama
büyümesi üç yılın 2,2’dir; 2,2’dir bakın o dönemin büyümesi. Ama, o döneme
analiz olarak bakmak lazım. Biz size yüzde 6,2 büyüyen bir ekonomi devrettik,
şimdi “Yüzde 4 büyüme çok şükür iyi.” diyorsunuz. Bir de benim 2… Evet, ben
mart ayında 2 tahminini yaptım ama şu anda büyümemiz zaten 4 filan olacak
değil. Bakalım göreceğiz, inşallah olur, ben bu milletin bir ferdi olarak
olmasını isterim. Ama şu anda IMF’nin 3,2; bizim tahminimiz de 3-3,5 arası bir
şey. Bunun 1 puanı, hiç kimsenin öngörmediği petrol fiyatlarındaki düşmeden
kaynaklanıyor. Size ben Plan ve Bütçe Komisyonunda sordum, hesabını veremediniz
ama Hazine Müsteşarlığı 0,7 dedi. Uluslararası çalışmalarda 1 puanı buradan
geliyor. Bu hesapta yoktu. Onu düştüğünüz zaman göreceksiniz bizim tahminimiz
tuttu mu, tutmadı mı? Dolayısıyla, böyle yani olur olmaz şekilde, dünya…
Efendim, Avrupa Birliğine “convergence” tamam, hedefimiz oraya yönelik olacak
ama performansı, gelişmekte olan ülkelerle, bizimle aynı kategoride olan
ülkelerle ölçmemiz gerekiyor. Bunun haricinde yaptığınız hiçbir şeyin bence bir
geçerliliği yoktur. Oradaki performansınızın da ne olduğunu zaten ortaya
koydum.
Teşekkür
ederim. (MHP sıralarından alkışlar) 
BAŞKAN
– Teşekkürler Sayın Usta.
Sayın
Akçay, buyurunuz.
MAHMUT
TANAL (İstanbul) – Sayın Başkan…
BAŞKAN
– Bir saniye Sayın Tanal.
V.- AÇIKLAMALAR (Devam)
23.- Manisa Milletvekili Erkan Akçay’ın,
Kalkınma Bakanı Cevdet Yılmaz’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın dördüncü
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Sayın
Bakan konuşması sırasında -eğer yanlış anlamadıysak- Türkiye Büyük Millet
Meclisinin bir saatlik maliyetinin 600 bin lira olduğunu ifade etti. Öyle mi
Sayın Bakan?
KALKINMA
BAKANI CEVDET YILMAZ (Bingöl) – Ona yakın.
ERKAN
AKÇAY (Manisa) – Şimdi, Türkiye Büyük Millet Meclisinin bütçesine bakıyoruz
2016 yılı itibarıyla 840 milyon 29 bin lira. Bu rakamı hangi kriterlere göre
buldunuz yani bunun bir hesabı yapıldı mı, nedir? Bu bütçe ödenekleri olarak
nasıl hesaplandı? Kalkınma Bakanlığı olarak bu 600 bin liralık -bir saat-
maliyeti nasıl hesapladınız?
Teşekkür
ederim.
BAŞKAN
– Sayın Tanal, buyurun.
MAHMUT
TANAL (İstanbul) – Efendim, Sayın Bakan konuşurken bana bakarak yani aslında
sataşmada bulundu. Sataşmada bulunarak Urfa’da yatırım yaptığını söyledi ama ben izninizle 60’ıncı maddeye göre
bu konuda söz istiyorum mümkünse. Yerimde isterseniz…
BAŞKAN – Sayın Tanal, Sayın Bakan herkese baktı, bir tek
size bakmadı. (AK PARTİ sıralarından alkışlar) 
MUSA ÇAM (İzmir) – Ama Mahmut Bey'e daha farklı baktı.
BAŞKAN – Sayın Bakan gözlerini kapatarak konuşamaz. 
MAHMUT TANAL (İstanbul) – Sayın Başkan, “Urfa” dedi,
Urfa. Dedi ki: “Diyarbakır milletvekillerine sesleniyorum, Diyarbakır’da terör
var lütfen terörü durdurun, yatırım yapalım.” Ben bu arada dedim ki:
Şanlıurfa’da terör yok, Urfa’da yatırım yapmıyorsunuz. Onun üzerine mesele. Ben
hemen söyleyeyim.
BAŞKAN – Evet, buyurun.
MAHMUT TANAL (İstanbul) – Bakın, Viranşehir’de sulama
yok, Ceylânpınar’da yok, Bozova’nın bir kısmında yok, Hilvan’ın bir kısmında
yok. Hatta ben Sayın Bakana gittim Hilvan ilçemiz baraja 8 kilometre uzaklıkta
hâlâ Hilvan’ın içme suyu yok dedim. Yani, ayrıca Şanlıurfa’nın turistik
yerlerinde tuvaletler yok, Şanlıurfa’nın turistik yerlerine giden yollar
üzerinde tabelalar yok, dinlenme yerleri yok; Urfa merkezde otoparklar yok.
Geçmişteki Büyükşehir Belediye Başkanımız burada. O dönem orada valilik
yapan... Bunların hepsi eğer yatırımsa Şanlıurfa’ya bütçeden ne kadar pay
ayırdınız Sayın Bakanım, bana söyler misiniz bir zahmet bunu.
BAŞKAN – Peki Sayın Tanal, teşekkür ederim, sözleriniz
tutanaklara geçti, belki Sayın Bakan cevap verir sorunuza.
MAHMUT TANAL (İstanbul) – Ben teşekkür ederim, sağ olun.
İDRİS BALUKEN (Diyarbakır) – Sayın Başkanım…
BAŞKAN – Buyurun Sayın Baluken.
İDRİS BALUKEN (Diyarbakır) – Sayın Bakan konuşması
sırasında HDP’li Diyarbakır milletvekillerine Silvan Barajı’na sahip çıkması ve
terörü önlemesi gerektiğini söyledi. Bu, açık bir sataşmadır. 
BAŞKAN – Peki Sayın Baluken.
Buyurun size iki dakika söz veriyorum.
IV.- SATAŞMALARA İLİŞKİN KONUŞMALAR (Devam)
22.- Diyarbakır Milletvekili İdris
Baluken’in, Kalkınma Bakanı Cevdet Yılmaz’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dördüncü tur görüşmelerinde Hükûmet adına yaptığı konuşması sırasında Halkların
Demokratik Partisine sataşması nedeniyle konuşması
İDRİS BALUKEN (Diyarbakır) – Teşekkür ediyorum Sayın
Başkan.
Değerli milletvekilleri, Sayın Bakan bir ara
Diyarbakır’dan da milletvekili seçilmişti ama anladığım kadarıyla çok ilgilenme
fırsatı olmamış, biraz ilgilenme şansına sahip olsaydı HDP’nin, Silvan Barajı’na
açık bir şekilde karşı olduğunu, orada Goderne Vadisi’ndeki tarihsel ve
kültürel mirasın tamamen bu barajla yok edilmek istendiğini, gerek bitki
açısından gerekse yaşayan diğer canlı türleri açısından oradaki flora ve
faunanın dünyanın hiçbir yerinde olmayacak
kadar ender bir yer olduğunu savunduğunu bilirdi. Dolayısıyla, bizim Silvan
Barajı Projesi’ne sahip çıkma gibi bir durumumuz asla zaten söz konusu olamaz.
Diğer
taraftan, gelen saldırılarla ilgili tedbir almak bizim işimiz değil. Biz
iktidar mıyız, biz AKP’nin güvenlik bekçisi miyiz? Siz bölgesel politikalarda
ülke içerisinde farklı birtakım ülkelerin, güçlerin güvenlik bekçiliğini
yapabilirsiniz ama HDP halkın demokratik siyasi iradesini temsil eden bir
siyasi partidir.
HALİL
ETYEMEZ (Konya) – Terörü karıştırma.
İDRİS
BALUKEN (Devamla) - Orada her türlü sorundan sorumlu olan iktidar partisi
olarak sizlersiniz. Dolayısıyla, bu konularla ilgili burada konuşurken daha
dikkatli davranmanızı öneriyorum.
Diğer
taraftan, birçok veri verdi. Yani ben hepsine girmeyeceğim ama bu kalkınma
verilerini göstermesi açısından -hani demokrasi, adalet, özgürlük, hepsiyle
özdeşleştirdi- sadece 2012 yılında 23 milyon yardıma muhtaç insan varken 2014
yılında bu sayı 30,5 milyona çıkmışsa buradaki kalkınmanın nerelere geldiğinin
takdirini size bırakıyorum.
ŞAHİN
TİN (Denizli) – Nereden çıkarıyorsunuz bunları?
İDRİS
BALUKEN (Devamla) - Ayrıca, Cumhuriyet Halk Partisinin de özellikle bu HES,
karakollar, güvenlik barajları konusunda da artık ana muhalefet partisi olarak
gereğini yerine getirmesini, AKP’nin talan siyasetine karşı mücadeleyi bir tek
HDP’ye bırakmamasını özellikle buradan belirtiyorum. (HDP sıralarından
alkışlar)
HÜSNÜYE
ERDOĞAN (Konya) – Zaten berabersiniz.
HÜSEYİN
FİLİZ (Çankırı) – Merak etme, zaten yapıyor, elinden geleni yapıyor.
BAŞKAN
– Teşekkürler Sayın Baluken.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
ENGİN
ALTAY (İstanbul) – Sayın Baluken, bizim Diyarbakır başta olmak üzere bölge
ahalisinin yaşadığı sorunlara duyarsız kaldığımızı itham etmek suretiyle açık
bir sataşmada bulundu Sayın Başkan.
BAŞKAN
– Buyurun Sayın Altay.
ENGİN
ALTAY (İstanbul) – Sayın Tanal cevap verecek efendim.
BAŞKAN
– Peki.
Sayın
grup başkan vekili görevlendirdi, sonunda aldınız söz hakkını.
Buyurun
Sayın Tanal.
23.- İstanbul Milletvekili Mahmut Tanal’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
MAHMUT
TANAL (İstanbul) – Teşekkürler ederim Sayın Başkan.
Değerli
milletvekilleri, tabii Sayın Bakan Şanlıurfa’yla ilgili yatırımları söylerken…
Gerçekten Şanlıurfa’ya baktığımız zaman Şanlıurfa’da şehrin merkezinde -şu anda
aramızda milletvekili olarak bulunan 2 büyükşehir belediye başkanımız var- İmar
Kanunu 37’nci maddesi ve 44’üncü maddesi uyarınca imarla ilgili o kadar yapı
ruhsatı verilirken alınan ve toplanan otopark paraları var. Bu otopark
paralarıyla bölgede ücretsiz otopark yapılması gerekirken hâlen otopark
yapılmadı. Siz, Bakanlık olarak belediyeye para da göndermediniz. Şanlıurfa’da
otopark yok. 
Şanlıurfa’da
engelli vatandaşlarımız sokağa çıktığı zaman, tuvalet ihtiyaçlarını
giderebilecekleri bir tuvalet yok yani Aile ve Sosyal Politikalar Bakanı
burada, Türkiye’de en fazla engellinin bulunduğu yer Şanlıurfa ama engellilerin
sokağa çıkamadığı yer Şanlıurfa. Niçin? Tuvalet yok, kaldırımlar engellilere
göre değil. 
Aynı
zamanda, turistik olan bölgelerle ilgili yollarda tabela yok, turistik yerlerde
tuvalet yok, dinlenme tesisleri yok ve havayoluyla İstanbul-Urfa en pahalı
ücret, Ankara-Urfa en pahalı ücret. Bu açıdan baktığımız zaman, Urfalıları siz
orada gerçekten… Tamam, milletvekili çıkarıyorsunuz, belediye başkanlığını
alıyorsunuz ama Urfalılar bunu hak etmiyor ki. 
Aynı
şekilde, Hilvan ilçesi, baraja 8 kilometre. Allah’tan korkmuyor musunuz? Yıl
2016, hâlen içme suyu yok. 
Bakın,
sayın büyükşehir belediye başkanımız burada ve sürekli kendisiyle de bu konuda
istişare ediyoruz. 
Şunu
da kabul etmek lazım: Urfa’da belediyeye ait belediye otobüsleri yok değerli
arkadaşlar, halk otobüsleriyle çalışılıyor ve fiyatlar da ayrıca çok çok
yüksek. 
AHMET
EŞREF FAKIBABA (Şanlıurfa) – Olur mu? Olur mu? 
MAHMUT
TANAL (Devamla) - Şunu kabul etmek lazım: Urfalılar mağdur. Siz, Bakanlık
olarak Urfalılara bütçeden ne kadar pay ayırdınız? Bunu bir açıklar mısınız. 
(Mikrofon
otomatik cihaz tarafından kapatıldı) 
OKTAY
ÇANAK (Ordu) – Bu kadar yalan olmaz! 
MAHMUT
TANAL (Devamla) – Bunları milletvekilleri bilmiyor, biz bilmiyoruz, Parlamento
bilmiyor. Bilgi vermenizi istirham ediyorum. (CHP sıralarından alkışlar) 
BAŞKAN
– Teşekkür ederiz Sayın Tanal. 
İBRAHİM
HALİL YILDIZ (Şanlıurfa) – Sayın Tanal, cesaretin varsa Şanlıurfa’da aday ol
CHP’den. En son 2002’den önce gittin Urfa’ya herhâlde. 
ENGİN
ALTAY (İstanbul) – Bir dahaki dönem aday, Urfa adayımız, Urfa.
MAHMUT
TANAL (İstanbul) – Başkan orada, izin al, konuş. 
COŞKUN
ÇAKIR (Tokat) – Sayın Başkan… 
BAŞKAN
– Buyurun Sayın Çakır. 
COŞKUN
ÇAKIR (Tokat) – Sayın Başkan, Sayın Tanal konuşmasında, Urfa bağlamında
politikalarımızı anlatırken sataşmada bulunmuştur. 
İzin
verirseniz…
BAŞKAN
– Sayın Çakır, sayın bakanlar burada, eleştiriler Sayın Hükûmete ve sayın
bakanlara yapıldı. 
COŞKUN
ÇAKIR (Tokat) – Yok efendim. Sayın Başkan, isim de zikretmek suretiyle, bir
başka büyük şehir belediye başkanımıza… 
MAHMUT
TANAL (İstanbul)- Yok, isim söylemedim. 
COŞKUN
ÇAKIR (Tokat) - …sataşmada bulunulmuştur. 
ENGİN
ALTAY (İstanbul) – Tutanaklara bakın.
MAHMUT
TANAL (İstanbul) – O eski başkan; yenisi burada, yenisi. 
COŞKUN
ÇAKIR (Tokat) – Urfa Büyükşehir Belediye Başkanına istinaden yaptı. 
MAHMUT
TANAL (İstanbul) – O değil efendim, yenisi burada.
COŞKUN
ÇAKIR (Tokat) – Açıklamanın doğrusunu yapsın izin verirseniz Ahmet Eşref
Fakıbaba.
MAHMUT
TANAL (İstanbul) – Celalettin Güvenç var Sayın Başkanım, Celalettin Güvenç esas
Belediye Başkanı. 
BAŞKAN
– Bir dakika Sayın Tanal, bir saniye lütfen. Duyamıyorum Sayın Çakır’ı.
Sayın
Çakır, Sayın Fakıbaba açıklama mı yapacak?
COŞKUN
ÇAKIR (Tokat) – Evet efendim. 
BAŞKAN
– Yerinden…
COŞKUN
ÇAKIR (Tokat) – Efendim yerinden değil, sataşmadan dolayı kürsüden.
BAŞKAN
- Kürsüden, peki.
İDRİS
BALUKEN (Diyarbakır) – Urfa’ya tuvalet yaptınız, kalkınma hamlesi(!)
BAŞKAN
- Buyurunuz Sayın Fakıbaba. (AK PARTİ sıralarından alkışlar) 
24.- Şanlıurfa Milletvekili Ahmet Eşref
Fakıbaba’nın, İstanbul Milletvekili Mahmut Tanal’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
AHMET
EŞREF FAKIBABA (Şanlıurfa) – Sayın Başkan, değerli milletvekili arkadaşlarım;
hepinize saygılar sunuyorum.
Şanlıurfa
yaşanabilir bir şehir, yeşiliyle, kaldırımlarıyla, yoluyla, otoparklarıyla. (AK
PARTİ sıralarından alkışlar) 
Bakın,
biz kendi dönemimizde sadece Topçu Meydanı’nda bin araçlık kapalı otopark,
Cumhuriyet Meydanı’nda yine bin araçlık, yeni açılan müzenin orada bin araçlık…
Ve orada sayısızca tuvaletler, engelliler için sayısızca var. (AK PARTİ
sıralarından alkışlar) Bunların resimlerini samimi olarak…
Sayın
Mahmut Tanal Bey, benim çok sevdiğim de bir arkadaşım. Demek ki, Mahmut Bey
sadece Siverek’e giderken hemen o yolun başından geçip de gidiyor. Yani halka
dokunmak farklı bir şey arkadaşlar. (AK PARTİ sıralarından alkışlar) Belediye
başkanları halka dokunan insanlardır, siyasetçiler halka dokunan insanlardır.
Biz görev icabı gittiğimizde her hafta sonu halkımızla beraberiz, halkımıza
soruyoruz: Ne emriniz var? Ne isteğiniz var? Acaba sizler için ne yapabiliriz?
Sizin mutluluğunuz için ne yapabiliriz?
Bakın,
benim kendi dönemimde -Allah şahittir- en azından 3 bin araçlık otoparklık yer
yapılmıştır, adlarını veriyorum: Topçu Meydanı, Cumhuriyet Meydanı ve yeni
yapılan, Türkiye'nin en büyük –Kültür Bakanımıza buradan özellikle teşekkür
ediyorum- müzesinin olduğu yer de belediyemiz tarafından yapılmıştır arkadaşlar
ve sayısız tuvaletler vardır. Ama siz de hak verirseniz ki belirli yerlerde,
tarihî yerlerde kalkıp da ortaya bir tuvalet koyamazsınız. Yani nasıl
koyacaksınız bu tuvaletleri? Onun için, Şanlıurfa yaşanabilir bir kenttir,
Şanlıurfa Avrupa’dan ödül almış bir kenttir.
Bakın,
burada bütün arkadaşlarıma sesleniyorum: Yerel yönetimler çok önemlidir
arkadaşlar, yerel yönetimin amacı halkı mutlu etmektir, ayrım yapmadan Kürt’ü,
Türk’ü, Arap’ı kucaklayan bir yönetim şeklidir. (AK PARTİ sıralarından
alkışlar)
(Mikrofon
otomatik cihaz tarafından kapatıldı) 
AHMET
EŞREF FAKIBABA (Devamla) – Bu bağlamda, çok samimi olarak söylüyorum, bana
sordukları zaman “Sen nesin?” dediklerinde ben diyordum ki “Ben hem Kürt’üm hem
Türk’üm hem Arap’ım.” 
BAŞKAN
– Sayın Fakıbaba, tamamlayın lütfen.
AHMET
EŞREF FAKIBABA (Devamla) – Ben samimi söylüyorum, bütün insanları kucaklamak,
orada oy veren vermeyen bütün insanları kucaklamak belediye başkanının ve
siyasetçilerin en büyük görevidir. 
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ederiz Sayın Fakıbaba.
MAHMUT
TANAL (İstanbul) – Sayın Başkan…
BAŞKAN
– Sayın Tanal, buyurun.
MAHMUT
TANAL (İstanbul) – Sayın Başkanım, ben “Engelliler sokağa çıktığı zaman tuvalet
ihtiyaçlarını karşılayabilecekleri tuvalet yok.” dedim. Sayın hatip bana bu
şekilde sataşarak beni yalancı durumuna düşürdü. Ben söz almak istiyorum; bir. 
BAŞKAN
– Sayın Tanal, size sataşmadı, “Sayın Tanal beni çok seviyor.” dedi, bu bir
sataşma değil. 
COŞKUN
ÇAKIR (Tokat) – Sayın Başkan, sataştı, “Çok seviyorum.” dedi. 
MAHMUT
TANAL (İstanbul) – Sayın Başkanım, benim söylediğimin dışında, söylemediğim bir
şeyi söyledi. O açıdan, bu anlamda bir sataşma söz konusu… 
BAŞKAN
– Sayın Tanal, lütfen, rica ediyorum. 
COŞKUN
ÇAKIR (Tokat) – “Mahmut Bey’i çok seviyorum.” dedi.
MAHMUT
TANAL (İstanbul) – Sayın Başkanım, bakın…
BAŞKAN
– Bir sataşma yok ama Sayın Tanal.
MAHMUT
TANAL (İstanbul) – Değerli Başkanım, bakın, gayet rahat ben size şunu
söyleyeyim: Parlamentoda Sayın Başkan dedi ki: “Otopark yaptım.” İmar
Kanunu’nun 37’nci maddesi, İmar Kanunu’nun 44’üncü maddesi diyor ki: “Belediye
başkanları imar ruhsatı verdiği zaman, o alan otoparka uygun değilse, Otopark
Yönetmeliği’nin 5’inci maddesi uyarınca ücretsiz otopark yapmak zorundadır.” 
COŞKUN
ÇAKIR (Tokat) – Sayın Başkan, orada konuşsun, hiç fark etmez!
MAHMUT
TANAL (İstanbul) – Sayın Başkana hodri meydan diyorum! Ücretsiz otopark o
kanuna göre nerede yaptınız? Bana bir tane gösterin, ben burada
milletvekilliğinden istifa edeceğim. (CHP sıralarından alkışlar)
BAŞKAN
– Peki Sayın Tanal.
SEBAHATTİN
KARAKELLE (Erzincan) – Otur yerine! Böyle bir usul yok! Yeter ya, usandık
senden ya!
MAHMUT
TANAL (İstanbul) – Kanuna göre ücretsiz otopark yaptığını göstersin, burada
milletvekilliğinden istifa edeceğim. Hodri meydan diyorum ben! O kadar açık,
net. 
BAŞKAN
– Peki, sözleriniz tutanaklara geçmiştir.
Teşekkür
ederiz Sayın Tanal.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, sonra…
Sayın
Bakan bir açıklama yapmak istiyor. 
Buyurunuz
Sayın Bakan. 
V.- AÇIKLAMALAR (Devam)
24.- Kalkınma Bakanı Cevdet Yılmaz’ın,
İstanbul Milletvekili Mahmut Tanal’ın sataşma nedeniyle yaptığı konuşmasındaki
bazı ifadelerine ilişkin açıklaması
KALKINMA
BAKANI CEVDET YILMAZ (Bingöl) – Teşekkür ediyorum Sayın Başkan.
Çok
vaktinizi almadan, sadece bir bilgi sorulduğu için, sadece bu kamu yatırım
programında olan Şanlıurfa yatırımlarımızı söylüyorum: 2002 yılında 114 milyon,
2014, 2015 yıllarında takriben 1 milyar Türk lirası, yıllık. Daha fazla söze
herhâlde gerek yok diyorum. (AK PARTİ sıralarından alkışlar)
KEMAL
ZEYBEK (Samsun) – Belediyenin gelirleri de dâhil mi?
KALKINMA
BAKANI CEVDET YILMAZ (Bingöl) – Hilvan’ın içme suyuyla ilgili olarak da isale
hattı ulaşmış durumda, şehir içi şebekesindeki problemlerden dolayı şu anda
verilemiyor. Haftalarla ölçülebilecek bir süre içinde inşallah Hilvan o suya
kavuşacak.
Teşekkür
ediyorum. 
BAŞKAN
– Teşekkür ederiz.
KEMAL
ZEYBEK (Samsun) – Sayın Bakanım, belediyenin gelirlerini mi söylüyorsun yoksa?
MAHMUT
TANAL (İstanbul) – Sayın Başkanım… 
BAŞKAN
– Sayın Tanal…
MAHMUT
TANAL (İstanbul) – Özür dilerim, son cümle, bitiyor. (AK PARTİ sıralarından
gürültüler)
SEBAHATTİN
KARAKELLE (Erzincan) – Ya otur kardeşim, yeter ya!
MAHMUT
TANAL (İstanbul) – Sayın Bakanın bu açıklamaları, bakın, yatırım anlamında
gönderdikleri o paralar doğrudur ancak -orada valilik yapıp şu anda
Kahramanmaraş Milletvekili olan Sayın Güvenç burada- bakın, yollar evrak
üzerinde yapılmış gösterildiği hâlde o yollar yapılmamış. 
SEBAHATTİN
KARAKELLE (Erzincan) – Sayın Başkan, bunu niye konuşturuyorsunuz, böyle bir
usul yok ya! Bu hasta demek ki ya!
MAHMUT
TANAL (İstanbul) – O paralar nereye gitti? Onların bir hesabını versinler. 
Teşekkür
ederim.
BAŞKAN
– Sayın Tanal, teşekkür ederim, sorularınız kayıtlara geçti. 
Sayın
Baluken, buyurun.
İDRİS
BALUKEN (Diyarbakır) – Sayın Başkan, tutanaklara geçmesi açısından bir hususu
ifade etmek istiyorum. AKP Hükûmetinin özellikle Kürtlerin yoğun yaşadığı
illere yönelik ayırmış olduğu ödeneklerin aslan payı karakollara, kalekollara,
HES’lere ve güvenlik barajlarına gitmiştir. Şimdi Kalkınma Bakanlığı bütçesinin
görüşüldüğü bir tartışma ortamında, iktidar partisini temsilen buraya, kürsüye
çıkılıp Urfa’yla ilgili kalkınma hamlesi olarak yapılan tuvalet sayısının ifade
edilmesini kınadığımızı ifade etmek istiyorum. Milyon dolarlık tünellerin,
üçüncü havaalanlarının, üçüncü köprülerin havada uçuştuğu bir yerde Urfa’ya
yapılan tuvalet sayısı üzerinden bir kalkınma zihniyetini ortaya koymak her
şeyden önce ciddiyetsizliktir. (AK PARTİ sıralarından gürültüler)
Teşekkür
ederim.
SEBAHATTİN
KARAKELLE (Erzincan) – Şimdi ne alakası var bu konunun ya!
RAMAZAN
CAN (Kırıkkale) – Ne alakası var?
BAŞKAN
– Teşekkür ederiz Sayın Baluken.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/35), 2014 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/36), 6085 Sayılı Sayıştay Kanunu Uyarınca
Hazırlanan Kalkınma Ajansları 2012 Yılı Genel Denetim Raporunun Sunulduğuna İlişkin
Sayıştay Başkanlığı Tezkeresi (3/28), 6085 Sayılı Sayıştay Kanunu Uyarınca
Hazırlanan 2013 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/31), 6085 Sayılı Sayıştay Kanunu
Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar
Bakanlığı 2016 Yılı Merkezî Yönetim Bütçesi
2) Aile ve Sosyal Politikalar
Bakanlığı 2014 Yılı Merkezî Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2016
Yılı Merkezî Yönetim Bütçesi
2) Kalkınma Bakanlığı 2014
Yılı Merkezî Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu
2016 Yılı Merkezî Yönetim Bütçesi
2) Türkiye İstatistik Kurumu
2014 Yılı Merkezî Yönetim Kesin Hesabı
Ç) GAP BÖLGE KALKINMA
İDARESİ BAŞKANLIĞI (Devam)
1) GAP Bölge Kalkınma İdaresi
Başkanlığı 2016 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
D) DOĞU ANADOLU PROJESİ
BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
E) KONYA OVASI PROJESİ BÖLGE
KALKINMA İDARESİ BAŞKANLIĞI
(Devam)
1) Konya Ovası Projesi Bölge
Kalkınma İdaresi Başkanlığı 2016 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2014 Yılı Merkezî Yönetim Kesin Hesabı
F) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2016 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2014 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2016 Yılı
Merkezî Yönetim Bütçesi
2) Adalet Bakanlığı 2014 Yılı
Merkezî Yönetim Kesin Hesabı
Ğ) CEZA VE İNFAZ KURUMLARI
İLE TUTUKEVLERİ İŞ YURTLARI KURUMU (Devam)
1) Ceza ve İnfaz Kurumları ile
Tutukevleri İş Yurtları Kurumu 2016 Yılı Merkezî Yönetim Bütçesi
2) Ceza ve İnfaz Kurumları ile
Tutukevleri İş Yurtları Kurumu 2014 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi
Başkanlığı 2016 Yılı Merkezî Yönetim Bütçesi
2) Türkiye Adalet Akademisi
Başkanlığı 2014 Yılı Merkezî Yönetim Kesin Hesabı
I) HÂKİMLER VE SAVCILAR
YÜKSEK KURULU (Devam)
1) Hâkimler ve Savcılar Yüksek
Kurulu 2016 Yılı Merkezî Yönetim Bütçesi
2) Hâkimler ve Savcılar Yüksek
Kurulu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, Hükûmet adına üçüncü ve son konuşmacı Adalet Bakanı
Sayın Bekir Bozdağ. (AK PARTİ sıralarından alkışlar)
Sayın
Bakan, süreniz yirmi sekiz dakika. 
ADALET
BAKANI BEKİR BOZDAĞ (Yozgat) – Sayın Başkan, saygıdeğer milletvekilleri; 2016
yılı bütçe görüşmeleri münasebetiyle huzurlarınızdayım. Hepinizi şahsım, Adalet
Bakanlığı mensupları, yargıda görev yapanlar, yargı görevi yapanlar adına
saygıyla selamlıyorum. 
Bildiğiniz
gibi, Türkiye Cumhuriyeti devleti bir hukuk devletidir. Hukuk devletinde hem
yasama hem yürütme hem de yargı hukukla bağlı ve hukukun çizdiği sınırlar
içerisinde hareket etmekle yükümlüdür. Hükûmetlerimiz döneminde hukuk devletini
güçlendirmek bakımından çok ciddi adımlar atılmıştır. Öncelikle hak arama
yolları çoğaltılmıştır. Bilindiği gibi, Anayasa Mahkemesine bireysel başvuru
imkânının getirilmesi, Kamu Denetçiliği Kurumunun oluşturulması, yine, İnsan
Hakları Kurumunun kurulması, İnsan Hakları Tazminat Komisyonu Başkanlığının
kurulması bunlardan sadece bazılarıdır.
Ayrıca,
hak aramanın önünde bulunan pek çok engel hükûmetlerimiz döneminde ortadan
kaldırılmıştır. Yüksek Askerî Şûranın ihraç kararlarına yargı yolunun açılması,
kamu görevlileri hakkında uyarma ve kınama cezalarına karşı yargı yolunun
açılması, hâkim ve savcıların meslekten ihracına karşı yargı yolunun açılması
bunlardan bazılarıdır. İnsanlar AK PARTİ hükûmetlerine kadar “Haksızlığa
uğradım.” diyerek mahkemeye müracaat etme hakkına dahi sahip değildi. Meslekten
ihraç edilen insanlar -asker olsun, hâkim, savcı olsun- ekmeği elinden alındığı
hâlde “Bana haksızlık yapıldı.” deme hakkına bile sahip değildi. Bu haklar, hukuk
devletinin gereği olarak hükûmetlerimiz döneminde yapılan Anayasa
değişikliğiyle sağlanmıştır.
Öte
yandan, yine, yapılan Anayasa değişikliğiyle, soruşturma engeli, kovuşturma
engeli bulunan 12 Eylül 1980 darbesinin önündeki engeller kaldırılarak bu ülkede
darbe yapmış ve darbede başarılı olmuş darbeciler ilk defa normal, demokratik
bir düzen içerisinde yargı önüne çıkarılmış, millet adına onlardan hesap
sorulmaya başlanmıştır. Yine, 28 Şubat 1997 postmodern darbesini yapanlar da
yargı önüne yine bu dönemde çıkmıştır. Bunlar son derece önemli, hukuk
devletinin gereği olan tarihî adımlar, tarihî reformlardır. 
Devlet
güvenlik mahkemeleri, özel yetkili mahkemeler tamamen kaldırılmıştır. Ayrıca
hem Askerî Yüksek İdare Mahkemesinin görev tanımı içerisinde “askerî hizmetin
gereklerine göre karar verme” ilkesi kaldırılmıştır; artık hukuk devletinin
gereklerine göre karar verecek bir anlayışı oraya da koymuş durumdayız.
İnsan
hak ve hürriyetleri alanında da son derece önemli adımların atıldığını,
buradan, ifade etmek isterim. Bunları tek tek sayıp vaktinizi almak istemem ama
şunu ifade etmekte fayda görüyorum: Gerek hukuk devletini güçlendirmek gerek
insan hak ve hürriyetlerini, kâmil manada, ülkemizin her alanında her bir birey
için hayata tam geçirebilmek için Türkiye'nin mutlaka yeni bir anayasa yapmaya
ihtiyacı vardır.
Mevcut
Anayasa’ya baktığınız zaman, 2’nci maddesi cumhuriyetin niteliklerini
düzenliyor ve burada insan haklarına saygılı bir devletten bahsediliyor.
Devletimizi insan haklarına dayalı bir devlet hâline getirebilmek için mutlaka
anayasanın yeniden yapılması lazım.
Anayasa’mızın
başlangıcını okuduğumuz zaman, orada, bu Anayasa’nın sözü ve ruhuyla geçerli
olduğunu ve sözüne, ruhuna sadakatle her bir satırının uygulanması gerektiğini
ifade ediyor. Çok önemli bu. Anayasa 17 defa değiştirilmiş; pek çok maddesi,
pek çok fıkrası değişmiş; insicam da bozulmuş. Daha iyi olsun diye adımlar
atılmış ama bir defa, şunu net görmemiz lazım: Bu Anayasa’yı biz değiştire
değiştire hukuk devletini tam anlamıyla inşa edemeyiz. Biz bu Anayasa’yı
değiştire değiştire insan hak ve hürriyetlerini tam anlamıyla teminat altına
alamayız. Biz bu Anayasa’yı değiştire değiştire ülkemizi modern, demokratik
hukuk devletlerinin sahip olduğu, yeni özellikleriyle, pek çok yönüyle mükemmel
olan bir anayasa hâline getiremeyiz çünkü bu Anayasa’yı değiştirmek bu
Anayasa’nın ruhunu öldürmek anlamına gelmiyor. Bu ruh duruyor burada.
İstediğiniz kadar değiştirin, o ruh orada durduğu sürece ne oluyor, netice
alamıyorsunuz. 
KAZIM
ARSLAN (Denizli) – Değiştirmeyelim, değiştirmeyelim, gayet güzel!
ADALET
BAKANI BEKİR BOZDAĞ (Devamla) – Onun için, bu ruhu tamamen tedavülden kaldırıp
öldürmek, bir daha hortlamaması için de yeni anayasayla üzerini kapatmak
gerekmektedir. Bunu yapmadığımız sürece, bu Anayasa’yla her zaman yeni şeylerle
karşılaşma imkânımız vardır. 
Darbe
yasaları hukukumuzda çok. Pek çok genelge, yönetmelik vardı ve bunların pek
çoğu hükûmetlerimiz döneminde yürürlükten kaldırıldı, yasalarda da pek çok
değişiklik yapıldı ama bilmemiz lazım ki darbe yasalarının anası 1982
Anayasası’dır. Eğer darbe yasalarından hukukumuzu temizleyelim diyorsak öyleyse
gelin, bu işin anası olan Anayasa’dan işe başlayalım. Önce onu tarihe havale
edelim, ondan sonra diğer adımları atalım. Eş zamanlı yapalım. Ayrı bir
komisyon kurulsun, o komisyon darbe yasalarıyla ilgili çalışmalar yapsın, onu
hayata geçirelim. Diğer bir komisyon da Anayasa üzerinde çalışsın ve yeni bir
anayasa yapma şerefini bu Parlamentoya, bu millete hep beraber yaşatalım. (AK
PARTİ sıralarından alkışlar) 
Türkiye,
normal zamanlarda, herkesin ve her kesimin kendini hür ve demokratik hissettiği
bir ortamda yeni anayasa yapma imkân ve fırsatını bugüne kadar maalesef
bulamamıştır. Olan imkân ve fırsatları da doğru bir şekilde değerlendirememiştir.
Sanki yeni anayasa yapmak sadece darbe yapan generallere ve onların emir
erlerine mahsus bir özellikmiş gibi duruyor çünkü tarihe baktığımız zaman böyle
bir gerçekle karşı karşıyayız. Bu tabuyu da hep beraber ancak bu Parlamento
yıkabilir. Yeni anayasayı darbeciler değil, millet yapar dememiz lazım.
Darbecilerin Anayasası’yla değil, milletin anayasasıyla yeni dönemde
Türkiye'nin yol alması gerektiğine inandığımı buradan bir kez daha ifade etmek
isterim.
Saygıdeğer
milletvekilleri, insan hakları konusunda, hükûmetlerimiz döneminde atılan
atımlar çerçevesinde Avrupa İnsan Hakları Mahkemesi nezdindeki görünümümüzde de
önemli değişiklikler olduğunu görüyoruz. 31 Aralık 2012 tarihinde 16.876 olan
derdest başvuru sayısı, 31 Ocak 2016 tarihi itibarıyla yaklaşık yüzde 50
oranında azalarak 8.650 olmuştur. Yine, geçen yılın aynı ayına göre derdest
başvuru sayısı bin dosya azalmıştır. 2012 yılında 117 ihlal kararı verilmesine
karşın, 2015 yılında verilen ihlal kararı bugüne kadar en düşük seviyeye inerek
79 olmuştur. Bunlar bizim attığımız önemli adımların Avrupa İnsan Hakları
Mahkemesi kararlarına yansımasıdır. 
Sayın
Başkan, değerli milletvekilleri; yargı bağımsızlığı ve tarafsızlığı, adaletin
doğru tecelli etmesi, milletimizin adalete olan güveninin artması, yargının
verdiği kararlardan memnuniyetin üst düzeye çıkması bakımından da son derece
önemlidir. Anayasa’nın 138’inci maddesi “Hâkimler, görevlerinde bağımsızdırlar;
Anayasaya, kanuna ve hukuka uygun olarak vicdanî kanaatlerine göre hüküm
verirler.” demektedir. Bu çok açık bir biçimde, yargı görevi yapanlara,
tarafsız ve bağımsız vazife yapma sorumluluğunu yüklemektedir. 
Vicdan
bağımsızlığı çok tartışılmaktadır. Kamuoyunda, gazetelerde, siyasetin dilinde,
herkeste ve her kesimde “Benim vicdani kanaatim budur.”, “Ben, vicdanımın
üzerinde baskı kabul etmem.”, “Ben böyle düşünüyorum, böyle inanıyorum.” diyen
insanlara hep rastlarız. Ama hukuk devleti vicdani kanaatlerle işleyen bir
devlet değildir. Hukuk devletinde vicdan başıboş bırakılmamıştır, vicdan bir
yere bağlanmıştır. Nereye bağlanmıştır? Bizim Anayasa’mıza göre çok açık
Anayasa’ya, hukuka ve kanuna bağlanmıştır. Bizim vicdanımız herhangi bir
kişinin suçluluğu hakkında kanaat sahibi olabilir, biz ona inanmış olabiliriz
ama önümüzdeki dosya suçluluğuna vicdanen inandığımız bir kişinin mahkûmiyetine
yeter kesin delilleri içermiyorsa vicdanımız ne derse desin bizim orada beraat
kararı vermemiz gerektiği bu Anayasa’nın emridir. Eğer vicdan Anayasa, yasa ve
hukuka bağlı hareket etmezse kine, öfkeye, nefrete, düşmanlığa, siyasete,
ideolojiye, esen rüzgâra bağlı olarak hareket eder ki o zaman böylesine bir
vicdandan adalet de beklemek mümkün olmaz. O yüzden, vicdan bağımsızlığını
hiçbir yere bağlı olmamak değil, vicdan bağımsızlığını sadece Anayasa, yasa ve
hukuka bağlılık, bunun dışındaki bütün bağlılıkları ret olarak görmemiz ve öyle
değerlendirmemiz lazım.
Türkiye’de
yargı konusundaki tartışmalara geriye dönük baktığımız zaman, “paralel devlet
yapılanması” dediğimiz bir yapılanmanın yargı içerisinde az da olsa belli
sayıdaki uzantılarının Anayasa ve yasalara sadakat dışında başka saiklerle
hareket ettiğine dair herkesin bir kanaati var. O zaman, bizim, yargının
bağımsız ve tarafsızlığını temin için bu konuda Parlamento olarak hepimizin
beraber hareket etmesinde büyük fayda olduğuna inanıyorum. Bağımsız olmayanlar,
vicdanlarını başkalarının emrine tahsis edenler ve ona uymayı ibadet
zannedenler idarede de başka yerde de doğru kararlar tesis edemezler.
MEHMET
ERDOĞAN (Muğla) – Hâkimleri kim aldı, o hâkimleri?
ADALET
BAKANI BEKİR BOZDAĞ (Devamla) - Biz bunu söylüyoruz, söylemeye de devam
edeceğiz. Buradan bir örnek vermek istiyorum: Meşhur davalardan bazıları;
Ergenekon, Balyoz davaları Türkiye’de çok tartışıldı, çok konuşuldu, ülke ikiye
bölündü.
MEHMET
ERDOĞAN (Muğla) – Onun başsavcısı nereye gitti şimdi?
BAKİ
ŞİMŞEK (Mersin) - Savcı kimdi, savcı? Ergenekon’un savcısı kimdi?
ADALET
BAKANI BEKİR BOZDAĞ (Devamla) - Yarısı “Bunlar suçlu.” dedi, yarısı “Bunlar
suçsuz.” dedi, yargılamayı yapanlar veya bu davalarda taraf olanlar
birbirlerini itham ettiler ve Türkiye bir noktaya geldi. Sonunda, bu davaların
yeniden görülme imkânı doğdu, bu arada heyetler değişti. Ben hepinizin
vicdanına sesleniyorum: İstanbul’da görev yapan bir mahkeme, ağır ceza
mahkemesinin başkan ve üyeleri çok kalitelidir, birinci sınıftır, iyi
yetişmiştir. Şimdi, bir mahkeme düşünün, dosya aynı, deliller aynı;
ağırlaştırılmış müebbet, müebbet ve süreli hapis cezaları veriyor. Sonra, heyet
değişiyor mahkeme kalktığı için, yeni bir heyet dosyaya bakıyor, bu sefer,
bakın, o heyet de bir başka karar veriyor.
MAHMUT
TANAL (İstanbul) - O heyeti siz atadınız. 
ADALET
BAKANI BEKİR BOZDAĞ (Devamla) - Nedir o karar? Hepsine beraat.
ATİLA
SERTEL (İzmir) - Kimin zamanında oluyor Sayın Bakan?
ADALET
BAKANI BEKİR BOZDAĞ (Devamla) - Allah aşkına hepinize soruyorum: Anayasa aynı…
MAHMUT
TANAL (İstanbul) – O davanın savcısı Sayın Cumhurbaşkanıydı.
ADALET
BAKANI BEKİR BOZDAĞ (Devamla) - …yasalar aynı, dosyalar aynı, heyet değişmesi
hâlinde… 
MEHMET
ERDOĞAN (Muğla) – Hükûmet de aynı, Hükûmet. Hükûmetin sorumluluğu yok mu? 
ADALET
BAKANI BEKİR BOZDAĞ (Devamla) - …2 tane mahkemenin kararı arasında... Birisinin
yüzde 100 suçlu gördüğüne, öbürü yüzde 100 beraat dediği zaman Parlamento
olarak, partiler olarak hepimizin bunu sorgulaması lazım gelmez mi?
MEHMET
ERDOĞAN (Muğla) – Hükûmet de aynı. Hükûmetin sorumluluğu yok mu? 
MAHMUT
TANAL (İstanbul) – Bu gücü sizden alıyorlardı. 
ADALET
BAKANI BEKİR BOZDAĞ (Devamla) - Efendim, dün öyleydi, bugün böyledir, değil.
Bakın, bizim bu gibi konularda birlikte hareket etmemiz lazım. Ben onun için
diyorum ki: Bu kararı veren heyetlerden birisi hukuka da, Anayasa’ya da ihanet
etmiştir, doğru hareket etmemiştir. Ama hangisi etmiştir, onu bilemeyiz.
ATİLA
SERTEL (İzmir) – Sayın Bakan, sorumluluk sizin, sorumluluk sizin. 
ADALET
BAKANI BEKİR BOZDAĞ (Devamla) - Şimdi, incelemeler, soruşturmalar devam ediyor
ama bunu kalkıp Hükûmetin üzerine yıkmak da fevkalade yanlış olur.
ATİLA
SERTEL (İzmir) - Sayın Bakan, her iki mahkemeyi atayan da sizsiniz, siz, sizin
Adalet Bakanınız. 
ADALET
BAKANI BEKİR BOZDAĞ (Devamla) - O nedenle, bakın, bizim yargıya güveni aşağıya
çekecek adımları atanlara karşı da hep beraber ortak tavır koymamız lazım.
MAHMUT
TANAL (İstanbul) – O dönem “Terör örgütü.” diyordunuz siz, “Terör örgütü.”
diyen sizdiniz. 
ADALET
BAKANI BEKİR BOZDAĞ (Devamla) - Hükûmeti dövmek için, Hükûmeti yıpratmak için
yanlışı yapanları görmezsek hata ederiz.
ATİLA
SERTEL (İzmir) – Sayın Bakan, siz göremediniz, siz, biz gördük. Sayın Bakan,
biz başından beri gördük. 
ADALET
BAKANI BEKİR BOZDAĞ (Devamla) - Takdir hakkı mahkemelere aittir ama takdir
hakkı layüsellik anlamına gelmez. Elmaya armut dediğinizde bu takdir olmaz, bu
başka bir şey olur. O nedenle diyorum ki: Yargıyla ilgili konularda elbette
hükûmetlere dönük sözler söyleyeceğiz ama yanlışlar konusunda da muhalefet ile
bizim birlikte hareket etmeye ciddi ihtiyacımız var. Beraber hareket edelim
çünkü yargı hepimize lazım, adalet herkese lazım.
ATİLA
SERTEL (İzmir) – Biz söylediğimizde inanmadınız Sayın Bakan, söylediğimizde
inanmıyordunuz. 
MEHMET
ERDOĞAN (Muğla) – Size çok lazım, size. 
ADALET
BAKANI BEKİR BOZDAĞ (Devamla) - Buradaki yanlışlıkları birlikte düzeltebiliriz,
Anayasa’yı birlikte değiştirebiliriz, eksiklikleri, yanlışlıkları birlikte
ortadan kaldırabiliriz.
ATİLA
SERTEL (İzmir) - Söylediğimizde inanmıyordunuz; “Adalet yok.” diyorduk, “Hukuk
yok.” diyorduk Sayın Bakan. Söylüyorduk biz bunları.
ADALET
BAKANI BEKİR BOZDAĞ (Devamla) – Onun için de ben bu noktada yargıyla ilgili
konularda bütün partileri birlikte hareket etmeye açıkça davet ediyorum. 
ATİLA
SERTEL (İzmir) – Söylüyorduk Sayın Bakanım, siz dinlemiyordunuz Sayın Bakanım.
MAHMUT
TANAL (İstanbul) – Size kaç sefer uyarıda bulunduk, kaç sefer müracaat ettik.
Hangi talebimizi nazara aldınız?
ADALET
BAKANI BEKİR BOZDAĞ (Devamla) – Sayın Başkan, değerli milletvekilleri; yargıda
bizim yol haritamız Yargı Reformu Strateji Belgemizdir. Yayımladık, bu belge
çerçevesinde önümüzdeki dört yıl içerisinde hangi adımları atacağımızı
kamuoyuna ilan ettik ve ayrıca bunu takvimlendirdik. Ne zaman yapacağız, onu da
ilan ettik. 
ATİLA
SERTEL (İzmir) – Sayın Bakan, biz orada gaz yiyorduk, gaz! Sayın Bakan,
coplanıyorduk orada biz!
ADALET
BAKANI BEKİR BOZDAĞ (Devamla) – Önümüzdeki süre içerisinde önemli çalışmalarımız
olacaktır. Bugüne kadar pek çok kanunlaşma çalışmalarını yaptık ve yeni
çalışmaları da bununla beraber yapacağız. Bildiğiniz gibi, Türk Ceza Kanunu’nu,
Ceza Muhakemesi Kanunu’nu, Ticaret Kanunu’nu, Borçlar Kanunu’nu, Hukuk
Muhakemeleri Kanunu’nu yeniledik. Bu dönemde Noterlik Kanunu, bilirkişilik
kanunu, kişisel verileri koruma kanunu, adli yardımlaşma kanunu gibi çok önemli
yasa tasarıları üzerinde çalıştığımızı ve Meclisin huzuruna getireceğimizi
buradan ayrıca ifade etmek isterim. 
Sayın
Başkan, değerli milletvekilleri; bu iki gün içerisinde Anayasa Mahkememiz
çerçevesinde yaşanan tartışmaya da burada değinmek istiyorum. Anayasa Mahkemesi
elbette Anayasa’ya uygunluk denetimi yapacak, Anayasa gereği kendisine verilen
bireysel başvuru görevini de Anayasa ve Anayasa Mahkemesinin Kuruluşu ve
Yargılama Usulleri Hakkında Kanun hükümleri çerçevesinde yerine getirecektir.
Bu, Anayasa Mahkemesinin anayasal görevidir ama bireysel başvurularla ilgili
Anayasa’nın kurallarını buradan ben size okumak istiyorum: Anayasa’ya göre
“Bireysel başvuruda bulunabilmek için olağan kanun yollarının tüketilmiş olması
şarttır. Bireysel başvuruda, kanun yolunda gözetilmesi gereken hususlarda
inceleme yapılamaz.” “İhlale neden olduğu ileri sürülen işlem, eylem ya da
ihmal için kanunda öngörülmüş idari ve yargısal başvuru yollarının tamamının
bireysel başvuru yapılmadan önce tüketilmiş olması gerekir.” Bu, kanun hükmü;
ilk ikisi Anayasa hükmüydü ve “İptal kararları gerekçesi yazılmadan
açıklanamaz.” Bu Anayasa ve yasa hükümlerine göre bireysel başvurularda,
Anayasa Mahkemesi idari ve yargısal başvuru yolları tüketilmemiş konuda
bireysel başvuruları kabul edemez, inceleyemez ve karara bağlayamaz. Yargılama
sürerken yapılan bireysel başvuruları ön incelemede kabul edilmezlik kararı verip
usulden reddetmesi tartışmasız bir kuraldır. Kabul kararıyla bireysel başvuruyu
esastan ele alan Anayasa Mahkemesi kanun yolunda gözetilmesi gereken hususları
gözetemez. Yani, kendisini ilk derece mahkemesi yerine koyup dosyada ilk derece
mahkemesinin yapması gereken vazifeyi yapamaz, kendini temyiz mahkemesi yerine
koyup Yargıtayın yapması gereken görevleri, incelemeyi yapamaz. Anayasa
Mahkemesi bireysel başvuru incelemesinde eğer bunu yaparsa o zaman ilk derece
mahkemesi veyahut da yüksek temyiz mahkemesi gibi bir konuma kendisini getirmiş
olur. Anayasa Mahkemesinin önceden verdiği bazı kararlar ile son ihlal kararına
baktığımızda kanun yolu tüketilmeden, hatta iddianame okunmadan ve yargılama da
başlamadan bireysel başvuruyu incelemiş ve ihlal kararı vermiştir.
EMRE
KÖPRÜLÜ (Tekirdağ) – Esasa ilişkin karar vermiyor Sayın Bakan.
ADALET
BAKANI BEKİR BOZDAĞ (Devamla) – Onu da söyleyeceğim, izniniz olursa.
Başvuruyu
karara bağlarken ilk derece mahkemesi gibi hareket etmiş, ilk derece
mahkemesinin gözetmesi gereken hususları gözetmiştir. 
KEMAL
ZEYBEK (Samsun) – Senin keyfine göre karar vermeyecek herhâlde!
ADALET
BAKANI BEKİR BOZDAĞ (Devamla) – Bakın, karar elimde. 
Şimdi,
Anayasa Mahkemesi sadece kişi hürriyeti ve güvenliği bakımından hak ihlali
vermiş olsa esasa girmiş demem çünkü o ayrı bir konu, tutuklamayla ilgili bir
konu ama diyor ki kararın, hükmün “c” kısmında: “Anayasa’nın 26 ve 28’inci
maddelerinde güvence altına alınan ifade ve basın özgürlüklerinin ihlal
edildiğine…” Neye göre karar verdin? Daha mahkeme bu konuda iddianamesini
okumamış, savunmayı almamış, delilleri değerlendirmemiş, bir karar vermemiş.
Belki mahkeme yargılama yapacak, beraat verecek. Nereden biliyorsun?
Bilmiyorsun. Belki mahkûmiyet verecek, belki basın özgürlüğü kapsamında değerlendirecek,
belki iddianamede olduğu gibi casusluk kapsamında değerlendirecek, diğer
isnatları doğru görecek.
BAKİ
ŞİMŞEK (Mersin) – Sayın Bakan, Adalet Bakanı sensin ya, biz şikâyet edeceğiz
bunlardan, sen şikâyet ediyorsun, Adalet Bakanı sensin. 
ADALET
BAKANI BEKİR BOZDAĞ (Devamla) – Ama bunlara dair ilk derece mahkemesi daha bir
inceleme yapmadan Anayasa Mahkemesinin “İfade ve basın özgürlüğü hakkının
ihlali var.” demesi çok net bir şekilde esas incelemesi yapmasıdır, ilk derece
mahkemesinin yerine kendini koymasıdır. 
MUSA
ÇAM (İzmir) – Cumhurbaşkanı niye karışıyor? Cumhurbaşkanının yorum yapması
doğru mu?
KEMAL
ZEYBEK (Samsun) – Sayın Bakan, belki de savcı dava açtıracaktır, “Dava
açtırabilir.” demek gerekiyor mu?
ADALET
BAKANI BEKİR BOZDAĞ (Devamla) – Hepimiz hukukçuyuz, çok açık, çok açık bir
şekilde… 
Kaldı
ki bakın, bu mahkeme yargılamayı bitirdikten sonra… 
ÖMER
FETHİ GÜRER (Niğde) – O atananları doğru atamamış…
ADALET
BAKANI BEKİR BOZDAĞ (Devamla) – …eğer mahkûmiyet kararı çıkarsa dosya
muhtemeldir ki yeniden Anayasa Mahkemesinin önüne gelecek mi? Gelecek. 
ÖMER
FETHİ GÜRER (Niğde) – Kim atadı, üyeleri kim atadı Sayın Bakan?
ADALET
BAKANI BEKİR BOZDAĞ (Devamla) – Peki, Anayasa Mahkemesi önüne gelmesi muhtemel
bir konuda daha işin başında ihsasıreyde bulunmuştur. 
MURAT
EMİR (Ankara) – Önüne zaten gelmiş, dosyanın içinde var o.
ADALET
BAKANI BEKİR BOZDAĞ (Devamla) – Bütün bunlara baktığınız zaman, Anayasa
Mahkemesinin Anayasa’da yer alan kurallar ile yasada yer alan kuralları göz
ardı ettiğini görüyoruz. Yoksa, içtihatla Anayasa Mahkemesinin sadece alan
genişletmesine bir şey demiyoruz, tutuklamayla ilgili içtihatla alan
genişletti, AİHM de aynısını yaptı, ona itiraz etmiyorum ama işin esasına
girmesi fevkalade yanlış olmuştur, Anayasa Mahkemesi bunu yapma hak ve
yetkisine kesinlikle mevcut Anayasa’mıza göre sahip değildir. 
FİLİZ
KERESTECİOĞLU DEMİR (İstanbul) – Kızılan şey tutukluluk.
ATİLA
SERTEL (İzmir) – Adalet Bakanı adaletten yana olmalı, adaletli olmalı. 
ADALET
BAKANI BEKİR BOZDAĞ (Devamla) – Ben adaletten yanayım, adaletten yanayım.
Sadece benim dediğim gibi karar verdiği veya vermediği için değil, doğru olanı
uygulaması gerekir.
ATİLA
SERTEL (İzmir) – Adalet Bakanı adaletten yana olmalı, Anayasa mahkemesini
eleştirmemeli.
ADALET
BAKANI BEKİR BOZDAĞ (Devamla) – Ben onun için de doğru olanı… 
ATİLA
SERTEL (İzmir) – Doğru değil Sayın Bakan.
ADALET
BAKANI BEKİR BOZDAĞ (Devamla) – …Anayasa’yı okuyarak hatırlatıyorum ve onun
için diyorum ki buna herkesin uyması lazım. (AK PARTİ sıralarından alkışlar)
MAHMUT
TANAL (İstanbul) – MİT tırlarıyla ilgili hakkınızda fezleke düzenlendiği zaman
kanun değiştirmediniz mi? 
ATİLA
SERTEL (İzmir) – Adalet Bakanı adaletli olmalı, adaletten yana olmalı. 
ADALET
BAKANI BEKİR BOZDAĞ (Devamla) – Tabii, Sayın Cumhurbaşkanımızın eleştirileri
üzerine de çok değerlendirmeler yapıldı.
KAZIM
ARSLAN (Denizli) – Eleştiri değil, tanımama, tanımama. Eleştiri ayrı; tanımama
ayrı, kabul etmeme ayrı, çok fark var. 
ADALET
BAKANI BEKİR BOZDAĞ (Devamla) – Şimdi, bakın, Cumhurbaşkanı herkes gibi
görüşlerini açıklama, eleştirilerini yapma hak ve yetkisine sahiptir. (AK PARTİ
sıralarından alkışlar) 
MUSA
ÇAM (İzmir) – Nasıl sahiptir Sayın Bakan, nasıl sahiptir? Bütün yargı
kararlarına mı itiraz edecek?
ADALET
BAKANI BEKİR BOZDAĞ (Devamla) - Nasıl Cumhuriyet Halk Partisi, nasıl Halkların
Demokratik Partisi, nasıl Milliyetçi Hareket Partisi veya AK PARTİ kendi
görüşlerini açıklıyorsa, eleştiri hakkını kullanıyorsa bu ülkenin Cumhurbaşkanı
da eleştiri hakkını kullanabilir. 
ATİLA
SERTEL (İzmir) – Emir olarak algılıyorlar Sayın Bakan, emir olarak algılıyor
mahkemeler.
ADALET
BAKANI BEKİR BOZDAĞ (Devamla) - Demokratik bir haktır eleştiri hakkı.
“Mahkemeler eleştirilemez, kararlar eleştirilemez.” diye bir şey olmaz.
Mahkemeleri ve kararları kutsamayın, onlar eleştirilebilir kararlardır. (CHP
sıralarından gürültüler)
ATİLA
SERTEL (İzmir) – Sayın Bakan, lütfen…
BAŞKAN
– Sayın Bakanı dinleyelim lütfen sayın milletvekilleri.
ADALET
BAKANI BEKİR BOZDAĞ (Devamla) - Sayın Cumhurbaşkanı da eleştiri hakkını kullanmıştır,
bu da demokratik bir haktır. (AK PARTİ sıralarından alkışlar)
ATİLA
SERTEL (İzmir) – Emir olarak algılıyorlar Sayın Bakan, bu ülkede, emir.
ADALET
BAKANI BEKİR BOZDAĞ (Devamla) - Sayın Başkan, değerli milletvekilleri; hâkim ve
savcı sayıları hükûmetlerimiz döneminde önemli ölçüde artırılmıştır. Son on üç
yılda hâkim ve savcı sayısı yüzde 57 oranında artırılmıştır. 2016 Şubat ayı
itibarıyla adli ve idari yargı teşkilatında toplam 14.712 hâkim ve savcı görev
yapmaktadır. Bu sayının, yargı teşkilatının iş yükü göz önünde
bulundurulduğunda daha da artırılması gerektiği çok açıktır çünkü AB ortalaması
100 bin kişiye 20 hâkim düşüyor, Türkiye’de bu rakam şu an itibarıyla 13
civarındadır, bizim, rakamlarımızı da oraya taşımamız gerekmektedir. 
Hâkim
ve savcıların eğitimi, yetiştirilmesi son derece önemli bir vazifedir. Bu amacı
temin için Türkiye Adalet Akademisi kurulmuştur. Adalet Akademisinde yurt
olarak kullanılan yerde hâkim ve savcı stajyerlerinin kalması zorunlu değildir.
Hâkim ve savcı stajyerlerinden isteyenler burada kalabilirler, sayısı da
sınırlı. O sayı dolduktan sonra diğerleri de başka yerlerde, evlerde veya başka
yerlerde kalıyorlar. Sanki, burada, Adalet Akademisinde herkesin bir yurtta
kalması zorunluymuş gibi bir kanaat ortaya konuldu, yok böyle bir şey. Hâkim ve
savcı adayları “Hepimize yer verin.” diyorlar ama verecek yerimiz yok, keşke
imkân olsa da onlara da yer verebilsek, yok öyle bir şey. 
Adayların
her hâlinin takip edildiği, kaydedildiği, gözlendiği konusu, iddiası tamamen
bir iftiradır. Böyle bir şey kesinlikle söz konusu değildir. 
Önümüzdeki
günlerde hukuk eğitimi başta olmak üzere hâkim, savcı ve avukatların
yetiştirilmesi dâhil bu konularda çok önemli adımları atacağımızı,
Parlamentodan geçmesi gereken konuları huzurlarınıza getireceğimizi buradan
açıkça ifade etmek isterim.
Hükûmetlerimiz
mahkeme sayılarında da ciddi artışlar sağlamıştır. 2002 yılında 3.581 olan adli
yargı mahkeme sayısı 2016 yılı başında 6.131’e, 146 olan idari yargı mahkeme
sayısı ise 206’ya yükseltilmiştir. Yani mahkeme sayısı adli yargıda yüzde 71,
idari yargıda yüzde 41 oranında artırılmıştır. 
20
Temmuz 2016 itibarıyla yargı alanında çok önemli bir reformu fiilen hayata
geçiriyoruz, bölge adliye mahkemeleri ile bölge idare mahkemeleri göreve
başlamış olacak 20 Temmuz 2016’da. Hâkimler ve Savcılar Yüksek Kurulu dün
aldığı bir kararla 15 yerde daha önce kurulmuş bulunan bölge adliye
mahkemelerinin ilk aşamada 7 yerde; 8 yerde daha önce kurulmuş olan bölge
adliye mahkemelerinin yine ilk aşamada 7 yerde kurulmasına ve daha sonraki
aşamalarda…
MAHMUT
TANAL (İstanbul) – Faaliyete geçmedi, atananların hepsi emekliye ayrıldı Sayın
Bakan.
ADALET
BAKANI BEKİR BOZDAĞ (Devamla) - …hâkim ve savcı sayımız dikkate alınarak adli
yargıda 8 yer, idari yargıda, diğer bir yerde atamaları yapacak faaliyet
başlayacaktır, bunu da burada ifade etmek isterim. 
MAHMUT
TANAL (İstanbul) – İstanbul’da atadıklarınız emekliye ayrıldı, daha çalışma
yok.
ADALET
BAKANI BEKİR BOZDAĞ (Devamla) - Kapatılan bölge adliye mahkemesi yoktur, kapatılan
bölge idare mahkemesi de yoktur. Şu anda atama yapılmayanlara önümüzdeki yıllar
içerisinde atama yapılacak ve faaliyetlerine başlayacaklardır. 
Sayın
Başkan, değerli milletvekilleri; yargının iş yükünün azaltılması konusunda da
çok ciddi adımlar attık. Önümüzdeki dönemde de gerek ara buluculuk müessesi
gerek uzlaştırma müessesi gerek ön ödeme müessesi ve diğer alternatif
uyuşmazlık çözüm yollarını daha iyi bir şekilde hukukumuzda uygulamak için
adımlar atacağız. Olanları etkinleştireceğiz, kapsamını genişleteceğiz. Yeni
bir usulü de ceza muhakemesine kazandırmayı düşünüyoruz, basit yargılama usulü
dediğimiz bir usul. Bununla ilgili çalışmalarımız da son noktaya geldi.
İnşallah...
(Mikrofon
otomatik cihaz tarafından kapatıldı) 
ADALET
BAKANI BEKİR BOZDAĞ (Devamla) – Sayın Başkanım, iki dakika...
BAŞKAN
– Sayın Bakan, süreniz bitti. 
ADALET
BAKANI BEKİR BOZDAĞ (Devamla) – Peki. (AK PARTİ sıralarından alkışlar) 
BAŞKAN
– Teşekkür ederiz Sayın Bakan.
Sayın
milletvekilleri...
MAHMUT
TANAL (İstanbul) – Sayın Başkanım, Değerli Bakan açıklamaları yaparken...
“Ergenekon, Balyoz davalarının ben cumhuriyet savcısıyım.” diyen o dönemin
Başbakanı, bugünün Cumhurbaşkanı ve o dönem, o mahkeme heyetlerinin hepsinin
başında Hâkim ve Savcılar Yüksek Kurulunun Başkanı Sayın Bakandı ve o dönem bu
heyetlerin hepsini değiştiren Sayın Bakandı. 
COŞKUN
ÇAKIR (Tokat) – Sayın Başkan, Sayın Tanal her dakika söz alma imkânına mı
sahip? Böyle bir usul yok.
BAŞKAN
– Sayın Tanal, lütfen, rica ediyorum.
MAHMUT
TANAL (İstanbul) – O dönem bu kürsüde biz bu davaların suni olduğunu
söylediğimiz zaman “Onlar terör örgütüdür, siz de terör örgütüne destek
veriyorsunuz.” diyen Bakandır.
BAŞKAN
– Peki Sayın Tanal, tamam, sözleriniz tutanaklara geçti; lütfen, rica ediyorum.
İDRİS
BALUKEN (Diyarbakır) – Sayın Başkan...
BAŞKAN
– Buyurunuz Sayın Baluken...
CELALETTİN
GÜVENÇ (Kahramanmaraş) – Sayın Başkan...
BAŞKAN
– Bir saniye... 
Buyurunuz.
İDRİS
BALUKEN (Diyarbakır) – Tutanaklara geçmesi açısından ben de bir hususu ifade
etmek istiyorum.
Sayın
Bakan konuşması sırasında, Anayasa Mahkemesinin vermiş olduğu iptal kararının
gerekçesi olmadan açıklanamayacağını ifade etti ancak burada verilen karar bir
iptal kararı ya da yapılan itiraz sonucu alınmış olan bir iptal olayı değil.
Bir ihlal kararı var ve ihlal kararının açıklanmasıyla da ilgili, gerekçe
sunulmasıyla ilgili bir şart yok. Tabii, burada şöyle bir ikircikli yaklaşım
var: Aynı mahkemenin, Roboski katliamı, sokağa çıkma yasakları, siyasetçilerin
tutuklanmasıyla ilgili vermiş olduğu kararlarda hep Sayın Bakanı ve AKP’li
Kabine üyelerini ve yetkililerini “Yargı bağımsızdır, yargının verdiği
kararları tartışamayız.” pozisyonunda buluyorduk, şimdi bu şekilde açıklamalar
yapmalarını manidar buluyoruz.
Teşekkür
ederim.
BAŞKAN
– Peki Sayın Baluken, sözleriniz tutanaklara geçmiştir.
Teşekkür
ederiz.
Sayın
milletvekilleri, şimdi, şahıslar adına son konuşmacı, aleyhinde olmak üzere,
Diyarbakır Milletvekili Sayın Nimetullah Erdoğmuş’a aittir. 
Sayın
Erdoğmuş, süreniz beş dakika. 
Buyurun.
(HDP sıralarından alkışlar) 
NİMETULLAH
ERDOĞMUŞ (Diyarbakır) – Sayın Başkan, değerli bakanlarım, çok kıymetli
milletvekili arkadaşlarım, muhterem misafirler; hepinizi saygıyla selamlıyorum.

Bildiğiniz
gibi, hukukla ilgili bir geleneğimiz var. (Gürültüler)
BAŞKAN
– Sayın milletvekilleri, hatip kürsüde. Sayın Tanal, rica ediyorum kendi
aranızda konuşmayınız, hatibi dinleyelim. 
Buyurun
Sayın Erdoğmuş. 
NİMETULLAH
ERDOĞMUŞ (Devamla) – Hukuk geleneği, insanlığın bir mirasıdır ve insanlık
tarihiyle yaşıttır. Adalet pratiğimiz ise tamamen farklı bir uygulamadır. Hukuk
geleneği ile adalet pratiğimiz arasındaki çelişkiye bugün burada vakit olmaması
nedeniyle değinmek istemiyorum. Sayın Bakanım, adalet pratiğimiz çok net bir
şekilde şu anda bir dayanıklılık testinden geçmektedir. Eğer bu dayanıklılık
testinde adalet pratiğimiz tahkim edilmezse şimdiye kadar yaşanan adaletle
ilgili, yargıyla ilgili, hukukla ilgili güven konusu tırmanacak. Çünkü, esas
olan yargıya güvendir, eğer yargıya güvenle ilgili sağlam adımlar atılmazsa
bizim şu anda “reform” diye belirlediğimiz ve anlatmaya çalıştığımız
çabalarımız da beyhude olacak. Bakınız, ben izninizle Muhyiddin Arabi’nin
adaletle ilgili tanımını buradaki hazırunla paylaşmak istiyorum. Muhyiddin
Arabi Rahimehullah diyor ki: “Bir toplumun sağlıklı olabilmesi için, ona sağlam
toplum diyebilmemiz için, nasıl ki bir bünyede kalbin sağlam olması, sıhhatli
olması o bünyenin sıhhatine delalet ediyorsa, adalet de toplumun sağlığına ve
sıhhatine delalet eder. Eğer toplumda itidal yoksa, eğer toplumda istikamet
yoksa, eğer toplumda güven yoksa, eğer toplumda düşmanlık, kin ve nefret hâkim
ise o toplumun hasta olduğu organı kalbidir ki buna da adalet diyoruz.” V e
şöyle bitiriyor sözünü: “Adliilahî yani Allahuteala’nın sıfatlarından biri olan
‘adl’ sıfatının tecelligâhı işte toplumun kalbidir.” 
Sayın
Bakanım, buyurun, Türkiye toplumunun bugün fotoğrafını önümüze alarak, sağlıklı
olup olmadığını, mutedil olup olmadığını, müstakim olup olmadığını birlikte
burada değerlendirelim. Toplum şu anda bir cinnet geçiriyor. Düşmanlıklar had
safhaya ulaşmış. Ülkemizin her tarafına, doğusuna batısına, kuzeyine güneyine
cenazeler gidiyor, yurdumuz bir acılar diyarı oldu. 
HALİL
ETMEYEZ (Konya) – Sayenizde, sayenizde.
FARUK
ÇATUROĞLU (Zonguldak) – Çözümü belli. 
NİMETULLAH
ERDOĞMUŞ (Devamla) – Bütün bunların içerisinde eğer biz adaletten, pratik
adaletten, yargının bağımsızlığından, yargının tarafsızlığından, hukukun
üstünlüğünden, hukuk devletinden hâlen bahsedeceksek bunları da lütfen dikkate
alalım. 
Bakınız,
henüz sona yaklaşmadık. Allah korusun, bugünümüzü bize aratacak önümüzde çok
yakın vahim olaylara gebe bir zaman dilimi bizi bekliyor. (AK PARTİ
sıralarından gürültüler) 
HALİL
ETYEMEZ (Konya) – Tehdit ediyorsun bir de bak! 
NİMETULLAH
ERDOĞMUŞ (Devamla) – Yarından tezi yok, Sayın Bakanımdan talebim, buyurun,
adaletin tecellisi için Sur’da yarın bir müdahale yapılsın.
(Mikrofon
otomatik cihaz tarafından kapatıldı) 
NİMETULLAH
ERDOĞMUŞ (Devamla) – Sayın Valimize bir çağrıda bulunulsun. 
ŞİRİN
ÜNAL (İstanbul) – Silahlarını bıraksınlar, hiçbir şeye gerek yok! 
NİMETULLAH
ERDOĞMUŞ (Devamla) – HDP yetkilileri, partimiz yarın için üzerine düşen o
sağduyu çağrısını yapsın ki yarın bir katliam…
HASAN
BASRİ KURT (Samsun) – Sayın Başkan, lütfen ya! 
OSMAN
AŞKIN BAK (Rize) – Başkanım, süre bitti…. Bakanı konuşturmuyorsunuz ya! Bakana
“Süre bitti.” diyorsunuz. 
BAŞKAN
– Sayın Erdoğmuş… 
NİMETULLAH
ERDOĞMUŞ (Devamla) – …bir sıkıntı olmasın diyorum. 
BAŞKAN
– Teşekkür ediyorum Sayın Erdoğmuş. 
NİMETULLAH
ERDOĞMUŞ (Devamla) – Ben, hepinizi bu temennilerle selamlıyor ve inşallah
diyorum ki yarın bizim kardeşliğimiz için, insanımız için… 
HALİL
ETYEMEZ (Konya) – Adalete uyun, adalete! 
BAŞKAN
– Sayın Erdoğmuş… 
NİMETULLAH
ERDOĞMUŞ (Devamla) – …barışımız için bir milat olacak diyorum. 
Hepinize
selamlar… (HDP sıralarından alkışlar) 
BAŞKAN
– Teşekkür ediyoruz Sayın Erdoğmuş. 
Sayın
milletvekilleri, dördüncü turdaki konuşmalar tamamlanmıştır. 
Şimdi
yirmi dakika süreyle soru-cevap işlemine geçiyoruz. 
Sisteme
giren sayın milletvekillerine on dakika süreyle soru sormaları için hak
tanıyacağım. Geri kalan on dakika da Sayın Bakanlara aittir. 
Şimdi
sırasıyla sayın milletvekillerine yerlerinden söz veriyorum. 
Sayın
Tanal, buyurunuz. 
MAHMUT
TANAL (İstanbul) – Teşekkür ederim Sayın Başkan. 
Sayın
Bakan, 2002 ile 2015 yılları arasında kadın cinayetlerinden kaç kişi hüküm
giymiştir? 
Soru
2) 2002 ile 2015 yılları arasında kadına şiddetten dolayı kaç kişi ceza almış
ve şu anda yargılamaları devam etmektedir? 
Soru
3) 2002 ile 2015 yılları arasında kaç kişiye iyi hâl ve saygın tutum, haksız
tahrik ve benzeri gerekçelerle cezadan indirim yapılmıştır? 
Soru
4) Kadına karşı şiddet ve tecavüz, cinayetten yargılanarak ceza alan kaç kişi
ceza bittikten sonra aynı suçu işlemiştir?
Soru
5) Kadına karşı cinayetlerin, tecavüzlerin ve şiddetin önüne geçmek adına
bakanlık olarak hangi hukuki çalışmaları yapmaktasınız?
Soru
6) Türkiye’de 2002 ile 2015 yılları arasında kaç kadın sığınma evlerine
müracaat etmiştir? Türkiye’de kaç tane kadın sığınmaevi bulunmaktadır?
Teşekkür
ediyorum. (CHP sıralarından alkışlar)
BAŞKAN
– Sayın Öz…
BÜLENT
ÖZ (Çanakkale) – Sorum Aile ve Sosyal Politikalar Bakanımıza olacak. 
Sayın
Bakan, Çanakkale’de 2014 yılı Mayıs ayında 6,4 şiddetinde bir deprem olmuştu ve
Eceabat ilçemizin Berhamlı köyünden Sezai Meriç, Büyük Anafarta köyünden
Muharrem Tezel, Küçük Anafarta köyünde de Ömer Hançer ve Şerafettin Doğan
isimli yoksul vatandaşlarımızın evleri yıkılmıştı. Akabinde AFAD kendilerine
çadır vermiş, 2014 kışını bu çadırda geçirmişler. Yerlerinde ziyaret ettim, o
şekilde yaşamaları gerçekten zor. 7 Haziran seçimlerinden sonra kurumunuz
nezdinde 4 mağdur vatandaşımız için girişimde bulunmuştum. Çanakkale İl
Müdürlüğümüz de talebi yerinde görerek Bakanlığa iletmiş olmasına rağmen
konteynerler verilmedi. Kaldı ki 2015 kışını da çadırda geçirdiler. Bu 4
hemşehrimize barınmaları için konteynerleri vermek adına konuyla ilgilenmenizi,
incelemesi ve bu konteynerleri vermenizi rica ediyorum.
BAŞKAN
– Sayın Yalım…
ÖZKAN
YALIM (Uşak) – Teşekkür ederim Başkan.
Sayın
Bakanlar, Uşak’ta çevre yolu yapılmaktadır. Kayağıl köyü, Muharremşah köyü,
Eskisaray köyü, Bölme, Ovademirler, Yavu ve Çarıkköy’den ve de Ortaköy’den
geçmektedir. Buradaki yaşayan çiftçilerimizin arazisinden geçmektedir çevre
yolu. Maalesef arazilerden geçiyor, geçtikten sonra da herhangi bir istimlak
işlemi yapılmasına rağmen köylülerin hak ettikleri istimlak bedelleri
ödenmemiştir. Köylülerimiz, çiftçilerimiz ciddi şekilde mağdur durumdadır. Bu
işlemin bir an önce, istimlak işleminin ve ödemenin bir an önce yapılmasını
rica ediyorum.
Teşekkür
ederim.
BAŞKAN
– Sayın Yiğit…
ALİ
YİĞİT (İzmir) – Teşekkür ederim Sayın Başkan.
Sorum
Kalkınma Bakanlığına. İzmir, Türk ekonomisine en fazla katkı veren kentlerin
başında gelmektedir. Bir yatırım cennetidir. Ancak İzmir en az teşvik alan
1’inci bölgede yer alması nedeniyle diğer bölgelerdeki bazı illere göre daha az
teşvikten yararlanmaktadır. Örneğin, İzmir’in ilçesi Kemalpaşa 1’inci bölge
desteklerinden yararlanıyorken Manisa’nın ilçesi Turgutlu 2’nci ve 3’üncü bölge
desteklerinden yararlanmaktadır. Hâlen boş olan organize sanayi bölgeleri 4 ve
5’inci bölge teşvik sistemi kapsamına alındığından yatırım artacaktır. Bu
bağlamda teşvik sistemi değişmeli, İzmir’in potansiyelini engelleyen bu
adaletsizlik giderilmelidir. Bu konuda desteklerinizi bekliyoruz. 
Teşekkür
ederim. 
BAŞKAN
– Sayın Seyfettin Yılmaz? Yok. 
Sayın
Koçdemir.
KADİR
KOÇDEMİR (Bursa) – Teşekkür ederim Sayın Başkanım. 
Sayın
Yılmaz, coğrafi gelişmişlik farklarını azaltmaya yönelik programlar uygulanıyor
ancak il içi gelişmişlik farkları giderilemiyor. Devlet Planlama Teşkilatının
yaptığı ilçelerin gelişmişlik sıralamasında Bursa’nın 6 ilçesi ilk 100 içinde
yer alırken Harmancık 551’inci, Keles 607’nci, Büyükorhan ise 717’nci
sıradadır. Büyük maliyetlere yol açacak bu durumun telafisi için çalışma
yapıyor musunuz? 
Sayın
Bozdağ, devlet geleneğimizde meşruiyetin kaynağı adalettir. Oysa son yıllarda
yargıya duyulan güven sürekli düşüyor. Bu gidişle yüzde 20’nin de altına
düşecek gibidir. Yüzde 65’lik bir kesim yargının siyasallaştırıldığı
kanaatindedir. En çok güvenilen 3’üncü kurum olan Anayasa Mahkemesinin
kararları bile itibarsızlaştırılmaktadır. 10 milyonu icra olmak üzere, 18
milyon davanın olduğu ülkemizde ciddi tehlike arz eden bu durumun normalleşmesi
için ne yapılmaktadır?
BAŞKAN
– Sayın Sertel.
ATİLA
SERTEL (İzmir) – Sayın Bakan, Türkiye’de mahpus sayısı 2000 yılında 49 bindi,
2016 yılında bu rakam 180 binli rakamlara ulaştı. On beş yıl içinde 4 kat artış
var ve Türkiye’de mahpus sayısı açısından Avrupa Konseyi ülkeleri arasında
1’inci sıradayız ne yazık ki. Şimdi Türkiye’de 2014 yılı rakamlarına göre
-2015’i elde edemedim- 360 hapishane, yaklaşık 160 bin mahkûmun olduğu
Türkiye’de 1.250 ring ve 35 hapishane ambulansı var. Yani 128 mahpusa 1 ring,
4.571 mahpusa 1 hapishane ambulansı düşüyor. Beni cezaevinden sıkça arayanlar,
örneğin Maltepe Açık Cezaevinde, 400 kişilik cezaevinde bin kişiden fazla
kişinin kaldığını, Kırşehir Açık Cezaevinde kapasitenin 268 olduğunu ama mahkûm
sayısının 470’i geçtiğini ve insanların yerlerde yattığını, tuvalet önlerinde
yattığını söylüyorlar. 
Şimdi,
soruyorum Sayın Bakan: Denetimli serbestliği iki yıla çıkarmayı düşünüyor
musunuz? Af, indirim düşünüyor musunuz? 
(Mikrofon
otomatik cihaz tarafından kapatıldı)
BAŞKAN
– Sayın Sertel, süre gidiyor, o yüzden sözünüzü kesmek durumunda kaldım. 
Buyurun
Sayın Çakırözer…
UTKU
ÇAKIRÖZER (Eskişehir) – Teşekkür ederim Sayın Başkan. 
Grup
Yorum bileti sattığı, anmalara katıldığı için bir taş dahi atmamasına rağmen
cezaevine konulan ve beş yıldır Kırıkkale F Tipi Cezaevinde hükümlü bulunan
Erkin Kocaman’ın durumunda kaç üniversite öğrencisi vardır? Yeniden
yargılanmaları mümkün müdür? 
TCK
299 Cumhurbaşkanına hakaret iddiasıyla hakkında soruşturma açılan kaç
yurttaşımız vardır; kaçı davaya dönüşmüştür? 
Eskişehir’in
Alpu ilçesinde kurulması planlanan Ulusal Raylı Sistemler Araştırma ve Test
Merkezi 2010 Haziranından beri beklemektedir; URAYSİM’e pay ayrılmış mıdır? 
Cumhuriyetin
ilk temyiz mahkemesinin kurulduğu Eskişehir’imize bir bölge idare ya da bölge
adliye mahkemesinin kurulması düşünülmekte midir? 
Anayasa
Mahkemesinin Can Dündar ve Erdem Gül kararına getirilen eleştirilere bakınca,
bireysel başvuruyu sınırlamayı düşünmekte misiniz?
(Mikrofon
otomatik cihaz tarafından kapatıldı)
BAŞKAN
– Sayın Arslan. 
KAZIM
ARSLAN (Denizli) – Sayın Bakan Sema Ramazanoğlu’na soruyorum: 
1)
Denizli’de 2003-2015 döneminde 2022 sayılı Kanun kapsamında 65 yaş aylığı ve
evde bakım aylığı düzenli olarak ödenen hane sayısı kaçtır? Ödenen tutar toplamda
ne kadardır? 
2)
2015 yılında Denizli’de ve Türkiye genelinde 2022 sayılı Kanun kapsamında
sayılan nedenlerle aylığı kesilen hane sayısı kaçtır? Aylıkların kesilme
gerekçelerine göre sayısal dağılım nedir?
3)
Bakanlığınız 2022 sayılı Kanun’da muhtaç, yaşlı ve engelliler ya da yakınlarına
bağlanan aylıkların kesilmesine yol açan haneye giren kişi başına gelir
ölçütünün kaldırılmasına yönelik bir kanun tasarısı getirecek midir?
Bir
sorum da Kalkınma Bakanına: Denizli Çardak Organize Sanayi Bölgesi yıllardan
beri yatırım beklemektedir; özel teşvik içine alınarak yatırım yapılması
sağlanmalıdır.
Teşekkür
ederim.
BAŞKAN
– Sayın Erdoğan…
MEHMET
ERDOĞAN (Muğla) – Teşekkür ederim.
İlk
sorum Adalet Bakanına: Sayın Cumhurbaşkanı Anayasa Mahkemesini ve kararlarını tanımadığını
ifade etti. Peki, yarın cezaevlerindeki bütün hükümlüler ve tutuklular mahkeme
kararlarını tanımadığını belirterek isyan ederse ne yapacaksınız? 
Paralelci
hâkim, savcı sayısı kaçtır? Bunlardan kaçını AKP Hükûmeti göreve almıştır? 
Taahhüdü
dolayısıyla cezaevine girecek olan vatandaşlarımızın sorununu çözecek bir
çalışmanız var mı? 
Denetimli
serbestlikle ilgili sürenin artırılması hususunda bir çalışmanız var mı? 
Diğer
sorum Kalkınma Bakanına: TÜİK Muğla ilimizi Türkiye’nin en güvensiz ili olarak
ilan etmeyi nasıl başarmıştır?
Son
sorum Aile Bakanına: Suriyelilere aile başı kaç TL ödenmektedir? Ödeme yapılan
aile sayısı kaçtır? Bu ödemeler ne zamana kadar devam edecektir?
Teşekkür
ediyorum.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum.
İlk
2 sorum Adalet Bakanına. 1’inci sorum: 28 Şubat darbesinden ceza alan ve
yargılanan, şu anda cezaevinde yatan kimse var mıdır?
2’nci
sorum: Mersin Tarsus Alifakı köyüne 10 bin kişilik bir cezaevi yapılmıştır. Bu
cezaevinin Adana Adliyesi Adalet Komisyonuna bağlanacağı konusunda yerel
medyada haberler çıkmaktadır. Bu doğru mudur? Eğer böyleyse bunun mutlaka
değiştirilmesi ve Mersin’e bağlanması gerekmektedir çünkü Mersin sınırları
içerisinde yapılmıştır. 
3’üncü
sorum Kalkınma Bakanımıza: Türkiye’nin yönetim sistemi yapacağınız hangi
hizmetleri bugüne kadar engelledi? 
Kalkınan
Türkiye'de devletten sosyal yardım alan kişi sayısı kaçtır?
Bir
de, Suriyelilerin yoğun göç aldığı belediyelere, özellikle büyükşehir ve ilçe
belediyelerine devletten mutlaka İller Bankası kanalıyla artı ödenek verilmesi
gerekmektedir. Çünkü sadece Mersin’de 300 bin Suriyeli insan yaşamaktadır ama
belediyeye bununla ilgili artı bir ödenek gelmemektedir.
Teşekkür
ederim.
BAŞKAN
– Son olarak Sayın Tüm’e söz vereceğim.
Sayın
milletvekilleri, Sayın Tüm sisteme giremiyor, herkesten önce gelip talep etti
sisteme giremediği için, bir problem var çünkü, bundan kaynaklı yani bizimle
alakalı bir şey değil. Sisteme giremediği için ilk başta söz talebi olan
vekillerimizden birisi. Onun için söz veriyorum.
Buyurun
Sayın Tüm.
MEHMET
TÜM (Balıkesir) – Teşekkür ederim sayın Başkan.
Sorum
Adalet Bakanına: 17-25 Aralık soruşturmasında adları geçen 4 eski bakanla
ilgili yapılan eleştirilere savcılıklar, kamu görevlilerinin onur, şeref ve saygınlıklarına
saldırıldığı gerekçesiyle dava açmaktadır. Bu dava da Balıkesir Edremit
Cumhuriyet Halk Partisi Gençlik Kolları Başkanı Çağdaş Alkan ve arkadaşlarına
açılmıştır. Buradan Bakana soruyorum: Adı bilinen 4 bakan dışında AKP
iktidarlarında bakanlık yapmış herhangi bir bakana örneğin Sayın Bülent Arınç’a
veya Sayın Ali Babacan’a “hırsız” diye hakaret eden kimse olmuş mudur? Bununla
ilgili savcılıkların açtığı bir kamu davası var mıdır? Adları kamuoyunca
bilinen bu 4 eski bakan AKP iktidarı…
(Mikrofon
otomatik cihaz tarafından kapatıldı)
BAŞKAN
– Sayın bakanların söz hakkından alıyorsunuz Sayın Tüm.
Sayın
Yılmaz, buyurun.
KALKINMA
BAKANI CEVDET YILMAZ (Bingöl) – Teşekkür ederim Sayın Başkan.
Çok
az bir vakit olduğu için çok kısa kısa cevaplamaya çalışacağım.
Sayın
Yiğit, İzmir teşviklerini sormuştu. Geçmişteki teşvik sistemimizde alanlar
vardı, hiç alamayanlar vardı. Yeni, daha kompleks sistemimizde ise bütün
illerimiz bir şekilde teşvik alıyorlar. Bölgesel teşvik dışında genel teşvik,
büyük ölçekli projeler, stratejik yatırımlar, 5’inci bölge teşvikleri gibi
teşviklerden İzmir ilimiz de en geri kalmış bölgemiz kadar faydalanıyor. İzmir
gibi illerimizin işte böyle daha stratejik sektörlere yoğunlaşmasını, hem
İzmir’imize hem ülkemize daha fazla katkıda bulunmasını bekliyoruz. 
Sayın
Koçdemir SEGE’yle ilgili sordu, ilçelerle ilgili. Bu konuda yeni bir çalışma
başlattık, illeri yenilemiştik, ilçelerin sosyoekonomik gelişmişlik düzeyini bu
yıl içinde tamamlayacağız. Buna bağlı olarak illeri de tekrar yenileyeceğiz. Bu
yıl bu çalışmamızı yenileyeceğiz. O çalışmamız, biraz dediğiniz gibi, üzerinden
zaman geçti.
Sayın
Çakırözer, Eskişehir URAYSİM’le ilgili beni ilgilendiren bir soru sordu. Bir
test merkezi bu. Başlangıçta daha küçük ölçekliydi, sonra ölçeği oldukça
büyüdü. Dolayısıyla, yeni bir analiz yapma, değerlendirme yapma ihtiyacı çıktı
ortaya. Onu da sonuçlandırmak üzereyiz. Bu yatırım programı hazırlıkları
sırasında muhtemelen bu çalışmayı bitirmiş, tamamlamış olacağız.
Sayın
Arslan, Denizli Çardak’la ilgili bir soru yöneltti. Burayı, tabii, Sayın Bakanımız
daha yakından mutlaka bilir ama burada Bilim, Sanayi Bakanlığımız ve sanayi
odasıyla hep birlikte bir çalışma yürütülüyor ve buraya yeni yatırımcı
talepleri de var bildiğimiz kadarıyla. İnşallah, gelişmiş bir organize bölge
hâline getireceğiz.
Bu
güvensiz il hadisesi soruldu. Bazı turistik bölgelerimizde bana göre de TÜİK’in
bir öz eleştiri yapması lazım. Yaz nüfusu çok yükseliyor ama oranlar
hesaplanırken kişi başına hesaplanıyor. Bundan doğan bir problem var diye
düşünüyorum. Yeni çalışmalar esnasında bu eleştirileri dikkate alacağız.
Diğer
taraftan, Sayın Şimşek yönetim sistemimizle ilgili “Neyi engelledi?” dedi. Şunu
söyleyeyim: Yani, bugün için AK PARTİ’nin sağladığı siyasi istikrar nedeniyle
istikrarsızlığın bedelini yeterince göremiyoruz ama bu garanti bir istikrar
değil, yarın bozulabilecek bir istikrar. Nitekim, 7 Haziran sonrası ülkemizin
içine girdiği durumu hep birlikte gördük. İstikrarı garanti edecek demokratik
bir sistem geleceğimiz adına, kalkınmamız adına da çok çok önemli diye
düşünüyorum. Belediyelere katkı anlamında bir sorunuz oldu, onda size
katılıyorum. Belli bir ölçeğin üstünde bir nüfus varsa buna bir şekilde bir
destek sağlanmalı. Nitekim, geçen yıl kendi nüfusunun yüzde 10’u üstünde
misafiri olan illerimize özel bir ödenek AFAD kanalıyla gönderdik. Önümüzdeki
dönemde de benzer çalışmalar yapılabilir.
Çok
teşekkür ediyorum.
BAŞKAN
– Teşekkür ederiz Sayın Bakan.
Sayın
Ramazanoğlu, size söz verelim.
Buyurun.
AİLE
VE SOSYAL POLİTİKALAR BAKANI SEMA RAMAZANOĞLU (Denizli) – Teşekkür ederim Sayın
Başkan.
Sayın
Mahmut Tanal’ın sorusuna cevap veriyorum. 2016 Şubat ayı itibarıyla toplam 137
konukevi 3.442 kapasiteyle hizmet vermektedir. Bakanlığımıza bağlı kadın
konukevi sayısında 2002 yılından bugüne kadar yüzde 106’lık, kapasitesinde ise
yüzde 160’lık bir artış sağlanmıştır. Bakanlığımıza bağlı kadın konukevlerinde
2015 yılında 18.562 kadın ve 9.199 çocuk
olmak üzere toplam 27.761 kişi hizmet almıştır. 
Yine,
Sayın Tanal’ın diğer bir sorusu: Eşe ve çocuklara karşı yapılan şiddete bağlı
olarak bu eylemlerden şu andan itibaren 2.490 kişi ceza infaz kurumlarında
bulunmaktadır; 330’u tutuklu, 2.160 kişisi hükümlüdür.
MHP
Milletvekili Sayın Erdoğan’ın sorusu: Suriyelilere yönelik kamplarda psikososyal
destek programı uygulamaktayız ve yeni programlarımız da var. 
Sayın
Bülent Öz’ün sorusu: Çanakkale ilinde 2014 yılında olan bu deprem sonucunda
Sosyal Yardımlar Genel Müdürlüğümüze gerekli talimatları verdik çünkü benim
bakanlığımdan önceki süreçte olmuş. Durum incelenerek gerekli yani bütün
barınma imkânları en iyi şekilde onlara sağlanacaktır. 
ÖZKAN
YALIM (Uşak) – Suriyelilere ne kadar para veriyorsunuz ayda? 
AİLE
VE SOSYAL POLİTİKALAR BAKANI SEMA RAMAZANOĞLU (Denizli) – Suriyelilere bugüne
kadar yaklaşık 10 milyar dolar harcadık. 
ÖZKAN
YALIM (Uşak) – Aile başına, aile? 
AİLE
VE SOSYAL POLİTİKALAR BAKANI SEMA RAMAZANOĞLU (Denizli) – Aile bazında
Birleşmiş Milletlerin kamplarda kalanlara verdiği bir harçlık kısmı var, bir de
Türkiye olarak biz de bir kısım veriyoruz onlara, gıda şey…
HÜSEYİN
YILDIZ (Aydın) – Sayın Bakan, açıklama yaptınız “1.300 lira aylık veriyoruz.”
dediniz. 
ERHAN
USTA (Samsun) – Sayın Bakan, bu bütçenin hiçbir yerde detayı yok; bakın, bugün
çok araştırdık.
HÜSEYİN
YILDIZ (Aydın) – Türkiye’de 17 milyon yoksul insan var. 
BAŞKAN
– Sayın milletvekilleri…
AİLE
VE SOSYAL POLİTİKALAR BAKANI SEMA RAMAZANOĞLU (Denizli) – Üç buçuk yıldır
yaklaşık 10 milyar dolar harcadık. 
HÜSEYİN
YILDIZ (Aydın) – Türkiye’de 17 milyon yoksul insan var, onlara aylık bağladınız
mı? 
BAŞKAN
– Sayın Bozdağ’ın süresinden gidiyor. 
AİLE
VE SOSYAL POLİTİKALAR BAKANI SEMA RAMAZANOĞLU (Denizli) – Teşekkür ederim. 
BAŞKAN
– Teşekkürler Sayın Bakan. 
Buyurun.

ADALET
BAKANI BEKİR BOZDAĞ (Yozgat) – Sayın Başkan, değerli milletvekilleri; denetimli
serbestlikle ilgili konuda şu anda bir çalışmamız yok. Bildiğiniz gibi, şartlı
tahliyesine bir yıl kala kişilerin denetimli serbestlik yoluyla infazı devam
ediyor. Bu uygulamaya göre, bugün on sekiz ay hapis cezası alan birisi içeride
bir gün, iki gün, bilemediniz en fazla bir hafta bir durum değerlendirmesi
yapılana kadar kalıyor, sonra denetimli serbestliğe ayrılıyor. Eğer biz bu
süreyi iki yıla çıkarırsak o zaman otuz altı ay hapis cezası alan bir
vatandaşımız içeri hiç girmeden veya bir gün, iki gün, belli bir süre kaldıktan
sonra denetimli serbestlik yoluyla infaz işlemi yapılacak. Bunun anlamı şu: Üç
yıla kadar hapis cezaları cezasız kalacak demektir. Yani, böyle bir şeyi
yapalım mı yapmayalım mı? Herkesle ben konuştuğumda, üç seneye kadar hapis
cezası alan birisi hiç içeri girmesin, hiçbir ceza yatmasın deniyorsa o ayrı
bir konu ama baktığınız zaman, toplumun şikâyet ettiği pek çok suçun da bu
kapsamda olduğunu biz değerlendiriyoruz. O nedenle, denetimli serbestlik
süresini artırma yönünde bir çalışmamızın olmadığını burada ifade etmek
isterim. 
Tabii,
Cumhurbaşkanına hakaretle ilgili konuda şu ana kadar Bakanlığımızca kovuşturma
izni verilen dosya sayısı 1.845’tir. Sayın Cumhurbaşkanımıza dönük hakaretlere
baktığınızda, ben okuyamıyorum bile, yüzüm kızarıyor, sinkaflı cümleler,
kelimeler; bir düşünce açıklaması değil, tamamen küfür ve hakaret, büyük bir
kısmı da sinkaflı. Ben isteyen milletvekillerimize o şeyleri verebilirim. Yüzü
kızarmadan arkadaşlarımızın okuyabileceğini zannetmiyorum. Küfretme özgürlüğü
kimsenin olmamalıdır. 
Ayrıca,
bölge idare mahkemesi ve bölge adliye mahkemelerinin Eskişehir’de kurulmasına
ilişkin bir hazırlığımız yok yani en azından şu aşamada Eskişehir’de bunların
kurulması söz konusu değil, onu ifade etmek isterim. 
Tarsus
Cezaevi kampüsünün Adana’ya bağlanacağına ilişkin bir soru vardı. Böyle bir
çalışma yok, böyle bir düşünce de yok, biz bunu daha önce de ifade ettik.
Tarsus’ta zaten ağır ceza mahkememiz var dolayısıyla oraya bağlı olarak
görevini devam ettirecek. Yani, o bir şehir efsanesine döndü. Yok, yok, yok.
Böyle bir çalışma da yok. 
BAKİ
ŞİMŞEK (Mersin) – Teşekkür ederiz.
ADALET
BAKANI BEKİR BOZDAĞ (Yozgat) – 28 Şubat davasında şu anda cezaevinde tutuklu
bulunan kimse bulunmamaktadır ancak yargılama devam ettiği için de ceza alan
kimse yok. Yargılama bittikten sonra ancak bu konuda bir şey söyleyebilirim. 
Cezaevlerinde
şu anda ambulans ve ring araçlarına ilişkin sorular soruldu. Cezaevi ring
araçları ODTÜ’yle yapılan protokol çerçevesinde soğutması olan da araçlar. Bu
konuda yeteri kadar ring aracı var, bir. İkincisi: Ambulans olarak da
cezaevlerinde, şu anda Ankara, İstanbul, İzmir cezaevlerinde bir hastane
diyebileceğimiz yerler var. Onun dışında, bütün cezaevlerindeki tutuklu ve
hükümlülere bakan aile hekimlerimiz var. Ambulans ihtiyacı olduğu zaman 112’den
istifade ediliyor ve bugüne kadar herhangi bir ambulans sıkıntısı kesinlikle
yaşanmamıştır. Bunu da buradan özellikle ifade etmek istiyorum.
BAŞKAN
– Süreniz bitti Sayın Bakanım. 
Teşekkür
ediyoruz. 
Sayın
milletvekilleri, şimdi sırasıyla dördüncü turda yer alan bütçelerin bölümlerine
geçilmesi hususunu ve bölümlerini ayrı ayrı okutup oylarınıza sunacağım.
Aile
ve Sosyal Politikalar Bakanlığı 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
24) AİLE VE SOSYAL
POLİTİKALAR BAKANLIĞI
1) Aile ve Sosyal Politikalar Bakanlığı 2016 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 435.512.000
BAŞKAN
– Kabul edenler… Etmeyenler… Kabul edilmiştir.
 03 Kamu Düzeni ve
Güvenlik Hizmetleri 117.394.000
BAŞKAN – Kabul edenler... Etmeyenler... Kabul
edilmiştir.
 10 Sosyal
Güvenlik ve Sosyal Yardım Hizmetleri 24.246.745.000
BAŞKAN – Kabul edenler... Etmeyenler... Kabul
edilmiştir.
 GENEL
TOPLAM 24.799.651.000
BAŞKAN – Kabul edenler... Etmeyenler... Kabul
edilmiştir.
Aile ve Sosyal Politikalar Bakanlığı 2016 yılı merkezî
yönetim bütçesinin bölümleri kabul edilmiştir.
Aile ve Sosyal
Politikalar Bakanlığı 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Aile ve Sosyal Politikalar Bakanlığı 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 16.163.446.925,01
Bütçe Gideri 16.090.988.142,70
Ödenek Üstü Gider 137.891,99
İptal Edilen Ödenek 72.255.034,13
Ertesi Yıla Devredilen Ödenek 341.640,17
BAŞKAN – (A)
cetvelini kabul edenler... Etmeyenler... Kabul edilmiştir.
Aile ve Sosyal
Politikalar Bakanlığı 2014 yılı merkezî yönetim kesin hesabının bölümleri kabul
edilmiştir.
Kalkınma
Bakanlığı 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
32) KALKINMA BAKANLIĞI
1) Kalkınma Bakanlığı 2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 1.953.290.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 857.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 54.431.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 2.008.578.000
BAŞKAN – Kabul
edenler... Etmeyenler... Kabul edilmiştir.
Kalkınma
Bakanlığı 2016 yılı merkezî yönetim bütçesinin bölümleri kabul edilmiştir.
Kalkınma
Bakanlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Kalkınma Bakanlığı 2014 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 1.256.282.000,00
Bütçe Gideri 774.303.980,33
Ödenek Üstü Gider 366,54
İptal Edilen Ödenek 481.978.386,21
BAŞKAN – (A)
cetvelini kabul edenler... Etmeyenler... Kabul edilmiştir.
Kalkınma
Bakanlığı 2014 yılı merkezî yönetim kesin hesabının bölümleri kabul edilmiştir.
Türkiye
İstatistik Kurumu 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
32.75) TÜRKİYE İSTATİSTİK KURUMU
BAŞKANLIĞI
1) Türkiye İstatistik Kurumu Başkanlığı 2016 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 383.926.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.308.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 385.234.000
BAŞKAN – Kabul edenler...
Etmeyenler... Kabul edilmiştir.
Türkiye
İstatistik Kurumu Başkanlığı 2016 yılı merkezî yönetim bütçesinin bölümleri
kabul edilmiştir.
Türkiye
İstatistik Kurumu Başkanlığı 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2) Türkiye İstatistik Kurumu Başkanlığı 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 281.587.800,00
Bütçe Gideri 205.522.992,29
İptal Edilen Ödenek 76.064.807,71
BAŞKAN – (A)
cetvelini kabul edenler... Etmeyenler... Kabul edilmiştir.
Türkiye
İstatistik Kurumu Başkanlığı 2014 yılı merkezî yönetim kesin hesabının
bölümleri kabul edilmiştir.
GAP Bölge
Kalkınma İdaresi Başkanlığı 2016 yılı merkezi yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.34) GAP BÖLGE KALKINMA İDARESİ
BAŞKANLIĞI
1) GAP Bölge Kalkınma İdaresi Başkanlığı 2016 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 4.094.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.197.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 80.312.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 85.603.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 1.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 84.702.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 900.000
BAŞKAN – Kabul
edenler… Etmeyenler… Kabul edilmiştir.
 TOPLAM 85.603.000
BAŞKAN – Kabul
edenler... Etmeyenler... Kabul edilmiştir.
GAP Bölge
Kalkınma İdaresi Başkanlığı 2016 yılı merkezî yönetim bütçesinin bölümleri
kabul edilmiştir.
GAP Bölge
Kalkınma İdaresi Başkanlığı 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) GAP Bölge Kalkınma İdaresi Başkanlığı 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 68.029.000,00
Bütçe Gideri 58.920.943,05
İptal Edilen Ödenek 9.108.056,95
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 68.029.000,00
Net Tahsilat 45.785.510,43
BAŞKAN – (B)
cetvelini kabul edenler… Etmeyenler… Kabul edilmiştir.
GAP Bölge
Kalkınma İdaresi Başkanlığı 2014 yılı merkezî yönetim kesin hesabının bölümleri
kabul edilmiştir.
Doğu Anadolu
Projesi Bölge Kalkınma İdaresi Başkanlığı 2016 yılı merkezi yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.54) DOĞU ANADOLU PROJESİ BÖLGE
KALKINMA İDARESİ BAŞKANLIĞI
1) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 225.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 108.310.000
BAŞKAN – Kabul
edenler… Etmeyenler… Kabul edilmiştir.
 TOPLAM 108.535.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 1.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 107.929.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 605.000
BAŞKAN – Kabul
edenler… Etmeyenler… Kabul edilmiştir.
 TOPLAM 108.535.000
BAŞKAN – Kabul
edenler... Etmeyenler... Kabul edilmiştir.
Doğu Anadolu
Projesi Bölge Kalkınma İdaresi Başkanlığı 2016 yılı merkezî yönetim bütçesinin
bölümleri kabul edilmiştir.
Doğu Anadolu
Projesi Bölge Kalkınma İdaresi Başkanlığı 2014 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Doğu Anadolu Projesi Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 71.220.000,00
Bütçe Gideri 48.517.450,46
İptal Edilen Ödenek 22.702.549,54
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 69.050.000,00
Net Tahsilat 48.998.480,91
BAŞKAN – (B)
cetvelini kabul edenler… Etmeyenler… Kabul edilmiştir.
Doğu Anadolu
Projesi Bölge Kalkınma İdaresi Başkanlığı 2014 yılı merkezî yönetim kesin
hesabının bölümleri kabul edilmiştir.
Konya Ovası
Projesi Bölge Kalkınma İdaresi Başkanlığı 2016 yılı merkezi yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.55) KONYA OVASI PROJESİ BÖLGE
KALKINMA İDARESİ BAŞKANLIĞI
1) Konya Ovası Projesi Bölge Kalkınma İdaresi
Başkanlığı 2016 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 220.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 107.136.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 107.356.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 1.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 106.846.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 509.000
BAŞKAN – Kabul
edenler… Etmeyenler… Kabul edilmiştir.
 TOPLAM 107.356.000
BAŞKAN – Kabul
edenler... Etmeyenler... Kabul edilmiştir.
Konya Ovası
Projesi Bölge Kalkınma İdaresi Başkanlığı 2016 yılı merkezî yönetim bütçesinin
bölümleri kabul edilmiştir.
Konya Ovası
Projesi Bölge Kalkınma İdaresi Başkanlığı 2014 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Konya Ovası Projesi Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 89.344.000,00
Bütçe Gideri 77.777.440,10
İptal Edilen Ödenek 11.566.559,90
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 88.694.000,00
Net Tahsilat 77.186.421,19
BAŞKAN – (B)
cetvelini kabul edenler… Etmeyenler… Kabul edilmiştir.
Konya Ovası
Projesi Bölge Kalkınma İdaresi Başkanlığı 2014 yılı merkezî yönetim kesin
hesabının bölümleri kabul edilmiştir.
Doğu Karadeniz
Projesi Bölge Kalkınma İdaresi Başkanlığı 2016 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri
okutuyorum:
40.56) DOĞU KARADENİZ PROJESİ BÖLGE
KALKINMA İDARESİ BAŞKANLIĞI
1) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 606.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 75.694.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 76.300.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 5.000
BAŞKAN – Kabul edenler…
Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 76.289.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 6.000
BAŞKAN – Kabul
edenler… Etmeyenler… Kabul edilmiştir.
 TOPLAM 76.300.000
BAŞKAN – Kabul
edenler... Etmeyenler... Kabul edilmiştir.
Doğu Karadeniz
Projesi Bölge Kalkınma İdaresi Başkanlığı 2016 yılı merkezî yönetim bütçesinin
bölümleri kabul edilmiştir.
Doğu Karadeniz
Projesi Bölge Kalkınma İdaresi Başkanlığı 2014 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Doğu Karadeniz Projesi Bölge Kalkınma İdaresi
Başkanlığı 2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 59.284.000,00
Bütçe Gideri 47.998.272,97
İptal Edilen Ödenek 11.285.727,03
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 59.278.000,00
Net Tahsilat 50.559.891,16
BAŞKAN – (B)
cetvelini kabul edenler… Etmeyenler… Kabul edilmiştir.
Doğu Karadeniz
Projesi Bölge Kalkınma İdaresi Başkanlığı 2014 yılı merkezî yönetim kesin
hesabının bölümleri kabul edilmiştir.
Adalet Bakanlığı
2016 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
08) ADALET BAKANLIĞI
1) Adalet Bakanlığı 2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 1.746.142.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 258.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 8.823.166.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 10.569.566.000
BAŞKAN – Kabul
edenler... Etmeyenler... Kabul edilmiştir.
Adalet Bakanlığı
2016 yılı merkezî yönetim bütçesinin bölümleri kabul edilmiştir.
Adalet Bakanlığı
2014 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Adalet Bakanlığı 2014 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 8.543.676.696,35
Bütçe Gideri 8.465.435.509,95
İptal Edilen Ödenek 78.241.186,40
Ertesi Yıla Devredilen Ödenek 9.342.952,08
BAŞKAN – (A)
cetvelini kabul edenler... Etmeyenler... Kabul edilmiştir.
Adalet Bakanlığı
2014 yılı merkezî yönetim kesin hesabının bölümleri kabul edilmiştir.
Ceza ve İnfaz
Kurumları ile Tutukevleri İş Yurtları Kurumu 2016 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri
okutuyorum:
40.41) CEZA VE İNFAZ KURUMLARI İLE
TUTUKEVLERİ İŞ YURTLARI KURUMU 
1) Ceza ve
İnfaz Kurumları ile Tutukevleri İş Yurtları Kurumu 2016 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 977.979.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 977.979.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 01 Vergi Gelirleri 500.000
BAŞKAN – Kabul
edenler… Etmeyenler… Kabul edilmiştir.
 03 Teşebbüs ve Mülkiyet
Gelirleri 66.434.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 890.002.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 21.532.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 11.000
BAŞKAN – Kabul
edenler… Etmeyenler… Kabul edilmiştir.
 09 Ret ve İadeler -500.000
BAŞKAN – Kabul
edenler… Etmeyenler… Kabul edilmiştir.
 TOPLAM 977.979.000
BAŞKAN – Kabul
edenler... Etmeyenler... Kabul edilmiştir.
Ceza ve İnfaz
Kurumları ile Tutukevleri İş Yurtları Kurumu 2016 yılı merkezî yönetim
bütçesinin bölümleri kabul edilmiştir.
Ceza ve İnfaz
Kurumları ile Tutukevleri İş Yurtları Kurumu 2014 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Ceza ve İnfaz kurumları ile Tutukevleri İş Yurtları
Kurumu 2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 2.168.055.282,90
Bütçe Gideri 1.998.504.082,33
İptal Edilen Ödenek 169.551.200,57
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 846.936.000,00
Tahsilat 2.039.947.204,72
Ret ve İadeler 3.928.060,00
Net Tahsilat 2.036.019.144,72
BAŞKAN – (B)
cetvelini kabul edenler… Etmeyenler… Kabul edilmiştir.
Ceza ve İnfaz
Kurumları ile Tutukevleri İş Yurtları Kurumu 2014 yılı merkezî yönetim kesin
hesabının bölümleri kabul edilmiştir.
Türkiye Adalet
Akademisi Başkanlığı 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.10) TÜRKİYE ADALET AKADEMİSİ
BAŞKANLIĞI
1) Türkiye Adalet Akademisi Başkanlığı 2016 Yılı
Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 21.117.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 21.117.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 750.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 20.117.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 250.000
BAŞKAN – Kabul
edenler… Etmeyenler… Kabul edilmiştir.
 TOPLAM 21.117.000
BAŞKAN – Kabul
edenler... Etmeyenler... Kabul edilmiştir.
Türkiye Adalet
Akademisi Başkanlığı 2016 yılı merkezî yönetim bütçesinin bölümleri kabul
edilmiştir.
Türkiye Adalet
Akademisi Başkanlığı 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türkiye Adalet Akademisi Başkanlığı 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 18.358.701,82
Bütçe Gideri 16.274.344,98
İptal Edilen Ödenek 2.084.356,84
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 15.284.000,00
Net Tahsilat 17.743.078,04
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Adalet
Akademisi Başkanlığı 2014 yılı merkezî yönetim kesin hesabının bölümleri kabul
edilmiştir.
Hâkimler ve Savcılar
Yüksek Kurulu 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
23) HÂKİMLER VE SAVCILAR YÜKSEK
KURULU
1) Hâkimler ve Savcılar Yüksek Kurulu 2016 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 55.378.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 55.378.000
BAŞKAN – Kabul
edenler... Etmeyenler... Kabul edilmiştir.
Hâkimler ve
Savcılar Yüksek Kurulu 2016 yılı merkezî yönetim bütçesinin bölümleri kabul
edilmiştir.
Hâkimler ve
Savcılar Yüksek Kurulu 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul edilmiştir.
2) Hâkimler ve Savcılar Yüksek Kurulu 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 55.284.000,00
Bütçe Gideri 36.558.482,27
Ödenek Üstü Gider 6.994,85
İptal Edilen Ödenek 18.732.512,58
BAŞKAN – (A)
cetvelini kabul edenler... Etmeyenler... Kabul edilmiştir.
Hâkimler ve
Savcılar Yüksek Kurulu 2014 yılı merkezî yönetim kesin hesabının bölümleri
kabul edilmiştir.
Sayın
milletvekilleri, böylece dördüncü turda yer alan kuruluşların bütçeleri ve
kesin hesapları kabul edilmiştir. Hayırlı olmalarını temenni ederim. (AK PARTİ
sıralarından alkışlar) 
Sayın
milletvekilleri, dördüncü tur görüşmeler tamamlanmıştır.
Programa
göre, kuruluşların bütçe ve kesin hesaplarını sırasıyla görüşmek için 2 Mart
2016 Çarşamba günü saat 11.00’de toplanmak üzere birleşimi kapatıyorum.
Kapanma Saati: 00.47




(x) 118 ve 119 S. Sayılı Basmayazılar ve
Ödenek Cetvelleri 26.02.2016 tarihli 45’inci Birleşim Tutanağı’na eklidir.




