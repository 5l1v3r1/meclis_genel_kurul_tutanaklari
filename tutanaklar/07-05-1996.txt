


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular















T.B.M.M.
TUTANAK DERGİSİ

CİLT : 5

48 inci Birleşim
7 . 5 . 1996  Salı


İÇİNDEKİLER
  I. – GEÇEN TUTANAK ÖZETİ
 II. – GELEN KÂĞITLAR
III. – BAŞKANLIĞIN GENEL KURULA SUNUŞLARI
A)  GÜNDEMDIŞI KONUŞMALAR
1. – İçişleri Bakanı Ülkü Güney’in, İstanbul Kadıköy’de meydana 
gelen 1 Mayıs olaylarına ilişkin gündemdışı açıklaması ve CHP 
Ankara Milletvekili Önder Sav, DSP İstanbul Milletvekili M. Cevdet 
Selvi, ANAP Ankara Milletvekili Nejat Arseven, DYP Muş Milletvekili 
Necmettin Dede ve RP İstanbul Milletvekili Mehmet Ali Şahin’in 
grupları adına konuşmaları
2. – Yozgat Milletvekili Kâzım Arslan’ın, hayvan yetiştiricilerinin 
sorunlarına ilişkin gündemdışı konuşması ve Devlet Bakanı Mehmet 
Halit Dağlı’nın cevabı
3. – Manisa Milletvekili Hasan Gülay’ın, tütün üreticilerinin sorunlarına 
ilişkin gündemdışı konuşması ve Devlet Bakanı Eyüp Aşık’ın cevabı
4. – Kahramanmaraş Milletvekili Avni Doğan’ın, Kahramanmaraş ve 
çevresinde meydana gelen terör olaylarına ilişkin gündemdışı 
konuşması ve İçişleri Bakanı Ülkü Güney’in cevabı
B)  TEZKERELER VE ÖNERGELER
1. – Romanya ve Almanya’ya gidecek olan Devlet Bakanı Rüşdü 
Saracoglu’na, dönüşüne kadar, Enerji ve Tabiî Kaynaklar Bakanı H. 
Hüsnü Doğan’ın vekâlet etmesinin uygun görüldüğüne ilişkin 
Cumhurbaşkanlığı tezkeresi (3/247)
2. – Fransa’ya gidecek olan Devlet Bakanı İmren Aykut’a, dönüşüne 
kadar, Devlet Bakanı Rüşdü Saracoglu’nun vekâlet etmesinin uygun 
görüldüğüne ilişkin Cumhurbaşkanlığı tezkeresi (3/248)
3. – Romanya’ya gidecek olan Dışişleri Bakanı Emre Gönensay’a, 
dönüşüne kadar, Devlet Bakan  ve Başbakan Yardımcısı Nahit 
Menteşe’nin vekâlet etmesinin uygun görüldüğüne ilişkin 
Cumhurbaşkanlığı tezkeresi (3/249)
4. – Kuzey Kıbrıs Türk Cumhuriyetine gidecek olan Çevre Bakanı 
Mustafa R. Taşar’a, dönüşüne kadar,  Devlet Bakanı Eyüp Aşık’ın 
vekâlet etmesinin uygun görüldüğüne ilişkin Cumhurbaşkanlığı 
tezkeresi (3/250)
5. – Özbekistan’a gidecek olan Cumhurbaşkanı Süleyman Demirel’e, 
dönüşüne kadar, TBMM Başkanı Mustafa Kalemli’nin vekâlet 
edeceğine ilişkin Cumhurbaşkanlığı tezkeresi (3/251)
6. – İngiltere’ye gidecek olan Millî Savunma Bakanı M. Oltan 
Sungurlu’ya, dönüşüne kadar, İçişleri Bakanı Ülkü Güney’in  vekâlet 
etmesinin uygun görüldüğüne ilişkin Cumhurbaşkanlığı tezkeresi 
(3/252)
7. – İngiltere’ye gidecek olan Dışişleri Bakanı Emre Gönensay’a, 
dönüşüne kadar, Devlet Bakanı ve Başbakan Yardımcısı Nahit 
Menteşe’nin vekâlet etmesinin uygun görüldüğüne ilişkin 
Cumhurbaşkanlığı tezkeresi (3/253)
8. – Özbekistan’a gidecek olan Devlet Bakanı Ayvaz Gökdemir’e, 
dönüşüne kadar, Devlet Bakanı Ünal Erkan’ın vekâlet etmesinin uygun 
görüldüğüne ilişkin Cumhurbaşkanlığı tezkeresi (3/254)
9. – Özbekistan’a gidecek olan Kültür Bakanı Agâh Oktay Güner’e, 
dönüşüne kadar, Devlet Bakanı Ali Talip Özdemir’in vekâlet etmesinin 
uygun görüldüğüne ilişkin Cumhurbaşkanlığı tezkeresi (3/255)
10. – Özbekistan’a gidecek olan Çevre Bakanı Mustafa R. Taşar’a, 
dönüşüne kadar, Devlet Bakanı Eyüp Aşık’ın vekâlet etmesinin uygun 
görüldüğüne ilişkin Cumhurbaşkanlığı tezkeresi (3/256)
11. – Yozgat Milletvekili İsmail Durak Ünlü’nün, (6/106, 107) esas 
numaralı sözlü sorularını geri aldığına ilişkin önergesi (4/10)
12. –  İstanbul Milletvekili Halit Dumankaya’nın, (6/93) esas numaralı 
sözlü sorusunu geri aldığına ilişkin önergesi (4/11)
13. –  Rize Milletvekili Ahmet Kabil’in, (6/105) esas numaralı sözlü 
sorusunu geri aldığına ilişkin önergesi (4/12)
14. –  Kahramanmaraş Milletvekili Ahmet Dökülmez’in, (6/62) esas 
numaralı sözlü sorusunu geri aldığına ilişkin önergesi (4/13)
15. –  (10/1, 14) Esas Numaralı Meclis Araştırması Komisyonu 
Başkanlığının, Komisyonun görev süresinin uzatılmasına ilişkin 
tezkeresi (3/257)
16. – Cumhurbaşkanı Süleyman Demirel’in, Özbekistan’a yapacağı 
resmî ziyarete katılacak milletvekillerine ilişkin Başbakanlık tezkeresi 
(3/258)
17. –  Birleşmiş Milletler İnsan Yerleşimleri Konferansı HABITAT II 
Global Parlamenterler Forumuna, TBMM’yi temsilen 16 milletvekilinden 
oluşan bir heyetle katılınmasına ilişkin Başkanlık tezkeresi (3/259)
C)  GENSORU, GENEL GÖRÜŞME, MECLİS SORUŞTURMASI VE 
MECLİS ARAŞTIRMASI ÖNERGELERİ
1. – Kahramanmaraş Milletvekili Hasan Dikici ve 44 arkadaşının, 
Afşin-Elbistan Termik Santralının kiralanması konusunda Meclis 
araştırması açılmasına ilişkin önergesi (10/64)
2. – Sıvas Milletvekili Temel Karamollaoğlu ve 31 arkadaşının, 
belediyelerin içinde bulundukları sorunların tespiti ve belediye 
hizmetlerinin daha verimli yapılabilmesi için alınması gereken 
tedbirlerin belirlenmesi amacıyla Meclis araştırması açılmasına ilişkin 
önergesi (10/65)
3. – İstanbul Milletvekili Azmi Ateş ve 115 arkadaşının, başörtülü kız 
öğrencilerin sorunları konusunda Meclis araştırması açılmasına ilişkin 
önergesi (10/66)
4. –  Kocaeli Milletvekili Şevket Kazan ve 15 arkadaşının, İstanbul 
Kadıköy’de 1 Mayıs günü meydana gelen olaylarda gerekli tedbirlerin 
alınmadığı iddialarını araştırmak amacıyla Meclis araştırması 
açılmasına ilişkin önergesi (10/67)
5. –  Erzurum Milletvekili Lütfü Esengün ve 62 arkadaşının, kanuna 
veya genel ahlaka aykırı şekilde mal edinmek suretiyle görevini kötüye 
kullandığı ve bu eyleminin Türk Ceza Kanununun 240 ve 3628 
Numaralı Mal Bildiriminde Bulunulması, Rüşvet ve Yolsuzluklarla 
Mücadele Kanununun 13, 14 ve 15 inci maddelerine uyduğu iddiasıyla 
eski Başbakan Tansu Çiller hakkında Meclis soruşturması açılmasına 
ilişkin önergesi (9/4)
IV. – SATAŞMALARA İLİŞKİN KONUŞMALAR
1. – İçişleri Bakanı Ülkü Güney’in, İstanbul Milletvekili Ali Şahin’in, 
sözlerine farklı bir nitelik atfetmesi nedeniyle konuşması
V. – KANUN TASARI VE TEKLİFLERİYLE 
KOMİSYONLARDAN GELEN DİĞER İŞLER
1. – Türkiye Büyük Millet Meclisi Saymanlığının Temmuz, Ağustos ve 
Eylül 1994 Ayları Hesabına Ait Türkiye Büyük Millet Meclisi 
Hesaplarını İnceleme Komisyonu Raporu (5/2) (S. Sayısı : 4)
2. – Türkiye Büyük Millet Meclisi Saymanlığının Ekim, Kasım ve 
Aralık 1994 Ayları Hesabına Ait Türkiye Büyük Millet Meclisi 
Hesaplarını İnceleme Komisyonu Raporu (5/3) (S. Sayısı : 5)
3. – Türkiye Büyük Millet Meclisi Saymanlığının Ocak, Şubat ve Mart 
1995 Ayları Hesabına Ait Türkiye Büyük Millet Meclisi Hesaplarını 
İnceleme Komisyonu Raporu (5/4) (S. Sayısı : 6)
4. – Türkiye Büyük Millet Meclisi Saymanlığının Nisan, Mayıs ve 
Haziran 1995 Ayları Hesabına Ait Türkiye Büyük Millet Meclisi 
Hesaplarını İnceleme Komisyonu Raporu (5/5) (S. Sayısı : 7)
5. – Türkiye Büyük Millet Meclisi Saymanlığının Temmuz, Ağustos ve 
Eylül 1995 Ayları Hesabına Ait Türkiye Büyük Millet Meclisi 
Hesaplarını İnceleme Komisyonu Raporu (5/6) (S. Sayısı : 8)
6. – Türkiye Büyük Millet Meclisi Saymanlığının Ekim, Kasım ve 
Aralık 1995 Ayları Hesabına Ait Türkiye Büyük Millet Meclisi 
Hesaplarını İnceleme Komisyonu Raporu (5/7) (S. Sayısı : 9)
7. – Türkiye Büyük Millet Meclisi Saymanlığının Ocak, Şubat ve Mart 
1996 Ayları Hesabına Ait Türkiye Büyük Millet Meclisi Hesaplarını 
İnceleme Komisyonu Raporu (5/8) (S. Sayısı : 10)
VI. – ÖNERİLER
A)  DANIŞMA KURULU ÖNERİLERİ
1. – Genel Kurulda görüşülecek konuların yeniden düzenlenmesi ile 
(10/67) esas numaralı Meclis araştırması önergesinin görüşme günü ve 
çalışma süresine ilişkin Danışma Kurulu önerisi
B)  SİYASÎ PARTİ GRUBU ÖNERİLERİ
1. – (10/63) esas numaralı Meclis araştırması önergesinin görüşme 
günü ve çalışma süresine ilişkin DYP Grubu önerisi
VII. – SEÇİMLER
A)  KOMİSYONLARA ÜYE SEÇİMİ
1. – (10/7) esas numaralı Meclis Araştırma Komisyonuna üye seçimi
2. – (10/8, 16, 20) esas numaralı Meclis Araştırma Komisyonuna üye 
seçimi
3. – (10/13, 53) esas numaralı Meclis Araştırma Komisyonuna üye 
seçimi
VIII. – SORULAR VE CEVAPLAR
A)  YAZILI SORULAR VE CEVAPLARI
1. – Artvin Milletvekili Süleyman Hatinoğlu’nun, Baltalimanı Kemik 
Hastalıkları Hastanesi yönetimine ilişkin sorusu ve Sağlık Bakanı 
Yıldırım Aktuna’nın yazılı cevabı (7/344)
2. – Şanlıurfa Milletvekili Eyüp Cenap Gülpınar’ın, Makedonya ve 
Arnavutluk’u ziyaret talebinin reddedildiği iddiasına ilişkin 
Başbakandan sorusu ve Dışişleri Bakanı Emre Gönensay’ın yazılı 
cevabı (7/346)
3. – Elazığ Milletvekili Ahmet Cemil Tunç’un, SSK ve bağlı 
kuruluşlarının bazı harcamalarına ilişkin Başbakandan sorusu ve 
Çalışma ve Sosyal Güvenlik Bakanı Emin Kul’un yazılı cevabı (7/352)
4. – Elazığ Milletvekili Ahmet Cemil Tunç’un, PTT ve bağlı 
kuruluşlarının bazı harcamalarına ilişkin Başbakandan sorusu ve 
Ulaştırma Bakanı Ömer Barutçu’nun yazılı cevabı (7/356)
5. – Elazığ Milletvekili Ahmet Cemil Tunç’un, TEKEL ve bağlı 
kuruluşlarının bazı harcamalarına ilişkin Başbakandan sorusu ve 
Devlet Bakanı Eyüp Aşık’ın yazılı cevabı (7/360)
6. – Elazığ Milletvekili Ahmet Cemil Tunç’un, D.M.O. ve bağlı 
kuruluşlarının bazı harcamalarına ilişkin Başbakandan sorusu ve 
Maliye Bakanı Lutfullah Kayalar’ın yazılı cevabı (7/376)
7. – Elazığ Milletvekili Ahmet Cemil Tunç’un, M.T.A.’nın bazı 
harcamalarına ilişkin Başbakandan sorusu ve Enerji ve Tabiî Kaynaklar 
Bakanı Hüsnü Doğan’ın yazılı cevabı (7/380)
8. – Elazığ Milletvekili Ahmet Cemil Tunç’un, YURT-KUR’un bazı 
harcamalarına ilişkin Başbakandan sorusu ve Millî Eğitim Bakanı 
Turhan Tayan’ın yazılı cevabı (7/385)
9. – Elazığ Milletvekili Ahmet Cemil Tunç’un, Türkiye Atom Enerjisi 
Kurumunun bazı harcamalarına ilişkin Başbakandan sorusu ve Devlet 
Bakanı Abdülkadir Aksu’nun yazılı cevabı (7/388)
10. – Elazığ Milletvekili Ahmet Cemil Tunç’un, Millî Piyango 
İdaresinin bazı harcamalarına ilişkin Başbakandan sorusu ve Maliye 
Bakanı Lutfullah Kayalar’ın yazılı cevabı (7/389)
11. – Elazığ Milletvekili Ahmet Cemil Tunç’un, Türkiye Kalkınma 
Bankası A.Ş.’nin bazı harcamalarına ilişkin Başbakandan sorusu ve 
Devlet Bakanı Eyüp Aşık’ın yazılı cevabı (7/391)
12. – Sıvas Milletvekili Mahmut Işık’ın, satılan Sümerbank 
mağazalarındaki personelin Emekli Sandığına primlerini ödemelerine 
karşın sağlık hizmetinden yararlandırılmadıkları iddiasına ilişkin 
Başbakandan sorusu ve Maliye Bakanı Lutfullah Kayalar’ın yazılı 
cevabı (7/413)
13. – Yozgat Milletvekili Kâzım Arslan’ın, Yozgat Doğumevinde 
bulunan küvezlerin Yozgat Devlet Hastanesine taşınmasına ilişkin 
sorusu ve Sağlık Bakanı Yıldırım Aktuna’nın  yazılı cevabı (7/428)
14. – Yozgat Milletvekili Kâzım Arslan’ın, Yozgat Sağlık Müdürlüğü 
Lojmanlarına ilişkin sorusu ve Sağlık Bakanı Yıldırım Aktuna’nın  
yazılı cevabı (7/429)
15. – Elazığ Milletvekili Ahmet Cemil Tunç’un, Doğu ve Güneydoğuda 
yurttaşlarımıza göç nedeniyle yapılan nakdî yardımlara ilişkin 
Başbakandan sorusu ve Devlet Bakanı Abdülkadir Aksu’nun yazılı 
cevabı (7/433)
16. – Yozgat Milletvekili Kâzım Arslan’ın, makam arabalarına ilişkin 
Başbakandan sorusu ve Maliye Bakanı Lutfullah Kayalar’ın yazılı 
cevabı (7/457)
17. – Artvin Milletvekili Süleyman Hatinoğlu’nun, Tababet Uzmanlık 
Yönetmeliğinin bazı maddelerinde yapılan değişikliklere ilişkin sorusu 
ve Sağlık Bakanı Yıldırım Aktuna’nın yazılı cevabı  (7/459)
18. – Kahramanmaraş Milletvekili Hasan Dikici’nin, Kahramanmaraş 
Merkez ve ilçelerinde okul, öğretmen ve lojman ihtiyacına ilişkin sorusu 
ve Millî Eğitim Bakanı Turhan Tayan’ın yazılı cevabı (7/463)
19. – Bartın Milletvekili Cafer Tufan Yazıcıoğlu’nun, bazı tarihi 
ilkokul binalarının satışa çıkarıldığı iddiasına ilişkin sorusu ve Millî 
Eğitim Bakanı Turhan Tayan’ın yazılı cevabı (7/472)
20. – Kastamonu Milletvekili Fethi Acar’ın, gelir dağılımındaki 
dengesizliğe ilişkin Başbakandan sorusu ve Maliye Bakanı Lutfullah 
Kayalar’ın yazılı cevabı (7/482)
21. – Kastamonu Milletvekili Fethi Acar’ın, karayolları ağının 
iyileştirilmesine ilişkin sorusu ve Bayındırlık ve İskân Bakanı 
Mehmet Keçeciler’in yazılı cevabı (7/489)
22. – Balıkesir Milletvekili İsmail Özgün’ün, Balıkesir-Edremit-
Avcılar Köyü ilkokuluna atanan bir görevliye ilişkin sorusu ve Millî 
Eğitim Bakanı Turhan Tayan’ın  yazılı cevabı (7/493)
23. – Bartın Milletvekili Cafer Tufan Yazıcıoğlu’nun, dil bölümü 
mezunlarına öğretmenlik hakkı verilmesine ilişkin sorusu ve Millî 
Eğitim Bakanı Turhan Tayan’ın yazılı cevabı (7/502)
24. – İstanbul Milletvekili Mustafa Baş’ın branşları dışında görev 
yapan öğretmenlere ilişkin sorusu ve Millî Eğitim Bakanı Turhan 
Tayan’ın  yazılı cevabı (7/509)
25. – Amasya Milletvekili Cemalettin Lafcı’nın, öğretmen ve 
yöneticilerin ek ders ücretlerine ilişkin sorusu ve Millî Eğitim Bakanı 
Turhan Tayan’ın yazılı cevabı (7/542)
26. – Konya Milletvekili Nezir Büyükcengiz’in, Konya Tuzlukçu İlçesi 
Kaymakamının icraatlarına ilişkin sorusu ve İçişleri Bakanı Ülkü 
Güney’in yazılı cevabı (7/551)
27. – Kayseri Milletvekili Memduh Büyükkılıç’ın, Kayseri-Melikgazi 
Gesi İlköğretim Okulu öğrencilerinin ödenekleri ile ilgili usulsüzlük 
iddiasına ilişkin sorusu ve Millî Eğitim Bakanı Turhan Tayan’ın  yazılı 
cevabı (7/570)
28. – İstanbul Milletvekili Bülent Akarcalı’nın, vize uygulamalarına 
ilişkin sorusu ve Dışişleri Bakanı Emre Gönensay’ın  yazılı cevabı 
(7/576)
29. – İstanbul Milletvekili Bülent Akarcalı’nın;
Türkiye Yatırım Bankasınca bir otele kredi verilip verilmediğine,
Türkiye Kalkınma Bankasının takibata alınmış kredilerine,
İlişkin soruları ve Devlet Bakanı Eyüp Aşık’ın yazılı cevabı (7/577, 
578)
30. – Aydın Milletvekili Muhammet Polat’ın, Menderes Elektrik A.Ş. 
(MENDAŞ)ye ilişkin soorusu ve Enerji ve Tabiî Kaynaklar Bakanı 
Hüsnü Doğan’ın yazılı cevabı (7/585)
31. – Niğde Milletvekili M. Salih Katırcıoğlu’nun, yüksekokul mezunu 
şeflerin hangi dereceye yükselebildiklerine ilişkin sorusu ve TBMM 
Başkanı Mustafa Kalemli’nin  yazılı cevabı (7/639)
32. – Yozgat Milletvekili Kâzım Arslan’ın, TBMM’de görevli bazı 
memurların Milletvekillerine yaptıkları hizmetler karşılığında bahşiş 
aldıkları iddiasına ilişkin sorusu ve TBMM Başkanı Mustafa 
Kalemli’nin  yazılı cevabı (7640)

I. – GEÇEN TUTANAK ÖZETİ
TBMM Genel Kurulu saat 15.00’te açıldı.
Yapılan yoklama sonucunda Genel Kurulda toplantı yetersayısı 
bulunmadığı anlaşıldığından;
7 Mayıs 1996 Salı günü saat 15.00’te toplanmak üzere, birleşime 
15.27’de son verildi.
H. Uluç Gürkan
Başkanvekili
	Salih Kapusuz	Zeki Ergezen
	Kayseri	Bitlis
	Kâtip Üye	Kâtip Üye



II. – GELEN KÂĞITLAR
6 . 5 . 1996  PAZARTESİ
Rapor
1. – Denizli Milletvekili Hasan Korkmazcan ve 4 Arkadaşının; Millet 
Meclisi İçtüzüğünün Başlığı ile Bazı Maddelerinin Değiştirilmesi ve 
Bu İçtüzüğe Bazı Maddeler Eklenmesi Hakkında İçtüzük Teklifi ile 
İstanbul Milletvekili Emin Kul’un; Gümüşhane Milletvekili M. Oltan 
Sungurlu’nun; Denizli Milletvekili Hasan Korkmazcan’ın; İzmir 
Milletvekili Gencay Gürün ve Bursa Milletvekili Turhan Tayan’ın; 
Kütahya Milletvekili Mustafa Kalemli’nin; Kocaeli Milletvekili Şevket 
Kazan ve 6 Arkadaşının; Erzurum Milletvekili Lütfü Esengün’ün; 
Kayseri Milletvekili Recep Kırış’ın; Cumhuriyet Halk Partisi Grup 
Başkanvekili İçel Milletvekili Oya Araslı’nın ve Hatay Milletvekili 
Atila Sav’ın; Millet Meclisi İçtüzüğünde Değişiklik Yapılmasına Dair 
İçtüzük Teklifleri ve Anayasa Komisyonu Raporu (2/158, 2/30, 2/52, 
2/67, 2/89, 2/161, 2/176, 2/177, 2/178, 2/183, 2/204) (S. Sayısı : 13) 
(Dağıtma tarihi : 6.5.1996) (GÜNDEME)
Meclis Soruşturması Önergesi
1. – Erzurum Milletvekili Lütfü Esengün ve 62 Arkadaşının, kanuna 
veya genel ahlaka aykırı şekilde mal edinmek suretiyle görevini kötüye 
kullandığı ve bu eyleminin Türk Ceza Kanununun 240 ve 3628 
Numaralı Mal Bildiriminde Bulunulması, Rüşvet ve Yolsuzluklarla 
Mücadele Kanununun 13, 14 ve 15 inci Maddelerine uyduğu iddiasıyla 
eski Başbakan Tansu Çiller hakkında Meclis soruşturması açılmasına 
ilişkin önergesi (9/4) (Başkanlığa geliş tarihi : 26.4.1996)
Meclis Araştırması Önergeleri
1. – Kahramanmaraş Milletvekili Hasan Dikici ve 44 arkadaşının, 
Afşin-Elbistan Termik Santralinin kiralanması konusunda Meclis 
araştırması açılmasına ilişkin önergesi (10/64) (Başkanlığa geliş tarihi 
: 25.4.1996)
2. – Sıvas Milletvekili Temel Karamollaoğlu ve 31 arkadaşının, 
Belediyelerin içinde bulundukları sorunların tespiti ve belediye 
hizmetlerinin daha verimli yapılabilmesi için alınması gereken 
tedbirlerin belirlenmesi amacıyla Meclis araştırması açılmasına ilişkin 
önergesi (10/65) (Başkanlığa geliş tarihi : 25.4.1996)
3. – İstanbul Milletvekili Azmi Ateş ve 115 arkadaşının, başörtülü kız 
öğrencilerinin sorunları konusunda Meclis araştırması açılmasına 
ilişkin önergesi (10/66) (Başkanlığa geliş tarihi : 25.4.1996)
4. – Kocaeli Milletvekili Şevket Kazan ve 15 arkadaşının, İstanbul 
Kadıköy’de 1 Mayıs günü meydana gelen olaylarda gerekli tedbirlerin 
alınmadığı iddialarını araştırmak amacıyla Meclis araştırması 
açılmasına ilişkin önergesi (10/67) (Başkanlığa geliş tarihi : 3.5.1996)
7 . 5 . 1996 SALI
Tasarılar
1. – Türkiye Cumhuriyeti ile Irak Cumhuriyeti Arasında Konsolosluk 
Sözleşmesinin onaylanmasının Uygun Bulunduğuna Dair Kanun 
Tasarısı (1/304) (Dışişleri Komisyonuna) (Başkanlığa geliş tarihi : 
26.4.1996)
2. – Türkiye Cumhuriyeti Hükümeti ile Sovyet Sosyalist Cumhuriyetleri 
Birliği Hükümeti Arasında Balıkçılık Alanında İşbirliği 
Anlaşmasının Onaylanmasının Uygun Bulunduğuna Dair Kanun 
Tasarısı (1/305) (Tarım, Orman ve Köyişleri ve Dışişleri 
komisyonlarına) (Başkanlığa geliş tarihi : 26.4.1996)
3. – Arkeolojik Mirasın Korunmasına İlişkin Avrupa Sözleşmesi 
(Gözden Geçirilmiş)’nin Onaylanmasının Uygun Bulunduğu Hakkında 
Kanun Tasarısı (1/306) (Millî Eğitim ve Dışişleri komisyonlarına) 
(Başkanlığa geliş tarihi : 26.4.1996)
4. – Avrupa İnsan Haklarını ve Ana Hürriyetleri Koruma Sözleşmesine 
Ek 9 Numaralı Protokolün Onaylanmasının Uygun Bulunduğuna Dair 
Kanun Tasarısı (1/307) (Dışişleri Komisyonuna) (Başkanlığa geliş 
tarihi : 26.4.1996)
5. – Medeni ve Siyasi Haklar Konusunda Uluslararası Sözleşmeye 
Katılmamızın Uygun Bulunduğuna Dair Kanun Tasarısı (1/308) 
(Dışişleri Komisyonuna) (Başkanlığa geliş tarihi : 26.4.1996)
6. – Milletlerarası Finansman Kurumuna Katılmak İçin Hükümete 
Salahiyet Verilmesine Dair Kanunun Bir Maddesinde Değişiklik 
Yapılmasına İlişkin Kanun Tasarısı (1/309) (Plan ve Bütçe 
Komisyonuna) (Başkanlığa geliş tarihi : 26.4.1996)
7. – Türkiye Cumhuriyeti Hükümeti ile Kırgız Cumhuriyeti Hükümeti 
Arasında Karşılıklı Büyük Elçilik  Faaliyetlerinin Gayrimenkul ve Mali 
Veçhelerine İlişkin Protokolün Onaylanmasının Uygun Bulunduğuna 
Dair Kanun Tasarısı (1/310) (Dışişleri ve Plan ve Bütçe 
komisyonlarına) (Başkanlığa geliş tarihi : 26.4.1996)
8. – Türkiye Cumhuriyeti Hükümeti ile Türkmenistan Hükümeti 
Arasında Karşılıklı Büyükelçilik Açılması Hususunda Protokolün 
Onaylanmasının Uygun Bulunduğuna Dair Kanun Tasarısı (1/311) 
(Dışişleri ve Plan ve Bütçe komisyonlarına) (Başkanlığa geliş tarihi : 
26.4.1996)
9. – Türkiye Cumhuriyeti Hükümeti ile Çin Halk Cumhuriyeti Hükümeti 
Arasında Kültür Anlaşmasının Onaylanmasının Uygun Bulunduğuna 
Dair Kanun Tasarısı (1/312) (Millî Eğitim ve Dışişleri komisyonlarına) 
(Başkanlığa geliş tarihi : 26.4.1996)
10. – Türkiye Cumhuriyeti Hükümeti ile Kırgız Cumhuriyeti Hükümeti 
Arasında Ücretsiz Sağlık Hizmetlerine Dair Protokolün 
Onaylanmasının Uygun Bulunduğuna Dair Kanun Tasarısı (1/313) 
(Sağlık ve Sosyal İşler ve Dışişleri komisyonlarına) (Başkanlığa geliş 
tarihi : 26.4.1996)
11. – Türkiye Cumhuriyeti ile Azerbaycan Cumhuriyeti Arasında Tarım 
Alanında Bilimsel, Teknik ve Ekonomik İşbirliğine İlişkin Protokolün 
Onaylanmasının Uygun Bulunduğuna Dair Kanun Tasarısı (1/314) 
(Tarım, Orman ve Köyişleri ve Dışişleri komisyonlarına) (Başkanlığa 
geliş tarihi : 26.4.1996)
12. – Türkiye Cumhuriyeti ile Azerbaycan Cumhuriyeti Arasında Tıp ve 
Sağlık Alanında İşbirliğine İlişkin Protokolün Onaylanmasının 
Uygun Bulunduğuna Dair Kanun Tasarısı (1/315) (Sağlık ve Sosyal 
İşler ve Dışişleri komisyonlarına) (Başkanlığa geliş tarihi : 26.4.1996)
13. – Türkiye Cumhuriyeti ile Azerbaycan Cumhuriyeti Arasında Eğitim 
ve Bilim Alanında İşbirliğine İlişkin Protokolün Onaylanmasının 
Uygun Bulunduğuna Dair Kanun Tasarısı (1/316) (Millî Eğitim ve 
Dışişleri komisyonlarına) (Başkanlığa geliş tarihi : 26.4.1996)
14. – Türkiye Cumhuriyeti ile Azerbaycan Cumhuriyeti Arasında Spor 
Alanında İşbirliğine İlişkin Protokolün Onaylanmasının Uygun 
Bulunduğuna Dair Kanun Tasarısı (1/317) (Millî Eğitim ve Dışişleri 
komisyonlarına) (Başkanlığa geliş tarihi : 26.4.1996)
15. – Türkiye Cumhuriyeti ile Azerbaycan Cumhuriyeti Arasında 
Yatırımların Karşılıklı Teşviki ve Korunması Anlaşmasının 
Onaylanmasının Uygun Bulunduğuna Dair Kanun Tasarısı (1/318) 
(Dışişleri ve Plan ve Bütçe komisyonlarına) (Başkanlığa geliş tarihi : 
26.4.1996)
16. – Türkiye Cumhuriyeti  ile Azerbaycan Cumhuriyeti Arasında 
Gümrük İşleri Alanında İşbirliği ve Karşılıklı Yardıma ilişkin 
Protokolün Onaylanmasının Uygun Bulunduğuna Dair Kanun Tasarısı 
(1/319) (Dışişleri ve Plan ve Bütçe komisyonlarına) (Başkanlığa geliş 
tarihi : 26.4.1996)
17. – Türkiye Cumhuriyeti ile Azerbaycan Cumhuriyeti Arasında Kültür 
ve Güzel Sanatlar Alanında İşbirliğine İlişkin Protokolün 
Onaylanmasının Uygun Bulunduğuna Dair Kanun Tasarısı (1/320) 
(Millî Eğitim ve Dışişleri komisyonlarına) (Başkanlığa geliş tarihi : 
26.4.1996)
18. – Dünya Turizm Teşkilatı Tüzüğünün Bazı Maddelerinde Yapılan 
Değişikliklerin Onaylanmasının Uygun Bulunduğuna Dair Kanun 
Tasarısı (1/321) (Bayındırlık, İmâr, Ulaştırma ve Turizm ve Dışişleri 
komisyonlarına) (Başkanlığa geliş tarihi : 26.4.1996)
19. –  Türkiye Cumhuriyeti ile Türkmenistan Arasında Konsolosluk 
Sözleşmesinin Onaylanmasının Uygun Bulunduğuna Dair Kanun 
Tasarısı (1/322) (Dışişleri Komisyonuna) (Başkanlığa geliş tarihi : 
26.4.1996)
20. – Türkiye Cumhuriyeti Hükümeti ile Polonya Cumhuriyeti Hükümeti 
Arasında Gelir ve Servet Üzerinden Alınan Vergilerde Çifte 
Vergilendirmeyi Önleme Anlaşmasının Uygun Bulunduğuna Dair 
Kanun Tasarısı (1/323) (Dışişleri ve Plan ve Bütçe komisyonlarına) 
(Başkanlığa geliş tarihi : 26.4.1996)
21. – Türkiye Cumhuriyeti ile Kazakistan Cumhuriyeti Arasında 
Konsolosluk Sözleşmesinin Onaylanmasının Uygun Bulunduğuna Dair 
Kanun Tasarısı (1/324) (Dışişleri Komisyonuna) (Başkanlığa geliş 
tarihi : 26.4.1996)
22. – Türkiye Cumhuriyeti ile Moldova Cumhuriyeti Arasında Dostluk 
ve İşbirliği Anlaşmasının Onaylanmasının Uygun Bulunduğuna Dair 
Kanun Tasarısı (1/325) (Dışişleri Komisyonuna) (Başkanlığa geliş 
tarihi : 26.4.1996)
23. – Türkiye Cumhuriyeti Hükümetinin Kırgızistan Cumhuriyeti 
Hükümetine 10 000 Adet Eğitim Elbisesi Bağışlamasına Dair 
Anlaşmanın Onaylanmasının Uygun Bulunduğu Hakkında Kanun 
Tasarısı  (1/326)  (Millî  Savunma  ve  Dışişleri  komisyonlarına)  
(Başkanlığa  geliş tarihi : 26.4.1996)
24. – Türkiye Cumhuriyeti Hükümeti ile Letonya Cumhuriyeti Hükümeti 
Arasında Turizm Alanında İşbirliği Anlaşmasının Onaylanmasının 
Uygun Bulunduğuna Dair Kanun Tasarısı (1/327) (Bayındırlık, İmâr, 
Ulaştırma ve Turizm ve Dışişleri komisyonlarına) (Başkanlığa geliş 
tarihi : 26.4.1996)
25. – Türkiye Cumhuriyeti ve Özbekistan Cumhuriyeti Arasında 
Konsolosluk Sözleşmesinin Onaylanmasının Uygun Bulunduğuna Dair 
Kanun Tasarısı (1/328) (Dışişleri Komisyonuna) (Başkanlığa geliş 
tarihi : 26.4.1996)
26. – Türkiye Cumhuriyeti ve Litvanya Cumhuriyeti Arasında 
Konsolosluk Anlaşmasının Onaylanmasının Uygun Bulunduğuna Dair 
Kanun Tasarısı (1/329) (Dışişleri Komisyonuna) (Başkanlığa geliş 
tarihi : 26.4.1996)
27. – Türkiye Cumhuriyeti Hükümeti ile Polonya Cumhuriyeti Hükümeti 
Arasında Teknik ve Savunma Sanayii İşbirliği Anlaşmasının 
Onaylanmasının Uygun Bulunduğuna Dair Kanun Tasarısı (1/330) 
(Millî Savunma ve Dışişleri komisyonlarına) (Başkanlığa geliş tarihi : 
26.4.1996)
28. – Türkiye Cumhuriyeti Hükümeti ile Polonya Cumhuriyeti Hükümeti 
Arasında Uluslararası Karayolu Taşımacılığı Anlaşmasının Tadiline 
İlişkin Anlaşmasının Onaylanmasının Uygun Bulunduğuna Dair 
Kanun Tasarısı (1/331) (Bayındırlık, İmâr, Ulaştırma ve Turizm ve 
Dışişleri komisyonlarına) (Başkanlığa geliş tarihi : 26.4.1996)
29. – Türkiye Cumhuriyeti ile Bosna Hersek Cumhuriyeti Arasında 
Dostluk ve İşbirliği Anlaşmasının Onaylanmasının Uygun 
Bulunduğuna Dair Kanun Tasarısı (1/332) (Dışişleri Komisyonuna) 
(Başkanlığa geliş tarihi : 26.4.1996)
30. – Türkiye Cumhuriyeti ile Hırvatistan Cumhuriyeti Arasında Dostluk 
ve İşbirliği Anlaşmasının Onaylanmasının Uygun Bulunduğuna Dair 
Kanun Tasarısı (1/333) (Dışişleri Komisyonuna) (Başkanlığa geliş 
tarihi : 26.4.1996)
31. – Türkiye Cumhuriyeti Hükümeti ile Litvanya Cumhuriyeti Hükümeti 
Arasında Denizcilik Anlaşmasının Onaylanmasının Uygun 
Bulunduğuna Dair Kanun Tasarısı (1/334) (Bayındırlık, İmâr, 
Ulaştırma ve Turizm ve Dışişleri komisyonlarına) (Başkanlığa geliş 
tarihi : 26.4.1996)
32. – Türkiye Cumhuriyeti ile Özbekistan Cumhuriyeti Arasında Hukuki, 
Ticari ve Cezai Konularda Adli Yardımlaşma Sözleşmesinin 
Onaylanmasının Uygun Bulunduğuna Dair Kanun Tasarısı (1/335) 
(Adalet ve Dışişleri komisyonlarına) (Başkanlığa geliş tarihi : 
26.4.1996)
33. – Türkiye Cumhuriyeti ile Mısır Arap Cumhuriyeti Arasında Gelir 
Üzerinden Alınan Vergilerde Çifte Vergilendirmeyi Önleme Anlaşması 
ve Eki Protokolün Onaylanmasının Uygun Bulunduğuna Dair Kanun 
Tasarısı (1/336) (Dışişleri ve Plan ve Bütçe komisyonlarına) 
(Başkanlığa geliş tarihi : 26.4.1996)
34. – Türkiye Cumhuriyeti ile Estonya Cumhuriyeti Arasında Kültür, 
Eğitim, Bilim ve Spor Alanlarında İşbirliği Anlaşmasının 
Onaylanmasının Uygun Bulunduğuna Dair Kanun Tasarısı (1/337) 
(Millî Eğitim ve Dışişleri komisyonlarına) (Başkanlığa geliş tarihi : 
26.4.1996)
35. – Türkiye Cumhuriyeti ve Macaristan Cumhuriyeti Arasındaki 
Dostluk ve İşbirliği Anlaşmasının Onaylanmasının Uygun 
Bulunduğuna Dair Kanun Tasarısı (1/338) (Dışişleri Komisyonuna) 
(Başkanlığa geliş tarihi : 26.4.1996)
36. – Türkiye Cumhuriyeti ile Litvanya Cumhuriyeti Arasında Dostluk 
ve İşbirliği Anlaşmasının Onaylanmasının Uygun Bulunduğuna Dair 
Kanun Tasarısı (1/339) (Dışişleri Komisyonuna) (Başkanlığa geliş 
tarihi : 26.4.1996)
37. – Türkiye Cumhuriyeti ile Polonya Cumhuriyeti Arasında Yüksek 
Düzeyli Sürekli Danışma Komitesi Kurulmasına İlişkin Protokolün 
Onaylanmasının Uygun Bulunduğuna Dair Kanun Tasarısı (1/340) 
(Dışişleri Komisyonuna) (Başkanlığa geliş tarihi : 26.4.1996)
38. – Türkiye Cumhuriyeti Hükümeti ile Litvanya Cumhuriyeti Hükümeti 
Arasında Eğitim, Bilim, Kültür ve Spor Alanlarında İşbirliği 
Anlaşmasının Onaylanmasının Uygun Bulunduğuna Dair Kanun 
Tasarısı (1/341) (Millî Eğitim ve Dışişleri komisyonlarına) 
(Başkanlığa geliş tarihi : 26.4.1996)
39. – Türkiye Cumhuriyeti ile Letonya Cumhuriyeti Arasında Dostluk ve 
İşbirliği Anlaşmasının Onaylanmasının Uygun Bulunduğuna Dair 
Kanun Tasarısı (1/342) (Dışişleri Komisyonuna) (Başkanlığa geliş 
tarihi : 26.4.1996)
40. – Kimyasal Silahların Geliştirilmesinin, Üretiminin Stoklanmasının 
ve Kullanımının Yasaklanması ve Bunların İmhası ile İlgili 
Sözleşmenin Onaylanmasının Uygun Bulunduğuna Dair Kanun 
Tasarısı (1/343) (Millî Savunma ve Dışişleri komisyonlarına) 
(Başkanlığa geliş tarihi : 26.4.1996)
41. – Türkiye Cumhuriyeti Hükümeti ile Uluslararası Kızılhaç ve 
Kızılay Dernekleri Federasyonu Arasında Uluslararası Federasyonun ve 
Onun Türkiye Cumhuriyetindeki Temsilciliğinin Statüsüne İlişkin 
Anlaşmasının Onaylanmasının Uygun Bulunduğuna Dair Kanun 
Tasarısı (1/344) (Dışişleri Komisyonuna) (Başkanlığa geliş tarihi : 
26.4.1996)
42. – Türkiye Cumhuriyeti ile Bulgaristan Cumhuriyeti Arasında Gelir 
Üzerinden Alınan Vergilerde Çifte Vergilendirmeyi Önleme 
Anlaşmasının Onaylanmasının Uygun Bulunduğuna Dair  Kanun  
Tasarısı (1/345) (Dışişleri ve Plan ve Bütçe komisyonlarına) 
(Başkanlığa geliş tarihi : 26.4.1996)
43. – Türkiye Cumhuriyeti ile Cezayir Demokratik Halk Cumhuriyeti 
Arasında Gelir ve Servet Üzerinden Alınan  Vergilerde Çifte 
Vergilendirmeyi Önleme Anlaşması ve Eki Protokolün Onaylanmasının 
Uygun Bulunduğuna Dair Kanun Tasarısı (1/346) (Dışişleri ve Plan ve 
Bütçe komisyonlarına) (Başkanlığa geliş tarihi : 26.4.1996)
44. – Karadeniz Ticaret ve Kalkınma Bankası Kuruluş Anlaşmasının 
Onaylanmasının Uygun Bulunduğuna Dair Kanun Tasarısı (1/347) 
(Dışişleri ve Plan ve Bütçe komisyonlarına) (Başkanlığa geliş tarihi : 
26.4.1996)
45. – Türkiye Cumhuriyeti Hükümeti ile Malezya Hükümeti Arasında 
Gelir Üzerinden Alınan Vergilerde Çifte Vergilendirmeyi Önleme ve 
Vergi Kaçakçılığına Engel Olma Anlaşması ve Eki Protokolün 
Onaylanmasının Uygun Bulunduğuna Dair Kanun Tasarısı (1/348) 
(Dışişleri ve Plan ve Bütçe komisyonlarına) (Başkanlığa geliş tarihi : 
26.4.1996)
46. – Türkiye Cumhuriyeti ile Arnavutluk Cumhuriyeti Arasında Gelir ve 
Servet Üzerinden Alınan Vergilerde Çifte Vergilendirmeyi Önleme 
Anlaşmasının Onaylanmasının Uygun Bulunduğuna Dair Kanun 
Tasarısı (1/349) (Dışişleri ve Plan ve Bütçe komisyonlarına) 
(Başkanlığa geliş tarihi : 26.4.1996)
47. – Türkiye Cumhuriyeti Hükümeti ile Kazakistan Cumhuriyeti 
Hükümeti Arasında Askerî Alanda Eğitim, Teknik ve Bilimsel İşbirliği 
Anlaşmasının Onaylanmasının Uygun Bulunduğuna Dair Kanun  
Tasarısı (1/350) (Millî Savunma ve Dışişleri komisyonlarına) 
(Başkanlığa geliş tarihi : 26.4.1996)
48. – Türkiye Cumhuriyeti ile Kazakistan Cumhuriyeti Arasında Dostluk 
ve İşbirliği Anlaşmasının Onaylanmasının Uygun Bulunduğuna Dair 
Kanun Tasarısı (1/351) (Başkanlığa geliş tarihi : 26.4.1996)
49. – Uluslararası Sergilere İlişkin Sözleşme ile Sözleşmeye Değişiklik 
Getiren Uluslararası Sergiler Bürosu Genel Kurul Kararına 
Katılmamızın Onaylanmasının Uygun Bulunduğuna Dair Kanun 
Tasarısı (1/352) (Dışişleri Komisyonuna) (Başkanlığa geliş tarihi : 
26.4.1996)
50. — Türkiye Cumhuriyeti ve Kırgız Cumhuriyeti Arasında 
Konsolosluk Sözleşmesinin Onaylanmasının Uygun Bulunduğuna Dair 
Kanun Tasarısı (1/353) (Dışişleri Komisyonuna) (Başkanlığa geliş 
tarihi : 26.4.1996)
51. — Türkiye Cumhuriyeti Hükümeti ile Türkmenistan Hükümeti 
Arasında Deniz Taşımacılığı Anlaşmasının Onaylanmasının Uygun 
Bulunduğuna Dair Kanun Tasarısı (1/354) (Bayındırlık, İmar, 
Ulaştırma ve Turizm ve Dışişleri komisyonlarına) (Başkanlığa geliş 
tarihi : 26.4.1996)
52. — Türkiye Cumhuriyeti ve Moldova Cumhuriyeti Arasında 
Yatırımların Karşılıklı Teşviki ve Korunmasına İlişkin  Anlaşmanın 
Onaylanmasının Uygun Bulunduğuna Dair Kanun Tasarısı (1/355) 
(Dışişleri ve Plan ve Bütçe komisyonlarına) (Başkanlığa geliş tarihi : 
26.4.1996)
53. — Türkiye Cumhuriyeti ile Çek Cumhuriyeti Arasında Yatırımların 
Karşılıklı Teşviki ve Korunmasına İlişkin Anlaşmanın 
Onaylanmasının Uygun Bulunduğuna Dair Kanun Tasarısı (1/356) 
(Dışişleri ve Plan ve Bütçe komisyonlarına) (Başkanlığa geliş tarihi : 
26.4.1996)
54. — Türkiye Cumhuriyeti ve Bulgaristan Cumhuriyeti Arasında 
Yatırımların Karşılıklı Teşviki ve Korunmasına İlişkin Anlaşmanın 
Onaylanmasının Uygun Bulunduğuna Dair Kanun Tasarısı (1/357) 
(Dışişleri ve Plan ve Bütçe komisyonlarına) (Başkanlığa geliş tarihi : 
26.4.1996)
55. — Türkiye Cumhuriyeti Hükümeti ile Hindistan Cumhuriyeti 
Hükümeti Arasındaki Turizm İşbirliği Anlaşmasının Onaylanmasının 
Uygun Bulunduğu Hakkında Kanun Tasarısı (1/358) (Bayındırlık, 
İmar, Ulaştırma ve Turizm ve Dışişleri komisyonlarına) (Başkanlığa 
geliş tarihi : 26.4.1996)
56. — Türkiye Cumhuriyeti ile Hindistan Cumhuriyeti Arasında Gelir 
Üzerinden Alınan Vergilerde Çifte Vergilendirmeyi Önleme ve Vergi 
Kaçakçılığına Engel Olma Anlaşması ve Eki Protokolün 
Onaylanmasının Uygun Bulunduğuna Dair Kanun Tasarısı (1/359) 
(Dışişleri ve Plan ve Bütçe komisyonlarına) (Başkanlığa geliş tarihi : 
26.4.1996)
57. — Türkiye Cumhuriyeti Hükümeti ile Slovak Cumhuriyeti Hükümeti 
Arasında Bilim, Eğitim, Kültür ve Spor Alanlarında Karşılıklı 
İşbirliği Anlaşmasının Onaylanmasının Uygun Bulunduğuna Dair 
Kanun Tasarısı (1/360) (Millî Eğitim ve Dışişleri komisyonlarına) 
(Başkanlığa geliş tarihi : 26.4.1996)
58. — Türkiye Cumhuriyeti ile Pakistan İslam Cumhuriyeti Arasında 
Yatırımların Karşılıklı Teşviki ve Korunmasına İlişkin Anlaşmanın 
Onaylanmasının Uygun Bulunduğu Hakkında Kanun Tasarısı (1/361) 
(Dışişleri ve Plan ve Bütçe komisyonlarına) (Başkanlığa geliş tarihi : 
26.4.1996)
59. — Uydular Aracılığı ile Deniz Haberleşmesi Uluslararası Teşkilatı 
Sözleşmesi ve İşletme Anlaşmasında Yapılan Değişikliğin 
Onaylanmasının Uygun Bulunduğuna Dair Kanun Tasarısı (1/362) 
(Bayındırlık, İmar, Ulaştırma ve Turizm ve Dışişleri komisyonlarına) 
(Başkanlığa geliş tarihi : 26.4.1996)
60. — Uydular Aracılığı ile Telekomünikasyon Uluslararası Örgütüne 
(INTELSAT) İlişkin Anlaşmada Yapılan Değişikliğin 
Onaylanmasının Uygun Bulunduğuna Dair Kanun Tasarısı (1/363) 
(Bayındırlık, İmar, Ulaştırma ve Turizm ve Dışişleri komisyonlarına) 
(Başkanlığa geliş tarihi : 26.4.1996)
61. — İslam Ülkeleri Arası Yatırım ve İhracat Kredi Sigortası 
Kurumu Kuruluşu Anlaşmasının Onaylanmasının Uygun Bulunduğuna 
Dair Kanun Tasarısı (1/364) (Dışişleri ve Plan ve Bütçe 
komisyonlarına) (Başkanlığa geliş tarihi : 26.4.1996)
62. — Türkiye Cumhuriyeti ve Litvanya Cumhuriyeti Arasında 
Yatırımların Karşılıklı Teşviki ve Korunmasına İlişkin Anlaşmanın 
Onaylanmasının Uygun Bulunduğuna Dair Kanun Tasarısı (1/365) 
(Dışişleri ve Plan ve Bütçe komisyonlarına) (Başkanlığa geliş tarihi : 
26.4.1996)
63. — Türkiye Cumhuriyeti ile Arnavutluk Cumhuriyeti Arasında 
Hukukî, Ticarî ve Cezaî Konularda Adlî Yardımlaşma Sözleşmesinin 
Onaylanmasının Uygun Bulunduğuna Dair Kanun Tasarısı (1/366) 
(Adalet ve Dışişleri komisyonlarına) (Başkanlığa geliş tarihi : 
26.4.1996)
64. — Motorlu Taşıtlar Zorunlu Malî Sorumluluk Sigortasına İlişkin 
Avrupa Sözleşmesinin Onaylanmasının Uygun Bulunduğuna Dair 
Kanun Tasarısı (1/367) (İçişleri ve Dışişleri komisyonlarına) 
(Başkanlığa geliş tarihi : 26.4.1996)
65. — Türkiye Cumhuriyeti Hükümeti ile Litvanya Cumhuriyeti 
Hükümeti Arasında Hava Taşımacılığı Anlaşmasının 
Onaylanmasının Uygun Bulunduğuna Dair Kanun Tasarısı (1/368) 
(Bayındırlık, İmar, Ulaştırma ve Turizm ve Dışişleri komisyonlarına) 
(Başkanlığa geliş tarihi : 26.4.1996)
66. — Türkiye Cumhuriyeti ve Kazakistan Cumhuriyeti Arasında 
Hukukî Konularda Adlî Yardımlaşma Anlaşmasının Onaylanmasının 
Uygun Bulunduğuna Dair Kanun Tasarısı (1/369) (Adalet ve Dışişleri 
komisyonlarına) (Başkanlığa geliş tarihi : 26.4.1996)
67. — Türkiye Cumhuriyeti ve Gürcistan Cumhuriyeti Arasında 
Konsolosluk Anlaşmasının Onaylanmasının Uygun Bulunduğuna Dair 
Kanun Tasarısı (1/370) (Dışişleri Komisyonuna) (Başkanlığa geliş 
tarihi : 26.4.1996)
68. — Türkiye Cumhuriyeti Hükümeti ile Makedonya Cumhuriyeti 
Hükümeti Arasında Hava Taşımacılığı Anlaşmasının 
Onaylanmasının Uygun Bulunduğuna Dair Kanun Tasarısı (1/371) 
(Bayındırlık, İmar, Ulaştırma ve Turizm ve Dışişleri komisyonlarına) 
(Başkanlığa geliş tarihi : 26.4.1996)
69. — Türkiye Cumhuriyeti ile Avustralya Arasında Suçluların Geri 
Verilmesi Andlaşması ile Bu Andlaşmada Değişiklik Yapılmasına 
İlişkin Anlaşmasının Onaylanmasının Uygun Bulunduğu Hakkında 
Kanun Tasarısı (1/372) (Adalet ve Dışişleri komisyonlarına) 
(Başkanlığa geliş tarihi : 26.4.1996)
70. — Dünya Sağlık Teşkilatı Anayasasının 24 ve 25 inci 
Maddelerinde Yapılan Değişikliklerin Onaylanmasının Uygun 
Bulunduğuna Dair Kanun  Tasarısı (1/373) (Sağlık ve Sosyal İşler ve 
Dışişleri komisyonlarına) (Başkanlığa geliş tarihi : 26.4.1996)
71. — Dünya Posta Birliği Kuruluş Yasası Beşinci Ek Protokolünün 
Onaylanmasının Uygun Bulunduğuna Dair Kanun Tasarısı (1/374) 
(Bayındırlık, İmar, Ulaştırma ve Turizm ve Dışişleri komisyonlarına) 
(Başkanlığa geliş tarihi : 26.4.1996)
72. — Türkiye Cumhuriyeti Hükümeti ile Belarus Cumhuriyeti Hükümeti 
Arasında Hava Taşımacılığı Anlaşmasının Onaylanmasının Uygun 
Bulunduğuna Dair Kanun Tasarısı (1/375) (Bayındırlık, İmar, 
Ulaştırma ve Turizm ve Dışişleri komisyonlarına) (Başkanlığa geliş 
tarihi : 26.4.1996)
73. — Türkiye Cumhuriyeti Hükümeti ile Bosna Hersek Cumhuriyeti 
Hükümeti Arasında Askerî Alanda Eğitim, Teknik ve Bilimsel İşbirliği 
Anlaşmasının Onaylanmasının Uygun Bulunduğuna Dair Kanun 
Tasarısı (1/376) (Millî Savunma ve Dışişleri komisyonlarına) 
(Başkanlığa geliş tarihi : 26.4.1996)
74. — Türkiye Cumhuriyeti ile Çin Halk Cumhuriyeti Arasında Gelir 
Üzerinden Alınan Vergilerde Çifte Vergilendirmeyi Önleme ve Vergi 
Kaçakçılığına Engel Olma Anlaşması ve Eki Protokolün 
Onaylanmasının Uygun Bulunduğuna Dair Kanun Tasarısı (1/377) 
(Dışişleri ve Plan ve Bütçe komisyonlarına) (Başkanlığa geliş tarihi : 
26.4.1996)
75. — Türkiye Cumhuriyeti ile Kazakistan Cumhuriyeti Arasında Cezaî 
Konularda Karşılıklı Adlî Yardımlaşma ve Suçluların İadesi 
Anlaşmasının Onaylanmasının Uygun Bulunduğuna Dair Kanun 
Tasarısı (1/378) (Adalet ve Dışişleri Komisyonlarına) (Başkanlığa 
geliş tarihi : 26.4.1996)
76. — Ekonomik İşbirliği Örgütü Ticaret ve Kalkınma Bankası 
Kuruluş Anlaşmasının Onaylanmasının Uygun Bulunduğuna Dair 
Kanun Tasarısı (1/379) (Dışişleri ve Plan ve Bütçe Komisyonlarına) 
(Başkanlığa geliş tarihi : 26.4.1996)
77. — Türkiye Cumhuriyeti ile Makedonya Cumhuriyeti Arasında 
Dostluk, İyi Komşuluk ve İşbirliği Anlaşmasının Onaylanmasının 
Uygun  Bulunduğuna Dair Kanun Tasarısı (1/380) (Dışişleri 
Komisyonuna) (Başkanlığa geliş tarihi : 26.4.1996)
78. — Türkiye Cumhuriyeti ile Makedonya Cumhuriyeti Arasında Gelir 
ve Servet Üzerinden Alınan Vergilerde Çifte Vergilendirmeyi Önleme 
Anlaşmasının Onaylanmasının Uygun Bulunduğuna Dair Kanun 
Tasarısı (1/381) (Dışişleri ve Plan ve Bütçe komisyonlarına) 
(Başkanlığa geliş tarihi : 26.4.1996)
79. — Türkiye Cumhuriyeti ile Litvanya Cumhuriyeti Arasında Hukukî 
ve Ticarî Konularda Hukukî ve Adlî İşbirliği Anlaşmasının 
Onaylanmasının Uygun Bulunduğuna Dair Kanun Tasarısı (1/382) 
(Adalet ve Dışişleri komisyonlarına) (Başkanlığa geliş tarihi : 
26.4.1996)
80. — Türkiye Cumhuriyeti ile Bosna Hersek ve Hırvatistan 
Cumhuriyetleri Arasında Geri Dönüş Eylemi İçin İyi Niyet Misyonu ve 
Ortak Polis Gücü Oluşturulması Hakkında Anlaşmanın 
Onaylanmasının Uygun Bulunduğuna Dair Kanun Tasarısı (1/383) 
(İçişleri ve Dışişleri komisyonlarına) (Başkanlığa geliş tarihi : 
26.4.1996)
81. — İzmir Gaz ve Ulaşım Hizmetleri Genel Müdürlüğü Kuruluş ve 
Görevleri Hakkında Kanun Tasarısı (1/384) (İçişleri ve Plan ve Bütçe 
Komisyonuna) (Başkanlığa geliş tarihi : 25.4.1996)
82. — Yabancıların Türkiye’de İkamet ve Seyahatleri Hakkında 
Kanunun İki Maddesinde Değişiklik Yapılmasına Dair Kanun Tasarısı 
(1/385) (İçişleri Komisyonuna) (Başkanlığa geliş tarihi : 2.5.1996)
83. — Türk Silahlı Kuvvetleri İç Hizmet Kanununun Bir Maddesinde 
Değişiklik Yapılmasına Dair Kanun Tasarısı (1/386) (Millî Savunma 
Komisyonuna) (Başkanlığa geliş tarihi : 2.5.1996)
84. — Türkiye Cumhuriyeti Hükümeti İle Özbekistan Cumhuriyeti 
Hükümeti Arasında Hava Taşımacılığı Anlaşmasının 
Onaylanmasının Uygun Bulunduğuna Dair Kanun Tasarısı (1/387) 
(Bayındırlık, İmar, Ulaştırma ve Turizm ve Dışişleri komisyonlarına) 
(Başkanlığa geliş tarihi : 2.5.1996)
85. — Maden Kanununun Bir Maddesinde Değişiklik Yapılması 
Hakkında Kanun Tasarısı (1/388) (Sanayi ve Teknoloji ve Ticaret ve 
Plan ve Bütçe komisyonlarına) (Başkanlığa geliş tarihi : 2.5.1996)
86. — Türkiye Cumhuriyeti Hükümeti ile Letonya Cumhuriyeti 
Hükümeti Arasında Hava Taşımacılığı Anlaşmasının 
Onaylanmasının Uygun Bulunduğuna Dair Kanun Tasarısı (1/389) 
(Bayındırlık, İmar, Ulaştırma ve Turizm ve Dışişleri komisyonlarına) 
(Başkanlığa geliş tarihi : 2.5.1996)
87. — Türkiye Cumhuriyeti Hükümeti ile Kırgızistan Cumhuriyeti 
Hükümeti Arasında Hava Taşımacılığı Anlaşmasının 
Onaylanmasının Uygun Bulunduğuna Dair Kanun Tasarısı (1/390) 
(Bayındırlık, İmar, Ulaştırma ve Turizm ve Dışişleri 
Komisyonlarına) (Başkanlığa geliş tarihi : 2.5.1996)
Teklifler
1. — Konya Milletvekili Lütfi Yalman ve 11 Arkadaşının; Konya İlinin 
Hadim, Taşkent, Bozkır, Güneysınır, Yalıhüyük, Ahırlı İlçelerinin 
Kalkınmada Öncelikli Yöre Kapsamına Alınmasına Dair Kanun Teklifi 
(2/275) (Plan ve Bütçe Komisyonuna) (Başkanlığa geliş tarihi : 
25.4.1996)
2. — Batman Milletvekili Ataullah Hamidi’nin; Kayapınar Adıyla Bir 
İlçe Kurulması Hakkında Kanun Teklifi (2/276) (İçişleri ve Plan ve 
Bütçe komisyonlarına) (Başkanlığa geliş tarihi : 26.4.1996)


BİRİNCİ OTURUM
Açılma Saati: 15.00
BAŞKAN: Başkanvekili H. Uluç GÜRKAN
KÂTİP ÜYELER: Zeki ERGEZEN (Bitlis), Kadir BOZKURT (Sinop)


BAŞKAN – Türkiye Büyük Millet Meclisinin 48 inci Birleşimini, 
ülkemiz ve ulusumuz için iyilikler ve güzellikler getirmesi dileğiyle 
açıyorum.
Toplantı yetersayımız vardır; görüşmelere başlıyoruz.
Gündemdışı söz talepleri vardır.
III. – BAŞKANLIĞIN GENEL KURULA SUNUŞLARI
A)  GÜNDEMDIŞI KONUŞMALAR
1. – İçişleri Bakanı Ülkü Güney’in, İstanbul Kadıköy’de meydana 
gelen 1 Mayıs olaylarına ilişkin gündemdışı açıklaması ve CHP 
Ankara Milletvekili Önder Sav, DSP İstanbul Milletvekili M. Cevdet 
Selvi, ANAP Ankara Milletvekili Nejat Arseven, DYP Muş Milletvekili 
Necmettin Dede ve RP İstanbul Milletvekili Mehmet Ali Şahin’in 
grupları adına konuşmaları
BAŞKAN – Önce, 1 Mayıs olayları konusunda, İçişleri Bakanı Sayın 
Ülkü Güney; buyurun efendim. (ANAP sıralarından alkışlar)
İÇİŞLERİ BAKANI ÜLKÜ GÜNEY (Bayburt) – Sayın Başkan, 
muhterem milletvekilleri; hepinizi saygıyla selamlıyorum. 
Bilindiği üzere, 1 Mayıs 1996 günü, İstanbul'da, Türk-İş, DİSK, Hak-
İş ve Kamu Emeklileri Sendikası Konfederasyonu tarafından 
kutlanmak istenen 1 Mayıs etkinlikleri, maalesef, çeşitli illegal 
örgütlerin propaganda ve şiddet eylemlerine dönüşmüştür. Kadıköy 
İlçesinde meydana gelen olaylar, 3 kişinin ölümü, 58'i polis olmak üzere 
76 kişinin yaralanmasıyla sonuçlanmıştır. Saldırılar sonucu, 12 
otomobile kundaklama yapılarak maddî hasar verilmiş, 114 işyeri de 
tahrip edilmiştir. Olaylara sebebiyet verdikleri gerekçesiyle, 319 kişi 
gözaltına alınmış ve bunların sorgulamalarına başlanılmış, 9'u 
tutuklanmıştır; geriye kalanların sorgulamaları halen devam etmektedir.
Muhterem milletvekilleri, hepinizin bildiği gibi, olaylar, 1 Mayısta, saat 
09.00'da, Taksim Anıtına -bahsetmiş olduğum bu konfederasyonlar 
tarafından- çiçek konulması ve saygı duruşunda bulunulmasıyla 
başlamıştır; ancak, özellikle DİSK, bu mahalde; yani, Taksim 
Alanında bir toplantı da yapmak istemiştir; muhtelif yörelerden gelen, 
topladıkları mensuplarla, aynı zamanda Taksim'de de bir eylem ve 
toplantı yapmak istemişlerdir; güvenlik güçlerimizin müdahelesi sonucu, 
Taksim'de bu toplantıya izin verilmemiştir. 
Taksim Alanında bu toplantının yapılacağı daha önceden istihbar 
edildiği için, 2 bine yakın güvenlik gücü ve gerekli araç-gereç temin 
edilerek önceden tertibat alınmış, o gün Taksim Alanında böyle bir 
gösteriye izin verilmemiştir. Bilahara, burada toplananlar Kadıköy'e 
hareket etmişlerdir. Kadıköy Meydanında yapılacak gösteriler, daha 
önceden bilgilerimiz dahilindeydi, istihbarî bilgileri almıştık; bu 
nedenle, burada 4 500 civarında güvenlik gücü konuşlandırılmış idi; 
ayrıca, Fenerbahçe Stadında da 150 kişilik bir jandarma gücü, ihtiyat 
olarak bekletiliyordu. 
Toplantı alanına intikal eden gruplar, daha önceden hazırlanan 45 arama 
kontrol noktasında denetimden geçirilmişlerdir. Kadıköy Evlendirme 
Dairesi önündeki kontrol sahasından DHKP-C ibareli pankartı açarak 
gelmek isteyen, yüzleri maskeli 300 kişilik bir grup, kontrol noktasında 
kendilerini aratmak istememeleri üzerine, ikazlara rağmen, güvenlik 
güçlerine ve çevre binalara taşlı sopalı saldırıda bulunmuşlardır. Bir 
başka istikametten gelen 500 kişilik bir grup da, bu gruba destek vermek 
suretiyle saldırılarını artırmışlardır. Binaların, işyerlerinin tahrip 
edilmesiyle gelişen olaylar esnasında emniyet mensuplarına 
saldırılmış, bu esnada, Emniyet Müdür Yardımcısı Ali Yön ile birlikte 
5 kişi, silahla yaralanmıştır.
 Bu saldırıdaki grupların yaş ortalamalarına baktığımızda, bunların 
daha çok 15 ile 20 yaş arasında olduklarını görmekteyiz. 
Buradaki silahlı çatışma sonucunda, Dursun Odabaş, Hasan Albayrak 
ve Levent Yalçın isimli 3 vatandaşımız hayatını kaybetmiştir. 
Bunlardan Dursun Odabaş'ın, Marksist-Leninist Komünist Partisi örgütü 
mensubu olduğu, Hasan Albayrak'ın, TİKKO örgütü mensubu olduğu 
ve Levent Yalçın isimli şahsın da, Bayrampaşa Cezaevinde gardiyan 
olduğu anlaşılmıştır. 
Saat 11.45'te Söğütlüçeşme istikametinden yürüyüş kortejine iştirak 
etmek isteyen DHKP-C, Türkiye Komünist Partisi, TİKKO ibareli 
pankartlar taşıyan yüzleri maskeli 500 kişilik grup, cadde üzerinde 
bulunan MHP ilçe binasına molotofkokteyliyle saldırıda 
bulunmuşlardır. Bu saldırganlar, güvenlik güçlerinin müdahalesi sonucu 
dağıtılmışlardır. 
Saat 12.00 civarında alana intikal eden grupların yerleştirilmesiyle 
birlikte, sendika temsilcilerinin konuşmaları başlamış; ancak, sendika 
temsilcileri, illegal gruplar tarafından konuşmalarını yapmadan, 
kürsüden indirilmişler, yasadışı gruplar kürsüyü işgal etmişlerdir. Bu 
arada, işçilerin toplantı alanını boşalttığı görülmüştür. Geriye kalan 
militan gruplar, tüm ikazlara rağmen, saat 15.00'e kadar, yasadışı 
konuşmalarını yapmışlar, eylemlerini de sürdürmüşlerdir. 
Muhterem milletvekilleri, buradaki sendika mensuplarının sayısı 20 bin 
civarındadır. Tespitlerimize göre, alandaki yekûn insan sayısı 35 bin ile 
40 bin arasındadır. Sendika mensupları, kendilerinin 
konuşturulmamasını müteakip, alanı terk etmişlerdir, ayrılmışlardır, 
olaylardan sıyrılmışlardır ve olayı da orada kınamışlardır. 
Biz, sendika mensuplarına, olaylara katılmamalarından ve buradaki 
yasadışı, illegal örgütlerle o anda işbirliği yapmamalarından dolayı 
teşekkür ettik; ben de teşekkür ettim; ancak, hepinizin bildiği gibi, 2911 
sayılı Toplantı ve Gösteri Yürüyüşleri Kanununun düzenleme 
kurulunun görev ve sorumluluklarını düzenleyen maddesi -ki, bu 
toplantıları düzeyenleyenler bu kurullardır- kurulun, topluluk toplantı 
yerinden tamamen dağılıncaya kadar ayrılmamaları gerektiğini, 
toplantının disiplinini sağlamalarını ve güvenlik güçlerine yardım 
etmelerini emrettiği halde, bu gruplar, maalesef, bu sahayı terk 
etmişlerdir. 
Militan grupların dağılmaları sırasında, cadde ve ara sokaklardaki 
banka şubelerine, mağazalara, oto galerilerine ve çeşitli işyerlerine 
saldırıda bulunulmuş ve gelişen olaylar karşısında, güvenlik güçlerinin 
müdahalesiyle, olayların daha büyük bir boyuta ulaşması önlenmiştir. 
Güvenlik güçlerimiz, bütün bu olaylara müdahaleler esnasında 58 yaralı 
vermiş olmalarına rağmen, itidallerini ve soğukkanlılıklarını 
kaybetmemişler, olayların büyümemesi için, kanunî sınırların ötesinde 
güç kullanımına başvurmamışlardır. 
Değerli milletvekilleri, elbette ki, cana, mala, devlete, millete yönelik bu 
şekildeki şiddet ve tahribat olaylarının hiçbir mazereti olamaz. İddia 
edildiği gibi, bu olaylar, tarafımızdan, hiçbir surette, asla, hafife 
alınmış da değildir. 
Polisin, toplumsal şiddet olaylarında ne tür vasıtalar kullanması 
gerektiği, kanunlarımızda bellidir. O halde, İçişleri Bakanının, 
İstanbul'da, 1 Mayıs nedeniyle görev ifa etmiş olan güvenlik güçlerine 
"silah kullanın" veya "kullanmayın" şeklinde bir talimat verme yetkisi 
de yoktur. Polisin silah kullanma yetkisi, 2559 sayılı Polis Vazife ve 
Selahiyet Kanununun 16 ncı maddesinde açıkça belirtilmiştir. Medyada, 
bana atfen yer alan, silah kullanılmaması yönünde emir verdiğim 
haberleri, tamemen asılsız ve yanlıştır; ancak, şu hususu da belirtmekte 
yarar görüyorum: 1 Mayıs gününü, amaçları uğruna kullanmak isteyen 
terör organizasyonları, küçük yaştaki çocukları toplantı sahasına 
taşımak suretiyle, güvenlik güçlerinin âdeta elini kolunu bağlamışlardır. 
Çocuklarını böyle toplantılara gönderen ailelerin bu sorumsuz 
davranışlarını affetmek de asla mümkün değildir. Görüntülere dikkat 
ettiyseniz, kalabalığın arasında çocukların sayısal olarak fazlalığı, 
güvenlik güçlerimizin bu konuda, en büyük endişe kaynağı olmuştur. 
Muhterem arkadaşlarım, bu olayların genel bir değerlendirmesini 
yapacak olursak, şu tespiti göz önüne almamız gerekiyor: İllegal 
örgütler, sürekli, seslerini duyurabilmek ve varlıklarını sürdürebilmek 
için, eylem yapmak zorundadırlar; ayrıca, her eylemde, tabanlarını 
genişletme gayreti içerisindedirler. Gaziosmanpaşa olaylarıyla başlayan, 
İstanbul Taksim'de, Ankara Kızılay'da ve Dil Tarih ve Coğrafya 
Fakültesinde sürdürülen olaylar, bu örgütlerde, şiddete yönelme arzusunu 
da beraberinde getirmiştir. PKK terör örgütünün, kırsal alanda, istediği 
sonuca ulaşamamış olması nedeniyle, büyük şehirlerde eylem ihtiyacı 
içine düştüğü de bellidir; aynı zamanda, üniversite gençliğine dönük yeni 
bir heyecan dalgası yaratmak suretiyle, Marksist terörist grupların azalan 
militan kadrolarını geliştirme amacı da taşımaktadır. Önce Taksim 
Meydanında, sonra Kızılay Meydanında daha sonra da Dil Tarih ve 
Coğrafya Fakültesinde, üniversite harçlarını protesto etmek amacıyla 
çıkan olaylarda, polis imajı yıpratılmaya çalışılmıştır; şimdi ise, 
polis, etkisiz gösterilmeye çalışılmaktadır. 
Değerli milletvekilleri, 1 Mayıs 1996 olaylarını analiz etmek istersek ve 
neden böyle oldu diye soracak olursak, geçmişe dönük şu tespitleri de 
yapmak zorundayız: Bu olaylar, 12 Mart 1995 günü, İstanbul 
Gaziosmanpaşa semtinde bir kıraathaneye vaki saldırı sonucunda 
başlayan olayların devamı niteliğindedir. Bu olayların temelinde yatan 
nedenleri hepiniz biliyorsunuz. Burada bu olayların temelinde yatan 
nedenlere uzun uzadıya girmek istemiyorum. Düşünebiliyor muyuz, her 
yıl, İstanbul'a ve İstanbul'un varoşlarına, özellikle güneydoğudan, 300 
bin-400 bin insanımız geliyor ve buraya gelen bu insanlarımız, 
yeterince, istenildiği bir şekilde iskân edilemiyorlar; kalabalık aileler 
biçiminde burada barınmaya gayret ediyorlar. Kaçak yapılaşma ve 
işsizlik, bu insanların, bu ailelerin ve bu çocukların, bu şekilde, hırs ve 
kinle toplumun içerisine düşmelerine bir yerde neden oluyor. 
Muhterem milletvekilleri, basında ve muhtelif kesimlerde, 1 Mayıs 
olayları nedeniyle bize yöneltilen suçlamalar vardır; bunların en 
başında, acaba, bu olaylar olurken, gelişirken yeterli istihbarat 
yapılmamış mıdır?.. Şunu açıkyüreklilikle ifade etmek istiyorum; 
istihbarat birimlerimiz, bu olaylarla ilgili her türlü istihbaratı, hatta, 
detaylarına kadar vermişlerdir. İlgili birimler, bu istihbaratları, özellikle 
1 Mayıstaki olaylarla ilgili istihbaratları, 15 Nisan itibariyle, her gün 
almışlardır. Yani, bilgi akışı konusunda ve istihbaratta herhangi bir 
eksiklik yoktur. 
Acaba, askerî birliklerden bir yardım istenmiş midir konusuna gelince; 
askerî birliklerden gerekli yardım istenmiş ve askerî birlikler gerekli 
yerlerde; ayrıca, jandarmadan gelen 150 kişilik bir güç de Fenerbahçe 
Stadında konuşlandırılmıştır; ancak, olayların, ani gelişmesi ve ani 
gelişmesiyle birlikte, süratle ve kısa bir sürede oluşması, bu birliklerin 
intikalinde bir gecikme yaratmıştır.
Şunu memnuniyetle ifade etmek isterim ki, 1 Mayıs olaylarını 
yaratanların, provokatörlerin, illegal örgütlerin, şiddet eylemcilerinin 
elebaşılarının büyük bir bölümü, olay günü ve müteakip günlerde 
yakalanmıştır. Bu olaylara karışanların, daha önce de aynı tip olaylara 
karışan, sabıkalı, fişli insanlar olduğu ortaya çıkmıştır.
Muhterem milletvekilleri, bu olayla ilgili planlamanın eksik olduğuna 
dair eleştiriler vardır. Şunu rahatlıkla ifade edebilirim; 2 Mayıs günü 
İstanbul'da yaptığımız incelemelerde, bu olayla ilgili planlamanın, 
konuşlandırılmanın eksiksiz bir şekilde yapıldığını görmekteyiz. 
Ancak, herhangi bir mazeretin arkasına sığınmak istemiyorum, böyle bir 
şeyi de asla düşünmüyorum. Olaylar olmuştur, olaylar üzücüdür, olaylar 
bizi rencide etmiştir; bunun bilinci içerisindeyim. Buradan alacağımız 
dersler olduğu kanaatindeyim. Bu bakımdan, tespitlerimize göre, polis 
çevik kuvvet birimlerinin yeniden yapılanması yönünde, 
reorganizasyonu yönünde ilgililere gerekli emirleri vermiş 
bulunmaktayım. 
Polisimizin, araç-gereç ihtiyaçları, teknik donanım ve özlük sorunlarına 
ilişkin hususları kapsayan yasal düzenlemeleri, kısa bir sürede, Yüce 
Meclise getirmeye kararlıyız. 
Ayrıca, yine, bu konuyla ilgili soruşturma ve incelemelerin ne safhada 
olduğuna dair sorular vardır. Şunu açıkça ifade etmek istiyorum: 
İstanbul Valisi de dahil olmak üzere, olayda ihmal ve kusuru olanlar 
varsa, bunların tespiti için gerekli inceleme ve araştırmayı 
yaptırmaktayım. Kusur ve ihmali görülenler hakkında, kanunî işlemler 
eksiksiz yapılacaktır; yasaların emrettiği müeyyideler mutlaka 
uygulanacaktır. 
Sayın milletvekilleri, şurasını da açık kalplilikle ifade etmek istiyorum: 
1 Mayıs olaylarını, herhangi bir mazeretin arkasına sığınarak 
geçiştirmeyi asla kabul edemeyiz; bu, söz konusu da olamaz. 
Sorumluluğumuzun idraki içerisindeyiz; gerek adlî gerekse idarî 
kovuşturmaların sonuçları, en kısa zamanda, mutlaka, kamuoyuna 
açıklanacaktır.
Bu meyanda, toplumsal olayları ilgilendiren mevzuat boşlukları gözden 
geçirilecek, Çevik Kuvvet'in reorganizasyon sorunu acilen giderilecektir. 
Bütün aksaklıkları, her ne şekilde olursa olsun, düzeltmek kararında ve 
azminde olduğumuzu ifade ediyor, Yüce Meclisi en derin saygılarımla 
selamlıyorum. (ANAP ve DYP sıralarından alkışlar) 
BAŞKAN – Teşekkür ederim Sayın Bakan. 
Değerli milletvekilleri, gruplara söz hakkı doğmuştur. 
Grupların söz süreleri 10'ar dakikadır. Grup sözcülerini, özellikle, bu 
süreye uymaları konusunda uyarmak istiyorum. Hiçbir grubun sayın 
sözcüsünün, bizi, sözünün kesilmiş olması gibi bir durumla karşı 
karşıya bırakmayacağını umut ediyorum. 
İlk söz talebi Cumhuriyet Halk Partisi Grubu adına Sayın Önder 
Sav'dan gelmiştir; buyurun efendim. (CHP sıralarından alkışlar)
Sayın Sav,  süreniz 10 dakikadır.
CHP GRUBU ADINA ÖDER SAV (Ankara) – Teşekkür ederim Sayın 
Başkan.
Sayın Başkan, Yüce Meclisin değerli üyeleri; 1 Mayısta, Kadıköy'de 
meydana gelen olaylarla ilgili olarak İçişleri Bakanı Sayın Güney'in 
gündem- dışı açıklama yapması ve gruplara söz hakkı doğmasından 
dolayı duyduğum memnuniyeti ifade etmek istiyorum. 1 Mayıs 
olaylarına bakış açımızı, Sayın Bakanın görüşleri konusundaki 
düşüncelerimizi Cumhuriyet Halk Partisi Grubu adına ifade etmek 
istiyorum.
Öncelikle Kadıköylülere, malı tahrip edilen esnafa, mitinge katılıp 
yarasız beresiz evlerine dönenlere, sivil ve polis kesimden yaralananlara 
geçmiş olsun dileklerimi iletmek istiyorum, ölenlerin yakınlarına da 
başsağlığı diliyorum.
Dünyada 1888'den bu yana kutlanan 1 Mayıs, ülkemizde, 108 yıl geçmiş 
olmasına rağmen, hâlâ, tam rayına oturtulabilmiş, tüm kurallarıyla 
rahatlıkla kutlanabilen bir gün olma noktasına gelememiştir. Ülkemizde 
işçilerin, çalışanların her zamankinden çok birliğe, kenetlenmeye, 
ekonomik ve toplumsal çıkarları için ortak davranmaya gereksinimi 
olduğu bilinci giderek yerleşmeye başlamıştır. 
İlk kez bu yıl, çalışanların dört büyük konfederasyonunun 1 Mayısı 
kutlamak  istemeleri anlamlıdır. Aralarındaki siyasal görüş, etnik 
köken, dinsel inanç ve sendikal oluşum farklılıklarını bir kenara itip, 
dostluğu, dayanışmayı, kardeşliği ön planda tutmalarını da, ayrıca, altı 
çizilmesi gereken bir nokta olarak görüyorum.
Bu anlamlı birlikteliğin, 1 Mayıs şenliğinin sabote edilip, kana 
bulanması ise hüzün vericidir.
Belli bir süredir, maalesef, ülkemizde bir şeyler ısıtılıyor, bazı olaylar 
tırmandırılmak isteniyor; toplum, sindirilmeye, yıldırılmaya 
çalışılıyor; yetkililer, görevliler de, sadece seyrediyor. 
Üç yıla yakın bir süredir, Sıvas'ta, Madımak yangınıyla başlayan, 
memurların kıyasıya coplanıp dövülmesiyle, Gazi Mahallesi ve 
Ümraniye'deki öldürmelerle tırmandırılan, şehirlerdeki kundaklamalar 
ve cinayetlerle sürdürülen, üniversite öğrencilerinin kışkırtılmasıyla 
ayakta tutulmak istenen olaylar, en son, Kadıköy'de doruğa ulaştı. 
Kadıköy'deki 1 Mayıs olaylarının, çok yönlü, derinlemesine 
incelenmesinin yapılması gerekmektedir. 
Kadıköy Belediye Başkanı, "iki ay önce, yürüyüş güzergâhının uygun 
olmadığını, Emniyet Müdürü aracılığıyla İstanbul Valiliğine 
bildirdik; dar olan sokaklardan, polisin alanı kontrol edemeyeceğini 
düşünerek, mitingin Kadıköy'de yapılmasının uygun olmayacağı 
tavsiyesinde bulunduk" diyor. Bu uyarıya, her nedense, kulak asılmıyor, 
dinlenilmiyor, mitingin, Kadıköy'de yapılmasına izin veriliyor; aslında, 
hata zinciri de burada başlıyor. Miting saati başlamadan, alana yürüyüşe 
geçenler, tek tip üniformaları, maskeleri, taşıdıkları bayrak ve 
pankartları ve yüzlerini kapayan örtüleriyle hemen fark edilebildikleri 
halde, resmî geçitteki merasim bölüğü muamelesine tabi tutuluyor, 
rahatlıkla yürütülüyor, miting alanına rahatlıkla sokulabiliyor. Aslında, 
bunların, oldukça uzun zamanda hazırlanabilecek giysiler ve 
malzemeleriyle, miting alanına gelmeden önce istihbaratının yapılıp, 
önleminin alınamayışı, ciddî yönetim anlayışının 
gerçekleştirilememesine bağlıdır.
 Basındaki haberlere göre, Sayın İçişleri Bakanının istihbarat birimleri 
tarafından bilgilendirilmesine rağmen, önlem düşünülmeyişi, ayrıca, 
düşündürücüdür.
Türkiyenin en büyük kentinin Valisinin, 1 Mayısta İstanbul dışında 
olmasını ihmal ile açıklamak bile güçtür. Valinin "polis biraz pasif 
davrandı" demesi ve Emniyet Müdürünün "biz, kan dökmek istemedik, 
müdahale etseydik 3 ölü değil l00 ölü olurdu. Bir de, kamuoyu bunları 
görsün istedik" şeklindeki sözleriyle Valiyi doğrulaması, işin vahşet ve 
vahametini, umursamazlığın boyutunun ne noktalara geldiğini 
sergilemektedir.
Emniyet Müdürünün, kendi keyfince, kamuoyu bunları görsün 
mantığıyla, milyarlarca liralık mal ve 3 canın kaybına seyirci kalması, 
Valinin deyimiyle pasif davranması, derhal görevden uzaklaştırılması 
için yeter nedendir. 
"İdare ve güvenlik güçleri, kendilerinin izin verdiği bu mitingin düzenli 
yapılmasını, amacından saptırılmamasını, toplantıya katılanların 
güvenliğini sağlamakla yükümlüdürler. Ciddî, demokratik bir ülkede, 
cana, mala kastedilirken, futbol maçı izler gibi olayları seyre kalkan 
polise kimse aferin demez, madalya da vermez; efendi, görevini niçin 
yapmadın diye sorarlar adama. Olaylarda emniyet güçleri pasif 
kalmıştır. Siyasal otoritenin cesaret vermesi lazımdır. İdare veya 
güvenlik kuvvetleri, artık siyasî otoritenin kararlılığını görebilirlerse, 
daha etkili olurlar." Bu son sözler bana ait değildir. Bu sözler, Hükümet 
ortağı olan bir siyasî partinin önemli yetkilisinin ağzından çıkmıştır. 
Günlerdir basında yazılıp, söyleniyor "göstericiler, yürüyüşçüler, 
talancılar silah kullanılmadan caydırılabilirdi, geriletilebilirdi" 
deniliyor. Güvenlik güçlerinin olanakları, düzeni ve becerisiyle 
övünenler, acaba, gaz veya sis bombası, tazyikli su, plastik mermi ve 
benzeri önleyici yöntemlere niçin başvurulmadığını hiç düşünmüyorlar 
mı?
Kimilerinin, yasal ve izinli mitinge, demokratik haklarını kullanarak 
katılanları, meydanları harp alanına çeviren yasadışı örgüt 
militanlarıyla aynı kefeye koyup değerlendirmeleri de, teröristlerin 
amaçlarına ulaşmalarına katkı yapmaktadır; çünkü, amaç, demokrasi 
meydanlarını, yasal biçimde haklarını kullanan insanlardan boşaltmak, 
onları yıldırıp, uzaklaştırıp sindirmektir. Demokratik hukuk 
devletinde, ülke bütünlüğüne saygılı, devletinden, çalışanlardan yana 
olanlar bu oyuna asla gelmemelidir. 
Kamuoyunda, 3 kişinin polis kurşunlarıyla öldürüldüğü sanısı 
yaygındır; üstelik, 2'si, henüz miting başlamadan önce öldürülmüştür. 
Bu husus ciddiyetle araştırılıp, aydınlığa kavuşturulmalıdır.
DHKP/C, TKP/ML ve TİKKO, MLSPB ve PKK örgütlerinin 1 Mayısı 
bahane edip, Kadıköy'de sergiledikleri olayları, yasal bir mitingi 
basmalarını, hiçbir Cumhuriyet Halk Partili, hiçbir sosyaldemokrat, 
hiçbir demokratik solcu, hiçbir demokrat benimsemez, kabul etmez. 
(CHP ve DSP sıralarından alkışlar)
BAŞKAN – Sayın Sav, 1 dakikanız var.
ÖNDER SAV (Devamla) – Mitingte, Amerika ve İsrail Bayraklarının 
yerlere serilip üzerinde yürünmesini kınarız; bir haddini bilmez grubun, 
Türk Bayrağını ateşe vermek küstahlığını da asla affetmeyiz. 
(Alkışlar)
"Biji Apo", "Gerilla vuruyor, Kürdistan'ı kuruyor" sözleriyle, 
Misakımillî sınırları içerisinde, Türkiye Cumhuriyetinden ayrı bir 
devlet kurma özlemini dile getirenlerin, çatısı altında olmakla onur 
duyduğumuz Türkiye Büyük Millet Meclisinden ayrı bir meclis kurmaya 
çalışanların ve onlara söz ve eylemleriyle çanak tutanların, demokratik, 
laik Türkiye Cumhuriyetini bölmeye güçleri ve nefesleri yetmeyecektir.
Yüce Meclise saygılar sunarım. (Alkışlar)
BAŞKAN – Teşekkür ediyorum Sayın Sav.
Demokratik Sol Parti Grubu adına Sayın Cevdet Selvi; buyurun 
efendim. (DSP ve CHP sıralarından alkışlar)
Sayın Selvi konuşma süreniz 10 dakikadır.
DSP GRUBU ADINA M. CEVDET SELVİ (İstanbul) – Sayın 
Başkan, değerli milletvekilleri; hepinizi saygıyla selamlarım.
Sayın İçişleri Bakanımızın 1 Mayıs ile ilgili gündemdışı söz alması 
ve Grubumuza da söz hakkının doğması nedeniyle kendilerine teşekkür 
ederim.
Sayın milletvekilleri, 1 Mayısta, özellikle İstanbul'da yaşanan olaylar, 
tüm kamuoyunda üzüntüyle ve kaygıyla izlenmiştir. Bu olayları 
yüzeysel olarak ele almak, dar bir açıdan değerlendirmek, şimdiye kadar 
yapılan yanlışların devamını sağlamak ve giderek daha tehlikeli 
boyutlar kazanmasına imkân tanımak anlamına gelecektir. 
Bu bakımdan, Kadıköy'de yaşanan 1 Mayıs olaylarının her yönüyle 
incelenmesi, irdelenmesi gerekmektedir. Kadıköy'de gelişen olaylarda 
Hükümetin, güvenlik güçlerinin hazırlıksız olduğu ve ihmali açıkça 
görülmektedir. Birtakım illegal örgütlerin, uzun süreden beri, 1 Mayıs 
eylemleri için hazırlık yaptığı, kendi yayın organlarında bile yer 
almıştır. Eğer, bunlar önceden istihbar edilmemiş ise, bu, bir gaflettir. 
Eğer, bilgileri olduğu halde gerekli önlem alınmamışsa, bu daha da 
rahatsız edicidir. 
Maalesef, ülkemizde, 1 Mayısın sancılı olduğu, yakın tarihimizde de 
acı ve kanlı 1 Mayıslar yaşanmış olduğu halde gerekli önlemlerin 
alınmamış olması düşündürücüdür. Böyle bir günde, İstanbul Valisinin 
makamında bulunmaması, yeni Emniyet Müdürünün "halk görsün 
istedik" şeklindeki talihsiz açıklaması, hazırlıksızlığın, ihmalin ve 
sorumsuzluğun açık kanıtıdır. Olayda, gerekli hazırlığın yapılmamış 
olması, emniyet güçlerinin ve önlemlerin yetersizliğinden de 
anlaşılmaktadır. Bugüne kadar, önceden belirlenmiş ve yasal izinli bir 
açık hava toplantısında görülmeyen, maskeli, tek tip elbiseli, PKK 
flamalı, Apo posterli gruplar, toplantı alanına, önceden yapılan polis 
kontrolü ve yeterli hazırlık nedeniyle, bu kadar rahat girememiş, korteje 
kolay kolay katılamamıştır. Bu da, istihbarat açısından olduğu gibi, 
güvenlik güçlerinin ve önlemlerin de yetersizliğini açıkça ortaya 
koymaktadır.
Ayrıca, devlet adamlarının, ülke yönetimine gelmiş politikacıların, üst 
düzey bürokratların, her fırsatta ve her vesileyle, işadamlarına ait tatil 
köylerinde, yazlıklarında, otellerinde, yatlarında tatil yapması, kötü bir 
alışkanlık haline gelmiş olumsuz bir örnek teşkil etmektedir. Ancak, 
böyle bir önemli günde, bu alışkanlığı sürdüren Valinin, İstanbul'da 
olmamasının hiçbir haklı gerekçesi olamaz; bunu da, hiçbir sorumlu 
kişi savunamaz. (DSP ve CHP sıralarından alkışlar)
Sayın milletvekilleri, 1 Mayıs, yüzyedi yıldır, tüm dünyada, değişik 
biçimlerde de olsa, İşçi Bayramı, birlik ve dayanışma günü olarak ve 
barış içinde kutlanmaktadır. Türkiye'de de, işçi konfederasyonları, yasal 
prosedürü yerine getirerek izin almış ve bu günü kutlamak, sorunlarını, 
bir kez daha anlatmak, duyurmak istemişlerdir; ancak, miting alanında, 
belirli gruplar tarafından saldırıya uğramış, konuşturulmamış ve 
kürsüleri işgal edilmiştir. Bu durum, bir taraftan, işçilerin ve 
sendikacıların, olayların daha da büyümesini önlemek için gösterdikleri 
anlayışı ve bu mitingdeki amacını ve sağduyulu davranışını 
göstermesi bakımından önem taşırken; diğer taraftan da, hiç 
benimsemedikleri, tasvip etmedikleri, cumhuriyet düşmanlığı, devlete, 
demokrasiye, hatta ulusa karşı düşmanlık anlamı taşıyan tavırlar, 
saldırılar karşısında ne kadar etkisiz ve güçsüz kaldıklarını da 
sergilemiştir. Bunun nedeni de, demokrasinin vazgeçilmez unsuru olan, 
temel taşı sayılan sendikaların ve sendikacılığın, yıllardan beri 
yıpratılması, kamuoyunda itibarlarının sarsılması, antidemokratik 
yasalarla, haksız uygulamalarla etkisiz hale getirilmiş olmasıdır. 
Değerli milletvekilleri, İstanbul Kadıköy'de yaşanan bu son olaylar, 
geçmiş iktidarların uyguladığı yanlış politikaların bir kez daha gözler 
önüne gelmesine neden olduğu gibi, geçmişteki iç güvenlik yetkililerinin 
de başarılı olmadığını göstermektedir. Bütün bunlara rağmen, bu 
olaylar gerekçe gösterilerek yanlışlar yapılmamalıdır. Ülke gündeminde 
bulunan önemli konuların, araştırma ve soruşturmaların kamufle 
edilmesi için kullanılmamalıdır. Çiftçinin mağdur edildiği, işçinin 
haksızlığa uğratıldığı, memurun, emeklinin aç kaldığı, 
özelleştirmenin hızlandığı, işsizliğin daha da çoğaldığı, esnafın 
sıkıntı içinde olduğu bu ortamda, demokratik hakların daha da 
sınırlandırılması, demokratik hak arama yollarının tıkanması yönüne 
kesinlikle gidilmemelidir. Geniş halk kitlelerini daha da baskı altına 
alacak yöntemler kesinlikle düşünülmemelidir; çünkü, bunun çözümü bu 
değildir.
Sayın milletvekilleri, ilk önce ve kısa sürede yapılması gerekenler 
şunlardır: Bu olaylarda ihmali, hatası ve suçu bulunanlar saptanarak, 
gereken yasal işlemler başlatılmalıdır. Devlet, halkın can ve mal 
güvenliğini sağlamakla yükümlü olduğuna göre, Kadıköy esnafının 
zararı tazmin edilmelidir. Belirli mağduriyete ve hatta can kaybına 
uğrayanlar, mesnetsiz ve kanıtsız bir şekilde suçlanarak, olay 
geçiştirilmemeli, kamufle edilmemelidir; gerçekler aydınlatılmalıdır. 
Hükümet ortakları, birbirini suçlayarak olayı saptırmamalı ve boşa 
zaman harcamamalıdır. 
Değerli arkadaşlarım, özetlemeye çalıştığım bölüm, olayların görünen, 
bilinen yönüdür; yani, sonuçların değerlendirilmesidir. 
Bunlar için önlemler alınabilir, gerekli çalışmalar yapılır veya 
yapılacaktır; ancak, önemli olan olayın kaynağıdır, temel nedenleridir. 
Rüşvetin, devlet soygunlarının, haksız kazancın, usulsüzlük ve 
yolsuzlukların her geçen gün yaygınlaşması, yapanın -yurt içinde 
kalarak veya yurt dışına kaçarak- yanına kâr kalması, haksızlıkların, 
adaletsizliklerin günlük yaşamın bir parçası haline gelmesi, devlete olan 
güvenin azalması, bu olayların temel nedenini teşkil etmektedir. 
Gelir dağılımında uçurum boyutuna ulaşan adaletsizlik, vergideki 
haksızlık, işsizlik, yoksulluk, pahalılık ve bunların getirdiği 
umutsuzluk, bu üzücü olayların kaynağını oluşturmaktadır. Özellikle, 
İstanbul'da yaşanan son olaylara bakıldığında, gençlerin, işsizlerin ve 
kırsal alandan göç eden insanların yoğunluğu görülür.
BAŞKAN – Sayın Selvi, 1 dakikanız var.
M.CEVDET SELVİ (Devamla) – Bu olumsuz gelişmelerde, dış kökenli 
kışkırtmaların etkisi olabilir; ancak, bu gençlerin, halkın, bu etki 
altında nasıl kaldığı, neden kaldığı incelenmelidir. İlgiyle -ilginç 
olarak- ibretle izlenen olaylarda, gençlerin, arabalara, vitrinlere, insanlara 
saldırısının dışında, trafik lambalarına, çiçeklere saldırdığı, hınçla 
saldırdığı görülmektedir. 
Bunun önlemleri polisiye tedbirlerle alınamaz, bu genç insanların, bizim 
insanlarımızın, bizim yetiştirdiğimiz insanların psikolojik durumu, 
uzmanlar tarafından incelenmeli, bunun sosyal nedenleri araştırılarak, 
ciddî çözümler bulunmalıdır. Bu gençleri kazanmak zorunluluğu vardır.
Sayın milletvekilleri, görüldüğü gibi, eğitim politikasının olmaması, iç 
güvenlik politikasının tutarlı bir şekilde gerçekleşmemesi, gelir 
dağılımında ve kalkınmada adaletin sağlanmaması, insanlarımızı, 
gençlerimizi güç durumda bırakmaktadır. Bu bakımdan, Hükümetin, 
politikalarını, uygulamalarını tekrar gözden geçirerek...
(Mikrofon otomatik cihaz tarafından kapatıldı)
BAŞKAN – Sayın Selvi, lütfen, 1 dakika içerisinde toparlayınız.
M. CEVDET SELVİ (Devamla) – ...bu olayları yüzeysel değil, 
temelinden çözecek önlemleri bir an önce alması kaçınılmaz hale 
gelmiştir.
Hepinize saygılar sunuyor; başsağlığı ve geçmiş olsun dileklerimi 
Kadıköylü yurttaşlarıma gönderiyorum. 
Sağ olun. (DSP, DYP ve CHP sıralarından alkışlar)
BAŞKAN – Teşekkür ediyorum Sayın Selvi.
Anavatan Partisi Grubu adına, Sayın Nejat Arseven; buyurun. (ANAP 
sıralarından alkışlar)
ANAP GRUBU ADINA NEJAT ARSEVEN (Ankara) – Sayın Başkan, 
değerli milletvekilleri; İçişleri Bakanımız Sayın Ülkü Güney'in, 
İstanbul Kadıköy'de yaşanan 1 Mayıs olayları dolayısıyla Yüce 
Heyetinize yapmış olduğu açıklamalarla ilgili olarak, Anavatan 
Partisinin görüşlerini arz etmek üzere huzurunuzdayım; bu vesileyle, 
Yüce Heyetinizi, bir kere daha saygıyla selamlıyorum. 
1 Mayıs günü, İstanbul Kadıköy'de, Türk-İş, Hak-İş, DİSK ve 
TESK" in, 1 Mayıs İşçi Bayramı kutlamalarıyla ilgili düzenlemiş 
oldukları toplantıya karışan yasadışı illegal örgütlerin meydana 
getirmiş oldukları olaylar, hepimizi yürekten yaralamış bulunmaktadır. 
3 sivilin öldüğü, 30 sivil ve 58 polisimizin yaralandığı, araçların ateşe 
verildiği, mağazaların cam ve çerçevelerinin kırıldığı, malların 
yağmalandığı ve yüzmilyonlarca liralık maddî hasarın ortaya çıktığı 
bu olaylarda başlıca suçlular, elbette ki, taş ve sopalarla bu hain 
eylemlerini meydana getiren illegal örgütler ve onların teröristleridir. 
Aslında, bu olaylarda, yıkıcı eşkıya ve terör örgütlerinin, bugün, 
Türkiye'de ve özellikle İstanbul'da, neyin peşinde olduklarını ve 
amaçlarını, tüm kamuoyu önünde oynadıkları bu oyunla ortaya koymuş 
olmaları, son yıllarda, beli kırıldığı, bitirildiği ifade edilen terörün, 
değil güneydoğuda, büyükşehirlerdeki durumunu ortaya koyması da, 
aslında, bundan sonra, bu konuda yapılması gerekenlerin tespiti, 
durumun tespiti açısından, bir manada çok da önemli olmuştur.
Aslında, o gün, güvenlik kuvvetlerimizin itidalli davranışı, belki bir 
manada, Kadıköy Meydanının kana bulanmasının ve aslında, o 
kargaşa anında ayırt edilmesi fevkalade zor olan, halisane niyetlerle 
orada bulunan ve asıl amaçları 1 Mayıs İşçi ve Emek Bayramını 
kutlamak olan yüzlerce değerli işçi kardeşlerimizin de yok yere 
kanlarının dökülmesinin önüne geçmiştir. O gün Kadıköy Meydanında 
yapılacak olan kutlama ve gösterilerle ilgili olarak, bu bölgede, resmi ve 
tam teçhizatlı 4 bin güvenlik görevlisinin görevlendirildiği yetkililerce 
ifade edilmiştir.
Sayın Başkan, değerli milletvekilleri; burada, aslında, fevkalade üzücü 
olan, gerek siyasîlerimizin gerekse basınımızın, bu olaylarda polisin 
pasif kalması konusunda, İçişleri Bakanımızın ve Sayın 
Başbakanımızın talimatlarının etkili olduğu yolunda ve buna benzer 
açıklamalarla, aslında, Yüce Parlamentonun yek vücut olarak karşı 
çıkması ve bir siyaset malzemesi konusu yapılmaması gereken anarşi 
ve terör konusunun, maalesef, siyaset malzemesi haline de getirilmesidir. 
İstanbul İlinde ilk kez olduğu, İçişleri Bakanlığı kaynaklarınca ifade 
edilen ve 40 bin kişinin katılımıyla gerçekleşen 1 Mayıs etkinliklerinin, 
4 bin kişilik provokasyon grubuna rağmen, 6 bin kişilik bir güvenlik 
gücüyle kontrol altına alınmak suretiyle, olayların daha büyük bir boyut 
kazanmasının engellenmiş olmasını ve tabiî, en önemlisi, bu manada 
katılımla gerçekleşen olaylarda, can kaybının sadece 3 kişiyle sınırlı 
olmasını da fevkalade önemli bulmaktayız; ancak, son yıllarda, 
kökünün kurutulduğu, bitirildiği ve üzerine kararlılıkla gidildiği ifade 
edilen terörün, 1996 1 Mayısında ve henüz iki ayı bulmayan 
Hükümetimiz döneminde, İstanbul'un göbeğindeki bu gösteri ve 
eylemin, Hükümetçe de, üzerinde çok dikkatle durulması gereken bir 
olgu olduğu kanaatindeyiz.
Sayın Başkan, sayın milletvekilleri; burada, asıl olan -tekrar ifade 
ediyorum- anarşi ve terör konularının istismarı değil, doğru tespit ve 
teşhislerle, kararlılıkla üzerine gidilmesidir. Bu konu, yalnız 
hükümetlerin değil, aslında, tüm Parlamentonun da ortak 
sorumluluğundadır. 
Yine, burada, netice olarak, son dönemlerde, sokağa hâkim olmak istek 
ve eğiliminde aşırı ısrarlı oldukları görülen şiddet yanlısı grupları, bu 
davranışlarından, bir şekilde, mutlaka caydırmak gerekmektedir; aksi 
halin, radikal örgütlerin büyüme ve gelişme sürecine önemli katkılar 
sağlayacağı da gözden uzak tutulmamalıdır. 
Bu ve benzeri olaylarda, görevini layıkıyla yaptığına inandığımız tüm 
güvenlik güçleri ve özellikle polisimizin etkisiz gösterilmesi ve 
yıpratılmasının da son derece yanlış olduğunu bir kere daha ifade 
etmek istiyorum. Yine, bu bağlamda, İçişleri Bakanımızın, konuyla 
ilgili bazı görevliler hakkında gerekli idarî soruşturmanın açılmış 
olduğu ifadesini de memnuniyetle karşılamakta olduğumuzu, 
huzurunuzda bir kere daha ifade ediyorum.
Sayın Başkan, sayın milletvekilleri; bu olayda, illegal örgütlerin, 
eylemleri ve provokeleri için 1 Mayıs gününü seçmiş olmaları da, 
aslında, bir tesadüf değildir. Polisten sâdır olacak çok sert bir 
davranışın, aslında, orada halisane duygularla bulunan, vatanın birliği 
ve bütünlüğünü her şeyin üzerinde tutan işçi kardeşlerimize yönelik bir 
olay gibi gösterme gayretleri de, asil Türk polisinin olgun ve bilinçli 
davranışıyla neticesiz kalmıştır. Burada, aslında, çok basiretli 
davranan ve olayda, büyük ölçüde can kaybına sebebiyet vermeyen 
güvenlik güçlerimizi takdir etmek gerekmektedir. 
Sayın Başkan, sayın milletvekilleri; Ankara Dil ve Tarih Coğrafya 
Fakültesinde yaşanan olaylarda, polisimizin, gereksiz yere, çok sert 
davrandığı iddiaları da, basınımızda geniş bir biçimde yer almış ve 
kamuoyunda tartışılmıştır. Böyle, çok önemli ve hassas toplumsal 
olaylarda, görüntülü ve yazılı medyanın, konunun önemine ve 
hassasiyetine binaen, çok dikkatli olması gereği de, bir vakıadır. Çünkü, 
toplumsal olaylarda, gerek polisin, güvenlik güçlerinin, tahriki ve 
şartlandırılması vatandaşların aynı yönde yönlendirilmesi neticesi, 
olayların büyüme temayülü ortada apaçık durmaktadır. 
Bugün, Türkiye'de, tüm anayasal kuruluşların, artık, Türkiye'nin birlik 
ve bütünlüğüne kastettikleri konusunda hiçbir tereddüt bulunmayan bu 
kır ve şehir eşkıyasının yok edilmesi ve tabiî, toplumumuzda, bu gibi 
yeni insanların ürememesi, yetişmemesi için gerekli her türlü ekonomik 
ve sosyal tedbirleri alma konusundaki zorunlulukları da ortadadır. 
Sayın Başkan, sayın milletvekilleri; bölücü eşkıya ve teröre, bugüne 
kadar kurban verdiğimiz tüm güvenlik güçleri mensuplarımıza ve 
vatandaşlarımıza, bu vesileyle, Anavatan Partisi Grubu adına, Tanrı'dan 
rahmet, yakınlarına başsağlığı ve sabırlar diliyorum, Yüce Heyetinizi 
sevgi ve saygıyla selamlıyorum. (ANAP ve DYP sıralarından alkışlar)
BAŞKAN – Teşekkür ediyorum Sayın Arseven. 
Doğru Yol Partisi Grubu adına, Sayın Necmettin Dede; buyurun. (DYP 
sıralarından alkışlar)
DYP GRUBU ADINA NECMETTİN DEDE (Muş) – Sayın Başkan, 
değerli milletvekilleri; Doğru Yol Partisi Grubu ve şahsım adına, 
hepinizi saygıyla selamlıyorum. 
1 Mayıs 1996 günü İstanbul'da meydana gelen olaylar, belirli bir süreç 
içerisinde gelişerek, günümüze kadar gelen olayların bir halkasını 
oluşturmaktadır. Ülkemizi, 12 Eylül 1980 öncesindeki iç karışıklıklara 
sürüklemek isteyen bazı mihraklar, bundan önce, 12.3.1995 günü, 
İstanbul'da, Gazi Mahallesinde ilk senaryolarını ortaya koymuşlardır. 
Yasadışı örgütler, burada, etnik özellikleri olan bu bölge halkıyla 
devleti karşı karşıya getirmeye çalışmışlar ve bir ölçüde de muvaffak 
olmuşlardır. Burada, güvenlik kuvvetlerinin her türlü önlemi almasına 
rağmen, yasadışı örgütlerin provokasyonu sonucu, olay, kontrolden 
çıkmış; olayın başlangıcında 1 kişinin ölümü, 11 vatandaşımızın 
yaralanmasına mukabil; yasadışı örgütler, bölgenin etnik yapısını 
kullanarak, kitle ile güvenlik güçlerini karşı karşıya getirmişler; 
sonrasında, 16 vatandaşımızın ölümüne, 34'ü güvenlik görevlisi olmak 
üzere 154 vatandaşımızın da yaralanmasına sebebiyet vermişlerdir. 
Sayın Başkan, değerli milletvekilleri; ittifak etmiş terör örgütleri, imkân 
buldukları her ortamda, değerlendirmeye çalıştıkları üniversite 
harçlarını bahane ederek, öğrencileri sokağa dökmüşlerdir; Ankara, 
İstanbul, İzmir, Bursa İllerinde, üniversite gençliği ile güvenlik 
kuvvetlerini karşı karşıya getirmeye çalışmışlardır; sonuçta, bazı 
üniversitelerimizde önemli ölçüde tahribat yapmışlar, milyarlarca liralık 
maddî hasarın yanında, akademisyenlerimizin göznuru, elemeği olan 
bilgi ve dokümanların yok olmasına neden olmuşlardır. 
1 Mayıs günü, işçi kesimini de bu olayların içine çekmeye çalışan 
provokatör güçlerin, olayları, bir isyan havasında sürdürmek 
istemelerine ve bunun için her şeyi yapmalarına rağmen, güvenlik 
güçlerimizin sağduyulu davranmaları sonucu, olayların çok büyük 
boyutlara ulaşmasının önüne geçilmiştir. 
Zamanında şairimiz ne diyor: 
"Geçmişten adam hisse kaparmış, ne masal şey! 
Beşbin senelik kıssa, yarım hisse mi verdi? 
Tarihi, bir ezelî tekerrür diye tarif ederler, 
Hiç, ibret alınsa, tekerrür mü ederdi?" 
Sayın milletvekilleri, 1977 yılında, ülkemiz, kanlı 1 Mayıs olaylarına 
şahit olmuştu. Aynı olaylar, ondokuz yıl sonra yine tekerrür ediyor. 1 
Mayıs, yüzon yıldır dünya devletlerinde huzurla, şenlikle, güvenle 
kutlanıyor. Eski sosyalist ülkelerde de bunu görüyoruz, kimsenin burnu 
kanamıyor. 1 Mayıs, dünyanın bütün devletlerinde, Amerika'da, 
İngiltere'de, Fransa'da, her yerde şenlikle kutlanıyor; ama, Türkiye'ye 
gelince, ne hazindir ki, kan revan, gözyaşı...
Özgürlük diyoruz... 1 Mayıs, çalışanların bayramıdır. Ülkemizde, güya 
1 Mayıs kutlanıyor, güya bir bayrama katılınıyor, güya bir ideale 
hizmet ediliyor. Bu yıkma, bu yakma, bu yağmalama, bu öldürme, hangi 
idealdir, hangi siyasettir, hangi inançtır, hangi ideolojidir?!. 
Türkiye, hukuk devleti olsun, insan haklarına saygı göstersin, insan 
hakları saygı görsün, insanlarımız saygı görsün; Türkiye'de, talebenin, 
işçinin, çocuğun, emeklinin, yoksulun, dulun sorunları, ülkedeki en iyi 
şartlarla çözülsün, bunu istiyoruz. 
Sokakta, arabalar ateşe veriliyor; bankalar, resmî daireler tahrip 
ediliyor... Demin bir sözcümüz arz ettiler; trafik lambası kırılıyor, 
çiçeklerimiz yolunuyor... Bu mu demokrasi?.. Dükkânların camlarını 
kıranlar, yağma yapanlar, ortaya çıkıp "hürriyet" desin!.. Bu, hiçbir 
insafa sığmaz. 
Türkiye'yi gelişmiş ülke yapmak iddiasında samimi isek, her şeyi, 
sadece devletten beklemeye hakkımız yoktur; hele, polisin üst 
aramasına kızmak, tepki göstermek, hiçbir insafa sığmaz. 
Polisimiz, benim çocuğumdur; polisimiz, sizin çocuğunuzdur; polisimiz, 
akrabamızın çocuğudur; polislerimiz, hepimizin birer hemşerisidir. 
Gençlerimiz, benim çocuğumdur; gençlerimiz, sizin çocuklarınızdır; 
gençlerimiz, akrabalarımızın çocuklarıdır; gençlerimiz, 
hemşerilerimizin çocuklarıdır. Bunları karşı karşıya getirmek, 
insafsızlıktır. 
Polisi gözden geçirmek gerekir; polisin araç ve gereçlerini gözden 
geçirmek gerekir. Polis, hadisede, belki, araç ve gereçten dolayı kusurlu 
olabilir. Polise, eğitim vermemiz gerekir. Zamanında alınan polislerle, 
bugünkü polisleri mukayese etmek, insanları, son derece üzüntüye sevk 
eder; ama, bugün, polisin bilinçli olması, bu örgütün, hepimizin 
gönlünde taht kurmasına yeterlidir. 
Gençlerimizi, örgüt eline teslim etmeyelim. Bütün partiler, gelin, elimizi 
taşın altına birlikte sokalım; bu kutsal çatı altında, birlik ve beraberliği 
sağlayalım. 
Ülkemiz insanı, örf, âdet ve inançlarına bağlıdır; Bayrağına, Ezanına, 
kültürüne saygılıdır, bağlıdır; gelin, gençlerimizi bu törelerle 
yetiştirelim. 
Görüyoruz, polis kusurlu görünüyor. İnanıyorum ki, o gün polis 
direnseydi, daha çok kan dökülürdü; ama, akıllıca davranmakla, sadece 
maddî hasara yol açılmıştır. Belki bazı kusurlar görülebilir; zaten, 
Sayın Bakanımız da söylediler, ilgililer hakkında gerekli işlem 
yapılacaktır.
Değerli milletvekilleri, meydanda toplanan onbinlerce işçimiz de 
olayların dışında kalarak, alanı terk etmişlerdir. Bu işçi kardeşlerimiz, 
terör örgütlerinin oyuncağı haline gelmiş militan gençleri, kanunsuz 
gösteri ve saldırılarıyla başbaşa bırakmışlardır.
Olayları, sıkıntı içerisinde yaşayan kent varoşlarının başkaldırısı 
şeklinde değerlendirmek son derece yanlıştır. İstanbul'un nüfusunun 
yarıya yakın bir kısmı gecekondu bölgelerinde yaşamaktadır. Bu, 4-5 
milyon nüfus demektir; halbuki, olayları gerçekleştiren kişilerin sayısı 
3-4 bini geçmemektedir. Kaldı ki, bunların en az yarısı dışarıdan 
gelmiş örgüt militanlarıdır.
BAŞKAN – Sayın Dede, 1 dakikanız var.
NECMETTİN DEDE (Devamla) – Değerli milletvekilleri, yüzlerini 
kapatan militanlar, yok olan bir sistemi ülkemizde hortlatmaya çalışan 
mihraklarca kandırılmış, beyinleri yıkanmış gençlerimizden başkası 
değildir.
Güvenlik kuvvetlerimiz olaylarda sağduyulu hareket ederek, olayların 
daha da tırmanmasını önlemiş ve işçi vatandaşlarımızla polisimizin 
karşı karşıya gelmesi şeklindeki provokatör senaryosunu bozmuşlardır.
Bir başka açıdan baktığımızda, demokrasi, kendisini ortadan 
kaldırmak isteyenlerin sığınağı, barınağı olamaz. Demokrasiyi, teröre 
kalkan ve sığınak yapmak isteyen çevreler, demokrasi düşmanlarıdır. 
Onların oyunlarına gelerek zafiyet içinde olmayalım. Demokrasi cesur 
insanların rejimidir.
Çok değerli arkadaşlarım, güvenlik güçlerine sahip çıkmayan bir devlet, 
devlet olma vasfından uzaklaşır. Güvenlik güçlerine yapılan saldırı, 
doğrudan doğruya devlete yapılan saldırıdır, başkaldırıdır, isyandır.
Örgütlü teröre başka gerekçeler aramak lazımdır...
(Mikrofon otomatik cihaz tarafından kapatıldı)
BAŞKAN – Sayın Dede, lütfen 1 dakika içerisinde sözlerinizi 
tamamlayın...
NECMETTİN DEDE (Devamla) – Ülkemizin bütünlüğüne, milletimizin 
birliğine, vatandaşlarımızın huzuruna, can ve mal güvenliğine yönelmiş 
saldırılara asla hoşgörüyle bakılamaz. Terörle mücadelede başarının ve 
sonuç almanın sırrı, kararlılıktır.
Gelişmenin boyutlarının önceden kestirilmeyişi, devlet güçleriyle 
toplumsal hadiselerin kontrol altına alınmayışı önemli sorunlar 
yaratmaktadır. 
Diğer bir husus da, güvenlik kuvvetlerimizin teknik ve teçhizat yönünden 
gerekli önlemleri almasıdır. 
Bu tür üzücü olayların bir daha olmaması temennisiyle sözlerime son 
verirken; Sayın Başkan ve Türkiye Büyük Millet Meclisinin sayın 
üyelerini en içten duygularımla selamlıyorum. (DYP sıralarından 
alkışlar)
BAŞKAN – Teşekkür ediyorum Sayın Dede.
Refah Partisi Grubu adına, Sayın Mehmet Ali Şahin; buyurun. (RP 
sıralarından alkışlar)
Sayın Şahin, süreniz 10 dakikadır.
RP GRUBU ADINA MEHMET ALİ ŞAHİN (İstanbul) – Teşekkür 
ederim.
Muhterem Başkan, Meclisimizin saygıdeğer üyeleri; Refah Partisi Grubu 
adına hepinizi sevgiyle saygıyla selamlıyorum. 
Konuşmama başlarken 1 Mayısta meydana gelen olaylarla ilgili olarak 
Meclisimize bilgi sunmayı görev bilen Sayın Bakanımızı da 
kutluyorum, kendisine teşekkür ediyorum.
Efendim, 1 Mayısta ne oldu da, bugün, burada, 1 Mayısı görüşüyoruz. 
Bundan bir hafta kadar önce, dört konfederasyon bir araya gelerek 1 
Mayısta bir kutlama töreni yapmak istiyorlar ve İstanbul Valiliğine 
başvuruyorlar. İstanbul Valiliği de, kendilerine, Kadıköy meydanını 
tahsis ediyor. Peki, daha sonra ne oluyor; akşam televizyonları başında 
haberleri izleyenler, halkımız ve hepimiz dehşet içinde kalıyoruz. 
Görünen nedir; gördüğümüz nedir; halkımızın izlediği nedir? Görünen, 
âdeta, birtakım illegal örgütlerin ihtilal provasıdır. Yasadışı hemen 
hemen tüm örgütler, düzenli bir ordu gibi, âdeta resmigeçit yapıyorlar. 
Buna, günlerce önceden hazırlandıkları belli. Tek tip elbise diktirmişler, 
tek tip sopalar hazırlamışlar; militanların birçoğu da yüzleri maskeli 
şekilde oraya intikal etmiş. 
Peki, daha sonra ne gördük; televizyonları başında olayı izleyen 
vatandaşlarımız, milyonlar ne gördüler? Dört konfederasyona mensup 
işçiler veya bu konfederasyonun mensupları alana toplanmışlar ve 
programlarını icra ediyorlar; ancak, bu militanlar, yasal toplantıyı 
basıyorlar, kürsüyü işgal ediyorlar, konuşmakta olan sendika 
başkanlarından birinin konuşmasına bile mani olarak, elinden 
mikrofonu kapıyorlar. Bütün bunlar karşısında, Kadıköy meydanına, 
sadece yasal kutlamalar için gelen işçilerin çok büyük bir çoğunluğu, 
başkanlarıyla birlikte oradan ayrılmak zorunda kalıyor ve artık, 
meydan, tamamen teröristlerin ve militanların... 
Biraz önce Sayın Bakanın ve benden önce konuşan siyasî parti 
sözcülerinin de belirttikleri gibi, yüzlerce işyeri tahrip ediliyor değerli 
arkadaşlarım. Önlerine ne gelirse yakıp yıkıyorlar; kamu malına zarar 
vermek için özel gayret gösteriliyor. Hatta, bundan, baharın müjdecisi 
olan laleler bile nasibini alıyor ve en korkuncu, belki de televizyonları 
başında hepimizi en çok üzeni; bir emniyet mensubumuz hunharca 
dövülüyor, dakikalarca dövülüyor. Bu emniyet mensubu dövülürken, 
ortada dövenler var, dövülen de var, bir de televizyon kameraları var; 
ama, asıl, orada olması gereken yok. Asıl, orada olması gereken 
İktidar... İktidar yok; ama, devletin polisi, orada, teröristlerce hunharca 
dövülüyor. 
Şimdi, bu noktada, halkımızın kafasında oluşan, onların vekilleri 
olarak bizlerin de kafasında mevcut olan şu sorulara cevap arıyoruz. 
Sayın Bakanın konuşmasında bu sorulara cevap yakalayamadım; ama, 
bu soruların mutlaka bir cevabı olmalı, bu sorulara cevap bulunmalıdır. 
Militanlar, özel elbiseler içinde, yüzleri maskeli, ellerinde tek tip sopalar, 
yürüyüş kolu halinde alana geliyorlar. Belli ki daha önceden hazırlık 
yapmışlar. Peki, istihbarat teşkilatlarımızın bunlardan haberi yok 
mudur? Deniyor ki, olmaması mümkün değil. Peki, neden önüne 
geçilmemiştir? 
Cevaplandırılması gereken ikinci temel soru şudur: İstanbul Emniyet 
Müdürü, 1 Mayıs için Kadıköy Meydanında 5 bin polisin 
görevlendirildiğini söylüyor. Biraz önce, Sayın Bakan, bunu, 4 500 
olarak ifade ettiler; ancak, olayları izleyenler, meydanda 500 polisin bile 
olmadığını söylüyor. Bu gerçek midir? Eğer gerçekse, polisi olaylara 
sokmayan, meydanı militanlara bırakanlar kimlerdir? 
Polise, ta Ankara'dan, bakan veya Başbakan tarafından yetkilerini 
kısıtlayacı müdahalede bulunulduğu söylentileri yaygındır; bu doğru 
mudur? Bu sözler de, Hükümetin büyük ortağının sözcülerine ait 
beyanlardır. Hiç şüphesiz ki, bu sorulara da, Hükümetin, özellikle 
İçişleri Bakanımızın cevap vermesi gerekir. 
Üçüncü soru şudur: Eylemcileri dağıtmak için, elde su sıkacak panzer 
yok mudur; varsa, neden ortaya çıkmamıştır, çıkarılmamıştır? 
Göstericileri su sıkarak dağıtmak mümkün değil midir? Neden göz 
yaşartıcı bomba kullanılmamıştır? Devletin çevik ve çelik kuvvetleri, 
neden, yerli yersiz ve bilinçsiz müdahalelerle suçludan kaçan bir 
görüntüye mahkum edilmiştir? Polise "olayı uzaktan takip edin" 
denilmişse, bu, bir sivil polisin linç edilmesine de duyarsız kalabilirsiniz 
demek midir? Özellikle, Kadıköy'deki emniyet güçlerinin başında 
bulunan İstanbul Emniyet Müdür Yardımcısı Ali Yön'ün ağır şekilde 
yaralanması, tabanca ve telsizinin elinden alınmasını müteakip ekipleri 
kim sevk ve idare etmiştir? Ali Yön ekipler tarafından niçin 
korunmamıştır? Olayda, çevrede hazır bulunduğu söylenen askerî 
birliklerden niye yardım istenmemiştir? Ankara'da Kızılay'da, 
İstanbul'da Taksim'de, bu gibi toplantı ve gösteri yürüyüşlerine izin 
verilmezken, en az bu yerler kadar işlek olan, hassas olan Kadıköy 
Altıyol Caddesi ve İskele Meydanında bu toplantıya niçin izin 
verilmiştir?
Ben İstanbul Milletvekiliyim ve gayet iyi biliyorum ki, İstanbul 
Valiliği, her yıl, nerelerde açık hava toplantısı yapılacağını tayin eder. 
Bu yerler de, Gaziosmanpaşa Meydanı ve Abideihürriyet Meydanıdır. 
Kadıköy, Valiliğin açık hava toplantısı için tahsis ettiği bir yer değildir. 
Neden burası özellikle bu toplantı için seçilmiştir? 
Olayların vuku bulduğu Kadıköy'de işyerleri bulunan esnaf tahminen 
300 milyarı aşan zarara uğramıştır. Zaman zaman bu kürsüden değişik 
vesilelerle özür dileyen Hükümetin, Kadıköy esnafından özür dilemesi 
ve zararlarını tazmin etmesi gerekmez mi? (RP sıralarından alkışlar) 
Değerli milletvekilleri, hiç şüphesiz, yetkililer, bu olaylarla ilgili birçok 
değerlendirmeler yaptı. İstanbul'un yeni Emniyet Müdürü Kemal 
Yazıcıoğlu da değerlendirme yaptı ve 1 Mayıs olaylarını 
değerlendirirken "kan dökmek istemedik; müdahale etseydik, 3 ölü, 100 
ölü olurdu" dedikten sonra hemen ardından ekliyor "bir de kamuoyu 
bunları görsün istedik" diyor. Eğer, bu ifade, bir sürçülisan değilse, son 
derece talihsiz bir beyandır. Sayın Yazıcıoğlu'nun demokrat kişiliğini 
kamuoyu yakinen biliyor; ancak, hangi amaçla söylenmiş olursa olsun, 
böyle bir ifadeyi, milletimiz, bundan onaltı yıl önce de duymuştu. 
Birilerinin "olaylar biraz pişsin bakalım, kamuoyunun tepkisi ve 
beklentisi en üst noktaya çıksın da bir görelim bakalım diye bekledik" 
değerlendirmelerini, biz, onaltı yıl önce de duymuştuk. Eğer, bugün, bu 
ülkede, hâlâ, bu tür olayların bu şekilde gelişmesinden fayda umanlar 
varsa, onların heveslerini kursaklarında bırakmak, bu Meclisin, 550 
kişilik 20 nci Dönem Parlamentosunun görevidir. (RP sıralarından 
alkışlar) 
Değerli arkadaşlarım, ben inanıyorum ki, Meclisimiz bu potansiyele 
sahiptir; ancak, Meclisimiz, bu görevi, bu Hükümetle yapamaz. Niçin; 
çünkü, bu Hükümetin bu görevi yapabilmesine yapısı müsait değil. 
Dün, Sayın Başbakanın -Sayın Mesut Yılmaz'ın- basın toplantısını 
izledik ve kendisi "daha önce kurulmuş olan Hükümetlerden, bizim, iki 
bakımdan farklılığımız var; bunlardan bir tanesi, biz, bir azınlık 
hükümetiyiz; diğeri de, biz, dönüşümlü başbakanlığa göre yönetilen bir 
azınlık hükümetiyiz" dediler; ama, iki aylık süre şunu göstermiştir ki, 
bu Hükümetin bir önemli özelliği daha vardır; o da, muhalefeti kendi 
içerisinde bir Hükümet... Muhalefeti kendi içerisinde olan bir Hükümetin, 
Türkiye'nin ağır sorunlarını yüklenmesi ve bunları çözmesi mümkün 
değildir. Aslında, Refah Partisi olarak bizim, Cumhuriyet Halk 
Partisinin, Demokratik Sol Partinin muhalefet yapmasına hiç gerek yok; 
Sayın Çiller olduktan sonra, Doğru Yol Partisi olduktan sonra, bu 
Hükümete muhalefet olarak onlar yeter de artar bile. (RP sıralarından 
alkışlar)
BAŞKAN – Sayın Şahin, son 1 dakikanız kaldı.
MEHMET ALİ ŞAHİN (Devamla) – Değerli arkadaşlarım, birbirlerini 
imhaya çalışan iki ortak, kendi içinde kavgalı olan bu Hükümet, 
Türkiye'nin -takdir edersiniz ki- hiçbir meselesini çözemez, akan kanı 
durduramaz, ekonomik sıkıntıları aşamaz, sosyal problemleri çözemez.
1 Mayıs olaylarının temelinde siyasî otorite boşluğu vardır. Eğer, aklı 
başında bir siyasî iktidar olsaydı, 1 Mayıs olaylarından önce mutlaka şu 
tedbirleri alması gerekirdi:
(Mikrofon otomatik cihaz tarafından kapatıldı)
MEHMET ALİ ŞAHİN (Devamla) – Sayın Başkan, tamamlıyorum...
BAŞKAN – Lütfen 1 dakika içerisinde tamamlayın.
MEHMET ALİ ŞAHİN (Devamla) – Birkaç gün önceden istihbarat 
birimlerinin elde ettikleri bilgiler doğrultusunda, aramaların, şüpheli 
yerlerde mutlaka yapılması gerekirdi. Olay çıkaracağı istihbar edilen 
illegal örgüt mensuplarının bulunduğu yerlerde, bu olayla ilgilerini tespit 
edecek çalışmalar mutlaka yapılmalı ve bu olaylar engellenmeliydi. 
Miting meydanına gelen eli sopalı militanlar ciddî bir şekilde aranarak, 
ellerinden sopaları ve silahları alınmalıydı. Olaylar sırasında -TV'den 
izlediğimiz- bu aramaya müsaade etmeyen grupların, derhal, ciddî bir 
müdahaleyle dağıtılması gerekirdi. Bu yapılmadığı için illegal örgütler 
cesaret bulmuşlardır. Olayların başlama temayülü belirince, gelişmesini 
önlemek için, derhal, mevcut 5 bin polis ve hazır beklediği söylenen 
askerî birlikler, topluluğu kontrol altına almalıydı. Bütün bunlardan 
önce, herhangi bir şekilde, topluluk içerisinde bazı grupların yan 
sokaklara dağılarak tahribat yapmasına hiçbir zaman imkân 
verilmemeliydi ve...
(Mikrofon otomatik cihaz tarafından kapatıldı)
BAŞKAN – Sayın Şahin, teşekkür ediyorum.
MEHMET ALİ ŞAHİN (Devamla) – Ben de teşekkür ediyorum; 
hepinize saygılarımı sunuyorum efendim. (RP sıralarından alkışlar)
BAŞKAN – Değerli milletvekilleri, 1 Mayıs olaylarına ilişkin İçişleri 
Bakanı Sayın Ülkü Güney'in gündemdışı konuşması üzerinde 
grupların açıklamaları tamamlanmıştır.
IV. – SATAŞMALARA İLİŞKİN KONUŞMALAR
1. – İçişleri Bakanı Ülkü Güney’in, İstanbul Milletvekili Ali Şahin’in, 
sözlerine farklı bir nitelik atfetmesi nedeniyle konuşması
BAŞKAN – Sayın Güney'in, Refah Partisi sözcüsü tarafından, sözlerine 
farklı bir nitelik atfedildiğine ilişkin yazılı bir talebi vardır.
İÇİŞLERİ BAKANI ÜLKÜ GÜNEY (Bayburt) – Evet efendim.
BAŞKAN – Çok kısa olmak üzere; buyurun efendim.
İÇİŞLERİ BAKANI ÜLKÜ GÜNEY (Bayburt) – Sayın Başkan, 
muhterem arkadaşlarım; Refah Partisi Sözcüsü Sayın Şahin, bizim, 
polise, ateş açmaması için, siyasîler olarak, buradan emir vermiş 
olabileceğimizi ifade ettiler. 
Zannediyorum, arkadaşımız, benim daha önceki konuşmamı iyi takip  
arkadaşımız; çünkü ben, o konuşmamda, son derece açık ve net bir 
ifadeyle, tarafımızdan böyle bir emrin verilmediğini, kanunen de bunun 
mümkün olmadığını ifade ettim "kanun sarih" dedim ve kanunun o 
maddesini de okudum. Polis Vazife ve Selahiyet Kanununda, polisin 
nerede, nasıl ve ne zaman silah kullanacağı açıkça yazılmıştır. 
Buradan, bir siyasînin, herhangi bir şekilde "silah kullanın" veya 
"kullanmayın" demesi abestir; bunu hiç kimse yapmaz ve böyle bir şey 
yapılmamıştır. Bunu, açık ve net bir şekilde ifade etmiş olmama 
rağmen, zannediyorum, değerli arkadaşım bu konuyu kaçırdı.
İkincisi -tabiî, onu da biraz ifade ettim; ama, zamanımın darlığı 
nedeniyle anlatamamıştım- televizyonda, bir karede, bir saniyede veya 
bir dakikada, bazı resimleri hep birlikte görüyoruz. Ben, olayların hemen 
akabinde İstanbul'a gittim ve polisin bu olaylarda çekmiş olduğu bütün 
video filmleri başından sonuna kadar seyrettim. 
Muhterem milletvekilleri, burada, tahribat ve dövülme olayı, artık, 
militan grupların sahayı terk etmesinden sonra olmuştur ve bunlar, 
burada, müteaddit sokaklara, sokak başlarına dağılmış ve böyle 
gitmişlerdir. İşte, bu dağılma noktalarında bu tahribat olmuştur; ancak, 
siz de takdir edersiniz ki, çıkışta, dağılınacak her noktada, yeterli bir 
güç bulunmayabilir; çünkü, çok çeşitli yerlerden dağılma olmuştur. Bu 
açıdan, ilk aşamada, belki, orada polis görmüyorsunuz; ama, eğer, biraz 
devamını görmeniz mümkün olsaydı ki, ben, videoda seyrettim, 
gördüm...Zaten, yakalanan bu kadar insan da, olayı müteakip toplandı. 
Şunu açıkça ifade ediyorum; bugün, bu insanların yüzde 70'inden fazlası 
elimizdedir. Eğer, orada polis olmasaydı, gerekli tedbirler alınmasaydı; 
5 bin polis yerine, sadece 500 polis görev yapmış olsaydı 40 bin kişiye 
karşı, bunun mümkün olmayacağını, sizler de takdir edersiniz.
Şimdi, diğer bir nokta; istihbaratın nasıl yapıldığını, nasıl bildirildiği... 
Burada, çok sayıda, İçişleri Bakanlığı mensubu var; eskiden İçişleri 
Bakanlığı yapmış olan değerli dostlarımız var. 15 Nisandan itibaren, 
istihbarat birimleri, bu eylemlerin yapılacağı konusunda bütün illerin 
valilerini uyarmışlardır; her gün bu uyarılar yapılmıştır; çünkü, onlar, 
bize, bilgi niteliğinde gelmektedir; biz, bunları takip ediyoruz, olmuştur. 
Ee, peki, canım, bu istihbarat yapıldı da, bu olaylar niye oldu?!. 
Toplumsal olayların karakteristiğini bilirsiniz. Her türlü tedbiri 
aldığınız halde, bazen, bu olaylarda, hiç ummadığınız, hiç 
beklemediğiniz süprizler de olabilir. Burada, sadece gelen insanların 
aranması için 45 merkez kurulmuştu, istasyon kurulmuştu ve bu 
istasyonlarda, gelen insanlar arandı tarandı. Zaten ilk olay da, bu 
istasyonların birinde çıktı; yani, bunlar yapılmıştır. 
Burada, gelip, yani, keenlemyekün, böyle, hiçbir şey alınmamıştır 
demek, bence, polise, güvenlik güçlerine haksızlıktır; bunu ifade etmek 
istedim.
Bana bu fırsatı verdiği için Sayın Başkana teşekkür ediyorum; hepinize 
saygılar sunuyorum. (ANAP ve DYP sıralarından alkışlar)
BAŞKAN – Teşekkür ediyorum Sayın Bakan.
Değerli milletvekilleri, 1 Mayısın, bundan böyle, ülkemizde de güvenli 
bir ortamda ve huzur içerisinde kutlanmasını diliyorum. Yaşadığımız 
bu talihsiz olaydan alınacak derslerin de, terör örgütlerinin inisiyatifinin 
kırılması ve bu arada, az sayıda da olsa, kimi kamu görevlilerinin, 
kendilerini siyasî otoritenin üzerinde görme alışkanlığının aşılması 
sonucunu beraberinde taşımasını diliyorum. (DSP sıralarından 
alkışlar)
Şimdi, gündemdışı konuşmalara devam ediyoruz.
III. – BAŞKANLIĞIN GENEL KURULA SUNUŞLARI  (Devam)
A)  GÜNDEMDIŞI KONUŞMALAR  (Devam)
2. – Yozgat Milletvekili Kâzım Arslan’ın, hayvan yetiştiricilerinin 
sorunlarına ilişkin gündemdışı konuşması ve Devlet Bakanı Mehmet 
Halit Dağlı’nın cevabı
BAŞKAN – Hayvancılığın sorunları konusunda, Refah Partisi Yozgat 
Milletvekili Sayın Dr. Kâzım Arslan; buyurun efendim.
Sayın Arslan, süreniz 5 dakikadır. 
KÂZIM ARSLAN (Yozgat) – Teşekkür ediyorum. 
Sayın Başkan, sayın milletvekilleri; sözlerime başlarken sizleri hürmetle 
selamlıyor, sizlerin şahsında, tüm milletimizin, geçmiş mübarek Kurban 
Bayramlarını da tebrik ediyorum. 
Bayram tatili süresince, biz de birçok arkadaşımız gibi seçim 
bölgemizdeydik; bu vesileyle, insanlarımızla, bir defa daha dertleşme 
imkânımız oldu. 
Hepimizin bildiği üzere, insanlarımız, pek de iyi bir durumda değil. 
Haksızlığa prim veren, hırsızlık üreten, üretimi değil rantçılığı teşvik 
eden bu adaletsiz düzen, maalesef, insanlarımızı, çok büyük sıkıntılara 
maruz bırakmıştır; pek tabiî olarak, bu sıkıntıdan, toplumumuzun 
bütün kesimleri etkilenmektedir. 
Bugün –Kurban Bayramıyla da ilgili olması sebebiyle– besicilerimizin 
bazı sıkıntılarından bahsetmek istiyorum. Bilindiği gibi, tarım ve 
hayvancılık, halkımızın çok önemli bir bölümünün geçim kaynağıdır. 
Ancak, son senelerde, birçok alanda olduğu gibi, tarım ve hayvancılık 
alanında da, politikasızlık, politika olmuş, bu konuda, âdeta sistem 
tıkanmış ve iflas noktasına gelmiştir. Uygulanan birtakım yanlış 
politikalar neticesinde, nohut, mercimek, buğday vesair üreticilerini 
perişan eden, soğan üreticilerinin ise âdeta anasını ağlatan devletimiz, 
bugün de, uygulanan bu yanlış politikalar sonucunda, hayvancılığımızı 
iflas noktasına getirmiştir. 
Bütün umudunu kurbanlık satışlarına bağlayan besicilerimizin -Kurban 
Bayramı sonucunda- bu umutları boşa çıkmış ve çaresizlik içerisinde 
düşünmektedirler. Bugün, Yozgat İlimizde ve zannediyorum birçok 
ilimizde de, kurbanlık için yetiştirilip satılığa çıkarılan hayvanların 
yüzde 90'ı besicilerin elinde kalmıştır. Hayvan yetiştiricilerinin, 
besicilerin bu hayvanları beslemeye devam edecek gücü kalmamıştır, 
zaten gırtlağına kadar borç içerisindedir; satsa, alan yok; atsa, atılmaz; 
soğan değil ki, götürüp Çekerek Irmağının kenarına döksün; bu 
çaresizlik içerisinde kara kara düşünmektedirler. Yine kurban veresiyesi 
olarak yem satan, köylümüzün birtakım ihtiyaçlarını gideren küçük 
esnafımız da, 5 Nisandan sonra, bu ikinci badireyi nasıl atlatırım diye 
kara kara düşünmektedir. Şüphesiz bütün bunlarda, milletimizin 
yaşadığı ekonomik sıkıntıların rolü vardır; milletin alım gücü 
kalmamıştır, ama bu devleti yönetenler de kime hizmet ettiğini bilmek 
zorundadır. 
Son bir yıl içerisinde, bakanlık ve özel sektör aracılığıyla, 73 bin baş 
damızlık düve, 38 bin baş besi ve 325 bin adet kasaplık hayvan ithaline 
izin verenlerin, bugünleri hesap etmeleri gerekirdi. Evet; bu kadar hayvan 
ve bir o kadar da et ithaline izin verenler, hayvancılığımızın bugün can 
çekişir duruma gelmesinin yegâne sebebidirler; bir yılda yemin 
torbasını 250 bin liradan 1 milyon liraya çıkaranlar da, gene, bu işin 
müsebbibidirler. 
Bundan sonrası için ise kâhin olmaya gerek yok, gene 3-5 rantçı bayram 
edecektir; zira, köylümüz, elindeki hayvanları yok pahasına satmak 
zorundadır ve köylünün alınteri üzerinde, bu sayede üç-beş kişi 
servetine servet katacaktır.
Sayın Başkan, sayın milletvekilleri; bu arada, sırası gelmişken, az önce 
bahsettiğim hayvan ithalatıyla ilgili birkaç çarpıklıktan da bahsetmek 
istiyorum. İthal edilen bu hayvanlarda hastalık ve ölüm oranı son 
derece yüksektir. Her ne kadar, Sayın Tarım Bakanımız, daha önce, bu 
konuyla ilgili  önergeme verdiği cevapta, gerekli sağlık kontrollerinin ve 
karantinanın yapıldığını, ülkeye hastalıklı hayvan girmesinin mümkün 
olmadığını söylemiş ise de, maalesef, gerçek budur; yurdumuza çok 
miktarda hastalıklı hayvan girmiştir ve millî servet, birilerinin çıkarı 
için heba edilmiştir.
Sayın Bakanımız, aynı önergeme verdiği cevapta, böyle bir duyum 
aldığını ifade etmişse de -üzülerek ifade ediyorum- bunda, birtakım 
bakanlık mensuplarının, şirketlerin gizli ortakları olmalarının veya 
komisyon almalarının rolü olduğuna dair çok ciddî duyumlar ve çok 
ciddî yaygın kanaatler vardır.
(Mikrofon otomatik cihaz tarafından kapatıldı)
BAŞKAN – Sayın Arslan, lütfen, 1 dakika içinde konuşmanızı bitirin.
KÂZIM ARSLAN (Devamla) – Bu konuda ifade etmek istediğim son 
husus ise şudur: Bilindiği gibi, besiciliği teşvik için muhtelif krediler 
verilmektedir. Bu kredilerin dağıtımında da birtakım haksızlıklar 
yapılmaktadır. Bilhassa "yüzde 20" tabir edilen kredilerin, daha ziyade, 
partililere dağıtıldığı, iktidar partilerine yakın olanlara dağıtıldığına 
dair ciddî iddialar vardır. Söyleyecek çok şey var; ama, vakit müsait 
değil, sözlerimi bu şekilde toparlıyorum. 
Sayın Bakanımızın dürüstlüğüne ve ciddiyetine olan güvenimizle, 
henüz yeni olduğu Tarım ve Köyişleri Bakanlığında, bu konuları 
gerektiği gibi değerlendireceğini, suiistimaller ve yanlış uygulamalar 
varsa, üzerine gideceğini umut ediyor, hepinize saygılar sunuyorum. (RP 
sıralarından alkışlar)
BAŞKAN – Teşekkür ederim Sayın Arslan.
Gündemdışı konuşmayı Hükümet adına yanıtlamak üzere, Devlet 
Bakanı Sayın Halit Dağlı; buyurun efendim.
DEVLET BAKANI MEHMET HALİT DAĞLI (Adana) – Sayın 
Başkan, Yüce Meclisin değerli üyeleri; Yozgat Milletvekili Sayın 
Kazım Arslan'ın, ülkemizdeki hayvancılığın sorunlarıyla ilgili yapmış 
olduğu gündemdışı konuşmayı cevaplamak üzere huzurlarınızdayım; 
bu vesileyle, Yüce Meclisi saygıyla selamlıyorum.
Sayın Kazım Arslan'a, ülkemizde hayvancılığın sorunları ve 
hayvancılığın geliştirilmesine dair, Hükümetimizin, Tarım ve Köyişleri 
Bakanlığımızın almış olduğu tedbirleri açıklama imkânı verdiği için 
de ayrıca teşekkür ediyorum.
Hayvancılığın geliştirilmesi amacıyla, Tarım ve Köyişleri Bakanlığı 
çeşitli iç ve dış kaynaklı projeler uygulamaktadır. Bu projelerden, 
Hayvancılığı Geliştirme Projesi ile ülkemizdeki birim başına verimi 
oldukça düşük olan yerli sığırlarımızın suni ve tabiî tohumlama 
yoluyla ıslahı, çeşitli hayvancılık sektörlerinde çiftçilerin damızlık 
materyal ihtiyacı sağlanmakta olup, bununla birlikte eğitim ve teknik 
hizmetler Tarım ve Köyişleri Bakanlığınca yapılmaktadır. Ayrıca, bu 
proje ile büyük ekonomik kayıplara neden olan erken kuzu kesimini 
önleme çalışmaları sürdürülmektedir. 
Bu projenin yanında, çeşitli ülkelerle yapılan ikili anlaşmalar 
çerçevesinde, finansmanı hibe olan dış kaynaklı hayvancılık projeleri, 
İtalyan hükümetiyle ortaklaşa 14 ilimizde yürütülen Türk-Anafi Projesi, 
Alman hükümetiyle ortaklaşa 7 ilimizde yürütülen GTZ Projesi ile yine, 
ikili anlaşmalar sonucu, Avrupa Birliği ülkeleri ve Amerika Birleşik 
Devletlerinin sübvansiyonlarından yararlanıp, damızlık düve ithal 
edilerek nüve işletmelerin kurulması çalışmaları devam etmektedir. Bu 
projeler kapsamında, hayvan ıslahı, soy kütüğü kayıtlarının tutulması, 
yetiştirici birliklerinin kurulması, döl kontrolu işletme idaresi gibi 
konularda çalışmalar yapılmaktadır. 
Öte yandan, çayır meraların ıslahı ve yem bitkileri ekimini artırmak 
amacıyla 1990 yılında başlatılan ve finansmanı iç kaynaktan 
karşılanan çayır mera yem bitkileri ve hayvancılığı geliştirme projesi 
kapsamında ise bugüne kadar 717 hektar çayır mera tesis edilmiş, 60 
563 hektar çayır meranın ıslahı yapılmış ve 40 393 hektar alanda da 
yem bitkileri ekimi sağlanmıştır. 
Teşvik ve desteklemelerle ilgili olarak, bugüne kadar, et, süt ve yeme 
çeşitli desteklemeler yapılmış olup, halen süte 3 bin Türk 
Lirası/kilogram teşvik primi ödemesi yapılmaktadır. Damızlık süt 
sığırcılığının teşviği için ithal edilen veya yurtiçinde yetiştirilip 
sertifikalı olmak kaydıyla, saf ırk gebe düve alanlara sırasıyla yüzde 
25–35 oranında teşvik primi verilmektedir. Yem bitkileri ekiminin 
yaygınlaştırılması amacıyla, yem bitkileri tohumlukları alanlara kilo 
başına 15 000–80 000 Türk Lirası arasında destekleme yapılmaktadır. 
Sayın Başkan, sayın milletvekilleri; hayvancılığın daha modern 
şartlarda yapılmasını temin için, 1986 yılında uygulamaya konulan 
Kaynak Kullanımı Destekleme Fonu uygulamasıyla, 588 bin baş/devre 
kapasiteli 2 990 koyun besiciliği işletmesi, 249 bin baş kapasiteli 1 703 
damızlık koyun işletmesi, 828 bin baş kapasiteli 20 786 adet sığır 
besisi işletmesi ile 45  bin baş kapasiteli  3 231 adet damızlık sığır 
işletmesi kurdurulmuştur. 
Bunlar dışında, 14,2 milyon adet kapasiteli 88 adet damızlık civciv, 
29,5 milyon kapasiteli 4 170 adet broiler işletmesi ve 24,5  milyon adet  
kapasiteli  1 886 adet yumurta işletmesi kurdurulmuştur. 
Ülkemiz sığırcılığını geliştirmek, mevcut sığır popülasyonundaki 
yüksek verimli kültür ırklarının oranını artırmak, birim hayvan başına 
et ve süt üretimini yükseltmek, girdi, üretim ve pazarlama maliyetlerini 
düşürüp kârlılığı artırarak süt hayvancılığı işletmelerinin 
devamlılığını, yerli hayvanlarımızın yüksek genetik kapasiteli kültür 
ırkı hayvanlarla melezlenmeleri yoluyla ıslah edilmelerini sağlamak 
amacıyla, Tarım ve Köyişleri Bakanlığı tarafından 1987 yılı temmuz 
ayından itibaren, çeşitli Avrupa ülkeleri ile Amerika Birleşik 
Devletlerinden, canlı damızlık gebe düve ithal edilerek, yetiştiricilere 
dağıtılmıştır. Bu sistem, hayvancılığın geliştirilmesine yönelik olan 
sistemlerin, belki, en pahalılarından biri olmakla beraber, en kısa 
zamanda sonuç alınan bir ıslah yöntemidir. 
Hayvancılıkta, ıslah konusunda tercih edilen sistem, her ne kadar sunî 
ve tabiî tohumlamayla ırkın geliştirilmesi ise de, bu hizmeti yerine 
getirebilmek için, Bakanlık bütçesinin, şimdiye kadar olduğunun en az 
birkaç misline ulaşması gerekmekte olup, ayrıca, uzun sürelere ihtiyaç 
duyulmaktadır. 
İthalatın başladığı 1987 yılında yaklaşık yüzde 30'larda olan kültür 
ırkı ve melezlerinin oranı, 1996 yılı itibariyle yüzde 51'lere ulaşmış 
bulunmaktadır. 
Kısıtlı yem kaynaklarına sahip olan ülkemizde, çok sayıda büyükbaş 
hayvan beslemek yerine, birim hayvan başına et ve süt üretimi yüksek 
olan daha az sayıda kültür ırkı ve melezlerinden hayvan beslemek, 
kaynaklarımızın daha fonksiyonel biçimde kullanılmasına yardımcı 
olacaktır. Bunların yanı sıra, damızlık sığır yetiştiriciliği, dolaylı 
olarak, işletmelerde üretilen erkek materyallerinin besiye alınması 
yoluyla, ülkenin ihtiyacı olan et üretimini de sağlayacaktır. 
Bu proje kapsamında, 1987 yılından bugüne kadar, toplam 230 200 baş 
damızlık düve ithal edilerek, çeşitli büyüklüklerde işletmeler 
kurdurulmuştur.
 Finansman yetersizliği nedeniyle atıl durumdaki hayvancılık 
işletmelerinin ekonomiye kazandırılması amacıyla, 22.10.1995 tarihli 
Resmî Gazetede yayımlanarak uygulamaya konulan hayvancılığın 
geliştirilmesine ilişkin 95/7418 sayılı Bakanlar Kurulu kararı 
çerçevesinde, gerekli altyapıya sahip damızlık süt inekçiliği, sığır 
besiciliği ve damızlık koyun yetiştiriciliği işletmeleri için yüzde 20 
faizli kredi kullandırılması öngörülmüş ve bu amaçla, 18 trilyon Türk 
Liralık kaynak ayrılmıştır. Ayrılan bu kaynağın 9 trilyon liralık 
kısmı, aynı amaç için ortak mülkiyetinde proje uygulayan tarımsal 
kalkınma kooperatiflerine, kalan 9 trilyon liralık kaynak ise, illerde, vali 
veya valinin görevlendireceği vali yardımcısı başkanlığında tarım il 
müdürü, Ziraat Bankası müdürü ve ziraat odası başkanından oluşan bir 
komisyon marifetiyle yetiştiricilere dağıtılmaktadır. Sayın 
milletvekilimizin ifade ettiği gibi, bu krediden sadece iktidar partisine 
mensup vatandaşların yararlandırıldığının, gerçekle bir ilgisi yoktur. 
Kaynağın illere tahsisi, illerdeki damızlık sığır talebi, Ziraat 
Bankasının o ilde hayvancılık konusunda kullandırdığı kredi miktarı 
ve Doğu ve Güneydoğu Anadolu Bölgeleri Onarım Projesi çerçevesinde 
illere tahsis edilmiş olan miktarlar göz önüne alınarak yapılmıştır. 
İllerde, komisyon marifetiyle dağıtılacak olan 9 trilyon liralık 
kaynaktan, nisan ayı sonu itibariyle, çeşitli hayvancılık konularına 7,6 
trilyon liralık plasman ayrılmış olup, bugüne kadar, 3,9 trilyon lirası 
fiilen kullandırılmıştır. Ayrıca, kooperatiflere ayrılan 9 trilyon liralık 
kaynaktan ise 1,7 trilyon lira kredi kullandırılmıştır. Uygulama devam 
etmekte olup, 1996 yılında tahsis edilen plasman çerçevesinde çiftçi 
müracaatları değerlendirilecektir. Diğer yandan, Bakanlar Kurulunun 
95/7225 sayılı kararıyla, yine aynı amaçla, Doğu ve Güneydoğu 
Anadolu Bölgeleri Onarım Projesi kapsamında ayrılan 2 trilyon liralık 
kaynak kullandırılmıştır. 
Tarım ve Köyişleri Bakanlığınca yapılan çalışmalar sonucu, 
ülkemizde, 1980 yılında ortalama süt verimi, hayvan başına, sığırda 
576 kilogram iken 1994 yılında 1 500 kilograma, ortalama karkas 
ağırlığı 86 kilogram iken 190 kilograma yükselmiştir. Ayrıca, hayvan 
sayısındaki azalmaya karşın, 1980 yılında 87 milyon baş hayvan 
mevcuduyla, süt üretimi 5,6 milyon ton, et üretimi ise 1,1 milyon ton 
iken, 1994 yılında 58,8 milyon baş hayvan mevcuduyla, bu rakamlar, süt 
üretiminde, Devlet Planlama Teşkilatı verilerine göre 8,5 Devlet 
İstatistik Enstitüsü verilerine göre ise 10,5 milyon ton olmuş; et üretimi 
1,4 milyon tona, hayvan popülasyonu içindeki kültür-melez ırkı 
sığırların oranı ise yüzde 52'ye yükselmiştir. 
Arıcılıkta, Tarım ve Köyişleri Bakanlığı çalışmalarıyla, 1980 
yılındaki 893  260 adet olan iptidaî kovan sayısı 1994 yılında 204 261 
adede düşmüş, fenni tip kovan sayısı ise 1,3 milyon adetten 3,5 milyon 
adede yükselmiştir. Buna bağlı olarak da, bal üretimi, kovan başına 12,3 
kilogramdan 16 kilograma çıkmıştır.
Tarım ve Köyişleri Bakanlığı, mevcut durumun değerlendirilmesi ve 
gelecekte alınması gereken tedbirler ve uygulanacak politikaların 
belirlenmesi amacıyla, 1993 yılında, yerli-yabancı pek çok uzmanın da 
katılımıyla, hayvancılıkta strateji raporu hazırlatmış; bu raporla temel 
öncelikler belirlenmiştir. Hazırlanan raporda, öncelikle ele alınması 
gereken çiftçi organizasyonları, ekonomik büyüklükte işletmelerin 
kurdurulması, kaba yem açığının giderilmesi gibi temel konularla ilgili 
olarak, 904 sayılı Islahı Hayvanat Kanununda değişiklik yapılarak, 
yetiştirici birliklerinin kurdurulmasına imkân sağlanmış ve halen, 31 
ilde birlik kuruluşu tamamlanmıştır. 
2000'li yıllarda ortaya çıkması muhtemel kırmızı et açığının 
kapatılabilmesi amacıyla, büyükbaş hayvancılığı geliştirme projesi 
hazırlanarak, Dünya Bankasına, finanse edilmesi için başvuruda 
bulunulmuştur. Ayrıca, hayvancılığı, yem bitkileri üretiminden 
ekonomik kapasitede işletmeler kurulmasına kadar bir bütün olarak ele 
alan ve beş yıllık dönem içerisinde toplam 21 trilyon liralık kaynak 
gerektiren bir proje hazırlanmıştır ve bununla ilgili olarak, kaynak 
bulmaya yönelik çalışmalar sürmektedir. 
Bunların yanı sıra, Tarım ve Köyişleri Bakanlığı mera kanunu tasarısı 
hazırlanmış ve Türkiye Büyük Millet Meclisine sunulmuş olup, ürün 
bazında yetiştirici birliklerinin desteklenmesi amacıyla bir kanun 
tasarısı da hazırlanmaktadır.
Bana, bu bilgileri açıklama fırsatını verdiği için, Sayın Arslan'a tekrar 
teşekkür ediyor, Yüce Meclise saygılar sunuyorum. (DYP sıralarından 
alkışlar)
BAŞKAN – Teşekkür ederim Sayın Bakan.
3. – Manisa Milletvekili Hasan Gülay’ın, tütün üreticilerinin sorunlarına 
ilişkin gündemdışı konuşması ve Devlet Bakanı Eyüp Aşık’ın cevabı
BAŞKAN – Gündemdışı ikinci söz, tüccar ve Tekel'e tütününü satan; 
ancak, henüz parasını alamayan tütün üreticisinin durumu konusunda, 
Demokratik Sol Parti Manisa Milletvekili Sayın Hasan Gülay'ın. 
Buyurun efendim. (DSP sıralarından alkışlar)
Sayın Gülay, konuşma süreniz 5 dakikadır.
HASAN GÜLAY (Manisa) – Sayın Başkan, Yüce Meclisin değerli 
üyeleri; hepinizin geçmiş Kurban Bayramını, Ege ve Manisa tütün 
müstahsili ve şahsım adına içtenlikle kutluyorum.
Değerli milletvekilleri, tütün müstahsilinin üçte iki tütününü alan, en iyi 
tütününü alan; ama, parasını ödemeyen bazı tüccar ve esnaf hakkında 
konuşmak istiyorum. Tüccar, en iyi tütünü alıyor; ama, parasını 
ödemiyor... 1996 yılı tütün dikimleri de başlamıştır.
Sayın milletvekilleri, bu işin içinden gelen, bunu bilen bir insan olarak, 
altını çizerek belirtiyorum; tütün, çok zahmetli, gerçekten insan ömrünü 
törpüleyen bir tarım kolumuzdur.
Sayın milletvekilleri -yukarıda da belirtmiştim- yeni tütün dikimleri 
başlamış, tütün müstahsili tarlasını hazırlamış, tütün dikmeye 
başlamış; ama, 1995 yılı tütün paraları henüz ödenmemiştir, yüzde 
90'ı ödenmemiştir; tüccar tarafından ödenmemiştir. Tütün müstahsili, 
tüccara verdiği ürününün parasının peşinden koşmaktadır; bu, yıllardır 
böyle devam etmektedir.
Sayın milletvekilleri -altını çizerek söylüyorum- tütün müstahsili, 
yıllardır, ürününü kaldırmayı değil, fideyi dikerken, tütününün parasını 
zamanında alacak mıyım, almayacacak mıyım diye düşünmektedir. 
Artık, bu oyuna son vermeliyiz; artık, tütün müstahsilini, bazı tüccar ve 
esnafın oyuncağı olmaktan da kurtarmalıyız.
Tütün tüccarına, 1995 yılı tütünü için ilgili yabancı firmalardan gelen 
paralar repodadır, faizdedir ve dövizdedir; bunu, kimse inkâr edemez. 
Hiç kimse, tütün üreticisinin alınterinin karşılığı olan parayı ödememe 
hakkına sahip değildir. Hükümetin, bu konuda, tüccara baskı yapmasını 
istiyoruz. 	Hükümetin değerli üyeleri kalkıp da serbest piyasa 
demesinler; serbest piyasa, tüccara, aldığı ürünün karşılığını 
zamanında ödememe hakkını değil, adam gibi zamanında ödeme 
hakkını sağlar;  Hükümetin görevi de, zaten, burada başlar. 
Değerli milletvekilleri, müstahsil, tüccara tütününü 10 bin lira fazlasına 
satmış; fakat, parasını zamanında alamadığı ve bankalara olan kredi 
borçlarının faizleri de arttığı için, bu yönüyle de büyük zarara 
uğramıştır.  
Cebinizde paranız var; ama, tütün müstahsilinin cebinde parası yok. Size 
küçük bir anımı anlatmak istiyorum. Bu Kurban Bayramında bir köye 
gittim. "Hasan Bey, artık yanımızdan ayrılma" dediler. Kendilerine 
"Meclis açılıyor; gitmem lazım, siz gelin" dedim. Bana verdikleri cevap 
çok acı... "Tüccardan parayı alamadık, Ankara'ya geliş paramız yok" 
dediler. Bunu, altını çizerek söylüyorum. 
Ayrıca, bütün ürünlerde olduğu gibi, tütünde de değişik kesintiler vardır. 
Bağ-Kur primi kesiliyor, müstahsil Bağ-Kur'dan faydalanamıyor; fon 
primi kesiliyor, köyler birliğine prim kesiliyor, ziraat odasına prim 
kesiliyor, belediyeye prim kesiliyor... Toplamı, yüzde 11,7. Müstahsil, bu 
konuda oldukça dertli; bilginize sunuyorum. 
Bu konuda, Hükümetin ilgili bakanının dikkatini çekiyorum. Tüccar, 
müstahsile olan tütün borcunu bir an evvel ödesin. Ben ve bölge 
milletvekilleri, bu konunun takipçisiyiz, bu konunun takipçisi olmaya da 
kararlıyız. 
Sorumu, bazı tüccara ürününü verip, parasını alamayan tütün müstahsili 
adına soruyorum: Tüccarın, henüz, tütün müstahsiline ödeme 
yapmamasını hangi mantıkla karşılaştırıyorsunuz, hangi mantıkla 
bağdaştırıyorsunuz? Ayrıca, Tekel'e ürününü satan, az da olsa parasını 
alamayan tütün müstahsili konusunu, Tekel'den sorumlu Sayın 
Bakanımın bilgilerine sunuyorum.
Sözlerime son verirken, Sayın Başkana, değerli milletvekillerine, 
şahsım adına, Ege ve Manisa tütün müstahsilleri adına içtenlikle 
saygılar sunuyorum, teşekkür ediyorum. (DSP sıralarından alkışlar)
BAŞKAN – Teşekkür ederim Sayın Gülay.
Gündemdışı konuşmayı yanıtlamak üzere, Hükümet adına, Devlet 
Bakanı Sayın Eyüp Aşık.
Buyurun Sayın Aşık.
DEVLET BAKANI EYÜP AŞIK (Trabzon) – Sayın Başkan, sayın 
milletvekilleri; tütün üreticilerinin, özellikle sattıkları tütünün bedelini 
alamamaları konusundaki değerli görüşlerini açıklayan Manisa 
Milletvekili Sayın Hasan Gülay'a teşekkür ediyorum. Bu vesileyle, bu 
seneki tütün üreticisiyle ilgili ve Tekel'in tütün alımıyla ilgili 
görüşlerimi açıklamak istiyorum.
Değerli arkadaşlar, bu yıl, Ege, Karadeniz ve Marmara Bölgelerinde 
şubat ayı sonu ve mart ayı başında başlayan -değişik tarihlerde 
başlamakla birlikte aşağı yukarı mart ayında başlayan - 1995 yılı tütün 
alımı Kurban Bayramı öncesinde -26 Nisanda- tamamlanmıştır. 
Özellikle, sayın milletvekilimin bahsettiği Ege Bölgesinde, Kurban 
Bayramı öncesinde, 26 Nisan tarihi itibariyle alımlar tamamlanmıştır 
ve tüm tütünlerin bedeli ödenmiştir.
Yalnız, bu sene kota uygulaması sebebiyle, geçen seneki ürünün yüzde 
10'undan fazla tütün ekenlerin, fazla ektikleri bu kısmın yüzde 25'lik bir 
cezalı alımı yahut da indirimli alımı söz konusu idi. Bakanlar Kurulu 
kararıyla o cezaları kaldırdığımız için ve bu kararname yeni çıktığı 
için, bugüne kadar eksik fiyatla alınanların bu ilave paraları, bu 
ödemelerin tamamlandığı tarihten itibaren, yani bugünden itibaren kısa 
sürede ödenecektir veyahut da hiç ödenmemişse bunlar kısa sürede 
ödenecektir. 
Tüccarla ilgili duruma gelince: Özellikle Manisa için söylüyorum, tüccar, 
şu ana kadar, üreticiyle, 38 638 ton tütünün alımı için bağlantı 
yapmıştır. Her ne kadar sayın milletvekilim "serbest piyasa demeyin" 
şeklinde uyardıysa da, takdir edersiniz ki, bu, üretici ile tüccar arasında 
yapılmış, serbest mukaveleye dayalı bir alışveriştir. Aslında, Tekel 
olarak bizim, burada, müdahale hakkımız yoktur. 
HASAN GÜLAY (Manisa) – Sayın Bakan, Hükümet de...
DEVLET BAKANI EYÜP AŞIK (Devamla) – Söyleyeceğim.
Yapabileceğimiz baskıları -bu şikâyetler bana da geldi- ben de gözden 
geçirdim. Tabiî ki, Tekel olarak yapacağımız şeylerin birincisi, 
destekleme alımı yapmaktır. Biz, bu sene, bu destekleme alımını 
yaptık. 
İzin verirseniz, Manisa için, yaptığımız destekleme alımının 
sonuçlarını söyleyeyim: Biz, Tekel olarak, bu sene, Manisa'da, 12 603 
ton tütün satın aldık. Tekelin alımlarında, başfiyat 250 bin lira, 
ortalama fiyat ise 221 bin lira olmuştur. Bunun karşılığı olan paranın 
tümü; yani, 2 trilyon 781 milyar lira ödenmiştir ve -biraz evvel arz 
ettiğim gibi- Kurban Bayramı öncesi, bu hesap tamamen temizlenmiştir; 
yani, eğer, üreticinin tamamı bize gelseydi, tamamı tütününü bize 
satsaydı, biz, bu şartlarda, üreticinin tütününün tümünü alacaktık. 
Ancak, üreticinin tüccarla yaptığı anlaşmada, başfiyat 260 bin lira, 
ortalama fiyat ise 238 bin lira olarak tespit edilmiş; yani, üretici, Tekel'e 
göre yaklaşık 15 bin lira fazla alabilmek için, tüccarla anlaşma 
yapmıştır. Tüccar, şu ana kadar, 23 bin ton tütün satın almıştır ve 
bunun 11 tonunun parasını ödemiştir; kalan ödemeleri de -bizim 
yapabildiğimiz tespitlere göre, bize verdiği bilgilere göre- en son, haziran 
ayının 15'ine kadar yapacaktır. 
Şimdi, bizim, kanunen bir hakkımız yok; ancak, tüccara baskı yapmak 
suretiyle, zamanında ödeme yapmadığı takdirde ruhsatını iptal etme 
veya gelecek sene, Tekel ile olan münasebetlerinde, zorluk çıkarma 
tehdidini yapmak suretiyle, bu parayı daha erken ödettirmeye 
çalışıyoruz. Yalnız, ben, şunu söyleyeyim: Tekel'in bu sene yaptığı ve 
26 Martta bitirdiği bu ödeme, istisnadır. Esas itibariyle, Tekel'in, tütün 
üreticisine verdiği söz, mayıs ayı sonudur; yani, biz, zaten, mayıs ayı 
sonuna kadar bu tütünün parasını ödeyeceğiz diye söz vermişiz; tüccar 
da bize göre, 15 Haziranı hedeflemiş; ama, biz, Kurban Bayramı 
sebebiyle, imkânlarımız elverdiği ve tütün satışı da iyi gittiği için,  
mayıs ayı sonunda yapacağımız bu ödemeyi, nisan ayı sonuna, yani bir 
ay erkene çekmek suretiyle ve geçen bütün senelerden de yaklaşık 15 
gün evvel bitirmek suretiyle, üreticiye bir sürpriz yapmış olduk; tabiî ki, 
böylece, Tekel ile tüccarın arasındaki ödeme süresi de yaklaşık 
birbuçuk ay açılmış oldu. Buna rağmen, tüccarın, ödemelerini daha 
erken yapabilmesi için, biz, baskı yapma yoluna devam edeceğiz; ama, 
parası yoksa ve planlamasını da 15 Hazirana göre yapmışsa, yaklaşık 
bir 10-15 günlük gecikme olacaktır. Tekel olarak, biz, üreticinin mağdur 
edilmemesi için, tüccar tarafından bekletilmemesi için her türlü tedbiri 
alıyoruz ki; şu anda yaptığımız ödemeler bunun en canlı misalidir. 
Bu vesileyle, bana bu fırsatı verdiğiniz için bir kere daha teşekkür 
ediyorum; Yüce Heyete saygılarımı sunuyorum. (ANAP ve DSP 
sıralarından alkışlar)
BAŞKAN – Teşekkür ederim Sayın Bakan.
4. – Kahramanmaraş Milletvekili Avni Doğan’ın, Kahramanmaraş ve 
çevresinde meydana gelen terör olaylarına ilişkin gündemdışı 
konuşması ve İçişleri Bakanı Ülkü Güney’in cevabı
BAŞKAN – Gündemdışı üçüncü söz, Kahramanmaraş ve çevresinde 
meydana gelen terör olayları ile 3 öğretmenimizin şehit edilmesi 
konusunda, Refah Partisi Kahramanmaraş Milletvekili Sayın Avni 
Doğan'ın.
Buyurun. (RP sıralarından alkışlar)
Sayın Doğan, süreniz 5 dakikadır.
AVNİ DOĞAN (Kahramanmaraş) – Sayın Başkan, değerli 
milletvekilleri; sözlerime başlamadan önce, hepinizin, geçmiş Kurban 
Bayramını kutlar, saygılarımı sunarım.
Değerli milletvekilleri, Doğu ve Güneydoğu Anadolu Bölgelerinde 
olduğu gibi, Kahramanmaraşımız ve ilçeleri de, her geçen gün artan bir 
terör baskısı altındadır. 22 Nisan akşamı, Ekinözü'ne bağlı 
Altınyaprak Köyünde 3 öğretmenimizin şehit edilmesi, sanırım, 
konunun ciddiyetini ve hangi boyutlara ulaştığını göstermektedir. 22 
Nisan akşamı saat 9 civarında, Altınyaprak Sarıgöl İlkokulu öğretmeni 
Nurettin Aslan ve Çiftlikkale Davutlar İlkokulu öğretmeni Hacı Ömer 
Serin, evlerinden alınarak, elleri arkalarından bağlı vaziyette 
Altınyaprak İlkokuluna getirilmişlerdir; burada, öğretmen Aydın 
Yılmaz'ın evinde taranarak şehit edilmişlerdir. 
Aynı bölgede, aynı köyde, hatta aynı okullarda, daha önce benzeri terör 
olayları olduğu dikkate alınırsa, maalesef, olayda, ciddî boyutlarda 
ihmal olduğu akla gelmektedir. Bölge, her dönemde, terörün rahat zemin 
bulduğu bir bölge olmasıyla ünlüdür. 
1980 öncesi, aynı köyde, Ali Biçer, teröristlerce öldürülerek suya 
atılmıştır. 
Aynı yıllarda, Çiftlikkale İlkokulu öğretmeni, okulda saldırıya 
uğramış, öldü zannıyla sınıfa bırakılmış ve 16 saat sonra koma 
halinde bulunmuştur. 
İlgili köy ve çevresinde, son dört yılda meydana gelen terör olayları 
dikkat çekicidir. Bir yayla baskınında 7 kişi, bir minibüsün 
taranmasında 5 kişi hayatını kaybetmiştir. Altınyaprak-Gözpınarı 
Muhtarı, yani aynı köyün Muhtarı Seyda Çiçek ve Ambar Köyü 
Muhtarı Hasan Kalkandere ve eşi teröristlerce öldürülmüştür. Aynı 
mevkide askerlerimiz taranarak bir askerimiz şehit edilmiştir. 3 
öğretmenin şehit edildiği okul daha önce taranmış, öğretmen, 
pencereden atlayarak kurtulmuştur. Ayrıca, aynı okul teröristlerce 
yakılmıştır.
Milletvekilimiz Hasan Dikici'yle birlikte yaptığımız incelemede, halkın 
gerilim içerisinde olduğunu gördük. Ekinözü halkı, karakol komutanı 
hakkında şüphe ve endişe içerisindedir. 
Köy korucularının bölgeye hareket etmesinden hemen sonra, tepeden 
tepeye, gece ışıkla, gündüz davulla işaretler verildiği söylenmektedir. 
İlgili karakol komutanının daha önceki hayatı ve kişiliği mutlaka 
araştırılarak, olayda, kastî göz yumma veya ihmal olup olmadığı 
araştırılmalıdır.
Terörle mücadelede, askerlerimiz, kuşkusuz, üzerine düşeni 
yapmaktadır. Ne var ki, terör bölgesindeki sivil desteğin azlığı ve 
hükümetlerin gerekli altyapıyı hazırlamada isteksizliği, yetersizliği, 
durumu zorlaştırmaktadır.
Kahramanmaraş Çağlayancerit-Ekinözü-Nurhak üçgeninde terörle 
mücadelenin daha etkin yapılabimesi için Kapıdere-Kumlu karayolunun 
acilen bitirilmesi gerektiği, askerî yetkililerce söylenmektedir. 
Ayrıca, bu bölgede terörle mücadelede başarılı olabilmek için, Elbistan 
İlçesinin il yapılması hakkında Millî Güvenlik Kurulu tavsiyesi vardır. 
Maalesef, hükümetler ve bölgenin bazı milletvekilleri, 1 milyon lira 
ödenek ayrılan Kumlu-Kapıdere yolunun bitirilmesine, bu bölgede 
terörün bitmesi için önemli olan Elbistan İlçesinin il yapılmasına gayret 
gösterecekleri yerde; iktidar olmak muktedir olmak değilmiş gibi, iktidar 
olmak, sanki, ağlama duvarının önünde ağlamakmış gibi 
davranmaktadırlar. Eğer, bu bölgede terörle mücadeleyi istiyorsak, 
mutlaka, bu iki konuya eğilmek zorundayız.
Ayrıca, terör bölgesinde görev yapan öğretmenlerimizin korunmasına 
azamî gayret göstermek durumundayız. 
(Mikrofon otomatik cihaz tarafından kapatıldı)
BAŞKAN  – Sayın Doğan, lütfen, 1 dakika içerisinde toparlayınız.
AVNİ DOĞAN (Devamla) – Toparlıyorum Sayın Başkan.
Bölgede, terörle mücadele eden güvenlik güçlerinin bir yerden bir yere 
kuvvet kaydırabilmesi için, maalesef, karayolu yetersizliği nedeniyle çok 
güç anlar, çok güç durumlar yaşandığı, güvenlik güçlerimizce ifade 
edilmektedir.
Terörle mücadelenin bir bütün olduğunu ilgililerin dikkate alması 
dileğiyle, Kahramanmaraş bölgesinin, özellikle Ekinözü, Nurhak, 
Çağlayancerit yörelerinin, değişik yapısı itibariyle, bir barut fıçısı 
halinde olduğunu buradan yetkililere duyurur, hepinize saygılarımı 
sunarım.
Teşekkür ederim. (RP sıralarından alkışlar)
BAŞKAN – Teşekkür ederim Sayın Doğan. 
Gündemdışı konuşmaya Hükümet adına yanıt vermek üzere, İçişleri 
Bakanı Sayın Ülkü Güney; buyurun efendim. 
İÇİŞLERİ BAKANI ÜLKÜ GÜNEY (Bayburt) – Sayın Başkan, 
muhterem milletvekilleri; Kahramanmaraş Milletvekili Sayın Avni 
Doğan'ın gündemdışı konuşmasına cevap vermek için 
huzurlarınızdayım; bu vesileyle, hepinizi saygıyla selamlıyorum. 
Değerli milletvekilimize de bölgesiyle ilgili sorunları buraya 
getirdiğinden dolayı teşekkür ediyorum. 
Özellikle, Kapıdere-Kumlu karayolunun yapılması isteğini ve bunun 
ötesinde, güvenlik nedeniyle, Elbistan'ın il olması özlemini de saygıyla 
karşılıyorum. Bunlar, imkânlar nispetinde ve zaman içerisinde 
yapılabilecek şeylerdir; ancak, asıl cevap vermek istediğim nokta şudur: 
Hepinizin bildiği gibi, 22 Nisan gecesi, Altınyaprak Köyüne gelerek, 
aynı köyde ikâmet eden Mustafa Terzi'nin evinde konaklamalarını 
müteakip, okul lojmanına giden ve 8 kişi oldukları değerlendirilen örgüt 
mensupları, 23 Nisan Ulusal Egemenlik ve Çocuk Bayramı kutlama 
törenleri için bir araya gelen Hacı Ömer Serin, Nurettin Aslan ve Aydın 
Yılmaz adlı öğretmenleri, maalesef, şehit etmişlerdir. Bu, acı bir 
olaydır. Ülkemiz, bu olaydan dolayı hüzün içerisine düşmüştür. Ben, 
öğretmenlerimize Tanrı'dan rahmet ve millî eğitim camiasına da 
başsağlığı diliyorum.
Yalnız, şunu açıkça ifade edeyim: Bugün, Kahramanmaraş bölgesi, 
Sıvas–Koçgiri bölgesi ve özellikle Hatay'da Suriye sınırına yakın 
bölgeler PKK'nın yeni terör eylemleri sahaları haline getirilmek 
istenmektedir. Her ne kadar Kahramanmaraş bölgesi eskiden beri de bu 
konu içerisinde idiyse de, son günlerde PKK terör örgütü, özellikle kırsal 
alanda, yediği büyük darbelerden, verdiği büyük kayıplardan sonra ses 
getirmek amacıyla bu tip eylemlere başvurmaktadır. Hatta, aldığımız 
istihbarata göre, işte, son 1 Mayıs olaylarında da olduğu gibi, olayları, 
ses getirebilsinler diye, büyük metropollere kaydırmaktadırlar. Çünkü, 
kırsal kesimde hakikaten zayıflamışlardır, lojistik destekleri tamamen 
kaybolmuştur,  sayıları ve yerleri de bugün için bilinmektedir ve her gün 
de yapılan mücadele sonucunda, büyük kayıplar vermektedirler. 
Bu olayı müteakip, ertesi gün, yani 23 Nisan günü güvenlik güçlerimiz 
bu teröristlerin peşine düşmüştür. 23 Nisan 1996 günü yapılan durum 
değerlendirmesi sonucu, teröristlerin muhtemel kaçış istikametlerinde 
güvenlik güçlerince operasyonlar başlatılmış, 13 ilâ 15 kişi oldukları 
tahmin edilen bu teröristlerden 5'i silahlarıyla birlikte ölü olarak ele 
geçirilmiştir. Geri kalan teröristler, arazinin sarplığı ve özellikle bazı 
coğrafî imkânların zorluğundan istifade ederek kaçmışlardır. Bizi, hiç 
olmazsa teselli eden tarafı, bu insanların bilinen insanlar olduğu, 
kimliklerinin tespit edilebilmiş olması -yataklık yapanların ifadesinden 
bu elde edilmiştir- 5'inin yakalanmış olmasıdır; geri kalanları da, 
bugün, sıkı bir takip altındadırlar, kaçmalarına imkân yoktur. Devletin 
gücü, onları, mutlaka bulup, getirip, kanun önünde adalete teslim 
edecektir. 
Bu konuşma imkânını bana verdiği için değerli sözcüye teşekkür 
ediyorum.
Hepinize saygılar sunuyorum. (ANAP ve DYP sıralarından alkışlar)
BAŞKAN – Teşekkür ederim Sayın Bakan.
Gündemdışı konuşmalar tamamlanmıştır. 
Sayın milletvekilleri, diğer sunuşlar oldukça çok sayıdadır; oturarak 
okunmasını oylarınıza sunuyorum: Kabul edenler... Kabul etmeyenler... 
Kabul edilmiştir.
Cumhurbaşkanlığının 10 adet tezkeresi vardır; okutuyorum:
B)  TEZKERELER VE ÖNERGELER
1. – Romanya’ya gidecek olan Devlet Bakanı Rüşdü Saracoglu’na, 
dönüşüne kadar, Enerji ve Tabiî Kaynaklar Bakanı H. Hüsnü Doğan’ın 
vekâlet etmesinin uygun görüldüğüne ilişkin Cumhurbaşkanlığı 
tezkeresi (3/247)
24 Nisan 1996
Türkiye Büyük Millet Meclisi Başkanlığına 
Karadeniz Ekonomik İşbirliği İş Konseyi Toplantısına katılmak 
üzere, 26 Nisan 1996 tarihinde Romanya'ya gidecek olan Devlet Bakanı 
Dr. Rüşdü Saracoğlu'nun dönüşüne kadar; Devlet Bakanlığına, Enerji ve 
Tabiî Kaynaklar Bakanı H.Hüsnü Doğan'ın vekâlet etmesinin, 
Başbakanın teklifi üzerine, uygun görülmüş olduğunu bilgilerinize 
sunarım.
	Süleyman Demirel
	Cumhurbaşkanı
BAŞKAN – Bilgilerinize sunulmuştur.
2. – Fransa ve Almanya’ya gidecek olan Devlet Bakanı İmren Aykut’a, 
dönüşüne kadar, Devlet Bakanı Rüşdü Saracoglu’nun vekâlet etmesinin 
uygun görüldüğüne ilişkin Cumhurbaşkanlığı tezkeresi (3/248)
							24 Nisan 1996
Türkiye Büyük Millet Meclisi Başkanlığına
Görüşmelerde bulunmak üzere, 27 Nisan 1996 tarihinden itibaren Fransa 
ve Almanya'ya gidecek olan Devlet Bakanı İmren Aykut'un dönüşüne 
kadar; Devlet Bakanlığına, Devlet Bakanı Dr. Rüşdü Saracoğlu'nun 
vekâlet etmesinin, Başbakanın teklifi üzerine, uygun görülmüş olduğunu 
bilgilerinize sunarım.
	Süleyman Demirel
	Cumhurbaşkanı
BAŞKAN – Bilgilerinize sunulmuştur.
3. – Romanya’ya gidecek olan Dışişleri Bakanı Emre Gönensay’a, 
dönüşüne kadar, Devlet Bakanı ve Başbakan Yardımcısı Nahit 
Menteşe’nin vekâlet etmesinin uygun görüldüğüne ilişkin 
Cumhurbaşkanlığı tezkeresi (3/249)
							24 Nisan 1996
Türkiye Büyük Millet Meclisi Başkanlığına
Karadeniz Ekonomik İşbirliği (KEİ) Dışişleri Bakanları VII nci 
Toplantısına katılmak üzere, 27 Nisan 1996 tarihinde Romanya'ya 
gidecek olan Dışişleri Bakanı Emre Gönensay'ın dönüşüne kadar; 
Dışişleri Bakanlığına, Devlet Bakanı ve Başbakan Yardımcısı Nahit 
Menteşe'nin vekâlet etmesinin, Başbakanın teklifi üzerine, uygun 
görülmüş olduğunu bilgilerinize sunarım.
	Süleyman Demirel
	Cumhurbaşkanı
BAŞKAN – Bilgilerinize sunulmuştur.
4. – Kuzey Kıbrıs Türk Cumhuriyetine gidecek olan Çevre Bakanı 
Mustafa R. Taşar’a, dönüşüne kadar,  Devlet Bakanı Eyüp Aşık’ın 
vekâlet etmesinin uygun görüldüğüne ilişkin Cumhurbaşkanlığı 
tezkeresi (3/250)
	25 Nisan 1996
Türkiye Büyük Millet Meclisi Başkanlığına
27 Nisan 1996 tarihinde Kuzey Kıbrıs Türk Cumhuriyetine gidecek olan 
Çevre Bakanı Mustafa R. Taşar'ın dönüşüne kadar; Çevre Bakanlığına, 
Devlet Bakanı Eyüp Aşık'ın vekâlet etmesinin, Başbakanın teklifi 
üzerine, uygun görülmüş olduğunu bilgilerinize sunarım.
	Süleyman Demirel
	Cumhurbaşkanı
BAŞKAN – Bilgilerinize sunulmuştur.
5. – Özbekistan’a gidecek olan Cumhurbaşkanı Süleyman Demirel’e, 
dönüşüne kadar, TBMM Başkanı Mustafa Kalemli’nin vekâlet 
edeceğine ilişkin Cumhurbaşkanlığı tezkeresi (3/251)
	6 Mayıs 1996
Türkiye Büyük Millet Meclisi Başkanlığına
Özbekistan Cumhurbaşkanı İslam Kerimov'un davetlisi olarak, 7-9 
Mayıs 1996 tarihleri arasında Özbekistan'ı resmen ziyaret edeceğimden, 
dönüşüme kadar Cumhurbaşkanlığına, Türkiye Cumhuriyeti 
Anayasasının 106 ncı maddesi uyarınca, Türkiye Büyük Millet Meclisi 
Başkanı Doç. Dr. Mustafa Kalemli vekâlet edecektir.
Bilgilerinize sunarım.
	Süleyman Demirel
	Cumhurbaşkanı
BAŞKAN – Bilgilerinize sunulmuştur.
6. – İngiltere’ye gidecek olan Millî Savunma Bakanı M. Oltan 
Sungurlu’ya, dönüşüne kadar, İçişleri Bakanı Ülkü Güney’in  vekâlet 
etmesinin uygun görüldüğüne ilişkin Cumhurbaşkanlığı tezkeresi 
(3/252)
	24 Nisan 1996
Türkiye Büyük Millet Meclisi Başkanlığına
Batı Avrupa Birliği (BAB) Bakanlar Toplantısına katılmak üzere, 6 
Mayıs 1996 tarihinde İngiltere'ye gidecek olan Millî Savunma Bakanı 
M. Oltan Sungurlu'nun dönüşüne kadar; Millî Savunma Bakanlığına, 
İçişleri Bakanı Ülkü Güney'in vekâlet etmesinin, Başbakanın teklifi 
üzerine, uygun görülmüş olduğunu bilgilerinize sunarım.
	Süleyman Demirel
	Cumhurbaşkanı
BAŞKAN – Bilgilerinize sunulmuştur.
7. – İngiltere’ye gidecek olan Dışişleri Bakanı Emre Gönensay’a, 
dönüşüne kadar, Devlet Bakanı ve Başbakan Yardımcısı Nahit 
Menteşe’nin vekâlet etmesinin uygun görüldüğüne ilişkin 
Cumhurbaşkanlığı tezkeresi (3/253)
	2 Mayıs 1996
Türkiye Büyük Millet Meclisi Başkanlığına
Batı Avrupa Birliği Bakanlar Konseyi Toplantısına katılmak üzere, 6 
Mayıs 1996 tarihinde İngiltere'ye gidecek olan Dışişleri Bakanı Emre 
Gönensay'ın dönüşüne kadar; Dışişleri Bakanlığına, Devlet Bakanı ve 
Başbakan Yardımcısı Nahit Menteşe'nin vekâlet etmesinin, 
Başbakanın teklifi üzerine, uygun görülmüş olduğunu bilgilerinize 
sunarım.
	Süleyman Demirel
	Cumhurbaşkanı
BAŞKAN – Bilgilerinize sunulmuştur.
8. – Özbekistan’a gidecek olan Devlet Bakanı Ayvaz Gökdemir’e, 
dönüşüne kadar, Devlet Bakanı Ünal Erkan’ın vekâlet etmesinin uygun 
görüldüğüne ilişkin Cumhurbaşkanlığı tezkeresi (3/254)
	3 Mayıs 1996
Türkiye Büyük Millet Meclisi Başkanlığına
Görüşmelerde bulunmak üzere, 7 Mayıs 1996 tarihinde Özbekistan'a 
gidecek olan Devlet Bakanı Ayvaz Gökdemir'in dönüşüne kadar; Devlet 
Bakanlığına, Devlet Bakanı Ünal Erkan'ın vekâlet etmesinin, 
Başbakanın teklifi üzerine, uygun görülmüş olduğunu bilgilerinize 
sunarım.	
	Süleyman Demirel
	Cumhurbaşkanı
BAŞKAN – Bilgilerinize sunulmuştur.
9. – Özbekistan’a gidecek olan Kültür Bakanı Agâh Oktay Güner’e, 
dönüşüne kadar, Devlet Bakanı Ali Talip Özdemir’in vekâlet etmesinin 
uygun görüldüğüne ilişkin Cumhurbaşkanlığı tezkeresi (3/255)
	3 Mayıs 1996
Türkiye Büyük Millet Meclisi Başkanlığına
Görüşmelerde bulunmak üzere, 7 Mayıs 1996 tarihinde Özbekistan'a 
gidecek olan Kültür Bakanı Agah Oktay Güner'in dönüşüne kadar; 
Kültür Bakanlığına, Devlet Bakanı Ali Talip Özdemir'in vekâlet 
etmesinin, Başbakanın teklifi üzerine, uygun görülmüş olduğunu 
bilgilerinize sunarım.
	Süleyman Demirel
	Cumhurbaşkanı
BAŞKAN – Bilgilerinize sunulmuştur.
10. – Özbekistan’a gidecek olan Çevre Bakanı Mustafa R. Taşar’a, 
dönüşüne kadar, Devlet Bakanı Eyüp Aşık’ın vekâlet etmesinin uygun 
görüldüğüne ilişkin Cumhurbaşkanlığı tezkeresi (3/256)
	3 Mayıs 1996
Türkiye Büyük Millet Meclisi Başkanlığına
Görüşmelerde bulunmak üzere, 7 Mayıs 1996 tarihinde Özbekistan'a 
gidecek olan Çevre Bakanı Mustafa R. Taşar'ın dönüşüne kadar; Çevre 
Bakanlığına, Devlet Bakanı Eyüp Aşık'ın vekâlet etmesinin, 
Başbakanın teklifi üzerine, uygun görülmüş olduğunu bilgilerinize 
sunarım.

	Süleyman Demirel
	Cumhurbaşkanı
BAŞKAN – Bilgilerinize sunulmuştur.
Sözlü soru önergelerinin geri verilmesine dair 4 önerge vardır; 
okutuyorum:
11. – Yozgat Milletvekili İsmail Durak Ünlü’nün, (6/106, 107) esas 
numaralı sözlü sorularını geri aldığına ilişkin önergesi (4/10)
	25.4.1996
Türkiye Büyük Millet Meclisi Başkanlığına
1996 malî yılı bütçe görüşmeleri sırasında gerekli cevabı aldığımdan, 
(6/106) ve (6/107) esas numaralı sözlü soru önergelerimi geri çekmek 
istiyorum. 
Gereğine müsaadelerinizi arz ederim. 
Saygılarımla.
	İsmail Durak Ünlü
	Yozgat
12. –  İstanbul Milletvekili Halit Dumankaya’nın, (6/93) esas numaralı 
sözlü sorusunu geri aldığına ilişkin önergesi (4/11)	
Türkiye Büyük Meclisi Başkanlığına
Gündemin "Sözlü Sorular" kısmının 39 uncu sırasında yer alan (6/93) 
esas numaralı sözlü soru önergeme yazılı cevap aldığımdan, soru 
önergemi geri alıyorum.
Gereğini saygılarımla arz ederim.
	Halit Dumankaya
	İstanbul
13. –  Rize Milletvekili Ahmet Kabil’in, (6/105) esas numaralı sözlü 
sorusunu geri aldığına ilişkin önergesi (4/12)
Türkiye Büyük Millet Meclisi Başkanlığına
Gündemin sözlü sorular kısmının 51 inci sırasında yer alan (6/105) 
esas numaralı sözlü soru önergeme yazılı cevap aldığımdan, soru 
önergemi geri alıyorum. 
Gereğini saygılarımla arz ederim.
	Ahmet Kabil
	Rize
14. –  Kahramanmaraş Milletvekili Ahmet Dökülmez’in, (6/62) esas 
numaralı sözlü sorusunu geri aldığına ilişkin önergesi (4/13)

Türkiye Büyük Millet Meclisi Başkanlığına
Gündemin "Sözlü Sorular" kısmının 7 nci sırasında yer alan (6/62) esas 
numaralı sözlü soru önergeme yazılı cevap aldığımdan, soru önergemi 
geri alıyorum.
Gereğini saygılarımla arz ederim.
	Ahmet Dökülmez
	Kahramanmaraş
BAŞKAN – Sözlü soru önergeleri geri verilmiştir.
Meclis araştırması açılmasını öngören 4 adet önerge vardır; 
okutuyorum:
C)  GENSORU, GENEL GÖRÜŞME, MECLİS SORUŞTURMASI VE 
MECLİS ARAŞTIRMASI ÖNERGELERİ
1. – Kahramanmaraş Milletvekili Hasan Dikici ve 44 arkadaşının, 
Afşin-Elbistan Termik Santralının kiralanması konusunda Meclis 
araştırması açılmasına ilişkin önergesi (10/64)

Türkiye Büyük Millet Meclisi Başkanlığına
Ülkemiz termik santralları açısından fevkalade önemi haiz olan  Afşin-
Elbistan havzası ve havza içerisinde yer alan Termik Santralın zarar 
ettiği gerekçesiyle 20 yıllığına bila bedel ve yüzde 2 teminat karşılığı 
bir firmaya kiralanması bölge halkını ve çalışanları huzursuz 
etmektedir. Bölgede beliren huzursuzluğun giderilmesi için Anayasanın 
98 inci, Türkiye Büyük Millet Meclisi İçtüzüğünün l02 nci ve 103 üncü 
maddeleri uyarınca Meclis araştırması açılmasını saygılarımızla arz 
ederiz.
1- Hasan Dikici 	(Kahramanmaraş)
2- Avni Doğan 	(Kahramanmaraş)
3- Abdulilah Fırat 	(Erzurum)
4- Mustafa Hasan Öz 	(Ordu)
5- Mikail Korkmaz 	(Kırıkkale)
6- Ömer Özyılmaz 	(Erzurum)
7- Necmettin Aydın	(Zonguldak)
8- Mehmet Salih Katırcıoğlu	(Niğde)
9- Maliki Ejder Arvas 	(Van)
10- Lütfi Yalman 	(Konya)
11- Ahmet Nurettin Aydın 	(Siirt)
12- Mehmet Emin Aydın	(Siirt)
13- Mahmut Sönmez	(Bingöl)
14- Ahmet Karavar 	(Şanlıurfa)
15- Abdullah Arslan 	(Tokat)
16- Ömer Naimi Barım 	(Elazığ)
17- Şeref Malkoç	(Trabzon)
18- Fethullah Erbaş 	(Van)
19- Yakup Hatipoğlu 	(Diyarbakır)
20- Ahmet Cemil Tunç	(Elazığ)
21- Zeki Karabayır	(Kars)
22- Mustafa Ünaldı 	(Konya)
23- Azmi Ateş 	(İstanbul)
24- Tevhit Karakaya	(Erzincan)
25- Ahmet Demircan 	(Samsun)
26- Latif Öztek 	(Samsun)
27- Mehmet Sılay 	(Hatay)
28- Süleyman Metin Kalkan 	(Hatay)
29- Hüseyin Arı 	(Konya)
30- Mustafa Kemal Ateş	(Kilis)
31- İsmail İlhan Sungur 	(Trabzon)
32- Cafer Güneş 	(Kırşehir)
33- Osman Pepe	(Kocaeli)
34- Kazım Arslan 	(Yozgat)
35- Abdullah Örnek 	(Yozgat)
36- Veysel Candan	(Konya)
37- Ekrem Erdem 	(İstanbul)
38- Abdullah Gencer 	(Konya)
39- Ahmet Feyzi İnceöz 	(Tokat)
40- Saffet Benli 	(İçel)
41- Fikret Karabekmez 	(Malatya)
42- İsmail Coşar 	(Çankırı)
43- Mehmet Altan Karapaşaoğlu	(Bursa)
44- Mustafa Yünlüoğlu	(Bolu)
45- Feti Görür 	(Bolu)
Gerekçe :
Ülkemiz, enerji ihtiyacını iki önemli kaynaktan sağlamaktadır:
1 - Hidroelektrik santrallar,
2 - Termik santrallar.
1 - Hidroelektrik santrallar, akarsular üzerine kurulan barajlardan 
faydalanarak elektrik üreten santrallar olup, ülke enerji ihtiyacının yüzde 
40'ını temin etmektedir. Bu oran, yıllık yağış oranına bağlı olarak 
değişebilmektedir.
2 - Termik santrallar, hidroelektrik santrallara alternatif, genelde düşük 
kalorili linyitlerin değerlendirilmesi amacına yöneliktir. Ülkemiz enerji 
ihtiyacının yüzde 60'ı termik santrallardan sağlanmaktadır; buna, 
doğalgaz ve fuel oil santralları da dahildir. Düşük kalorili linyitlerin bu 
oran içerisindeki payı, yüzde 32 gibi önemli bir seviyededir.
Önümüzdeki yıllarda, enerji ihtiyacımız, sanayileşmeye bağlı olarak 
hızla artacaktır. Hidroelektrik santralların yapımının uzun sürmesi, 
finans sıkıntısı çekilmesi, nükleer santralların ise şu aşamada 
kurulmasının, çevrecilerin tepkisi ve finans sıkıntısı nedeniyle zor 
olduğu, bu nedenle de, kömüre dayalı termik santralları cazip hale 
getirmektedir.
Oysa, termik santralların zarar ettiği iddiasıyla kiraya verilme veya 
özelleştirme gibi yöntemlerle elden çıkarılması düşünülmektedir. Zarar 
eden sahaya özel sektörün yatırım yapması mümkün değildir.
Ülkemiz toplam linyit rezervi 8 milyar ton olup, bu miktarın yüzde 45'i 
Afşin–Elbistan havzasında bulunmaktadır. Bu nedenle, Afşin–Elbistan 
sahasında kurulan termik santralın kârlılığının tespiti büyük önem arz 
etmektedir. Mevcut santralın çalışma randımanının belirlenmesi, 
çalışma randımanını olumsuz etkileyen nedenlerin ortadan 
kaldırılması, bundan sonra yapılacak ve ülke enerji ihtiyacının yüzde 
25'ini karşılayacak olan yatırımlara da katkıda bulunacaktır.
Ayrıca, son günlerde gündemde olan Afşin–Elbistan Termik Santralının 
20 yıllığına kiraya verilmesi hususunun doğru olup olmadığının da 
Yüce Mecliste tartışılmasında fayda mülahaza edilmektedir.
Bu vesileyle, önümüzdeki yıllarda yapımı düşünülen ve ülkemiz için 
hayati önem arz eden, aynı bölgede projelendirilen Afşin–Elbistan B ve 
C projelerininin nasıl değerlendirileceği aydınlatılmış olacaktır.
Ülkemiz için stratejik önem arz eden enerji yatırımlarının yapımında 
da en uygun yöntemin tartışılarak açıklığa kavuşturulması fevkalade 
önem arz etmektedir. 
Kiralamanın şeffaflığı ile kiralayan firmanın iktidarla yakınlığının, 
kiralama ve özel sektöre devredilmesi hususunun doğru bir karar olup 
olmadığının tespiti, çalışanların maddî ve manevî hakları yanında, 
işten çıkarılmaması garantisi, proje fizibilite çalışmalarında öngörülen 
Orta Anadolunun ısınma ihtiyacını karşılayacak biriketleme 
tesislerinin yapılıp yapılmayacağının belirlenmesi, yine aynı projede 
yer alan linyitten faydalanılarak kurulması düşünülen azotlu gübre 
fabrikasının ne aşamada olduğunun belirlenmesi.
Santral atıklarının değerlendirilmesi amacıyla yüksek silis ve alümin 
ihtiva eden küllerin bina dış kaplama malzemesi ve ıslak zemin kaplama 
amacına yönelik fayans yapımında kullanılabileceği, Türkiye Bilimsel 
ve Teknik Araştırma Kurumu laboratuvarlarında belirlenmiştir. Bu 
yönde bir çalışmanızın olup olmadığının açıklığa kavuşturulması.
Baca gazlarının çevreye olan olumsuz etkilerinin tespiti ve giderilmesi 
için ne gibi çalışmaların yapıldığının belirlenmesi, bölge halkında 
belirmeye başlayan rahatsızlığın giderilmesi açısından önemlidir. 
BAŞKAN – Bilgilerinize sunulmuştur.
Önerge gündemde yerini alacak ve Meclis araştırması açılıp 
açılmaması konusundaki öngörüşme, sırasında yapılacaktır.
Diğer önergeyi okutuyorum:
2. – Sıvas Milletvekili Temel Karamollaoğlu ve 31 arkadaşının, 
belediyelerin içinde bulundukları sorunların tespiti ve belediye 
hizmetlerinin daha verimli yapılabilmesi için alınması gereken 
tedbirlerin belirlenmesi amacıyla Meclis araştırması açılmasına ilişkin 
önergesi (10/65)
Türkiye Büyük Millet Meclisi Başkanlığına
Belediyelerin içinde bulunduğu malî problemler, ödeme zorlukları ve 
belediye-merkezî hükümet ilişkilerinde meydana gelen uyumsuzluk ve 
haksız baskıların tespit edilmesi ve belediye hizmetlerinin daha verimli 
yapılabilmesi için alınması gerekli tedbirleri araştırmak üzere, 
Anayasanın 98 inci, TBMM İçtüzüğünün 102 nci maddesi gereğince bir 
Meclis araştırması açılmasını saygıyla arz ederiz.
1. Temel Karamollaoğlu (Sıvas)
2. Fethullah Erbaş (Van)
3. Abdullatif Şener (Sıvas)
4. Turhan Alçelik (Giresun)
5. Şevket Kazan (Kocaeli)
6. İbrahim Halil Çelik (Şanlıurfa)
7. Mustafa Kamalak (Kahramanmaraş)
8. Zeki Ünal (Karaman)
9. İsmail Coşar (Çankırı)
10. Suat Pamukçu (Bayburt)
11. Ahmet Derin (Kütahya)
12. Kahraman Emmioğlu (Gaziantep)
13. Zeki Karabayır (Kars)
14. Nurettin Kaldırımcı (Kayseri)
15. Musa Okçu (Batman)
16. Sacit Günbey (Diyarbakır)
17. Mehmet Fuat Fırat (İstanbul)
18. Cevat Ayhan (Sakarya)
19. Kâzım Ataoğlu (Bingöl)
20. Sait Açba (Afyon)
21. Kemalettin Göktaş (Trabzon)
22. Mukadder Başeğmez (İstanbul)
23. Muhammet Polat (Aydın)
24. Musa Demirci (Sıvas)
25. Abdullah Arslan (Tokat)
26. Mehmet Bedri İncetahtacı (Gaziantep)
27. Şevki Yılmaz (Rize)
28. Mehmet Altınsoy (Aksaray)
29. Şaban Şevli (Van)
30. Metin Işık (İstanbul)
31. Ahmet Dökülmez (Kahramanmaraş)
32. Aslan Polat (Erzurum)
Gerekçe: 
Belediyeler demokrasinin temel müesseselerinin başında gelmektedir. 
Şehirlerde yaşayan halka hizmet veren ve bu hizmetlerdeki aksaklıkların 
hemen hissedildiği yerleşim birimleridir. 
Anayasada ve kanunlarla, merkezî hükümetten bağımsız olmasına 
rağmen, denetim maksadına yönelik olması icap eden ve belediye 
faaliyetlerini kısıtlama maksadıyla kullanılmaması gereken vesayet 
müessesesi son yıllarda, maalesef, istismar edilmektedir.
Hükümetler, bazı hallerde belediyelerin hizmetlerini önleyecek birtakım 
genelgeleri, sanki buralar merkezî hükümetin taşra teşkilatıymış gibi 
göndermektedir. Halbuki, merkezî hükümet gibi, belediyeler doğrudan 
halkın seçimiyle işbaşına gelen ve halkın ihtiyaçlarına doğrudan cevap 
verme durumunda bulunan kuruluşlardır. Mahallî idarelerin, 
belediyelerin özerkliği, Batı'da, tartışılamayacak kadar kesinleşmiştir. 
Bunlar dikkate alınarak, mahallî idarelerin özerkliği ile ilgili Avrupa 
Yerel Yönetimler Özerklik Şartı Anlaşması, zamanın Hükümeti 
tarafından imzalanmıştır.
Zaten, siyasî partilerimiz, seçim beyannamelerinde, bu hususu tekrar 
tekrar dile getirmişler ve hükümet programlarına da derc etmişlerdir. 
Tatbikat ise, maalesef, böyle olmamaktadır. Kanunsuzlukları 
denetlemek üzere tesis edilmiş olan vesayet müessesesi, zaman zaman 
cezalandırma maksadıyla kullanılır hale gelmiştir.
Genelgelerle, belediyelerin personel tayinleri, yatırımları ve hatta 
gelirleri usulsüz bir tarzda ve mahkeme kararlarına rağmen 
durdurulmakta, belediyeler çalışamaz hale getirilmektedir. 
Belediyeler, halka hizmet veren en yakın demokratik kuruluşlar 
olduklarından, bunun faturasını da, maalesef, bölge halkı çekmektedir.
Hükümet tarafından belediyelere yapılan yardımlar, gayrı adil bir tarzda 
dağıtılmakta; bu yardımlar, zaman zaman, şantaj maksadıyla da 
kullanılmaktadır. Bilhassa, Maliye Bakanlığı tarafından yapılan 
karşılıksız yardımlar, tamamen partizanca dağıtılagelmiştir. 
İller Bankası vasıtasıyla verilen krediler de, yine aynı şekilde 
dağıtılmakta ve partizanca kullanılagelmiştir.
Bu konu, demokrasinin temel ilkeleriyle bağdaşmamaktadır. Merkezî 
idare - belediye münasebetlerinin daha sağlıklı bir yapıya 
kavuşturulabilmesi için, konunun Büyük Millet Meclisi tarafından 
etraflı bir tarzda araştırılmasına, haksızlıkların giderilmesi ve belde 
halklarının mağduriyetlerinin önlenmesi için ihtiyaç vardır.
BAŞKAN – Bilgilerinize sunulmuştur. 
Önerge, gündemde yerine alacak ve Meclis araştırması açılıp 
açılmaması konusundaki öngörüşme, sırasında yapılacaktır.
Üçüncü önergeyi okutuyorum:
3. – İstanbul Milletvekili Azmi Ateş ve 115 arkadaşının, başörtülü kız 
öğrencilerin sorunları konusunda Meclis araştırması açılmasına ilişkin 
önergesi (10/66)

Türkiye Büyük Millet Meclisi Başkanlığına
Ülkemiz gündeminde bunca önemli mesele varken, özellikle son onbeş 
yıldır, hiç gereksiz yere, üniversitelerdeki başörtülü kız öğrencilerin 
örtüleriyle uğraşılmaktadır. Türkiye'nin gündemini uzun süredir işgal 
eden ve hiç yoktan huzursuzluğa neden olan bu duruma, birtakım 
yöneticilerin yersiz ve kanunsuz icraatları sebep olmaktadır.
Konuyu bu yönüyle ortaya koymak, varsa kanıtları ortaya çıkarmak, bu 
konuda yapılan yanlışlıkları ve doğruları tespit etmek, yanlışlık varsa 
düzeltme yollarını araştırmak, sonuçta konuyu gündemden çıkarmak 
üzere, Anayasanın ve İçtüzüğün ilgili hükümleri gereğince bir Meclis 
araştırması açılmasını arz ve talep ederiz.
1. Azmi Ateş (İstanbul)
2. Şevket Kazan (Kocaeli)
3. Osman Pepe (Kocaeli)
4. Sabri Tekir (İzmir)
5. Hüseyin Yıldız (Mardin)
6. Latif Öztek (Samsun)
7. Şevki Yılmaz (Rize)
8. M. Recai Kutan (Malatya)
9. Bülent Arınç (Manisa)
10. Musa Demirci (Sıvas)
11. Yakup Budak (Adana)
12. Sıtkı Cengil (Adana)
13. İbrahim Ertan Yülek (Adana)
14. Zeki Ergezen (Bitlis)
15. Ahmet Çelik (Adıyaman)
16. İbrahim Halil Çelik (Şanlıurfa)
17. Sait Açba (Afyon)
18. Abdullah Gül (Kayseri)
19. M. Sıddık Altay (Ağrı)
20. Suat Pamukçu (Bayburt)
21. Cemalettin Lafcı (Amasya)
22. Murtaza Özkanlı (Aksaray)
23. Ahmet Demircan (Samsun)
24. İsmail Kahraman (İstanbul)
25. Remzi Çetin (Konya)
26. Ahmet Cemil Tunç (Elazığ)
27. Tevhit Karakaya (Erzincan)
28. Yakup Hatipoğlu (Diyarbakır)
29. İlyas Arslan (Yozgat)
30. Mehmet Altınsoy (Aksaray)
31. Mehmet Aykaç (Çorum)32. Sacit Günbey (Diyarbakır)
33. Ramazan Yenidede (Denizli)
34. Abdullah Özbey (Karaman)
35. Salih Kapusuz (Kayseri)
36. Osman Hazer (Afyon)
37. Ahmet Doğan (Adıyaman)
38. Mustafa Ünaldı (Konya)
39. Abdullah Gencer (Konya)
40. Veysel Candan (Konya)
41. Hasan Dikici (Kahramanmaraş)
42. Nurettin Kaldırımcı (Kayseri)
43. Hüseyin Arı (Konya)
44. Cafer Güneş (Kırşehir)
45. Mustafa Kemal Ateş (Kilis)
46. Mustafa Kamalak (Kahramanmaraş)
47. Ahmet Nurettin Aydın (Siirt)
48. Maliki Ejder Arvas (Van)
49. Fethullah Erbaş (Van)
50. Abdullah Örnek (Yozgat)
51. Kazım Arslan (Yozgat)
52. Memduh Büyükkılıç (Kayseri)
53. Kemal Albayrak (Kırıkkale)
54. Ahmet Feyzi İnceöz (Tokat)
55. Hasan Hüseyin Öz (Konya)
56. Metin Işık (İstanbul)
57. Hasan Hüseyin Ceylan (Ankara)
58. İsmail Yılmaz (İzmir)
59. Ömer Ekinci (Ankara)
60. Muhammet Polat (Aydın)
61. İsmail Özgün (Balıkesir)
62. Aldulhaluk Mutlu (Bitlis)
63. Hüsamettin Korkutata (Bingöl)
64. Feti Görür (Bolu)
65. Mustafa Yünlüoğlu (Bolu)
66. Mehmet Altan Karapaşaoğlu (Bursa)
67. Cemal Külahlı (Bursa)
68. Ekrem Erdem (İstanbul)
69. Mehmet Fuat Fırat (İstanbul)
70. Yaşar Canbay (Malatya)
71. Mehmet Emin Aydınbaş (İçel)
72. Saffet Benli (İçel)
73. Mehmet Sılay (Hatay)
74. Süleyman Metin Kalkan (Hatay)
75. Turhan Alçelik (Giresun)
76. Lütfi Doğan (Gümüşhane)
77. Ömer Özyılmaz (Erzurum)
78. Kahraman Emmioğlu (Gaziantep)
79. Mehmet Bedri İncetahtacı (Gaziantep)
80. Hanifi Demirkol (Eskişehir)
81. Nurettin Aktaş (Gaziantep)
82. Şinasi Yavuz (Erzurum)
83. Zeki Karabayır (Kars)
84. Fikret Karabekmez (Malatya)
85. Abdulillah Fırat (Erzurum)
86. Naci Terzi (Erzincan)
87. Lütfü Esengün (Erzurum)
88. Necati Çelik (Kocaeli)
89. Kemalettin Göktaş (Trabzon)
90. İsmail İlhan Sungur (Trabzon)
91. Bekir Sobacı (Tokat)
92. Fethi Acar (Kastamonu)
93. Abdullah Arslan (Tokat)
94. Temel Karamollaoğlu (Sıvas)
95. Ahmet Karavar (Şanlıurfa)
96. Musa Uzunkaya (Samsun)
97. Mehmet Emin Aydın (Siirt)
98. Ömer Naimi Barım (Elazığ)
99. Şaban Şevli (Van)
100. Mustafa Hasan Öz (Ordu)
101. Hüseyin Olgun Akın (Ordu)
102. Hayrettin Dilekcan (Karabük)
103. Sabahattin Yıldız (Muş)
104. Mehmet Elkatmış (Nevşehir)
105. Metin Perli (Kütahya)
106. Teoman Rıza Güneri (Konya)
107. Rıza Ulucak (Ankara)
108. Abdulkadir Öncel (Şanlıurfa)
109. Hüseyin Kansu (İstanbul)
110. Zülfikâr Gazi (Çorum)
111. Ali Oğuz (İstanbul)
112. Şeref Malkoç (Trabzon)
113. Osman Yumakoğulları (İstanbul)
114. Mehmet Ali Şahin (İstanbul)
115. Gürcan Dağdaş (İstanbul)
116. Mikail Korkmaz (Kırıkkale)
Gerekçe:
Milletimiz, terör, işsizlik, hayat pahalılığı, bölgeler arasındaki adil 
olmayan gelir dağılımındaki dengesizliklerin sebep olduğu bir sürü 
problemlerle boğuşmaktadır. Eğitim, sağlık, savunma ve adalet 
hizmetlerinde tıkanma vardır. Bu durum, insanımızın, açlık ve sefalete 
sürüklenmesine sebep olmuş, bunun neticesinde, milletimizin büyük bir 
kısmı canından bezmiş ve toplumumuzda, intihar olayları artmış, aile 
yuvalarının yıkılması hızlanmaya başlamıştır. 
Bütün bunlara ilaveten, inancının gereği olarak, başörtüsüyle 
okullarında okumak isteyen kızlarımıza, zorla başını açtırmaya 
çalışmak, açmayanların ise okuma haklarını elinden almaya 
kalkışmak, Anayasamızın teminat altına aldığı, eğitimde fırsat eşitliği 
ilkesine aykırıdır. Bu durum ise, içinde bulunduğumuz problemleri bir 
kat daha artırıp, toplumumuzda sosyal barışı temelinden sarsmaktadır. 
Oysa, din özgürlüğü, en temel insan haklarından birisidir ve kişinin 
inancından ötürü kınanmaması, inancının gereklerini tek başına veya 
toplu olarak, halk içinde veya özel bir yerde, inandığı usul ve 
yöntemlerle yerine getirme (ibadet) dinini öğrenme, öğretme ve yayma 
özgürlüğünü de kapsamaktadır. Nitekim, İnsan Hakları Evrensel 
Bildirgesi, Avrupa İnsan Hakları Sözleşmesi, Paris Şartı, Birleşmiş 
Milletler Din ya da İnanca Dayalı Her Türlü Hoşgörüsüzlük ve 
Ayırımcılığın Kaldırılması Bildirgesi gibi uluslararası belge ve 
sözleşmelerle, Türkiye Cumhuriyeti Anayasasının 24 üncü maddesi, bu 
temel hak ve özgürlüğü güvence altına almıştır. 
Bütün bunların ışığında, cehaletten kurtulmak için okuyup, kendisine, 
ailesine, ülkesine ve milletine faydalı olmak isteyen kız çocuklarımıza, 
toplumumuzda yersiz kutuplaşmalara sebep olan çağdışı bu muamele 
neden reva görülmektedir; bu muamelenin müsebbipleri kimlerdir; ne 
yapmak ve de nereye varmak istemektedirler? 
Başta devlet büyüklerimiz olmak üzere, yöneticilerimiz, uluslararası 
platformlarda dahi, sahip olduğumuz hoşgörü anlayışından 
bahsederken, Endülüs'te, istedikleri gibi hürriyet içinde ve huzurlu bir 
ortamda yaşarken, 1492 yılında, Batılıların işgalinden sonra, 
İspanya'dan sürülen Yahudi'lere ecdadımızın nasıl kucak açtığını 
övünerek anlatmaktadırlar. 
Bir diğer olay, atalarımızın, dünyada eşine rastlanmayacak bir şekilde, 
düşkün ve kimsesizlerin barınmaları için yaptırdığı Darülaceze'de, 
bütün dinlerden insanlara hizmet verilmiş ve bu insanların, ibadetlerini 
rahatlıkla yapabilmeleri için, her birisinin ibadethaneleri yapılmıştır. 
Yani, burada, cami, kilise ve sinagog yan yana bulunmaktadır. 
Dünyada eşine rastlanmayan böylesine bir tatbikatı ecdadımıza, mesajı 
evrensel olan, çağların peşinde koştuğu, çağlar üstü bir din olan İslam 
inancının verdiği bir anlayış sağlamıştır. Yani, bu anlayışın temeli 
"dinde zorlama yoktur" düsturunda ifadesini bulan İslam inancına 
dayanmaktadır. 
Batı, böylesine bir hoşgörüyü yeni yeni yakalamaya çalışırken, bu 
hoşgörü ülkesinde, insanımızı huzursuz ve tedirgin eden böylesine ilkel 
bir uygulamayı kabullenmek mümkün değildir. Bizler, ülkemizde 
yaşayan azınlıklara tanınan hürriyet anlayışının ve serbesti ortamının, 
en azından, kendi insanımıza da sağlanması gerektiğine inanmaktayız.
Kaynağı belirsiz olan ve toplumumuzda büyük yaralar açan bu çağdışı 
uygulamaya son verip, özlediğimiz huzur ve saadet ortamınının yeniden 
teessüsü için bir başlangıç olacağına inandığımız böyle bir 
araştırmaya ihtiyaç vardır. 
Yüce Heyetin takdirlerine arz olunur. 
BAŞKAN – Bilgilerinize sunulmuştur. 
Önerge, gündemde yerini alacak ve Meclis araştırması açılıp 
açılmaması konusundaki öngörüşme, sırasında yapılacaktır. 
Dördüncü önergeyi okutuyorum:
4. –  Kocaeli Milletvekili Şevket Kazan ve 15 arkadaşının, İstanbul 
Kadıköy’de 1 Mayıs günü meydana gelen olaylarda gerekli tedbirlerin 
alınmadığı iddialarını araştırmak amacıyla Meclis araştırması 
açılmasına ilişkin önergesi (10/67)
Türkiye Büyük Millet Meclisi Başkanlığına
1 Mayıs İşçi Bayramında, İstanbul Kadıköy'de meydana gelen anarşik 
eylemlerde gereken tedbirlerin alınıp alınmadığı, alınmamışsa 
sorumlu olanların tespiti açısından, Anayasanın 98 ve İçtüzüğün 102 
nci maddesi gereğince bir Meclis araştırması açılmasına delaletinizi 
saygılarımızla arz ederiz. 
	Şevket Kazan	Mehmet Altınsoy	Mikail Korkmaz
	Kocaeli	Aksaray	Kırıkkale
	Alaaddin Sever Aydın	Kâzım Ataoğlu	Mehmet Bedri 
İncetahtacı
	Batman	Bingöl	Gaziantep
	Oğuzhan Asiltürk	Naci Terzi	Fehim Adak
	Malatya	Erzincan	Mardin
	Zeki Ergezen	Salih Kapusuz	Cevdet Akçalı
	Bitlis	Kayseri	Adana
	Mehmet Elkatmış	Mustafa Kamalak	Kemal Albayrak
	Nevşehir	Kahramanmaraş	Kırıkkale
		M. Sıddık Altay
		Ağrı
Gerekçe: 
Milletçe henüz anlamını tam bilemediğimiz ve kutlamasını, nedense, 
beceremediğimiz "1 Mayıs İşçi ve Emek Bayramı" bu yıl, İstanbul'un 
Kadıköy İlçesinde, yine kana bulandı, yine, yasadışı örgütlerin 
estirdiği terör ortamında devlet aciz kaldı. 
3 sivilin öldüğü, 30 sivil, 40 polisin yaralandığı, araçların ateşe 
verildiği, mağazaların cam ve çerçevelerinin kırıldığı, malların 
yağmalandığı ve yüz milyarlarca lira zararın ortaya çıktığı bu olayda, 
başlıca suçlular, elbette, taş ve sopalarla bu hain eylemi sergileyen 
illegal örgütler ve teröristlerdir. 
Ancak, bu olayda, devletin de yeterli tedbiri almadığı, gerek 
caydırıcılık gerek müdahale ve gerekse suçluları yakalama açısından 
kendisinden beklenen dirayeti gösteremediği, herkesçe kabul edilen bir 
vakıadır. 
Olay sonrasında, gerek yöneticilerin gerekse toplantıyı düzenleyen 
sendikacıların beyanatları, gerçekten, ilginçtir. Bir yanda, yöneticiler, 
gerekli önlemleri almadığı gerekçesiyle sendikacıları suçlamakta, öte 
yandan sendikacılar, güvenlik güçlerinin, olaya, zamanında ve yeterince 
müdahalede bulunmadığından yakınmaktadırlar. 
Oysa, 2911 sayılı Toplantı ve Gösteri Yürüyüşleri Kanunu, toplantı ve 
yürüyüşü düzenleyenlerle, toplantı ve yürüyüşün güvenliğini sağlayacak 
olanların görevlerini teker teker saymıştır. 
1) Bu sayılan görevleri, taraflar yerine getirmişler midir? 
2) Polise, ta Ankara'dan Bakan veya Başbakan tarafından, yetkilerini 
kısıtlayıcı müdahalede bulunulduğu şayiaları yaygındır, bu doğru 
mudur? 
3) Poliste izinler kaldırılırken, Vali Bey gerçekten Marmaris'te tatilde 
midir? 
4) Televizyon kameralarında meydanda 500 polis gözükmezken, 
Bakanın 5 000 polisle tertibat aldık demesi gerçek midir? 
5) Polise, olayı uzaktan takip edin denilmişse; bu, bir sivil polisin linç 
edilmesine de duyarsız kalabilirsiniz demek midir? 
6) Eylemcileri dağıtmak için elde su sıkacak panzer yok mudur? Varsa, 
neden ortaya çıkmamışlar, göstericileri su sıkarak dağıtmamışlardır, 
neden göz yaşartıcı bomba kullanılmamıştır? 
7) Devletin çevik ve çelik kuvvetleri, neden yerli yersiz ve bilinçsiz 
müdahalelerle suçludan kaçan bir görüntüye mahkûm edilmiştir? 
8) Bu mitinge yasadışı örgütlerin katılacağı, hem de özel üniformaları, 
bayrakları ve flamalarıyla katılacağı nasıl olup da haber 
alınamamıştır? 
9) Ankara'da Kızılay'da, İstanbul'da Taksim'de bu gibi toplantı ve 
gösteri yürüyüşlerine izin verilmezken, en az bu yerler kadar işlek olan 
Kadıköy Altıyol Caddesi ve İskele Meydanında bu toplantıya, kimler, 
nasıl izin vermişlerdir? 
10) Kadıköy'deki emniyet güçlerinin başında bulunan Emniyet Müdür 
Muavini Ali Yön'ün ağır şekilde yaralanması, tabanca ve telsizinin 
elinden alınmasını müteakip, ekipleri, kim sevki idare etmiştir? Ali 
Yön, ekipler tarafından niçin korunamamıştır? 
11) Olayda, çevrede hazır bekleyen askerî birliklerden niye yardım 
istenmemiştir? 
Tüm bu soruların ve olayla ilgili daha bilinmeyen hususların Türkiye 
Büyük Millet Meclisi tarafından araştırılmasında zaruret 
görüldüğünden, bu önergenin verilmesi lüzumu hâsıl olmuştur. 
BAŞKAN – Bilgilerinize sunulmuştur. 
Önerge gündemde yerini alacak ve Meclis araştırması açılıp 
açılmaması konusundaki öngörüşme, sırasında yapılacaktır.
Bir Meclis soruşturması önergesi vardır. Önerge, bastırılıp, sayın 
üyelere dağıtılmıştır.
Meclis soruşturması önergesini okutuyorum:
5. –  Erzurum Milletvekili Lütfü Esengün ve 62 arkadaşının, kanuna 
veya genel ahlaka aykırı şekilde mal edinmek suretiyle görevini kötüye 
kullandığı ve bu eyleminin Türk Ceza Kanununun 240 ve 3628 
Numaralı Mal Bildiriminde Bulunulması, Rüşvet ve Yolsuzluklarla 
Mücadele Kanununun 13, 14 ve 15 inci maddelerine uyduğu iddiasıyla 
eski Başbakan Tansu Çiller hakkında Meclis soruşturması açılmasına 
ilişkin önergesi (9/4)
Türkiye Büyük Millet Meclisi Başkanlığına
Konu: Kanuna ve genel ahlaka aykırı şekilde mal edinen ve görevini 
kötüye kullanan sabık Başbakan Tansu Çiller hakkında Anayasanın 100 
üncü madesi gereğince Meclis soruşturması açılması talebimizdir.
Gerekçe: "Mülkiyet hakkı" temel insan haklarının ilk beşinden biridir. 
Bu hak, komünist rejimlerde inkâr edilmiş, kapitalist rejimlerde 
tekelleştirilmiş, adil sistemlerde ise meşruiyet sınırları içinde daima 
korunmuş ve itibar görmüştür.
Bu soruşturma önergesini hazırlayan biz milletvekilleri de, mülkiyet 
hakkının meşruiyet sınırları içinde olmak kaydıyla korumaya ve itibar 
edilmeye layık gördüğümüzü peşinen belirtmek istiyoruz.
Yine bizler "beraatı zimmetin asıl" olduğuna, yani bir insanın suçluluğu 
sabit oluncaya kadar onun masum sayılması gerektiğine de gönülden 
inanıyoruz. 
Ama bizler, aynı zamanda milletvekilleriyiz. Sadece kanun yapmakla 
değil, devleti yönetenleri millet adına denetlemekle de görevliyiz. İşte 
Sabık Başbakan Tansu Çiller'in mal varlığıyla ilgili bu Meclis 
soruşturması önergesini, bu görevi yerine getirmek, bilinmeyen 
gerçeklerin öğrenilmesine, Sayın Çiller'in serveti hakikaten meşru ise 
aklanmasına, aksi halde adalet önünde hesap vermesine yol açmak için 
takdim etmekteyiz.
Özellikle 25 Haziran 1993'ten, yani Başbakan olduktan sonra Sayın 
Tansu Çiller'in ve ailesinin mal varlığı, kamuoyunu devamlı meşgul 
etmiş, bu ailenin çok kısa bir zaman içinde ortaya çıkan aşırı şekildeki 
zenginliği, servetlerinin meşruiyeti hakkında kamuoyunu derin 
şüphelere ve endişelere düşürmüştür. 19 uncu Dönemde bu konunun 
araştırılması için bir araştırma komisyonu kurulmak istenmiş; ancak, o 
günkü Meclis aritmetiğinden yararlanılarak, 1982'den sonraki tüm parti 
ve liderleri, eşleri, çocukları ve kardeşleri araştırma kapsamına 
alınmak suretiyle, komisyon amacından saptırılmış, çalışmalar içinden 
çıkılmaz hale getirilmiş ve gerekli şekilde araştırma yapılamayarak, 
Çillerlerin mal varlığı üzerindeki şüphe ve şaibeler 
aydınlatılmamıştır. Bu şüphe ve endişeler hâlâ da devam etmektedir. 
Zira kendisinin mal varlığı hakkında yaptığı açıklamalar hiç kimse için 
inandırıcı olmamıştır.
Neden olmamıştır?
Her şeyden evvel Sayın Tansu Çiller bir memur çocuğudur. Üniversiteyi 
bitirdikten sonra eşi Özer Çiller'le birlikte 1967 yılında ABD'ye gitmiş 
ve orada 7 yıl kalmışlardır. Amerika'daki yıllarında, yaşam mücadelesi 
içinde para biriktirmek bir yana, ancak geçinebilecek kadar bir gelire 
sahip olabilmişlerdir. Nitekim kendisi o yıllarını şöyle anlatmaktadır: 
"Gerçekten, öyle günlerimiz oldu ki tek bir Coca Cola'yı dışarıda içecek 
paramız yoktu. Yıllarca tek bir kere lokantaya gidemedik. İlk oğlumuz 
minicik odamızda doğdu, büyüdü. Hele bir salı günlerimiz vardı, size 
anlatırken bile üzülüyorum. Sabahtan akşama kadar iki genç insanın 
ağzına bir lokma koymadan koşturmasını düşünebiliyor musunuz." (16 
Eylül 1991, Sabah Gazetesi)
Çillerler, ABD'den 1974 yılında dönmüşler ve Sayın Tansu Çiller 
Boğaziçi Üniversitesinde öğretim üyeliği, eşi Özer Çiller ise özel 
sektörde yöneticilik yapmaya başlamışlardır. Her ikisi de bazı aile 
şirketlerinde hisse sahibi olmak dışında kazanç sağlayacak bir işle 
uğraşmamışlardır.
20 Ekim 1991 seçimlerinde DYP'den milletvekili seçilen Sayın Çiller, 30 
Kasım 1991'de güvenoyu alan Demirel Hükümetinde ekonomiden 
sorumlu Devlet Bakanlığı görevinde bulunmuş, Başbakan Süleyman 
Demirel'in Cumhurbaşkanı olmasından sonra, önce DYP Genel 
Başkanlığına getirilmiş, daha sonra da 30 Haziran 1993'te DYP-SHP 
Koalisyon Hükümetinin Başbakanı olmuştur.
Önce ancak geçinebilecek bir gelire, daha sonra bir üniversite öğretim 
üyesi maaşına, daha sonra da bir milletvekili ve nihayet bakanlık 
maaşına göre tasavvur edilebilecek servetine karşı Sayın Çiller'in hem 
de birkaç yıl içinde birdenbire akıllara durgunluk verecek bir servete 
sahip olduğu ortaya çıkmıştır.
Çiller'in nerede ne kadar serveti var?
Gerek TBMM Başkanlığına muhtelif tarihlerde verdiği mal 
bildirimlerine ve gerekse çalışmalarını maalesef sonuçlandıramayan 
"10/198 no'lu Siyasî Parti Liderlerinin ve Yakınlarının Mal 
Varlıklarını Araştırma Komisyonu" raporlarına göre Çiller ailesinin 
sahip olduğu servetin tablosu şöyledir:
A) Gayri Menkul Malları:
l. ABD 'deki Gayri Menkulleri
1. New Hepshıra Eyaleti Salem Kentinde 19.3.1993'te satın alınan 218 
000 dolar değerinde villa.
2. Aynı eyaletin aynı kentinde 18.9.1992'de satın alınan 2 585 000 dolar 
değerinde Holiday Inn Oteli.
3. Aynı eyaletin Drry Kentinde 28.10.1992'de satın alınan 500 000 dolar 
değerinde 18 daireli bir bina.
4. Aynı eyaletin Hooksett Kentinde 31.12.1992 tarihinde satın alınan 
Granite Hill isimli 1 200 000 dolar değerinde alışveriş merkezi.
5. Washington Eyaleti Rockwille Kentinde 6.12.1988'de satın alınan 175 
000 dolar değerinde bir villa.
Amerika Birleşik Devletlerindeki taşınmazların toplam değeri 4 678 
000 dolar olup, yaklaşık 350 milyar 850 milyon Türk Lirasıdır. İşin 
ilginç yanı, Çillerlerin bu emlakın 175 000 dolarlık kismını 1988'de, 
kalan 4 503 000 dolarlık kısmını ise 1992, 1993 yıllarında sahiplenmiş 
olmalarıdır.
II. Türkiye'deki Gayri Menkulleri
1. İstanbul Şişli'de 120 milyar lira değerinde 8 katlı Çiller's Group İş 
Merkezi.
2. Sarıyer Kısırkaya'da 11 parsel halinde toplam 69 970 metrekare 
yüzölçümünde 700 milyar değerinde arsa. 
3. Sarıyer Uskumru Köyde üç parsel halinde, toplam 39 590 metrekarelik 
395 milyar değerinde arsa. 
4. Yine Uskumru Köyde, üzerinde 30 adedi Çillerlere ait 104 villanın 
inşa halinde olduğu üç parsel halindeki 50 584 metrekarelik arsa. Bu arsa 
üzerinde, ayrıca 32 daireli bir apart otel inşaatı da devam etmektedir. 
Çillerlerin hissesine düşen değer, asgarî 1,5 trilyon liradır. 
5. Kilyos'ta 29 768 metrekarelik 300 milyar değerinde arsa. 
6. Yeniköy'de 500 milyar lira değerinde yalı. 
7. Muğla-Milas'ta 13 bin metrekarelik zeytinlik. 
8. Ankara'da 18 inci Dönem Kooperatifte 20 milyarlık villa. 
9. Milas'ta bir arsa ve bir zeytinliğin 1/4 hissesi. (Annesinden)
10. Sarıyer-İstinye'de bir ev. (Annesinden)
11. Üsküdar'da bir ev. (Annesinden)
12. Üsküdar'da bir dükkân. (Annesinden)
13. Bilkent'te 50 milyar değerinde dubleks daire. 
B) Menkul Malları:
1. 50 milyar değerinde President isimli yat.
2. Yeşilyurt Turizm AŞ'de 35 711 hisse. 
3. Marsan Marmara Holding AŞ'de 425 bin hisse. 
4. 33 adet muhtelif cins ve değerde mücevherat.
5. 1995 yılında vefat eden ev kadını annesinden miras kalan: 880 adet 
cumhuriyet altını, 570 bin dolar, 690 bin mark, 432 milyon Türk Lirası 
olmak üzere, toplam 83 milyar lira civarında altın ve nakit. Yine, ilginç 
olan nokta, Çiller'in annesinin bu mal varlığı hakkındaki beyanını, kara 
para aklar gibi annesinin vefatından sonra yapmış olmasıdır. 
C) Eşi Özer Çiller'in Şahsına Ait:
I- Gayri Menkulleri:
1- Yeşilyurt Yapı Kooperatifinde hisse.
2- Sarıyer Uskumru Köy Bizim Vadi Yapı Kooperatifinde süper lüks bir 
villa.
3- Bozu Gözem mevkiinde 14 645 metrekarelik arazi.
4- Bolu Tatarlar mevkiinde 4 180 metrekarelik arazi.
5- Sarıyer Kısırkaya mevkiinde 21 750 metrekarelik üç ayrı parsel 
halinde arsa.
6- Akdeniz Tatil Sitesi Yapı Kooperatifinde 70 metrekarelik yazlık. 
(1975'te alınmış)
II- Menkulleri:
1- Marsan Holding AŞ'de 425 bin hisse 
2. Aytaş Turizm Yatırım İşletmeleri AŞ'de 8 237/10 000 hisse. (ki, bu 
şirket, şu anda, Antalya Beldibi'nde, Turizm Bakanlığınca, adına 49 yıl 
süreyle tahsis edilen hazine arazisi üzerinde villa inşaatı yapmaktadır) 
D) Oğlu Mert Çiller'in Özel Varlığı:
1994'teki mal beyanına göre 950 milyon liralık hazine bonosu. 
E) Kuşadası'ndaki Çiftlik:
Bu konu, basın tarafından, geçtiğimiz yıl kamuoyu gündemine 
getirilmişti.
Kuşadası Çamtepe mevkiinde kâin 90 553 metrekarelik çiftlik arazisinin, 
Çiller ailesinin yanında çalışan Suna Gönül Pelister tarafından, 1 milyar 
400 milyona tüm hissedarlardan tapu dairesinde 11.5.1994 tarihinde satın 
alınması bir muvazaayı akla getirmiş ve Çillerlerin, aslında kendileri 
için aldıkları bir yeri bu hanım adına alınmış gibi gösterdikleri 
şayiaları her yerde konuşulur hale gelmiştir. O zaman, Sayın Tansu 
Çiller "bu araziyi çok düşük ücretle alıp, yanımızda çalışan Suna 
Pelister adına tapu çıkardığımız yönündeki iddiaların hepsi uydurma. 
Suna Pelister bu yeri alıp kendisine bağ evi yapmak istedi; biz de borç 
verdik, yardımcı olduk" demişti.
Ne var ki, 18 Nisan 1996 tarihli gazetelerde oyun ortaya çıktı. Aile 
yanında çalışan Suna Hanım tapu dairesine başvurarak, önce araziyi iki 
parsele ayırdı, daha sonra büyük parseli 15 Martta 8 milyara, küçük 
parseli ise 15 Nisanda 3 milyara Çiller ailesine satıverdi. Bu durum, 
Çiller'in bu konuda daha önce söylediği bütün sözlerin yalan olduğunu ve 
kendisine güvenilemeyeceğini ortaya koydu.
Aslında inanılması mümkün olmayan başka hususlar da var.
Ne bu yerin başlangıçta 1 milyar 400 milyona satın alınması ne de 
üzerinde yapılan inşaatın 600 milyona mal edilmesi mümkün olmadığı 
gibi, 100 milyar değerindeki bir yerin 11 milyar liraya satın alınması da 
mümkün değildir. 
Burada esas önemli olan büyük malî imkânların küçük gösterilmesi 
değil, baştan beri kendisine ait olan bir yeri, kaynağını ve miktarını 
göstermekte güçlük çektiği mal varlığını küçük gösterebilmek için 
Çiller'in muvazaalı yollara saparak, daha önce "benimle ilgisi yok" 
demiş olmasıdır.
F) Ve Daha Bilinmeyenler:
İşte, bu önergeyi Türkiye Büyük Millet Meclisine takdim ettiğimiz 
bugünkü günde dahi (26 Nisan 1996) Milliyet Gazetesinde yeni bir 
başlık "Çiller'in üç evi daha çıktı" Bu evlerin tapuya tescil tarihleri ise, 
11 Nisan 1996.
Tansu Çiller'in sadece beyan ettiği mallarının bugünkü rayice göre en az 
değeri 5 trilyon liradır.
İşte soruşturulması gereken husus, Sayın Çiller'in bu muazzam 
astronomik mal varlığını nasıl, nereden kazandığı paralarla ve ne yolla 
edindiğinin açıklığa kavuşturulmasıdır.
Bu husus, bugüne kadar, bütün zorlamalara rağmen hiçbir şekilde 
açıklığa kavuşmamıştır. Kendisinin yaptığı açıklamaların hepsi 
kamuoyunu tatminden uzaktır.
Kendi ifadesine ve o tarihte verdiği veraset intikal beyannamesine göre, 
bu astronomik mal varlığı ve bütün bu zenginlikler, 1974'te vefat eden 
babasının miras bıraktığı 437 940 TL nakit ile 1 milyon 155 bin TL 
değerindeki 8 adet gayrimenkulden meydana gelmiştir.
Kamuoyundaki genel kanaate göre ise, akıllara durgunluk veren bu mal 
varlığı, Hazineyi trilyonlarca lire zarara sokarak batırılan ve Özer 
Çiller'in Genel Müdürü olduğu İstanbul Bankasından başlamak 
suretiyle, bugüne kadar uzanan ve yine kamuoyu tarafından "yalı çetesi" 
diye adlandırılan bir ekibin perde arkası organizasyonu ve Çiller'in 
bakanlık ve başbakanlık nüfuzunu kötüye kullanarak destek vermesi 
neticesinde, haksız iktisap yoluyla elde edilmiştir.
Zira, listesi ekte sunulan ve devamlı zarar eden, doğru dürüst vergi dahi 
ödemeyen Çiller ailesine ait 17 şirketin kârıyla veya zaman içinde alınıp 
satıldığı söylenen gayri menkullerin gelirleriyle böyle bir servete sahip 
olmak, aklın alacağı bir iş değildir. Kaldı ki, Sayın Tansu Çiller'in, 
annesinin vefatı üzerine verdiği mal bildiriminde, kendisine annesinden 
miras olarak intikal ettiğini bildirdiği 880 adet cumhuriyet altını, 570 bin 
Amerikan Doları, 690 bin Alman Markı, 432 milyon 831 bin Türk 
Lirası ki, bugünkü değerlerle 83 milyar 400 milyon lira tutarındaki 
servetin dahi mahiyeti ve kaynağı şüphelidir ve kamuoyunca 
araştırılmasının gereğine inanılmaktadır.
Bütün bu gerçekler karşısında, kamu vicdanının rahat edebilmesi ve 
aynı zamanda Sayın Tansu Çiller'in temize çıkabilmesi için, bu büyük 
serveti nasıl elde ettiğinin soruşturulup açıklığa kavuşturulması 
gerekmektedir.
Türk Ceza Kanununun bilinen hükümleri yanında, 3628 sayılı 
Yolsuzluklarla Mücadele Kanununun 4 üncü maddesinde "Kanuna veya 
genel ahlaka uygun olarak sağlandığı ispat edilmeyen mallar haksız mal 
edinme sayılır" hükmü mevcuttur. Bu hüküm karşısında, Sayın 
Çiller'in, bütün mal varlığını, kanuna ve genel ahlaka uygun şekilde 
sağladığını ispat etmesi ve serveti üzerindeki şüphe ve şaibeleri ortadan 
kaldırması gerekmektedir. Bu soruşturma önergesiyle, Sayın Çiller'e, bu 
yolda en büyük imkân tanınmaktadır.
Yukarıdan beri izah edilen olaylar, gerçekler ve tespitler sebebiyle, eski 
Başbakan Sayın Tansu Çiller hakkında, Türk Ceza Kanununun 240 ve 
3628 sayılı Yolsuzluklarla Mücadele Kanununun 13, 14 ve 15 inci 
maddelerine göre soruşturma yapılması için Anayasanın 100 üncü ve 
İçtüzüğün ilgili maddeleri gereğince Meclis soruşturması açılmasına 
karar verilmesini saygılarımızla arz ederiz.
1 - Lütfü Esengün	(Erzurum)
2 - Şevket Kazan	(Kocaeli)
3 - Musa Demirci	(Sıvas)
4 - Oğuzhan Asiltürk	(Malatya)
5 - Ahmet Tekdal	(Ankara)
6 - Salih Kapusuz	(Kayseri)
7 - Mustafa Köylü	(Isparta)
8 - Nezir Aydın	(Sakarya)
9 - İsmail Özgün	(Balıkesir)
10 - Avni Doğan	(Kahramanmaraş)
11 - Mehmet Sılay	(Hatay)
12 - Abdullah Arslan	(Tokat)
13 - Hasan Dikici	(Kahramanmaraş)
14 - Osman Hazer	(Afyon)
15 - Metin Perli	(Kütahya)
16 - Sıtkı Cengil	(Adana)
17 - Mehmet Emin Aydın	(Siirt)
18 - Hüseyin Arı	(Konya)
19 - Tevhit Karakaya	(Erzincan)
20 - Maliki Ejder Arvas	(Van)
21 - Kahraman Emmioğlu	(Gaziantep)
22 - Fethi Acar	(Kastamonu)
23 - Ersönmez Yarbay	(Ankara)
24 - Abdullah Özbey	(Karaman)
25 - Fethullah Erbaş	(Van)
26 - Musa Okçu	(Batman)
27 - Hüseyin Olgun Akın	(Ordu)
28 - Mehmet Bedri İncetahtacı	(Gaziantep)
29 - Zeki Ergezen	(Bitlis)
30 - Yasin Hatiboğlu	(Çorum)
31 - Ahmet Dökülmez	(Kahramanmaraş)
32 - Mustafa Baş	(İstanbul)
33 - Hasan Hüseyin Öz	(Konya)
34 - Mehmet Aykaç	(Çorum)
35 - Turhan Alçelik 	(Giresun)
36 - Alaaddin Sever Aydın	(Batman)
37 - Mahmut Sönmez	(Bingöl)
38 - Zülfükâr İzol	(Şanlıurfa)
39 - Celal Esin	(Ağrı)
40 -Abdulhaluk Mutlu	(Bitlis)
41- Rıza Ulucak	(Ankara)
42 - Hasan Hüseyin Ceylan	(Ankara)
43 - Temel Karamollaoğlu	(Sıvas)
44 - Sait Açba	(Afyon)
45 - Cevat Ayhan	(Sakarya)
46 - Mustafa Kamalak	(Kahramanmaraş)
47. - Şaban Şevli	(Van)
48 - Ahmet Cemil Tunç	(Elazığ)
49 - Hasan Belhan	(Elazığ)
50 - Kemalettin Göktaş	(Trabzon)
51 - Kâzım Ataoğlu 	(Bingöl)
52 - M. Recai Kutan	(Malatya)
53 - Necati Çelik 	(Kocaeli) 
54 - Nurettin Aktaş	(Gaziantep)
55 - Ahmet Derin	(Kütahya)
56 - Zülfikâr Gazi	(Çorum) 
57 - Aslan Polat	(Erzurum)
58 - Mehmet Fuat Fırat	(İstanbul)
59 - Seyyit Haşim Haşimi	(Diyarbakır)
60 - Sacit Günbey	(Diyarbakır)
61 - Müstafa Ünaldı	(Konya)
62 - İbrahim Ertan Yülek	(Adana)
63 - Ferit Bora	(Diyarbakır)
BAŞKAN – Meclis soruşturması önergesi bilgilerinize sunulmuştur. 
Anayasanın 100 üncü maddesinde belirtilen "Meclis, bu istemi en geç bir 
ay içinde görüşür ve karara bağlar" hükmü uyarınca, soruşturma 
önergesinin görüşülme gününe dair Danışma Kurulu önerisi, daha sonra, 
Genel Kurulun onayına sunulacaktır. 
Türkiye Büyük Millet Meclisi Hesaplarını İnceleme Komisyonunun 7 
adet raporu vardır; ayrı ayrı okutup, bilgilerinize sunacağım. 

V. – KANUN TASARI VE TEKLİFLERİYLE 
KOMİSYONLARDAN
GELEN DİĞER İŞLER
1. – Türkiye Büyük Millet Meclisi Saymanlığının Temmuz, Ağustos ve 
Eylül 1994 Ayları Hesabına Ait Türkiye Büyük Millet Meclisi 
Hesaplarını İnceleme Komisyonu Raporu (5/2) (S. Sayısı: 4)  (1)
BAŞKAN – 4 sıra sayılı raporu okutuyorum : 
Türkiye Büyük Millet Meclisi Başkanlığına

Temmuz 1994 başında bankada mevcut para.	34 255 986 000.–
Temmuz-Ağustos-Eylül 1994 aylarında Ziraat
Bankasının aldığı para.	577 318 198 000.–
Toplam	611 574 184 000.–
Temmuz-Ağustos-Eylül 1994 aylarında Ziraat
Bankasının harcadığı para.	557 177 964 000.–
Ekim 1994 başında bankada mevcut para.	54 396 220 000.–
Türkiye Büyük Millet Meclisi Saymanlığının Temmuz-Ağustos-Eylül 
1994 aylarına ait hesapları incelendi;
Temmuz 1994’te Ziraat Bankasındaki 34 255 986 000.– TL mevcudu ile 
Temmuz-Ağustos-Eylül 1994 aylarında Hazineden 577 318 198 000.– 
TL alınarak bankadaki hesaba yatırılan meblağ ceman 611 574 184 
000.– TL olduğu mevcuttan sarf olunan 557 177 964 000.– TL tenzil 
edildikten sonra Ekim 1994 başında Bankadaki kasa mevcudunun 54 
396 220 000.– TL den ibaret olduğu Saymanlıktaki defterlerle sarf 
evrakının birbirine uygun bulunduğu görülmüştür.
Genel Kurulun bilgisine arz edilmek üzere Yüksek Başkanlığa sunulur.
	Başkan	Başkanvekili
	Süleyman Hatinoğlu	Haluk Yıldız
	Artvin	Kastamonu
	Sözcü	Kâtip
	Şerif Bedirhanoğlu	Mehmet Altan Karapaşaoğlu
	Van	Bursa
	Denetçi	Üye
	Hacı Filiz	İsmail Coşar
	Kırıkkale	Çankırı
	Üye	Üye
	Mehmet Korkmaz	Mehmet Moğultay
	Kütahya	İstanbul
	Üye	Üye
	Mustafa Köylü	Cihan Yazar
	Isparta	Manisa
BAŞKAN – Bilgilerinize sunulmuştur.
2. – Türkiye Büyük Millet Meclisi Saymanlığının Ekim, Kasım ve 
Aralık 1994 Ayları Hesabına Ait Türkiye Büyük Millet Meclisi 
Hesaplarını İnceleme Komisyonu Raporu (5/3) (S. Sayısı : 5) (1)
BAŞKAN – 5 sıra sayılı raporu okutuyorum:
Türkiye Büyük Millet Meclisi Başkanlığına
Ekim 1994 başında bankada mevcut para.	54 396 220 000.–
Ekim-Kasım-Aralık 1994 aylarında Ziraat
Bankasının aldığı para.	629 450 898 000.–
Toplam	683 847 118 000.–
Ekim-Kasım-Aralık 1994 aylarında Ziraat
Bankasının harcadığı para.	613 023 867 000.–
Ocak 1995 başında bankada mevcut para.	70 823 251 000.–
Türkiye Büyük Millet Meclisi Saymanlığının Ekim - Kasım - Aralık 
1994 aylarına ait hesapları incelendi;
Ekim 1994’te Ziraat Bankasındaki 54 396 220 000.– TL mevcudu ile 
Ekim-Kasım-Aralık 1994 aylarında Hazineden 629 450 898 000.– TL 
alınarak bankadaki hesaba yatırılan meblağ ceman 683 847 118 000.– 
TL olduğu mevcuttan sarf olunan 613 023 867 000.– TL tenzil edildikten 
sonra Ocak 1995 başında bankadaki kasa mevcudunun 70 823 251 000.– 
TL’den ibaret olduğu Saymanlıktaki defterlerle sarf evrakının birbirine 
uygun bulunduğu görülmüştür.
Genel Kurulun bilgisine arz edilmek üzere Yüksek Başkanlığa sunulur.
	Başkan	Başkanvekili
	Süleyman Hatinoğlu	Haluk Yıldız
	Artvin	Kastamonu
	Sözcü	Kâtip
	Şerif Bedirhanoğlu	Mehmet Altan Karapaşaoğlu
	Van	Bursa
	Denetçi	Üye
	Hacı Filiz	İsmail Coşar
	Kırıkkale	Çankırı
	Üye	Üye
	Mehmet Korkmaz	Mehmet Moğultay
	Kütahya	İstanbul
	Üye	Üye
	Mustafa Köylü	Cihan Yazar
	Isparta	Manisa
BAŞKAN – Bilgilerinize sunulmuştur. 
3. – Türkiye Büyük Millet Meclisi Saymanlığının Ocak, Şubat ve Mart 
1995 Ayları Hesabına Ait Türkiye Büyük Millet Meclisi Hesaplarını 
İnceleme Komisyonu Raporu (5/4) (S. Sayısı : 6) (1)
BAŞKAN – 6 sıra sayılı raporu okutuyorum:
Türkiye Büyük Millet Meclisi Başkanlığına
Ocak 1995 başında bankada mevcut para.	70 823 251 000.–
Ocak-Şubat-Mart 1995 aylarında Ziraat
Bankasının aldığı para.	+  1 012 816 937 000.–
Toplam	1 083 640 188 000.–
Ocak-Şubat-Mart 1995 aylarında Ziraat
Bankasının harcadığı para.	–    907 636 469 000.–
Nisan 1995 başında bankada mevcut para.	176 003 719 000.–
Türkiye Büyük Millet Meclisi Saymanlığının Ocak-Şubat-Mart 1995 
aylarına ait hesapları incelendi;
Ocak 1995’te Ziraat Bankasındaki 70 823 251 000.– TL mevcudu ile 
Ocak-Şubat-Mart 1995  aylarında Hazineden 1 012 816 937 000.– TL 
alınarak Bankadaki hesaba yatırılan meblağ ceman 1 083 640 188 000.– 
TL olduğu mevcuttan sarf olunan 907 636 469 000.– TL tenzil edildikten 
sonra Nisan 1995 başında bankadaki kasa mevcudunun 176 003 719 
000.– TL’den ibaret olduğu Saymanlıktaki defterlerle sarf evrakının 
birbirine uygun bulunduğu görülmüştür.
Genel Kurulun bilgisine arz edilmek üzere Yüksek Başkanlığa sunulur.
	Başkan	Başkanvekili
	Süleyman Hatinoğlu	Haluk Yıldız
	Artvin	Kastamonu
	Sözcü	Kâtip
	Şerif Bedirhanoğlu	Mehmet Altan Karapaşaoğlu
	Van	Bursa
	Denetçi	Üye
	Hacı Filiz	İsmail Coşar
	Kırıkkale	Çankırı
	Üye	Üye
	Mehmet Korkmaz	Mehmet Moğultay
	Kütahya	İstanbul
	Üye	Üye
	Mustafa Köylü	Cihan Yazar
	Isparta	Manisa
BAŞKAN–Bilgilerinize sunulmuştur.
4. – Türkiye Büyük Millet Meclisi Saymanlığının Nisan, Mayıs ve 
Haziran 1995 Ayları Hesabına Ait Türkiye Büyük Millet Meclisi 
Hesaplarını İnceleme Komisyonu Raporu (5/5) (S. Sayısı : 7) (1)
BAŞKAN –7 sıra sayılı raporu okutuyorum:
Türkiye Büyük Millet Meclisi Başkanlığına
Nisan 1995 başında bankada mevcut para.	176 003 719 000.–
Nisan-Mayıs-Haziran 1995 aylarında Ziraat
Bankasının aldığı para.	+     941 022 358 000.–
Toplam	1 117 056 077 000.–
Nisan-Mayıs-Haziran 1995 aylarında Ziraat
Bankasının harcadığı para.	–   1 102 442 682 000.–
Temmuz 1995 başında bankada mevcut para.	14 613 395 000.–
Türkiye Büyük Millet Meclisi Saymanlığının Nisan-Mayıs-Haziran 
1995 aylarına ait hesapları incelendi;
Nisan 1995’de Ziraat Bankasındaki 176 003 719 000.– TL mevcudu ile 
Nisan-Mayıs-Haziran 1995 aylarında Hazineden 941 022 358 000.– TL 
alınarak bankadaki hesaba yatırılan meblağ ceman 1 117 056 077 000.– 
TL olduğu mevcuttan sarf olunan 1 102 442 682 000.– TL tenzil 
edildikten sonra Temmuz 1995 başında bankadaki kasa mevcudunun 14 
613 395 000.– TL’den ibaret olduğu Saymanlıktaki defterlerle sarf 
evrakının birbirine uygun bulunduğu görülmüştür.
Genel Kurulun bilgisine arz edilmek üzere Yüksek Başkanlığa sunulur.

	Başkan	Başkanvekili
	Süleyman Hatinoğlu	Haluk Yıldız
	Artvin	Kastamonu
	Sözcü	Kâtip
	Şerif Bedirhanoğlu	Mehmet Altan Karapaşaoğlu
	Van	Bursa
	Denetçi	Üye
	Hacı Filiz	İsmail Coşar
	Kırıkkale	Çankırı
	Üye	Üye
	Mehmet Korkmaz	Mehmet Moğultay
	Kütahya	İstanbul
	Üye	Üye
	Mustafa Köylü	Cihan Yazar
	Isparta	Manisa
BAŞKAN– Bilgilerinize sunulmuştur.
5. – Türkiye Büyük Millet Meclisi Saymanlığının Temmuz, Ağustos ve 
Eylül 1995 Ayları Hesabına Ait Türkiye Büyük Millet Meclisi 
Hesaplarını İnceleme Komisyonu Raporu (5/6) (S. Sayısı: 8)  (1)
BAŞKAN – 8 sıra sayılı raporu okutuyorum:
Türkiye Büyük Millet Meclisi Başkanlığına
Temmuz 1995 başında bankada mevcut para.	14 613 395 000.–
Temmuz-Ağustos-Eylül 1995 aylarında Ziraat
Bankasının aldığı para.	+     832 216 709 000.–
Toplam	846 830 104 000.–
Temmuz-Ağustos-Eylül 1995 aylarında Ziraat
Bankasının harcadığı para.	–    975 378 767 000.–
Ekim 1995 başında hazinenin T.C. Ziraat Bankasına
olan borcu	–    128 548 663 000.–
Türkiye Büyük Millet Meclisi Saymanlığının Temmuz-Ağustos-Eylül 
1995 aylarına ait hesapları incelendi;
Temmuz 1995’te Ziraat Bankasındaki 14 613 395 000.– TL mevcudu ile 
Temmuz-Ağustos-Eylül 1995 aylarında Hazineden 832 216 709 000.– 
TL alınarak bankadaki hesaba yatırılan meblağ ceman 846 830 104 
000.– TL olmasına rağmen, Hazinenin T.C. Ziraat Bankasına 128 548 
663 000.– TL borcu ile birlikte 975 378 767 000– TL sarf edilmiş olduğu 
Saymanlıktaki defterlerle sarf evrakının birbirine uygun bulunduğu 
görülmüştür.
Genel Kurulun bilgisine arz edilmek üzere Yüksek Başkanlığa sunulur.

	Başkan	Başkanvekili
	Süleyman Hatinoğlu	Haluk Yıldız
	Artvin	Kastamonu
	Sözcü	Kâtip
	Şerif Bedirhanoğlu	Mehmet Altan Karapaşaoğlu
	Van	Bursa
	Denetçi	Üye
	Hacı Filiz	İsmail Coşar
	Kırıkkale	Çankırı
	Üye	Üye
	Mehmet Korkmaz	Mehmet Moğultay
	Kütahya	İstanbul
	Üye	Üye
	Mustafa Köylü	Cihan Yazar
	Isparta	Manisa
BAŞKAN – Bilgilerinize sunulmuştur.
6. – Türkiye Büyük Millet Meclisi Saymanlığının Ekim, Kasım ve 
Aralık 1995 Ayları Hesabına Ait Türkiye Büyük Millet Meclisi 
Hesaplarını İnceleme Komisyonu Raporu (5/7) (S. Sayısı : 9) (1)
BAŞKAN – 9 sıra sayılı raporu okutuyorum:
Türkiye Büyük Millet Meclisi Başkanlığına
Ekim 1995 başında hazinenin T.C.
Ziraat Bankasına olan borcu.	–     128 548 663 000.–
Ekim-Kasım-Aralık 1995 aylarında Ziraat
Bankasının aldığı para.	+  1 608 352 878 000.–
Toplam	1 479 804 215 000.–
Ekim-Kasım-Aralık 1995 aylarında Ziraat
Bankasının harcadığı para.	–   1 449 133 998 000.–
Ocak 1996 başında bankada mevcut para.	30 670 217 000.–
Türkiye Büyük Millet Meclisi Saymanlığının Ekim-Kasım-Aralık 1995 
aylarına ait hesapları incelendi;
Ekim 1995’te hazinenin Ziraat Bankasına olan 128 548 663 000.– TL 
borcu ile Ekim-Kasım-Aralık 1995 aylarında Hazineden 1 608 352 878 
000.– TL alınarak bankadaki hesaba yatırılan meblağ ceman 1 479 804 
215 000.– TL olduğu mevcuttan sarf olunan 1 449 133 998 000.– TL 
tenzil edildikten sonra Ocak 1996 başında bankadaki kasa mevcudunun 
30 670 217 000.– TL’den ibaret olduğu Saymanlıktaki defterlerle sarf 
evrakının birbirine uygun bulunduğu görülmüştür.
Genel Kurulun bilgisine arz edilmek üzere Yüksek Başkanlığa sunulur.

	Başkan	Başkanvekili
	Süleyman Hatinoğlu	Haluk Yıldız
	Artvin	Kastamonu
	Sözcü	Kâtip
	Şerif Bedirhanoğlu	Mehmet Altan Karapaşaoğlu
	Van	Bursa
	Denetçi	Üye
	Hacı Filiz	İsmail Coşar
	Kırıkkale	Çankırı
	Üye	Üye
	Mehmet Korkmaz	Mehmet Moğultay
	Kütahya	İstanbul
	Üye	Üye
	Mustafa Köylü	Cihan Yazar
	Isparta	Manisa
BAŞKAN – Bilgilerinize sunulmuştur.
7. – Türkiye Büyük Millet Meclisi Saymanlığının Ocak, Şubat ve Mart 
1996 Ayları Hesabına Ait Türkiye Büyük Millet Meclisi Hesaplarını 
İnceleme Komisyonu Raporu (5/8) (S. Sayısı : 10) (2)
BAŞKAN – 10 sıra sayılı son raporu okutuyorum:
Türkiye Büyük Millet Meclisi Başkanlığına
Ocak 1996 başında bankada mevcut para.	30 670 217 000.–
Ocak-Şubat-Mart 1996 aylarında Ziraat
Bankasının aldığı para.	+  1 646 211 390 000.–
Toplam	1 676 881 607 000.–
Ocak-Şubat-Mart 1996 aylarında Ziraat
Bankasının harcadığı para.	–  1 688 419 946 000.–
Nisan 1996 başında hazinenin T.C. Ziraat
Bankasına olan borcu	–  11 538 339 000.–
Türkiye Büyük Millet Meclisi Saymanlığının Ocak-Şubat-Mart 1996 
aylarına ait hesapları incelendi;
Ocak 1996 da Ziraat Bankasındaki 30 670 217 000.– TL mevcudu ile 
Ocak-Şubat-Mart 1996 aylarında Hazineden 1 646 211 390 000.– TL  
alınarak bankadaki hesaba yatırılan meblağ ceman 1 676 881 607 000.– 
TL olmasına rağmen, Hazinenin T.C. Ziraat Bankasına 11 538 339 
000.– TL borcu ile birlikte 1 688 419 946 000.– TL sarf edilmiş olduğu, 
Saymanlıktaki defterlerle sarf evrakının birbirine uygun bulunduğu 
görülmüştür.
Genel Kurulun bilgisine arz edilmek üzere Yüksek Başkanlığa sunulur.

	Başkan	Başkanvekili
	Süleyman Hatinoğlu	Haluk Yıldız
	Artvin	Kastamonu
	Sözcü	Kâtip
	Şerif Bedirhanoğlu	Mehmet Altan Karapaşaoğlu
	Van	Bursa
	Denetçi	Üye
	Hacı Filiz	İsmail Coşar
	Kırıkkale	Çankırı
	Üye	Üye
	Mehmet Korkmaz	Mehmet Moğultay
	Kütahya	İstanbul
	Üye	Üye
	Mustafa Köylü	Cihan Yazar
	Isparta	Manisa

BAŞKAN – Bilgilerinize sunulmuştur.
(10/1), (10/14) esas numaralı Meclis Araştırması Komisyonunun 
çalışma süresinin uzatılmasına dair bir tezkere vardır; okutup 
oylarınıza sunacağım:

III. – BAŞKANLIĞIN GENEL KURULA SUNUŞLARI  (Devam)
B)  TEZKERELER VE ÖNERGELER  (Devam)
15. –  (10/1, 14) Esas Numaralı Meclis Araştırması Komisyonu 
Başkanlığının, Komisyonun görev süresinin uzatılmasına ilişkin 
tezkeresi (3/257)
Türkiye Büyük Millet Meclisi Başkanlığına
Komisyonumuz 25.4.1996 tarihli toplantısında, çalışma süresi içinde 
araştırmasını tamamlayamadığından, yeni bir çalışma süresi verilmesi 
için talepte bulunmaya karar vermiştir. 
Karar uyarınca; Komisyonumuza, Genel Kurulun ilgili kararı tarihinden 
geçerli olmak üzere, 2 aylık yeni bir çalışma süresi verilmesi için 
gereğini arz ederim.
	Erkan Mumcu
	Isparta
	Komisyon Başkanı
BAŞKAN – Kabul edenler... Kabul etmeyenler... Kabul edilmiştir.
Başbakanlığın, Anayasanın 82 nci maddesine göre verilmiş bir 
tezkeresi vardır; okutup oylarınıza sunacağım:
16. – Cumhurbaşkanı Süleyman Demirel’in, Özbekistan’a yapacağı 
resmî ziyarete katılacak milletvekillerine ilişkin Başbakanlık tezkeresi 
(3/258)
Türkiye Büyük Millet Meclisi Başkanlığına
	6.5.1996
Cumhurbaşkanı Sayın Süleyman Demirel'in bir heyetle birlikte 7-9 
Mayıs 1996 tarihlerinde Özbekistan'a yapacağı resmî ziyarete, ekli 
listede adları yazılı milletvekillerinin de katılmaları uygun 
görülmüştür.
Anayasamızın 82 nci maddesine göre, gereğini arz ederim.

	Mesut Yılmaz
	Başbakan
Liste:
Abdülbaki Ataç	(Balıkesir)
Feti Görür	(Bolu)
Ali Topuz	(İstanbul)
Y. Selahattin Beyribey	(Kars)
Çetin Bilgir	(Kars)
BAŞKAN – Kabul edenler... Kabul etmeyenler... Kabul edilmiştir.
Türkiye Büyük Millet Meclisi Başkanlığının bir tezkeresi vardır; 
okutup oylarınıza sunacağım:
17. –  Birleşmiş Milletler İnsan Yerleşimleri Konferansı HABITAT II 
Global Parlamenterler Forumuna, TBMM’yi temsilen 16 milletvekilinden 
oluşan bir heyetle katılınmasına ilişkin Başkanlık tezkeresi (3/259)
Türkiye Büyük Millet Meclisi Genel Kuruluna
	6.5.1996
Birleşmiş Milletler İnsan Yerleşimleri Konferansı HABITAT II Global 
Parlamenterler Forumu 31 Mayıs-1 Haziran 1996 tarihleri arasında 
İstanbul'da düzenlenecektir.
Söz konusu forum toplantısına katılmak üzere, 8 kişilik bir Türkiye 
Büyük Millet Meclisi heyetinin oluşturulması hususu, Türkiye Büyük 
Millet Meclisinin Dışilişkilerinin Düzenlenmesi Hakkında 3620 sayılı 
Kanunun 9 uncu maddesi uyarınca Genel Kurulun tasviplerine sunulmuş 
ve 10.4.1996 tarihli 35 inci Genel Kurul Birleşiminde kabul edilmiştir.
Anılan toplantıya katılan ülkelerin iştirakleri göz önünde 
bulundurularak, söz konusu konferansa Türkiye Büyük Millet Meclisini 
temsilen 16 milletvekilimizden oluşan daha geniş bir heyetle 
katılınması hususu, Türkiye Büyük Millet Meclisinin Dışilişkilerinin 
Düzenlenmesi Hakkında 3620 sayılı Kanunun 9 uncu maddesi uyarınca 
Genel Kurulun tasviplerine sunulur.
	Mustafa Kalemli
	Türkiye Büyük Millet Meclisi Başkanı
BAŞKAN – Kabul edenler... Kabul etmeyenler... Kabul edilmiştir.
Danışma Kurulunun önerileri vardır; okutup, ayrı ayrı oylarınıza 
sunacağım:
VI. – ÖNERİLER
A)  DANIŞMA KURULU ÖNERİLERİ
1. – Genel Kurulda görüşülecek konuların yeniden düzenlenmesi ile 
(10/67) esas numaralı Meclis araştırması önergesinin görüşme günü ve 
çalışma süresine ilişkin Danışma Kurulu önerisi
Danışma Kurulu Önerisi
	7.5.1996 
Danışma Kurulunun 7.5.1996 Salı günü yapılan toplantısında, 
aşağıdaki önerilerin Genel Kurulun onayına sunulması uygun 
görülmüştür.
	Kamer Genç
	Türkiye Büyük Millet Meclisi
	Başkanı Vekili
	Şevket Kazan	Ali Rıza Gönül
	RP Grubu Başkanvekili	DYP Grubu Başkanvekili
	Murat Başesgioğlu	Hasan Hüsamettin Özkan
	ANAP Grubu Başkanvekili	DSP Grubu Başkanvekili
	Nihat Matkap
	CHP Grubu Başkanvekili
Öneriler:
1.- Genel Kurulun toplantı günlerinden, salı gününün denetim 
konularına (Anayasanın süreye bağladığı konular hariç), çarşamba ve 
perşembe günlerinin de kanun tasarı ve teklifleri ile komisyonlardan 
gelen diğer işlerin görüşülmesine ayrılması; salı ve çarşamba 
günlerinde, birleşimin başında bir saat süreyle sözlü soruların 
görüşülmesi, sunuşlar ve işaret oyuyla yapılacak seçimlerin her gün 
yapılması önerilmiştir.
2.- 6.5.1996 tarihli gelen kâğıtlarda yayımlanan ve okunmuş bulunan 
(10/67) esas numaralı ve 1 Mayıs günü meydana gelen olaylar 
hakkındaki Meclis araştırması önergesinin görüşmelerinin, Genel 
Kurulun 14.5.1996 Salı günkü birleşiminde yapılması ve görüşmelerin 
bitimine kadar çalışma süresinin uzatılması önerilmiştir.
BAŞKAN – Sayın milletvekilleri, şimdi, birinci öneriyi oylarınıza 
sunmak üzere yeniden okutuyorum:
1.- Genel Kurulun toplantı günlerinden, salı gününün denetim 
konularına (Anayasanın süreye bağladığı konular hariç), çarşamba ve 
perşembe günlerinin de kanun tasarı ve teklifleri ile komisyonlardan 
gelen diğer işlerin görüşülmesine ayrılması; salı ve çarşamba 
günlerinde, birleşimin başında bir saat süreyle sözlü soruların 
görüşülmesi, sunuşlar ve işaret oyuyla yapılacak seçimlerin her gün 
yapılması önerilmiştir.
BAŞKAN – Oylarınıza sunuyorum: Kabul edenler... Kabul etmeyenler... 
Kabul edilmiştir.
İkinci öneriyi okutuyorum:
2.- 6.5.1996 tarihli gelen kâğıtlarda yayımlanan ve okunmuş bulunan 
(10/67) esas numaralı ve 1 Mayıs günü meydana gelen olaylar 
hakkındaki Meclis araştırması önergesinin görüşmelerinin, Genel 
Kurulun 14.5.1996 Salı günkü birleşiminde yapılması ve görüşmelerin 
bitimine kadar çalışma süresinin uzatılması önerilmiştir. 
BAŞKAN – Oylarınıza sunuyorum: Kabul edenler... Kabul etmeyenler... 
Kabul edilmiştir. 
Doğru Yol Partisi Grubunun, İçtüzüğün 19 uncu maddesine göre 
verilmiş bir önerisi vardır; öneriyi, önce okutup işleme alacağım, sonra 
da oylarınıza sunacağım. 
Öneriyi okutuyorum:
B)  SİYASÎ PARTİ GRUBU ÖNERİLERİ
1. – (10/63) esas numaralı Meclis araştırması önergesinin görüşme 
günü ve çalışma süresine ilişkin DYP Grubu önerisi
Türkiye Büyük Millet Meclisi Başkanlığına

	7 Mayıs 1996
Danışma Kurulunun 7 Mayıs 1996 Salı günü yapılan toplantısında, 
siyasî parti grupları arasında oybirliği sağlanamadığından, Grubumuzun 
aşağıdaki önerisinin, İçtüzüğün 19 uncu maddesi gereğince Genel 
Kurulun onayına sunulmasını arz ederim.
Saygılarımla 
	Ali Rıza Gönül
	Doğru Yol Partisi
	Grup Başkanvekili 
Öneri:
Gündemin, genel görüşme ve Meclis araştırması kısmının 46 ncı 
sırasında yer alan (10/63) esas numaralı "Refah Partisinin Süleyman 
Mercümek'le bağlantılarının ve maddî ilişkilerinin araştırılarak, iddia 
edilen hukuk dışı malî kaynaklarının tespiti" amacıyla verilmiş olan 
Meclis araştırma önergesinin görüşmelerinin, Genel Kurulun 15.5.1996 
Çarşamba günkü birleşimde, sözlü soruların görüşmelerinin bitiminden 
sonra yapılması ve görüşmelerin tamamlanmasına kadar çalışma 
süresinin uzatılması önerilmiştir.
LÜTFÜ ESENGÜN (Erzurum) – Aleyhte söz istiyorum.
SALİH KAPUSUZ (Kayseri) – Ben de...
ALİ RIZA GÖNÜL (Aydın) – Lehte söz istiyorum. 
BAŞKAN – Başka söz istemi yok. 
Aleyhte, Lütfü Esengün; buyurun. (RP sıralarından alkışlar)
LÜTFÜ ESENGÜN (Erzurum) – Sayın Başkan, muhterem arkadaşlar, 
hepinizi hürmetle selamlıyorum. Doğru Yol Partisi Grubunun teklifi 
üzerinde aleyhte söz almış bulunuyorum. 
Şu anda, Meclis gündemimizde, 46 adet, Meclis araştırması ve genel 
görüşme önergesi beklemektedir. Dört ayı aşkın bir zamandan beri 
devam eden çalışmalarımızda, bütçe kanunu tasarısı dışında, 
maalesef, hiçbir kanun tasarısı, kanun teklifi Genel Kurulda görüşülme 
imkânını bulamadı. Milletimizin, memleketimizin dertleri, problemleri, 
sorunları her gün alabildiğine artmasına rağmen, her geçen gün 
milletimizin feryadı göklere yükselmesine rağmen, maalesef, 
Meclisimizden, henüz, bu dertlere çare olacak adımlar atılamadı, hiçbir 
kanun çıkarılamadı; bir tek, bütçe kanunu çıktı; bütçe kanunu da 
maalesef milletimizin derdine derman değil, deva değil. 
Şimdi, 46 tane önerge var dedim -dikkat buyurun, bugünkü gündemde de 
sıralanmış- gerçekten, içerisinde, çok önemli konuları ihtiva eden 
önergeler var. Bakınız, birkaç tane misal vereyim: İç ve dışborçlarla 
ilgili sorunların araştırılması, kumarhanelerin maddî ve manevî 
tahribatlarının boyutlarının araştırılması, sağlık hizmetlerindeki 
sorunların araştırılması, Fener Rum Patrikhanesinin statüsü ve 
faaliyetleri konusunda araştırma yapılması, PETLAS'ın zarar etmesinin 
nedenlerinin araştırılması, Bayındırlık ve İskân Bakanlığındaki 
usulsüzlük ve yolsuzluk iddialarının araştırılması, çay üreticisinin ve 
işletmelerinin sorunlarının araştırılması gibi gerçekten hepsi 
birbirinden mühim 45-46 adet araştırma önergesi Meclis gündeminde 
beklerken, biz, 45 tanesini geride bırakıp, en son sırada yer alan -46 ncı 
sıradaki- önergenin alelacele görüşülmesini istiyoruz. İsteyen kim; 
Doğru Yol Partisi Grubu.
Muhterem arkadaşlar, bakınız, şunu samimiyetle ve açıkça söylüyorum: 
Bu Meclisin denetimi dışında hiçbir konu kalmasın; her şey, şu 
mübarek çatı altında görüşülsün, araştırılsın, soruşturulsun; 
milletvekilleri, memleketimizin durumu hakkında hem bilgi sahibi 
olsunlar hem de Anayasa göre görevli oldukları denetimi layıkıyla 
yapsınlar. Biz buna varız, biz buna taraftarız. Bu, işin başında 
söylemem gereken cümledir; ancak, bu denetim görevimizi yaparken -
işte bu önergede olduğu gibi- araştırma önergeleri, Mecliste, alelacele, 
haftaya görüşülsün denilirken, Anayasayı da gözardı etmememiz lazım. 
AHMET UYANIK (Çankırı) – Biraz önce oldu; 1 Mayıs...
LÜTFÜ ESENGÜN (Devamla) – Anayasanın 11 inci maddesinde 
"Anayasa hükümleri, yasama, yürütme ve yargı organlarını, idare 
makamlarını ve diğer kuruluş ve kişileri bağlayan temel hukuk 
kurallarıdır" deniliyor. Gerçekten, bu Anayasa, Yasama Meclisini olsun, 
icrayı (hükümeti) olsun, yürütmeyi, yargıyı herkesi bağlar; herkes, buna 
uymak mecburiyetindedir; şikâyet de etsek, yanlıştır da desek, bugün, 
bu Anayasa yürürlüktedir ve uyulması mecburîdir. 
Bu Anayasanın 138 inci maddesini özellikle dikkatlerinize arz etmek için 
söz aldım. 138 inci maddede "Yargı" başlığını taşıyan bölümde 
"Mahkemelerin bağımsızlığı" kenar başlığıyla şu ifade ediliyor; 138 
inci maddenin ikinci fıkrasını arz ediyorum: "Hiçbir organ, makam, 
merci veya kişi, yargı yetkisinin kullanılmasında mahkemelere ve 
hâkimlere emir ve talimat veremez; genelge gönderemez; tavsiye ve 
telkinde bulunamaz." 
Üçüncü fıkrası, özellikle bu olayla ilgili olarak, daha mühim: 
"Görülmekte olan bir dava hakkında Yasama Meclisinde yargı yetkisinin 
kullanılması ile ilgili soru sorulamaz, görüşme yapılamaz veya herhangi 
bir beyanda bulunulamaz."
Şimdi, gündeme alınmış olan ve gündemin 46 ncı sırasında bulunan ve 
haftaya görüşülmesi istenilen önergede, Süleyman Mercümek isimli 
şahsın fiillerinin Refah Partisiyle ilgisinin araştırılması isteniliyor. 
Bütün kamuoyunun bildiği üzere, Süleyman Mercümek isimli bu şahıs, 
hakkında açılan tahkikat sonucu, mahkemece mahkûm edilmiştir. Şu 
anda, yargıda, bu şahısla ilgili görülmekte olan dava vardır; 
mahkûmiyet kararı temyiz edilmiş ve Yargıtaya  gelmiştir; Yargıtayda 
inceleme safhasındadır. 
HASAN EKİNCİ (Artvin) – TOFAŞ'ta yargı kararı yok mu? 
LÜTFÜ ESENGÜN (Devamla) – Yargıya intikal etmiş olan bir konu 
hakkında, Anayasanın 138 inci maddesi gereğince, bu kürsüde, Genel 
Kurulda veya komisyonlarda görüşme yapılamaz. (DYP ve ANAP 
sıralarından gürütüler)
BAŞKAN – Sayın milletvekilleri, lütfen sessizce dinleyin.
LÜTFÜ ESENGÜN (Devamla) – Bunu ben söylemiyorum, Anayasa 
söylüyor. Eğer hukuk devletiysek, eğer Anayasaya saygılıysak, saygılı  
olduğumuz iddiasındaysak...
AHMET UYANIK (Çankırı) – Önce siz saygılı olun!..
LÜTFÜ ESENGÜN (Devamla) – ...bu araştırma önergesini, bu dava 
bitmeden görüşemeyiz.
HASAN EKİNCİ (Artvin) – TOFAŞ'ta da kesinleşmiş yargı kararı 
var.
LÜTFÜ ESENGÜN (Devamla) – Ben, size Anayasayı hatırlatıyorum 
sadece; yoksa, buyurun, ne varsa, Mercümek'i ile, efendim, bütün 
iddialarıyla, getirin, şu Mecliste görüşelim. 
Bakınız, sayın arkadaşlar, ben, geçen dönem, bu Mal Varlığı 
Komisyonunda iki yıla yakın bir süre görev yaptım; o Komisyonda 
görev yapan arkadaşlarımız burada var. O Komisyonda, aylarca, bütün 
liderler, bütün  partiler bir tarafa bırakıldı, sadece, bu "Mercümek" 
denen adam sorgulandı; hatta, bir  ara, öyle bir hale geldi ki, basında, 
medyada bu Komisyonun ismi Mercümek Komisyonuna çıktı ve sonuçta 
da yine DYP'li arkadaşlarımızın beş imza ile yazdığı rapor var; burada 
var, eğer, işin esası görüşülürse, bu öneri kabul edilir de, haftaya, 
Anayasaya aykırı olmasına rağmen huzurunuza gelirse enine boyuna 
burada tartışırız. DYP'li arkadaşlarımızın imzasıyla, bu konunun 
Refah Partisi ile hiçbir ilgisi olmadığı, herhangi bir bilgi ve belge 
bulunamadığı bu raporlarla sabit ve raporların altında da DYP'li 
arkadaşlarımızın imzası var. (RP sıralarından alkışlar)
İLHAN AKÜZÜM (Ankara) – Öneri üzerinde konuşun.
LÜTFÜ ESENGÜN (Devamla) – Netice olarak şunu arz edeceğim: 
Muhterem arkadaşlar, gerçekten, İsrail ile anlaşma mı yapılmış, şu 
Meclis o anlaşmaları görüşmeli. (RP sıralarından alkışlar) 
İSMAİL KAHRAMAN (İstanbul) – Mutlaka görüşülsün.
LÜTFÜ ESENGÜN (Devamla) – Kapalı kapılar arkasında birtakım 
icraatlar mı yapılıyor, bu Meclisten gizli kalmamalı; yolsuzluk mu var, 
bu Meclis soruşturmalı; birileri haksızlık mı yapmış, yolsuzluk mu 
yapmış, kim olursa olsun, Refah Partisi olsun, Refah Partisinin yetkilileri 
olsun, sayın bakanlar olsun, eski başbakanlar olsun, bu Meclisin önünde, 
herkes, hesap vermeli; biz, bundan yanayız. (RP sıralarından "Bravo" 
sesleri, alkışlar) Ve, bu hesabı, alnının akıyla verecek durumda olan 
yegâne partiyiz; bunu da, buradan iftiharla söylüyorum. (RP sıralarından 
"Bravo" sesleri, alkışlar) 
Hiçbir şekilde, sizin verdiğiniz araştırma önergelerinden, soruşturma 
önergelerinden, ne korkumuz var, ne kaçacak halimiz var; ama, ortada bir 
de...
BAŞKAN – Sayın Esengün, 1 dakika içerisinde lütfen toparlayınız.
LÜTFÜ ESENGÜN (Devamla) – Bitiriyorum Sayın Başkan; yalnız, 
süremin de bitmesine 1,5 dakika var. 
BAŞKAN – Evet, süre otomatik.
LÜTFÜ ESENGÜN (Devamla) – Ancak, Anayasa da var, bu ülkede, 
hepimizin uymak mecburiyetinde olduğu bir Anayasa var. Anayasanın 
138 inci maddesinin ikinci ve üçüncü fıkralarını size tekrar hatırlatmak 
istiyorum. 
İLHAN AKÜZÜM (Ankara) – Öneriyle ilgili konuşmuyorsunuz ki!
LÜTFÜ ESENGÜN (Devamla) – Bir şeyler yapacağız diye, efendim, 
sizin Genel Başkanınız hakkında verilen soruşturma önergelerine 
mukabil, medyanın "dosya savaşı" dediği bu savaşa katılacağız diye, 
Anayasayı lütfen ihlal etmeyin; sonuçta, olan, hepimize olur. 
Hepinize saygılar sunuyorum. (RP sıralarından alkışlar) 
Öneri aleyhinde ret oyu vereceğimi ifade ediyorum, sizi de ret oyu 
vermeye davet ediyorum. (RP sıralarından alkışlar)
BAŞKAN – Teşekkür ederim Sayın Esengün. 
Önerinin lehinde, Sayın Ali Rıza Gönül, buyurun efendim. (DYP 
sıralarından alkışlar)
Süreniz 10 dakikadır.
ALİ RIZA GÖNÜL (Aydın) – Sayın Başkan, değerli milletvekilleri; 
hepinizi saygıyla selamlıyorum. Önerimizin lehinde konuşmak için söz 
almış bulunuyorum. 
Refah Partisi sözcüsü arkadaşımın sözlerini kullanarak sözüme 
başlamak istemezdim; ama, bir gerçek ki, eğer, bu çatının altında her 
şeyin görüşülmesini ve konuşulmasını istiyorlarsa ve bundan 
kaçınmadıklarını burada açıkyüreklilikle ifade ediyorlarsa, günlerce ve 
yıllarca bu toplumun gündemini meşgul etmiş olan ve siyasal sonuçlar 
doğurabilecek olan bu önerinin 15 Mayısta burada görüşülmesine evet 
demeleri lazımdı. (RP sıralarından gürültüler, DYP sıralarından 
alkışlar) 
Eğer, siz, buyurun görüşelim, hodri meydan diyor da, Anayasanın 138 
inci maddesine sığınmak lüzumunu hissediyorsanız, bunu anlamakta 
güçlük çekiyorum. (RP sıralarından görültüler)
BAŞKAN – Sayın milletvekilleri, lütfen sessizce dinleyelim.
KAHRAMAN EMMİOĞLU (Gaziantep) – "Anayasaya sığınma" tabiri, 
gerçekten Meclise saygısızlıktır.
BAŞKAN – Lütfen...
ALİ RIZA GÖNÜL (Devamla) – Değerli milletvekilleri, şimdi, 138 inci 
maddeyi, Refah Partisi sözcüsü buradan okudu; ben, onu tekrar okumak 
istemiyorum; ama, Anayasanın 138 inci maddesini öyle yorumlamanıza 
katılmıyorum. Niçin; bakın, bir şey sorarsam, sonra bunun cevabını 
veremezsiniz. 
KAHRAMAN EMMİOĞLU (Gaziantep) – Katılmıyorum 
diyebilirsiniz...
BAŞKAN – Sayın milletvekili, lütfen, sessizce dinler misiniz!..
ALİ RIZA GÖNÜL (Devamla) – Niçin cevap veremezsiniz; çünkü, 
İSKİ davası açıldığı ve ceza soruşturması başladığında, 19 uncu 
Dönemde, bu Mecliste, araştırma komisyonunun kurulması için oy 
verdiniz. (RP sıralarından "vermedik" sesleri, gürültüler)
Şimdi, o zaman, 138 inci maddeyi hatırlamayanların, bugün 138 inci 
maddeyi hatırlamalarını ve bu kürsüden dile getirmelerini, ben, açıkça 
söylüyorum ki, yadırgıyorum. (DYP sıralarından "Bravo" sesleri, 
alkışlar) 
O da bitmedi...
HASAN HÜSEYİN CEYLAN (Ankara) – Yargıdan önceydi...
BAŞKAN – Sayın milletvekili, lütfen sessiz olur musunuz!
ALİ RIZA GÖNÜL (Devamla) – Bakın, bitmedi; izin verirseniz bir 
örnek daha vereceğim. 20 nci Dönemde, öldürülen gazeteci Metin 
Göktepe ile ilgili Meclis araştırma önergesini burada tartışmadık mı? O 
zaman ceza soruşturması başlamamış mıydı? (RP sıralarından 
"Hayır" sesleri) O zaman dava açılmamış mıydı? (RP sıralarından 
"Hayır" sesleri) Öyle de olsa, ceza davasının başlamasıyla Meclis 
araştırma komisyonunun çalışmalarına ara verilmesi gerekir. (RP 
sıralarından gürültüler)
Şu halde, bu kadar açık, bu kadar net örnekler önümüzde dururken, 
Refah Partisinin, şimdi hem hodri meydan deyip hem de Anayasaya 
aykırı davranıyorsunuz mazeretine sığınmasını anlayamıyoruz...
İSMAİL YILMAZ (İzmir) – Sırasında görüşelim.
ALİ RIZA GÖNÜL (Devamla) – Ceza soruşturması devam eder, ceza 
davası devam eder; ama, Meclis araştırması -hatırlatmakta fayda 
görüyorum-Anayasanın 102 nci maddesi gereğince, siyasî sonuçlar 
doğuracak bir bilgilendirme ve tespit olayıdır. O nedenle, değerli 
milletvekilleri,  günlerce, bu ülkedeki hayır, hasenat sahibi 
insanlarımızın, yardımsever insanlarımızın yurt dışındaki, Bosna-
Hersek gibi bazı yerlere yardım amacıyla vermiş oldukları paraların 
nereye gittiğini, siyasal ilgi ve ilintilerinin ne olduğunun tespitini, bu 
Meclis aramak ve araştırmak hakkına sahiptir. (DYP ve ANAP 
sıralarından alkışlar) 
Ben, önerimizin kabulünü değerli milletvekili arkadaşlarımdan rica 
ediyor, hepinize saygılar sunuyorum. (DYP ve ANAP sıralarından 
alkışlar) 
BAŞKAN – Teşekkür ediyorum Sayın Gönül.
ABDÜLLATİF ŞENER (Sıvas) – Sayın Başkan, gerek İSKİ olayıyla 
ilgili araştırma önergesinde gerekse Metin Göktepe olayında henüz dava 
açılmamıştı, dava safhası, yargı safhası başlamadığı için bu, Mecliste 
görüşülmüştü; onu belirtmek istedim. 
Arz ederim. 
BAŞKAN – Sağ olun. 
Önerinin aleyhinde konuşmak üzere, Sayın Salih Kapusuz; buyurun.
SALİH KAPUSUZ (Kayseri) – Sayın Başkan, değerli milletvekili 
arkadaşlarım; hepinizi saygıyla selamlıyorum. 
Şu anda, Türkiye Büyük Millet Meclisi, yasama mercii olmasına rağmen, 
gayri hukukî bir adımı önlemek üzere gayret sarf eden, şahsı adına 
konuşma yapan arkadaşlarımızı, değerli konuşmacı, grup sözcüsü 
olarak takdim etti, şu andaki görüşlerimiz partilerin değil, şahsımızın 
yani, kişise görüşlerimizdir. Bunun altını çizmek istiyorum, bir.
İkincisi, özellikle, bizi dinleyen milletimizin olayı doğru anlayabilmesi 
için ve bizim ne kadar tutarlı olduğumuzun net anlaşılabilmesi için bir 
hususu vurgulamak istiyorum, o da şudur : Bir araştırma önergesi 
verilmiştir; verilişinden şu anda görüşülme safhasına kadar olan bütün 
bölümleri, esas itibariyle gayri hukukidir. Biz, bu Mecliste, bütün 
meselelerin görüşülmesini isterken bir şart ileri sürüyoruz; sizi de buna 
davet ediyoruz. Diyoruz ki, yaptığınız eylemleriniz, işlemleriniz hukuki 
olsun, Anayasaya uysun, kanunlara uysun. 
Değerli konuşmacı arkadaşım- çok daha iyi bilirler- konuyu bildikleri 
halde, böyle takdim etmelerini ben şahsen garip karşıladım; bir 
meselenin mahkemeye intikali ayrı bir olay, dava açılması ayrı bir 
safhadır. Şayet, soruşturma seviyesinde devam eden bir mahkemenin 
çalışması varsa, bu, Anayasanın öngördüğü, görülmekte olan bir dava 
hakkındaki statünün içerisine girmez. İşte, biraz önce vermiş olduğunuz 
misalleri arz etmek istiyorum; hem İSKİ'de hem de Metin Göktepe 
olayında  olay, soruşturma safhasındadır, dava konumuna girmemiştir; 
mahkeme bu olayı soruşturduğu döneme rastladığı için ne yapılmıştır; 
Meclis bu konuyu görüşmüştür. Ama, şu anda sizin, Türkiye Büyük 
Millet Meclisinin gündeminde görüşülmesini arzu ettiğiniz Mercümek'le 
ilgili araştırma önergesi ise, dava açılmış, hatta mahkeme karar vermiş, 
üst merciye intikal etmiş, ona, aleyhinde talep olarak itiraz edilmiş. 
Böyle bir olayla, soruşturma safhasında yapılmak istenen eyleme 
Parlamentonun intikali farklı şeylerdir. Dolayısıyla, doğru adım atmak 
mecburiyetindeyiz.
Sonra, Anayasaya sığınmak... Efendim ya Anayasa vardır veyahut da 
yoktur; eğer, Anayasanın hükümlerini kabul ediyorsanız, bu Anayasaya 
göre eylem yapmak, buna uymak mecburiyetindesiniz. Şayet, bu 
Anayasayı kabul etmiyorsanız, değiştirin hükümleri, istediğiniz 
hükümleri getirin, geçirin, o Anayasa geçerli olsun, biz de o Anayasaya 
göre hareket edelim. 
Bakınız, bugün, yine benzeri bir yanlışlık yaptınız, hatırlatmak 
istiyorum, kamuoyu da bunu çok iyi bilsin. Bugünkü bütün ajanslarda 
geçmiştir, Sayın Erbakan'ın malvarlığıyla ilgili soruşturma önergesi 
vermeye kalktınız. Ne oldu; yine hukuka uygun hareket etmediğinizden 
dolayı, Meclis Başkanlığı iade etti. Niçin; çünkü, siz, kanunlara, 
Anayasaya ve İçtüzüğe uygun eylem yapmayı şiar edinmiyorsunuz. (RP 
sıralarından alkışlar) 
O halde, arkadaşlar, bu Parlamentoya yakışan şey, çok sakin ve net, her 
türlü meselenin konuşulması, görüşülmesi, bu çatı altında medenî 
insanlara yakışır bir tarzda değerlendirilmesidir. 
ALİ RIZA GÖNÜL (Aydın) – O zaman, niye konuşuyorsun...
SALİH KAPUSUZ (Devamla) – Biz, bunun yanındayız, bunu millet 
adına yapıyoruz; ama, bir şeye dikkat etmenizi istirham ediyoruz; o da, 
Anayasaya, hukuka, kanunlara uygun olsun. Şayet, buna uygun olmazsa, 
biz, çıkar, Doğru Yol Partisinin getirmiş olduğu önerinin doğru 
olmadığını Yüce Heyetinize arz ederiz; ondan sonra da deriz ki, değerli 
milletvekili arkadaşlarım, yemin ettiğiniz Anayasaya, hukuka göre eylem 
yapın. 
Hepinize saygılar sunuyorum. (RP sıralarından alkışlar)
BAŞKAN – Teşekkür ederim Sayın Kapusuz.
Öneriyi oylarınıza sunuyorum: Kabul edenler... Kabul etmeyenler... 
Kabul edilmiştir. 
Sayın milletvekilleri, şimdi, gündemin "Seçim" kısmına geçeceğiz; 
ancak, çalışma süremizin tamamlanmasına kısa bir süre kaldı. Her 
ihtimale karşı, çalışma süremizin seçimlerin tamamlanmasına kadar 
uzatılmasını oylarınıza sunuyorum: Kabul edenler... Kabul 
etmeyenler... Kabul edilmiştir.
VII. – SEÇİMLER
A)  KOMİSYONLARA ÜYE SEÇİMİ
1. – (10/7) esas numaralı Meclis Araştırma Komisyonuna üye seçimi
2. – (10/8, 16, 20) esas numaralı Meclis Araştırma Komisyonuna üye 
seçimi
3. – (10/13, 53) esas numaralı Meclis Araştırma Komisyonuna üye 
seçimi
BAŞKAN – Adayları tamamlanan Meclis araştırması komisyonlarına 
üye seçimi yapacağız. Hudutlarımızın güvenliği konusunda alınan ve 
alınması gereken tedbirleri araştırmak amacıyla, Genel Kurulun 
20.3.1996 tarihli 26 ncı Birleşiminde kurulan (10/7) esas numaralı 
Meclis araştırma komisyonu üyeliklerine siyasî parti gruplarınca 
gösterilen adayların listesi bastırılıp, sayın üyelere dağıtılmıştır.
Şimdi, listeyi okutup oylarınıza sunacağım.
Hudutlarımızın güvenliği konusunda alınması gereken tedbirleri 
araştırmak amacıyla kurulan Meclis araştırma komisyonu üyelikleri 
aday listesi (10/7)
(9)
Adı, Soyadı                	Seçim Çevresi  
RP (3)
Hanifi Demirkol	(Eskişehir)
Abdulkadir Öncel	(Şanlıurfa)
Hüseyin Olgun Akın	(Ordu)
DYP (2)
Necmettin Dede	(Muş)
Mahmut Yılbaş	(Van)
ANAP (2)
Adil Aşırım	(Iğdır)
Ahmet Alkan	(Konya)
DSP (1)
Ali Ilıksoy	(Gaziantep)
CHP (1)
Yılmaz Ateş	(Ankara)
BAŞKAN – Kabul edenler... Kabul etmeyenler... Kabul edilmiştir.
Meclis araştırması komisyonuna seçilmiş bulunan sayın üyelerin 
9.5.1996 Perşembe günü saat 14.00'te ana bina 2 nci kat İçişleri 
Komisyonu toplantı salonunda toplanarak başkan, başkanvekili, sözcü 
ve kâtip seçimini yapmalarını rica ediyorum.
Şimdi, yükseköğretimin sorunlarının araştırılarak, alınması gereken 
tedbirlerin tespit edilmesi amacıyla, Genel Kurulun 20.3.1996 tarihli 27 
nci Birleşiminde kurulan (10/8), (10/16), (10/20) esas numaralı Meclis 
araştırması komisyonu üyeliklerine siyasî parti gruplarınca gösterilen 
adayların listesi bastırılıp sayın üyelere dağıtılmıştır. 
Şimdi, bu listeyi okutup oylarınıza sunacağım.
Yükseköğretimin sorunlarının araştırılarak alınması gereken 
tedbirlerin tespit edilmesi amacıyla kurulan Meclis araştırması 
komisyonu üyelikleri aday listesi (10/8,16,20)
(9)
Adı, Soyadı                	Seçim Çevresi  
RP (3)
Alaaddin Sever Aydın	(Batman)
Remzi Çetin	(Konya)
Avni Doğan	(Kahramanmaraş)
DYP (2)
Meral Akşener	(İstanbul)
Mustafa Dedeoğlu	(Muğla)
ANAP (2)
Halil Cin	(İçel)
Mehmet Salih Yıldırım	(Şırnak)
DSP (1)
Necdet Tekin	(Kırklareli)
CHP (1)
Algan Hacaloğlu	(İstanbul)

BAŞKAN – Oylarınıza sunuyorum: Kabul edenler... Kabul etmeyenler... 
Kabul edilmiştir.
Meclis araştırması komisyonuna seçilmiş bulunan sayın üyelerin, 
8.5.1996 Çarşamba günü saat 14.00'te ana bina 2 nci kat Millî Eğitim 
Komisyonu toplantı salonunda toplanarak başkan, başkanvekili, sözcü 
ve kâtip seçimini yapmalarını rica ediyorum.
Taşkömürü üretimindeki sorunların çözüm yollarının tespiti ile Türkiye 
Taş Kömürü Kurumunun içinde bulunduğu durumun araştırılarak 
alınması gereken tedbirlerin belirlenmesi amacıyla Genel Kurulun 
4.4.1996 tarihli 33 üncü Birleşiminde kurulan (10/13), (10/53) esas 
numaralı Meclis araştırması komisyonu üyeliklerine siyasî parti 
gruplarınca gösterilen adayların listesi bastırılıp sayın üyelere 
dağıtılmıştır.
Şimdi listeyi okutup, oylarınıza sunacağım:
Taşkömürü üretimindeki sorunların çözüm yollarının tespiti ile Türkiye 
Taş Kömürü Kurumunun içinde bulunduğu durumun araştırılarak 
alınması gereken tedbirlerin belirlenmesi amacıyla kurulan Meclis 
araştırması komisyonu üyelikleri aday listesi (10/13, 53)
(9)
Adı, Soyadı                	Seçim Çevresi  
RP (3)
Aslan Polat	(Erzurum)
Ahmet Derin	(Kütahya)
Necmettin Aydın	(Zonguldak)
DYP (2)
Şinasi Altıner	(Karabük)
Mehmet Ali Yavuz	(Konya)
ANAP (2)
Zeki Çakan	(Bartın)
Enis Sülün	(Tekirdağ)
DSP (1)
Hasan Gemici	(Zonguldak)
CHP (1)
Metin Arifağaoğlu	(Artvin)
BAŞKAN – Oylarınıza sunuyorum: Kabul edenler... Kabul etmeyenler... 
Kabul edilmiştir.
Meclis araştırması komisyonuna seçilmiş bulunan sayın üyelerin, 
8.5.1996 Çarşamba günü saat 14.00'te ana bina 2 nci kat Sanayi ve 
Teknoloji ve Ticaret Komisyonu toplantı salonunda toplanarak başkan, 
başkanvekili, sözcü ve kâtip seçimini yapmalarını rica ediyorum.
SAFFET ARIKAN BEDÜK (Ankara) – Sayın Başkan, biraz evvel, 
Kayseri Milletvekili Sayın Salih Kapusuz, Refah Partisi Sayın Genel 
Başkanı Necmettin Erbakan ile ilgili vermiş olduğumuz mal varlığı 
soruşturma önergesinin, Meclis Başkanlığı tarafından iade edildiğini 
söyledi; bu, doğru değildir. 
Grup Başkanvekili olarak biz buradayız; vermiş olduğumuz önergenin 
iadesi hususunda hiçbir işlem yoktur; böyle bir şey yoktur. Bu 
bakımdan, tutanaklara geçmesini rica ediyorum.
BAŞKAN – Tutanaklara geçmişti. Sağ olun.
Sayın milletvekilleri, Petrol Ofisi Genel Müdürlüğünde meydana gelen 
yolsuzluk ve usulsüzlük iddialarını araştırmak ve alınması gereken 
tedbirleri belirlemek amacıyla kurulan (10/5) esas numaralı Meclis 
Araştırması Komisyonu, geçen toplantısında görev bölümü 
yapamamıştır. Bu nedenle, bu komisyon üyelerinin de, 9 Mayıs 1996 
Perşembe günü saat 11.30 da, ana bina birinci bodrum Genel Evrak 
karşısındaki 475 nolu Meclis Araştırması Komisyonları salonunda 
toplanarak başkan, başkanvekili, sözcü ve kâtip seçimini yapmalarını 
rica ediyorum.
Komisyonların toplantı yer ve saatleri, ayrıca, ilan tahtalarına 
asılmıştır.
Sayın milletvekilleri, gündemde yer alan sözlü sorular ile kanun tasarı ve 
tekliflerini görüşmek için, 8 Mayıs 1996 Çarşamba günü saat 15.00' te 
toplanmak üzere, birleşimi kapatıyorum.

Kapanma Saati: 18.47




VIII. – SORULAR VE CEVAPLAR
A) YAZILI SORULAR VE CEVAPLARI
1. – Artvin Milletvekili Süleyman Hatinoğlu’nun, Baltalimanı Kemik 
Hastalıkları Hastanesi yönetimine ilişkin sorusu ve Sağlık Bakanı 
Yıldırım Aktuna’nın yazılı cevabı (7/344)
Türkiye Büyük Millet Meclisi Başkanlığına
Aşağıdaki sorularımın Sağlık Bakanı tarafından yazılı olarak 
cevaplandırılması hususunda delaletlerinizi arz ederim.
		Süleyman Hatinoğlu
		Artvin
15.2.1996 tarihinde HBB TV’de yayınlanan İstanbul’da tarihî bir binada 
hizmet veren Baltalimanı Kemik Hastalıkları Hastanesi kötü 
yönetimden kaynaklanan pisliklerin ve düzensizliklerin görüntülerini 
izlemiş bulunuyoruz.
Bu nedenle sorularım :
1. Bu tür görüntüler hastanenin beceriksiz kişiler tarafından yönetildiğini 
göstermiyor mu?
2. Bu beceriksiz kişileri iş başına kim getirdi?
3. Bu hastane yöneticilerini görevlerinden almayı düşünüyor musunuz?
	T.C.
	Sağlık Bakanlığı
	Hukuk Müşavirliği
	Sayı : B.10.0.HKM.0.00.00.00-9239/873		6.5.1996
Konu : Yazılı Soru Önergesi Cevabı
Türkiye Büyük Millet Meclisi Başkanlığına
İlgi : 15.3.1996 tarih ve A.01.0.GNS.0.10.00.02-7/344-575/1274 sayılı 
yazıları.
Artvin Milletvekili Sayın Süleyman Hatinoğlu tarafından, Baltalimanı 
Kemik Hastalıkları Hastanesi yönetimine ilişkin olarak verilen yazılı 
soru önergesinin cevabı ilişikte sunulmaktadır.
Bilgilerinize arz ederim.
		Dr. Yıldırım Aktuna
		Sağlık Bakanı
Artvin Milletvekili Sayın Süleyman Hatinoğlu’nun, “Baltalimanı Kemik 
Hastalıkları Hastanesi Yönetimi” ile alâkalı yazılı soru önergesinin 
cevabıdır :
Sorular : 15.2.1996 tarihinde HBB TV’de yayınlanan İstanbul’da tarihî 
bir binada hizmet veren Baltalimanı Kemik Hastalıkları Hastanesi kötü 
yönetimden kaynaklanan pisliklerin ve düzensizliklerin görüntülerini 
izlemiş bulunuyoruz.
Bu nedenle sorularım :
1. “Bu tür görüntüler hastanenin beceriksiz kişiler tarafından 
yönetildiğini göstermiyor mu?”
2. “Bu beceriksiz kişileri iş başına kim getirdi?”
3. “Bu hastane yöneticilerini görevlerinden almayı düşünüyor 
musunuz?”
Cevaplar : Baltalimanı Kemik Hastalıkları Hastanesi ile ilgili olarak 
15.2.1996 tarihinde HBB TV haberlerinde yayımlanan haber 
doğrultusunda mezkûr yayın kuruluşu ile temasa geçilerek ve konu ile 
ilgili video-kasetler temin edilerek yapılan inceleme neticesinde; 180 
yıllık tarihî bir bina olan ve son 50-55 yıldır hastane olarak 
kullanılmakta olan Baltalimanı Kemik Hastalıkları Hastanesi binasının 
tadilâta ihtiyacı bulunduğu, ancak ödeneksizlikten bu tadilâtın 
gerçekleştirilemediği, bina temizliğinin ise özel bir şirkete anlaşmalı 
olarak yaptırıldığı, firma tarafından yapılan temizlik işlerinin 
Hastahane idaresi tarafından yeterince denetlenmediği tespit edilmiştir.
Bu tesbitler üzerine, Hastane’nin Baştabibi olan Dr. Nurettin Ümit Özak 
19.3.1996 tarih ve 03379 sayılı Bakanlığımız işlemi ile görevinden 
alınmıştır.
2. – Şanlıurfa Milletvekili Eyüp Cenap Gülpınar’ın, Makedonya ve 
Arnavutluk’u ziyaret talebinin reddedildiği iddiasına ilişkin 
Başbakandan sorusu ve Dışişleri Bakanı Emre Gönensay’ın yazılı 
cevabı (7/346)
Türkiye Büyük Millet Meclisi Başkanlığına
Aşağıdaki sorularımın Sayın Başbakan tarafından yazılı olarak 
cevaplandırılması hususunu arz ederim.
Saygılarımla.
		Eyüp Cenap Gülpınar
		Şanlıurfa
Soru 1. Dış  politikadaki başarısızlıklarınızın ardından, Yunanistan’a 
karşı izlenen yanlış politikalar ve Ege’de meydana gelen son olaylar 
Ülkemizi zor durumda bırakmışken, Makedonya ve Arnavutluk’u 
ziyaret talebinizin bu ülkelerce reddedildiği iddiaları doğru mudur?
Soru 2. Bu iddialar doğru ise onur kırıcı bu durum izlediğiniz dış 
politika açısından bir zaaf değil midir?
	T.C.
	Dışişleri Bakanlığı
	(Balkan Ülkeleri ile İlişkiler
	Genel Müdür Yardımcılığı)
	Sayı : BAGY-I-63-110-742-258		26.4.1996
Konu : Soru Önergesi
Türkiye Büyük Millet Meclisi Başkanlığına
İlgi : 15 Mart 1996 tarihli ve A.01.0.GNS.0.10.00.02-7/346-593/1312 
sayılı yazıları.
Şanlıurfa Milletvekili Sayın Eyüp Cenap Gülpınar’ın Sayın 
Başbakan’a tevcih ettiği ve Bakanlığım tarafından cevaplandırılması 
tensip edilen soru önergesi ile ilgili olarak hazırlanan not ilişikte 
sunulmuştur.
Saygılarımla arz ederim.
		Prof. Dr. Emre Gönensay
		Dışişleri Bakanı
Şanlıurfa Milletvekili Sayın Eyüp Cenap Gülpınar’ın Başbakan’a 
tevcih ettiği ve Bakanlığımız tarafından cevaplandırılması tensip 
edilen yazılı soru önergesine karşılık şu hususlar bilgilerine maruzdur :
Kardak krizinin ardından, Türkiye’nin, Makedonya ve Arnavutluk’a 
Başbakan düzeyinde ziyaretlerde bulunmak için talepte bulunduğuna ve 
ziyaret taleplerinin anılan ülkelerce reddedildiğine ilişkin iddialar doğru 
değildir.
Nitekim, 17 Şubat 1996 tarihinde Dışişleri Bakanlığı tarafından 
yapılan bir açıklama ile sözkonusu iddiaları içeren gazete haberlerinin 
gerçek dışı olduğu ve anılan ülkelerce Başbakan düzeyinde ziyarette 
bulunulması için Dışişleri Bakanlığınca herhangi bir girişim 
yapılmadığı bildirilmiştir.
Konuyla ilgili olarak anılan ülkelerin resmî makamları tarafından 
yapılan açıklamalarda da Türk Hükümetinin, bu ülkeleri Başbakan 
düzeyinde ziyaret etmek için talepte bulunduğu ve bu ziyaret taleplerinin 
reddedildiği yönündeki iddialar yalanlanmıştır.
3. – Elazığ Milletvekili Ahmet Cemil Tunç’un, SSK ve bağlı 
kuruluşlarının bazı harcamalarına ilişkin Başbakandan sorusu ve 
Çalışma ve Sosyal Güvenlik Bakanı Emin Kul’un yazılı cevabı (7/352)
Türkiye Büyük Millet Meclisi Başkanlığına
Aşağıdaki sorularımın Sayın Başbakan tarafından yazılı olarak 
cevaplandırılmasına delaletinizi saygılarımla arz ederim.
		Ahmet Cemil Tunç
		Elazığ
Sorular :
1. SSK ve bağlı kuruluşlarında 1994-1995 yıllarında reklam gideri 
olarak ne kadar harcama yapılmıştır?
2. SSK ve bağlı kuruluşlarında 1994-1995 yıllarında temsil ve 
ağırlama gideri olarak ne kadar harcama yapılmıştır?
3. SSK ve bağlı kuruluşlarında 1994-1995 yıllarında ne kadar demirbaş 
eşya alımı yapılmıştır?
4. SSK ve bağlı kuruluşlarında 1994-1995 yıllarında binek aracı olarak 
ne kadar taşıt satın alınmış, ne kadar ödeme yapılmıştır?
5. SSK ve bağlı kuruluşlarında 1994-1995 yıllarında Yönetim ve 
Denetim Kurulu üyelerine ödenen ücret ve harcırah ne kadardır?
	T.C.
	Çalışma ve Sosyal Güvenlik Bakanlığı
	Sosyal Güvenlik Kuruluşları Genel Müdürlüğü
	Sayı : B.13.0.SGK.0.13.00.01/2181-010399	                                   
6.5.1996
Konu : Yazılı Soru Önergesi
Türkiye Büyük Millet Meclisi  Başkanlığına
İlgi : 15.3.1996 tarih ve A.01.0.GNS.0.10.00.02.7/352-613/1377 sayılı 
yazınız.
Elazığ Milletvekili Ahmet Cemil Tunç tarafından hazırlanarak Sayın 
Başbakanımıza yöneltilen ve Bakanlığımca yanıtlanması uygun 
görülen Sosyal Sigortalar Kurumu’nun 1994-1995 yıllarında yaptığı 
harcamalara ilişki yazılı soru önergesi incelenmiştir.
Sosyal Sigortalar Kurumu Genel Müdürlüğünce 1994-1995 yıllarında 
yapılan harcamalara ilişkin bilgiler aşağıdaki tabloda gösterilmiştir.
		1994 yılında	1995 yılında
	Harcamanın türü	yapılan harcama (TL.)	yapılan 
harcama (TL.)
	Reklam Giderleri	—	—
	Temsil Giderleri	3 656 725 493	296 987 559
	Demirbaş Eşya Alımları	82 724 356 918	63 000 000 
000
	Binek Aracı	—	—
	Yönetim Kurulu Üyeleri
	Harcırah Ödemeleri	203 309 110	486 836 539
Tabloda yeralan temsil giderleri; Genel Müdür, Yönetim Kurulu Üyeleri, 
Genel Müdür Yardımcıları, Daire Başkanları, Şube Müdürleri, sigorta 
ve sağlık tesislerinde ise Sigorta Müdürleri, Baştabipler, Hastane 
Müdürleri ve bunların yardımcıları olmak üzere Kurumun merkez ve 
taşra teşkilatında görevli toplam 949 personelin yaptıkları 
harcamalardır.
Ayrıca Sosyal Sigortalar Kurumu’nun 1995 yılı bilanço hazırlık 
çalışmaları devam ettiğinden temsil giderleri ile demirbaş eşya alım 
giderleri olarak 1995 yılı bütçe rakamları esas alınmıştır.
Bilgilerinize arz ederim.
		Emin Kul
		Çalışma ve Sosyal Güvenlik 
		Bakanı
4. – Elazığ Milletvekili Ahmet Cemil Tunç’un, PTT ve bağlı 
kuruluşlarının bazı harcamalarına ilişkin Başbakandan sorusu ve 
Ulaştırma Bakanı Ömer Barutçu’nun yazılı cevabı (7/356)
Türkiye Büyük Millet Meclisi Başkanlığına
Aşağıdaki sorularımın Sayın Başbakan tarafından yazılı olarak 
cevaplandırılmasına delaletinizi saygılarımla arz ederim.
		Ahmet Cemil Tunç
		Elazığ
Sorular :
1. PTT ve bağlı kuruluşlarında 1994-1995 yıllarında reklam gideri 
olarak ne kadar harcama yapılmıştır?
2. PTT ve bağlı kuruluşlarında 1994-1995 yıllarında temsil ve 
ağırlama gideri olarak ne kadar harcama yapılmıştır?
3. PTT ve bağlı kuruluşlarında 1994-1995 yıllarında ne kadar demirbaş 
eşya alımı yapılmıştır?
4. PTT ve bağlı kuruluşlarında 1994-1995 yıllarında binek aracı olarak 
ne kadar taşıt satın alınmış, ne kadar ödeme yapılmıştır?
5. PTT ve bağlı kuruluşlarında 1994-1995 yıllarında Yönetim ve 
Denetim Kurulu üyelerine ödenen ücret ve harcırah ne kadardır?
	T.C.
	Ulaştırma Bakanlığı
	Araştırma, Planlama ve Koordinasyon
	Kurulu Başkanlığı
	Sayı : B.011.0.APK.010.00.00-A-7/546-11761	                                    
2.5.1996
Konu : Elazığ Milletvekili Ahmet Cemil Tunç’un
           Yazılı Soru Önergesi
Türkiye Büyük Millet Meclisi Başkanlığına
İlgi : 15.3.1996 gün ve A.01.0.GNS.0.10.00.02-7/356-617/1381 sayılı 
yazınız.
Elazığ Milletvekili Ahmet Cemil Tunç’un Sayın Başbakanımıza 
yönelttiği 7/356-617 sayılı soru önergesinin cevabı ekte sunulmuştur.
Bilgilerinize arz ederim.
		Ömer Barutçu
		Ulaştırma Bakanı
Elazığ Milletvekili Ahmet Cemil Tunç’un 7/356-617 Sayılı Soru 
Önergesi ve Cevabı
Sorular :
1. PTT ve bağlı kuruluşlarında 1994-1995 yıllarında reklam gideri 
olarak ne kadar harcama yapılmıştır?
2. PTT ve bağlı kuruluşlarında 1994-1995 yıllarında temsil ve 
ağırlama gideri olarak ne kadar harcama yapılmıştır?
3. PTT ve bağlı kuruluşlarında 1994-1995 yıllarında ne kadar demirbaş 
eşya alımı yapılmıştır?
4. PTT ve bağlı kuruluşlarında 1994-1995 yıllarında binek aracı olarak 
ne kadar taşıt satın alınmış, ne kadar ödeme yapılmıştır?
5. PTT ve bağlı kuruluşlarında 1994-1995 yıllarında Yönetim ve 
Denetim Kurulu üyelerine ödenen ücret ve harcırah ne kadardır?
Cevaplar :
1. Reklam Giderleri Olarak :
Posta İşletmesi Genel Müdürlüğünde;
1994 yılında   3 470 000 000 TL. (1)
1995 yılında   2 066 000 000 TL. (2)
Türk Telekomünikasyon A.Ş. de;
1995 yılında   16 855 696 095 TL. (3)
2. Temsil ve Ağırlama Giderleri Olarak :
Posta İşletmesi Genel Müdürlüğünde (1)
1994 yılında   3 114 000 000 TL.
1995 yılında   5 342 000 000 TL. (2)
Türk Telekomünikasyon A.Ş. de
1995 yılında   3 844 124 165 TL.
3. Demirbaş Alımı Olarak :
Posta İşletmesi Genel Müdürlüğünde;
1994 yılında   37 736 000 000 TL. (1)
1995 yılında   27 871 000 000 TL. (2)
Türk Telekomünikasyon A.Ş. de;
1995 yılında   86 840 415 730
4. Taşıt Alımı Olarak :
Posta İşletmesi Genel Müdürlüğünde;
1994 yılında     —
1995 yılında    1 133 000 000 TL. (2)
Türk Telekomünikasyon A.Ş. de;
1995 yılında   6 139 306 440 TL.
5. Yönetim ve Denetim Kurulu Üyelerine Ödenen Ücret ve Harcırah 
Olarak :
Posta İşletmesi Genel Müdürlüğünde;
1994 yılında   926 000 000 TL.
1995 yılında   560 000 000 TL.
Türk Telekomünikasyon A.Ş. de;
1995 yılında   764 090 067 TL. (4)
5. – Elazığ Milletvekili Ahmet Cemil Tunç’un, TEKEL ve bağlı 
kuruluşlarının bazı harcamalarına ilişkin Başbakandan sorusu ve 
Devlet Bakanı Eyüp Aşık’ın yazılı cevabı (7/360)
Türkiye Büyük Millet Meclisi Başkanlığına
Aşağıdaki sorularımın Sayın Başbakan tarafından yazılı olarak 
cevaplandırılmasına delaletinizi saygılarımızla arz ederim.
		Ahmet Cemil Tunç
		Elazığ
Sorular :
1. Tütün ve tütün mamulleri, Tuz ve Alkol İşletmelerinde ve bağlı  
kuruluşlarında 1994-1995 yıllarında reklam gideri olarak ne kadar 
harcama yapılmıştır?
2. TEKEL ve bağlı kuruluşlarında 1994-1995 yıllarında temsil ve 
ağırlama gideri olarak ne kadar harcama yapılmıştır?
3. TEKEL ve bağlı kuruluşlarında 1994-1995 yıllarında ne kadar 
demirbaş eşya alımı yapılmıştır?
4. TEKEL ve bağlı kuruluşlarında 1994-1995 yıllarında binek aracı 
olarak ne kadar taşıt satın alınmış, ne kadar ödeme yapılmıştır?
5. TEKEL ve bağlı kuruluşlarında 1994-1995 yıllarında Yönetim ve 
Denetim Kurulu üyelerine ödenen ücret ve harcırah ne kadardır?
	T.C.
	Devlet Bakanlığı
	Sayı : B.02.0.006/296	            	7.5.1996
Türkiye Büyük Millet Meclisi Başkanlığına
İlgi : TBMM Başkanlığının 15.3.1996 tarih ve 
A.01.0.GNS.0.10.00.02-7/360-621/1385 sayılı yazınız.
Elazığ Milletvekili Sayın Ahmet Cemil Tunç tarafından Sayın 
Başbakanımıza tevcih edilen, Sayın Başbakanımızca da tarafımdan 
cevaplandırılması uygun görülen Tekel Genel Müdürlüğü ile ilgili 
yazılı soru önergesinin cevabı ilişikte sunulmuştur.
Bilgilerinizi ve gereğini arz ederim.
		Eyüp Aşık
		Devlet Bakanı
Elazığ Milletvekili Sayın Ahmet Cemil Tunç’un Tekel Genel 
Müdürlüğü Hakkındaki
Yazılı Soru Önergesinin Cevabıdır
		    1994 Yılı     	     1995 Yılı     
	1. Reklam harcaması	47 950 391 328	229 970 424 264
	2. Temsil ve ağırlama harcaması	3 128 541 508	4 272 871 867
	3. Demirbaş eşya harcaması	4 169 718 442	17 665 887 322
	4. Binek aracı harcaması	—	—
	5. Yönetim ve Denetim Kurulu üyelerine
    ödenen ücret ve harcırah	906 168 205	1 230 561 826
	TEKEL
	Tütün, Tütün Mamulleri, Tuz ve Alkol
	İşletmeleri Genel Müdürlüğü
	Malî İşler ve Muhasebe Dairesi Başkanlığı
	Sayı : B.02.2.TTT.0.74.00.04/5505		                                    
24.4.1996
Devlet Bakanlığına
(Sayın Eyüp Aşık)
İlgi : 15.4.1996 tarih, 170 sayılı yazıları.
Sayın Başbakanımız tarafından cevaplandırılmak üzere, Elazığ 
Milletvekili Sayın Ahmet Cemil Tunç’un Genel Müdürlüğümüzle ilgili 
soru önergesine ilişkin harcamalar aşağıya çıkarılmıştır.
Bilgilerinize arz ederim.
		Mehmet Akbay
		Genel Müdür
		    1994 Yılı     	     1995 Yılı     
	1. Reklam harcaması	47 950 391 328	229 970 424 264
	2. Temsil ve ağırlama harcaması	3 128 541 508	4 272 871 867
	3. Demirbaş eşya harcaması	4 169 718 442	17 665 887 322
	4. Binek aracı harcaması	—	—
	5. Yönetim ve Denetim Kurulu üyelerine
    ödenen ücret ve harcırah	906 168 205	1 230 561 826
6. – Elazığ Milletvekili Ahmet Cemil Tunç’un, D.M.O. ve bağlı 
kuruluşlarının bazı harcamalarına ilişkin Başbakandan sorusu ve 
Maliye Bakanı Lutfullah Kayalar’ın yazılı cevabı (7/376)
Türkiye Büyük Millet Meclisi Başkanlığına
Aşağıdaki sorularımın Sayın Başbakan tarafından yazılı olarak 
cevaplandırılmasına delaletinizi saygılarımla arz ederim. 
	14.2.1996
		Ahmet Cemil Tunç
		Elazığ
Sorular :
1. Devlet Malzeme Ofisi ve bağlı  kuruluşlarında 1994-1995 yıllarında 
reklam gideri olarak ne kadar harcama yapılmıştır?
2. Devlet Malzeme Ofisi ve bağlı  kuruluşlarında 1994-1995 yıllarında 
temsil ve ağırlama gideri olarak ne kadar harcama yapılmıştır?
3. Devlet Malzeme Ofisi ve bağlı  kuruluşlarında 1994-1995 yıllarında 
ne kadar demirbaş eşya alımı yapılmıştır?
4. Devlet Malzeme Ofisi ve bağlı  kuruluşlarında 1994-1995 yıllarında 
binek aracı olarak ne kadar taşıt satın alınmış, ne kadar ödeme 
yapılmıştır?
5. Devlet Malzeme Ofisi ve bağlı  kuruluşlarında 1994-1995 yıllarında 
Yönetim ve Denetim Kurulu üyelerine ödenen ücret ve harcırah ne 
kadardır?
	T.C.
	Maliye Bakanlığı
	Personel Genel Müdürlüğü
	Sayı : B.07.0.PER.0.29/4-22-245/020720		26.4.1996
Konu : Yazılı Soru Önergesi
Türkiye Büyük Millet Meclisi Başkanlığına
İlgi : 15.3.1996 tarih ve A.01.0.GNS.0.10.00.02-7/376-637/1401 sayılı 
yazınız.
Elazığ Milletvekili Sayın Ahmet Cemil Tunç tarafından Sayın 
Başbakana tevcih edilen, ancak Devlet Bakanı Sayın Ali Talip 
Özdemir’in 9.4.1996 tarih ve 345 sayılı yazıları ile tarafımca 
cevaplandırılması istenilen yazılı soru önergesinde yer alan, 
Bakanlığımız ilgili kuruluşu Devlet Malzeme Ofisi Genel 
Müdürlüğü’ne ait sorulara ilişkin cevabımız ekte sunulmuştur.
Bilgilerine arz ederim.
		Lutfullah Kayalar
		Maliye Bakanı
Devlet Malzeme Ofisi Genel Müdürlüğü ve Bağlı Müesseselerinin 
Bazı Harcamaları Hakkıda Bilgi
1. Devlet Malzeme Ofisi Genel Müdürlüğü ile İzmit İmalât Müessesesi 
ve İstanbul Basım Müessesesi’nce 1994-1995 yıllarında yapılan 
reklam ve ilan giderleri aşağıda gösterilmiştir.
		    1994 Yılı     	     1995 Yılı     
Teşekkül (Genel Müdürlük)	2 128 622 592 TL.	2 438 854 204 TL.
İmalat Müessesesi	—	11 040 000 TL.
Basım Müessesesi	9 230 000 TL.	37 701 000 TL.
	              TOPLAM	2 137 852 592 TL.	2 487 595 204 TL.
2. Devlet Malzeme Ofisi Genel Müdürlüğü ile İzmit İmalât Müessesesi 
ve İstanbul Basım Müessesesi’nce 1994-1995 yıllarında yapılan temsil 
ve ağırlama giderleri aşağıda gösterilmiştir.
		    1994 Yılı     	     1995 Yılı     
Teşekkül (Genel Müdürlük)	545 637 762 TL.	843 994 561 TL.
İmalat Müessesesi	14 491 477 TL.	20 264 606 TL.
Basım Müessesesi	14 141 133 TL.	25 830 308 TL.
	              TOPLAM	574 270 372 TL.	890 089 475 TL.
3. Devlet Malzeme Ofisi Genel Müdürlüğü ile İzmit İmalât Müessesesi 
ve İstanbul Basım Müessesesi’nce 1994-1995 yıllarında yapılan 
demirbaş eşya alımları aşağıda gösterilmiştir.
		    1994 Yılı     	     1995 Yılı     
Teşekkül (Genel Müdürlük)	247 456 983 TL.	693 751 784 TL.
İmalat Müessesesi	—	—
Basım Müessesesi	11 500 000 TL.	—
	              TOPLAM	258 956 983 TL.	693 751 784 TL.
4. Devlet Malzeme Ofisi Genel Müdürlüğü ile İzmit İmalât Müessesesi 
ve İstanbul Basım Müessesesi’nce 1994-1995 yıllarında binek aracı 
satınalmaları aşağıda gösterilmiştir.
		    1994 Yılı     	     1995 Yılı     
Teşekkül (Genel Müdürlük)	—	—
İmalat Müessesesi	—	—
Basım Müessesesi	—	—
	              TOPLAM	—	—
5. Yüksek Planlama Kurulu Kararı gereğince, 1994-1995 yıllarında 
Ofisimiz Yönetim Kurulu Başkan ve üyelerine ödenen ücret aşağıda 
gösterilmiştir.
		    1994 Yılı     	     1995 Yılı     
Teşekkül (Genel Müdürlük)	480 486 909 TL.	582 104 751 TL.
İmalat Müessesesi	—	—
Basım Müessesesi	—	—
	              TOPLAM	480 486 909 TL.	582 104 751 TL.
7. – Elazığ Milletvekili Ahmet Cemil Tunç’un, M.T.A.’nın bazı 
harcamalarına ilişkin Başbakandan sorusu ve Enerji ve Tabiî Kaynaklar 
Bakanı Hüsnü Doğan’ın yazılı cevabı (7/380)
Türkiye Büyük Millet Meclisi Başkanlığına
Aşağıdaki sorularımın Sayın Başbakan tarafından yazılı olarak 
cevaplandırılmasına delaletinizi saygılarımla arz ederim.
		Ahmet Cemil Tunç
		Elazığ
Sorular :
1. Maden Teknik Arama’da 1994-1995 yıllarında reklam gideri olarak 
ne kadar harcama yapılmıştır?
2. Maden Teknik Arama’da 1994-1995 yıllarında temsil ve ağırlama 
gideri olarak ne kadar harcama yapılmıştır?
3. Maden Teknik Arama’da 1994-1995 yıllarında ne kadar demirbaş 
eşya alımı yapılmıştır?
4. Maden Teknik Arama’da 1994-1995 yıllarında binek aracı olarak ne 
kadar taşıt satın alınmış, ne kadar ödeme yapılmıştır?
5. Maden Teknik Arama’da 1994-1995 yıllarında Yönetim ve Denetim 
Kurulu üyelerine ödenen ücret ve harcırah ne kadardır?
	T.C.
	Enerji ve Tabiî Kaynaklar Bakanlığı
	Araştırma, Planlama ve Koordinasyon
	Kurulu Başkanlığı
	Sayı : B.15.0.APK.0.23.300-480/6882	                                    
6.5.1996
Konu : Yazılı Soru Önergesi
Türkiye Büyük Millet Meclisi Başkanlığına
İlgi : a) T.B.M.M. Başkanlığı’nın 15.3.1996 tarih ve 
A.01.0.GNS.0.10.00.02-7/380-641/1405 sayılı yazısı.
b) Devlet Bakanlığı’nın 9.4.1996 tarih ve B.02.0.012/2.02.349 sayılı 
yazısı.
Elazığ Milletvekili Sayın Ahmet Cemil Tunç’un Sayın Başbakan’a 
tevcih ettiği ve Millet Meclisi İç Tüzüğü’nün 96 ncı maddesi gereğince 
cevaplandırılması istenen, 7/380 esas no.lu yazılı soru önergesi ile ilgili 
bilgiler hazırlanarak ekte sunulmuştur.
Bilgilerinize arz ederim.
		Hüsnü Doğan
		Enerji ve Tabiî Kaynaklar Bakanı
Elazığ Milletvekili Sayın Ahmet Cemil Tunç’un 
Yazılı Soru Önergesi ve Cevabı (7/380-641)
Soru 1. Maden Teknik Arama’da 1994-1995 yıllarında reklam gideri 
olarak ne kadar harcama yapılmıştır?
Cevap 1. Maden Tetkik ve Arama Genel Müdürlüğü’nce 1994-1995 
yıllarında reklam gideri oharak herhangi bir harcama yapılmamıştır.
Soru 2. Maden Teknik Arama’da 1994-1995 yıllarında temsil ve 
ağırlama gideri olarak ne kadar harcama yapılmıştır?
Cevap 2. Maden Tetkik ve Arama Genel Müdürlüğü’nce, temsil ve 
ağırlama gideri olarak 1994 yılında 470 588 903 TL., 1995 yılında 828 
776 885 TL. lik harcama yapılmıştır.
Soru 3. Maden Teknik Arama’da 1994-1995 yıllarında ne kadar 
demirbaş eşya alımı yapılmıştır?
Cevap 3. MTA Genel Müdürlüğü’nün 1993 yılı demirbaş alımları;
	Harcama Kalemleri	    Tutarı (TL.) 
	Laboratuvar Cihazları	7 540 534 642
	Jeofizik Cihazları	1 500 647 501
	Diğer Cihazlar	1 480 099 112
	Bilgi İşlem Cihazları	9 935 576 294
	Diğer Alet Edavet ve Sondaj Mak.	484 415 099
olup,
	             TOPLAM	20 941 272 648
olarak gerçekleşmiştir.
1995 yılı demirbaş alımları ise;
	Harcama Kalemleri     	    Tutarı (TL.) 
	Yangın Söndürme Cihazları	192 328 300
	MTA Sismik-L Cihazları	9 840 953 686
	Bilgi İşlem Cihazları	2 423 538 714
	Diğer Alet Edevat ve Sondaj Mak.	1 066 297 337
olup,
	                 TOPLAM	13 523 118 037
olarak gerçekleşmiştir.
Soru 4. Maden Teknik Arama’da 1994-1995 yıllarında binek aracı 
olarak ne kadar taşıt satın alınmış, ne kadar ödeme yapılmıştır?
Cevap 4. Maden Teknik Arama’da 1994-1995 yıllarında binek aracı 
olarak taşıt satın alınmamıştır.
Soru 5. Maden Teknik Arama’da 1994-1995 yıllarında Yönetim ve 
Denetim Kurulu üyelerine ödenen ücret ve harcırah ne kadardır?
Cevap 5. MTA Genel Müdürlüğü Kuruluş Kanunu’nun 14. maddesi 
gereği görevlendirilen denetçilerine ödenen denetim ücretleri;
1994 yılında, Maliye Bakanlığı Denetçisine 72 478 000 TL. ve Eneji ve 
Tabiî Kaynaklar Bakanlığı Denetçisi’ne 36 239 000 TL. olmak üzere 
toplam 108 717 000 TL.,
1995 yılında ise, Maliye Bakanlığı Denetçisi’ne 84 000 000 TL. ve 
Enerji ve Tabiî Kaynaklar Bakanlığı Denetçisi’ne 42 000 000 TL. olmak 
üzere toplam 126 000 000 TL. olarak gerçekleşmiştir.
8. – Elazığ Milletvekili Ahmet Cemil Tunç’un, YURT-KUR’un bazı 
harcamalarına ilişkin Başbakandan sorusu ve Millî Eğitim Bakanı 
Turhan Tayan’ın yazılı cevabı (7/385)
Türkiye Büyük Millet Meclisi Başkanlığına
Aşağıdaki sorularımın Sayın Başbakan tarafında yazılı olarak 
cevaplandırılmasına delaletinizi saygılarımla arz ederim.
		Ahmet Cemil Tunç
		Elazığ
Sorular :
1.Yüksek Öğrenim Kredi ve Yurtlar Kurumunda 1994-1995 yıllarında 
reklam gideri olarak ne kadar harcama yapılmıştır?
2. Yüksek Öğrenim Kredi ve Yurtlar Kurumunda 1994-1995 yıllarında 
temsil ve ağırlama gideri olarak ne kadar harcama yapılmıştır?
3. Yüksek Öğrenim Kredi ve Yurtlar Kurumunda 1994-1995 yıllarında 
ne kadar demirbaş eşya alımı yapılmıştır?
4. Yüksek Öğrenim Kredi ve Yurtlar Kurumunda 1994-1995 yıllarında 
binek aracı olarak ne kadar taşıt satın alınmış, ne kadar ödeme 
yapılmıştır?
5. Yüksek Öğrenim Kredi ve Yurtlar Kurumunda 1994-1995 yıllarında 
Yönetim ve Denetim Kurulu üyelerine ödenen ücret ve harcırah ne 
kadardır?
	T.C.
	Millî Eğitim Bakanlığı
	Araştırma Planlama ve Koordinasyon
	Kurulu Başkanlığı
	Sayı : B.08.0.APK.0.03.01.00-022/1116		                                       
6.5.1996
Konu : Soru Önergesi
Türkiye Büyük Millet Meclisi Başkanlığına
İlgi : a) TBMM Başkanlığının 29.3.1996 tarih ve 
A.01.0.GNS.0.10.00.02/7-385-646/1410 sayılı yazısı.
b) Devlet Bakanlığının 9.4.1996 tarih ve B.02.0.012/2.02.352 sayılı 
yazısı.
Elazığ Milletvekili Sayın Ahmet Cemil Tunç’un, Sayın Başbakanımıza 
tevcih ettiği ve tarafımdan cevaplandırılması tensip edilen soru 
önergesi incelenmiştir.
1. Yüksek Öğrenim Kredi ve Yurtlar Kurumu’ndan 1994-1995 
yıllarında, reklam gideri için harcama yapılmamıştır.
2. Kurumun temsil ve ağırlama giderleri için 1994 yılında 179 080 431 
TL. ve 1995 yılında 380 908 050 TL. olmak üzere toplam 559 988 481 
TL. harcanmıştır.
3. Kurumun temsil ve ağırlama giderleri için 1994 yılında 134 791 722 
456 TL. ve 1995 yılında 260 547 909 358 TL. harcama yapılmıştır.
4. Binek aracı veya başka bir taşıt satın alınmamıştır.
5. Yönetim kurulu üyelerine ücret ödenmemektedir. Bunların harcırah 
giderleri için 1994’te   6 450 000 TL. 1995’te 6 750 000 TL. ödenmiştir. 
Denetleme Kurulu bulunmamaktadır.
Arz ederim.
		Turhan Tayan
		Millî Eğitim Bakanı
9. – Elazığ Milletvekili Ahmet Cemil Tunç’un, Türkiye Atom Enerjisi 
Kurumunun bazı harcamalarına ilişkin Başbakandan sorusu ve Devlet 
Bakanı Abdülkadir Aksu’nun yazılı cevabı (7/388)
Türkiye Büyük Millet Meclisi Başkanlığına
Aşağıdaki sorularımın Sayın Başbakan tarafından yazılı olarak 
cevaplandırılmasına delaletinizi saygılarımla arz ederim.
		Ahmet Cemil Tunç
		Elazığ
Sorular :
1. Türkiye Atom Enerjisi Kurumunda 1994-1995 yıllarında reklam 
gideri olarak ne kadar harcama yapılmıştır?
2. Türkiye Atom Enerjisi Kurumunda Kurumunda 1994-1995 yıllarında 
temsil ve ağırlama gideri olarak ne kadar harcama yapılmıştır?
3. Türkiye Atom Enerjisi Kurumunda Kurumunda 1994-1995 yıllarında 
ne kadar demirbaş eşya alımı yapılmıştır?
4. Türkiye Atom Enerjisi Kurumunda Kurumunda 1994-1995 yıllarında 
binek aracı olarak ne kadar taşıt satın alınmış, ne kadar ödeme 
yapılmıştır?
5. Türkiye Atom Enerjisi Kurumunda Kurumunda 1994-1995 yıllarında 
Yönetim ve Denetim Kurulu üyelerine ödenen ücret ve harcırah ne 
kadardır?
	T.C.
	Devlet Bakanlığı
	Sayı : B.02.0.004/0433	                                   6.5.1996
Türkiye Büyük Millet Meclisi Başkanlığına
Elazığ Milletvekili Sayın Ahmet Cemil Tunç tarafından Sayın 
Başbakan’a tevcih edilen ve Bakanlığım tarafından cevaplandırılması 
istenen 7/388 nolu yazılı soru önergesinin cevapları aşağıda 
belirtilmiştir.
		                 1994          	1995            
	1. Reklam ve ilan	—	—		
	2. Temsil ağırlama	513 167 000	591 169 000 	Harcamalar; 
ağırlıklı olarak Ülke-					mizdeki 
Uluslararası toplantılar ve 					seminerler 
için yapılmıştır.
	3. Demirbaş alımı	1 180 680 000	3 460 151 000	Bilgisayar ve 
araştırma için ithal 					edilen araç ve 
gereçler, Başbakanlığın 				gerekli müsaadeleri 
doğrultusunda 					harcamalar 
yapılmıştır.
	4. Binek aracı	—	—
	5. Huzur hakkı	4 350 000	13 400 000
	Kurumumuzda Yönetim Kurulu 				
	Üyeliği mevcut olmayıp harcamalar 				
	Atom Enerjisi Komisyonu üyeleri 				
	için Huzur Hakkı olarak yapılmıştır.
Bilgilerinize saygılarımla arz ederim.
		Abdulkadir Aksu
		Devlet Bakanı
10. – Elazığ Milletvekili Ahmet Cemil Tunç’un, Milli Piyango 
İdaresinin bazı harcamalarına ilişkin Başbakandan sorusu ve Maliye 
Bakanı Lutfullah Kayalar’ın yazılı cevabı (7/389)
Türkiye Büyük Millet Meclisi Başkanlığına
Aşağıdaki sorularımın Sayın Başbakan tarafından yazılı olarak 
cevaplandırılmasına delaletiniz saygılarımla arz ederim.
		Ahmet Cemil Tunç
		Elazığ
Sorular :
1. Milli Piyango İdaresinde 1994-1995 yıllarında reklam gideri olarak 
ne kadar harcama yapılmıştır?
2. Milli Piyango İdaresinde 1994-1995 yıllarında temsil ve ağırlama 
gideri olarak ne kadar harcama yapılmıştır?
3. Milli Piyango İdaresinde 1994-1995 yıllarında ne kadar demirbaş 
eşya alımı yapılmıştır?
4. Milli Piyango İdaresinde 1994-1995 yıllarında binek aracı olarak ne 
kadar taşıt satın alınmış, ne kadar ödeme yapılmıştır?
5. Milli Piyango İdaresinde 1994-1995 yıllarında Yönetim ve Denetim 
Kurulu üyelerine ödenen ücret ve harcırah ne kadardır?
	T.C.
	Maliye Bakanlığı
	Personel Genel Müdürlüğü
	Sayı : B.07.0.PER.0.29/2-22-243-020718	                                
26.4.1996
Konu : Yazılı Soru Önergesi
Türkiye Büyük Millet Meclisi Başkanlığına
İlgi : 15.3.1996 tarih ve A.01.0.GNS.0.10.00.02-7/389-650/1414 sayılı 
yazınız.
Elazığ Milletvekili Sayın Ahmet Cemil Tunç tarafından Sayın 
Başbakana tevcih edilen, ancak Devlet Bakanı Sayın Ali Talip 
Özdemir’in 9.4.1996 tarih ve 284 sayılı yazıları ile tarafımca 
cevaplandırılması istenilen yazılı soru önergesinde yer alan, 
Bakanlığımız bağlı kuruluşu Milli Piyango İdarise Genel 
Müdürlüğü’ne ait sorulara ilişkin cevabımız ekte sunulmuştur.
Bilgilerinize arz ederim.
		Lutfullah Kayalar
		Maliye Bakanı
Milli Piyango İdaresi Genel Müdürlüğü
1994-1995 Yılları Reklam Giderleri
31.12.1995
	Giderler                                    	      1994 TL.   	      
1995 TL.   
	TV Filmi Yapım ve Yayın Ücreti	74 914 033 337	176 
780 434 997
	Pano ve Afiş Reklamları	12 589 112 096	33 219 077 
935
	Gazete ve Dergi Reklamları	19 464 345 382	30 029 871 
127
	Sponsorluk, Sağlık kuruluşlarına yardım
	ve diğer reklamlar	2 768 076 694	28 110 546 781
	Okul Yapımı	67 534 225 274	149 287 968 172
	                            TOPLAM	177 269 792 783	417 427 899 
012
Milli Piyango İdaresi Genel Müdürlüğü
	Giderler                                    	      1994 TL.   	      
1995 TL.   
	Reklam Giderleri	177 269 792 783	417 427 899 012
	Temsil ve Ağırlama Giderleri	802 982 485	1 398 758 988
	Demirbaş Eşya Alım Giderleri	453 292 098	1 589 013 780
	Binek Aracı Alımları (*)	—	—
	Yönetim Kurulu Üyelerine
	ödenen ücretler (**)	469 050 066	378 927 681
	Ödenen Harcırahlar	86 578 718 	134 735 076	

Not : (*) 1995 yılında 3 adet binek aracı kayıtlardan ihraç edilerek 647 
750 000 TL. bedelle satışı yapılmıştır.
(**) 1995 yılının bir bölümünde Yönetim Kurulu Üyelikleri boş 
kalmıştır.
Milli Piyango İdaresi Genel Müdürlüğü Temsil ve Ağırlama Giderleri
	Giderler                                    	      1994 TL.   	      
1995 TL.   
	Merkezde çalışan personelin
	çay giderleri	300 572 150	726 884 428
	Genel Müdürlükçe verilen yemek ve 
	kokteyl bedeli (Çekiliş günlerinin akşamında
	görev yapan personel dahil)	80 806 546	191 526 120
	Kişi ve kuruluşlara hediye edilen bilet ve
	alınan davetiyeler	415 685 876	453 500 000
	Yabancı ülkelere yapılan ziyaretler 
	nedeniyle alınan hediyelik eşya	5 917 913	26 848 440
	                       TOPLAM	802 982 485	1 398 758 988
11. – Elazığ Milletvekili Ahmet Cemil Tunç’un, Türkiye Kalkınma 
Bankası A.Ş.’nin bazı harcmalarına ilişkin Başbakandan sorusu ve 
Devlet Bakanı Eyüp Aşık’ın yazılı cevabı (7/391)
Türkiye Büyük Millet Meclisi Başkanlığına
Aşağıdaki sorularımın Sayın Başbakan tarafından yazılı olarak 
cevaplandırılmasına delaletinizi saygılarımla arz ederim.
		Ahmet Cemil Tunç
		Elazığ
Sorular :
1. Türkiye Kalkınma Bankası A.Ş’de 1994-1995 yıllarında reklam 
gideri olarak ne kadar harcama yapılmıştır?
2. Türkiye Kalkınma Bankası A.Ş’de 1994-1995 yıllarında temsil ve 
ağırlama gideri olarak ne kadar harcama yapılmıştır?
3. Türkiye Kalkınma Bankası A.Ş’de 1994-1995 yıllarında ne kadar 
demirbaş eşya alımı yapılmıştır?
4. Türkiye Kalkınma Bankası A.Ş’de 1994-1995 yıllarında binek aracı 
olarak ne kadar taşıt satın alınmış, ne kadar ödeme yapılmıştır?
5. Türkiye Kalkınma Bankası A.Ş’de 1994-1995 yıllarında Yönetim ve 
Denetim Kurulu üyelerine ödenen ücret ve harcırah ne kadardır?
	T.C.
	Devlet Bakanlığı
	Sayı : B.02.0.006/297	         	       7.5.1996
Türkiye Büyük Millet Meclisi Başkanlığına
İlgi : 15.3.1996 tarih ve A.01.0.GNS.0.10.00.02-7/391-652/1416 sayılı 
yazınız.
Elazığ Milletvekili Sayın Ahmet Cemil Tunç tarafından Sayın 
Başbakanımıza tevcih edilen, Sayın Başbakanımızca da tarafımdan 
cevaplandırılması uygun görülen Türkiye Kalkınma Bankası A.Ş. ile 
ilgili yazılı soru önergesinin cevabı ilişikte sunulmuştur.
Bilgilerinizi ve gereğini arz ederim.
		Eyüp Aşık
		Devlet Bakanı
Elazığ Milletvekili Sayın Ahmet Cemil Tunç’un Kalkınma Bankası 
Hakkındaki
Yazılı Soru Önergesinin Cevabıdır
Soru 1. Türkiye Kalkınma Bankası A.Ş’de 1994-1995 yıllarında reklam 
gideri olarak ne kadar harcama yapılmıştır?
Cevap 1. Türkiye Kalkınma Bankasınca basına 1994 yılında 1 263 834 
896 TL.’lik reklam verilmiş, 1995 yılında hiç reklam verilmemiştir.
Soru 2. Türkiye Kalkınma Bankası A.Ş’de 1994-1995 yıllarında temsil 
ve ağırlama gideri olarak ne kadar harcama yapılmıştır?
Cevap 2. Genel Müdürlük Makamınca 1994 yılında 178 628 284 TL., 
1995 yılında 167 862 682 TL. temsil ve ikram gideri gerçekleşmiştir.
Soru 3. Türkiye Kalkınma Bankası A.Ş’de 1994-1995 yıllarında ne 
kadar demirbaş eşya alımı yapılmıştır?
Cevap 3. Ekli listede görüldüğü gibi Bankaca 1994 yılında 1 249 124 
516 TL.’lık, 1995 yılında 365 970 610 Tl. lık demirbaş eşya 
alınmıştır.
Soru 4. Türkiye Kalkınma Bankası A.Ş’de 1994-1995 yıllarında binek 
aracı olarak ne kadar taşıt satın alınmış, ne kadar ödeme yapılmıştır?
Cevap 4. Bankaca 1994 ve 1995 yıllarında taşıt aracı alınmamıştır.
Soru 5. Türkiye Kalkınma Bankası A.Ş’de 1994-1995 yıllarında 
Yönetim ve Denetim Kurulu üyelerine ödenen ücret ve harcırah ne 
kadardır?
Cevap 5. Banka Yönetim Kurulu ve Denetim Kurulu üyelerine Yüksek 
Planlama Kurulu’nun belirlediği miktar üzerinden ücret ödenmekte olup 
1994 yılında toplam 925 752 177 TL. 1995 yılında da 1 113 448 045 
TL. ödenmiştir.
Ayrıca, Banka Yönetim Kurulu üyelerinden bazılarının Ankara 
dışında ikâmet etmesi nedeniyle 1994 yılında toplam 221 640 000 TL. 
1995 yılında da 281 250 000 TL. harcırah ödenmiştir.
Banka Denetçilerine 1994 yılında toplam 299 983 675 TL. 1995 yılında 
da 301 108 098 TL. ücret ödemesi yapılmış olup, harcırah 
ödenmemiştir.
Arz ederim.
Demirbaş Eşya Alımları
		    1994 Yılı     	     1995 Yılı     
Kasalar	—	—
Büro Yazı Makinaları	802 759 616	93 495 000
Mob. Mefruşat	95 215 700	113 810 610
Nakil Vasıtaları	—	—
Diğer Menkuller	351 149 200	158 665 000
	              TOPLAM	1 249 124 516	365 970 610
12. – Sıvas Milletvekili Mahmut Işık’ın, satılan Sümerbank 
mağazalarındaki personelin Emekli Sandığına primlerini ödemelerine 
karşın sağlık hizmetinden yararlandırılmadıkları iddiasına ilişkin 
Başbakandan sorusu ve Maliye Bakanı Lutfullah Kayalar’ın yazılı 
cevabı (7/413)
Türkiye Büyük Millet Meclisi Başkanlığına
Aşağıdaki sorularımın Başbakan tarafından yazılı olarak 
cevaplandırılmasına aracılığınızı saygı ile arz ederim.  	                                                                                 
4.3.1996
		Mahmut Işık
		Sıvas
Satılan Sümerbank mağazalarında 657 sayılı Devlet Memurları 
Kanununa göre çalışan memurlar, memurluktan sözleşmeli statüsüne 
geçirilerek, Sümerbank’a ait 308 mağaza satış yoluyla özelleştirilmiştir.
Adıgeçen personel satış sonrası 5434 sayılı T.C. Emekli Sandığı 
Kanununun geçici 192 nci ve 139 uncu maddeleri gereğince, emekli 
keseneklerini kendileri sandığa ödemektedirler.
Ancak prim ödemelerine rağmen sağlık hizmetlerinden 
yararlanamamaktadırlar.
Bu nedenlerle;
1. 10.11.1993 tarihinden bu yana T.C. Emekli Sandığına, diğer 
iştirakçiler gibi kuruma prim ödeyen sayıları onbin civarında olan bu 
kişilerin, tedavi yardımından yararlanmaları için bir düzenleme 
düşünüyor musunuz?
2. Şayet yasal bir engel varsa, bu konuda yasal bir düzenleme yapmayı 
düşünüyor musunuz?
	T.C.
	Maliye Bakanlığı
	Personel Genel Müdürlüğü
	Sayı : B.07.0.PER.0.29/1-22-242	                                
26.4.1996
Konu : Yazılı Soru Önergesi
Türkiye Büyük Millet Meclisi Başkanlığına
İlgi : 15.3.1996 tarih ve A.01.0.GNS.0.10.00.02-7/413-710/1632 sayılı 
yazınız.
Sıvas Milletvekili Sayın Mahmut Işık tarafından Sayın Başbakana 
tevcih edilen, ancak Devlet Bakanı Sayın Ali Talip Özdemir’in 9.4.1996 
tarih ve 273 sayılı yazıları ile tarafımca cevaplandırılması istenilen 
yazılı soru önergesinde yer alan, Bakanlığımız bağlı kuruluşu Emekli 
Sandığı Genel Müdürlüğü’ne ait sorulara ilişkin cevabımız ekte 
sunulmuştur.
Bilgilerinize arz ederim.
		Lutfullah Kayalar
		Maliye Bakanı
Sıvas Milletvekili Mahmut Işık’ın, T.B.M.M. Başkanlığına verdiği 
4.3.1996
tarihli soru önergesi ile ilgili not
5434 sayılı T.C. Emekli Sandığı Kanununun 14 üncü maddesi uyarınca 
iştirakçilerden alınan emekli keseneği ve kurumlarından alınan 
karşılıklar bunların emekli veya malul olduklarında kendilerine, 
ölümlerinde dul ve yetimlerine bağlanacak aylıkları karşılamaktadır. 
Bunlardan sağlık yardımı yapılması için prim veya kesenek 
alınmamaktadır.
Bu nedenle, iştirakçilerin muayene ve tedavi giderleri tabi oldukları 
personel kanunlarına göre görev yaptıkları kurumlarınca 
karşılanmaktadır.
T.C. Emekli Sandığı ise; 5434 sayılı Kanunun geçici 139 uncu maddesi 
uyarınca, genel sağlık sigortası kanunlaşıncaya kadar olmak üzere, 
emekli, adî malulluk, vazife malulluğu aylığı alanlara, bunların 
bakmakla yükümlü olduğu aile fertlerine ve dul ve yetim aylığı alanlara 
sağlık yardımı yapmaktadır.
Sümer Holding A.Ş.’ne ait satış mağazaları, bu kurumda çalışan 
personele öncelik tanınmak suretiyle, satış yoluyla özelleştirilmiştir.
Bu mağazaları alanların Sümer Holding A.Ş. ile ilişkileri kesilmiş ve 
kendi nam ve hesabına bağımsız çalışan kişiler durumuna girmişlerdir.
Bunların Sandıkla ilgilerinin devamı 5434 sayılı Kanunun Geçici 192 
nci maddesi ile getirilen istisnai bir hükümle sağlanmıştır. Ancak, bu 
maddeye göre Sandıkla ilgilenmeleri kendi nam ve hesabına bağımsız 
çalışan kişiler olma özelliklerini ortadan kaldırmamaktadır.
Bu nedenle, T.C. Emekli Sandığı tarafından emekli, dul ve yetimlerine 
veya Sümer Holding A.Ş. tarafından kendi çalışanlarına sağlanan 
sağlık yardımından yararlanmalarına olanak bulunmamaktadır.
13. – Yozgat Milletvekili Kâzım Arslan’ın, Yozgat Doğumevinde 
bulunan küvezlerin Yozgat Devlet Hastanesine taşınmasına ilişkin 
sorusu ve Sağlık Bakanı Yıldırım Aktuna’nın yazılı cevabı (7/428)
Türkiye Büyük Millet Meclisi Başkanlığına
Aşağıdaki sorularımın Sayın Sağlık Bakanı tarafından yazılı olarak 
cevaplandırılmasını talep etmekteyim.
Gereğini saygı ile arz ederim.	6.3.1996
		Dr. Kâzım Arslan
		Yozgat
Sorularım :
1. Yozgat Doğumevi yeni doğan servisinde bulunan ve açılışında 
alınmış olan küvezler neden Yozgat Devlet Hastanesi’ne taşınmıştır.
2. Doğumevi’nde yeni doğan bebeklerin küveze ihtiyacı olmayacak 
mıdır?
3. Doğumdan sonra gerekli durumlarda yeni doğanların doğumevinde 
bakımı yerine devlet hastanesine taşınma zorunda bırakılması sağlıklı 
bir yaklaşım mıdır?
4. Bu uygulamayla hastaların mağduriyetine sebebiyet veren o günkü 
idareci hakkında idarî işlem yapılmış mıdır?
5. Yoksa bu şahsın DYP’den aday olması kendisi için bir ayrıcalık 
mıdır?
	T.C.
	Sağlık Bakanlığı
	Hukuk Müşavirliği
	Sayı : B.10.0.HKM.0.00.00.00-9239/875	                                   
6.5.1996
Konu : Yazılı Soru Önergesi Cevabı
Türkiye Büyük Millet Meclisi Başkanlığına
İlgi : 18.3.1996 tarih ve A.01.0.GNS.0.10.00.02-884/2132 sayılı 
yazıları.
Yozgat Milletvekili Sayın Kâzım Arslan tarafından, Yozgat 
Doğumevi’ndeki küvezlerin Yozgat Devlet Hastanesi’ne verilmesi ile 
ilgili olarak verilen 7/428 esas numaralı yazılı soru önergesinin cevabı 
ilişikte sunulmaktadır.
Bilgilerinize arz ederim.
		Dr. Yıldırım Aktuna
		Sağlık Bakanı
Yozgat Milletvekili Sayın Kâzım Arslan’ın Yozgat Doğumevinde 
bulunan küvezlerin
Yozgat Devlet Hastanesine verilmesi ile alakalı yazılı soru önergesinin 
cevabıdır
Sorular :
1. Yozgat Doğumevi yeni doğan servisinde bulunan ve açılışında 
alınmış olan küvezler neden Yozgat Devlet Hastanesi’ne taşınmıştır.
2. Doğumevi’nde yeni doğan bebeklerin küveze ihtiyacı olmayacak 
mıdır?
3. Doğumdan sonra gerekli durumlarda yeni doğanların doğumevinde 
bakımı yerine devlet hastanesine taşınma zorunda bırakılması sağlıklı 
bir yaklaşım mıdır?
4. Bu uygulamayla hastaların mağduriyetine sebebiyet veren o günkü 
idareci hakkında idarî işlem yapılmış mıdır?
5. Yoksa bu şahsın DYP’den aday olması kendisi için bir ayrıcalık 
mıdır?
Cevaplar :
Sorularınız ve konuya gösterdiğiniz ilgi için teşekkür ederim.
Küvezlerin öncelikle Doğumevi’nde bulunması gerekir. Ancak, Yozgat 
Doğumevi’nde Çocuk Sağlığı ve Hastalıkları Uzmanı bulunmadığı ve 
Devlet Hastanesi’nde (2) Çocuk Sağlığı ve Hastalıkları Uzmanı 
bulunduğu için, Doğumevi’ne ait bulunan (4) adet küvezin Devlet 
Hastanesi’ne nakledildiği ve Doğumevi’nde yeni doğanların gerekli 
hallerde Devlet Hastanesi’nden hizmet almaları şeklinde bir uygulamaya 
gidildiği anlaşılmıştır.
Bu uygulamanın tasvip edilmesi mümkün olmadığından, Doğumevi’ne 
ait bulunan küvezlerin Doğumevi’ne iadesi ve Doğumevi’ne bir Çocuk 
Sağlığı ve Hastalıkları Uzmanı atanıncaya kadar, Devlet 
Hastanesi’ndeki bir Çocuk Sağlığı ve Hastalıkları Uzmanının 
Doğumevi’nde görevlendirilmesi için ilgililere talimat verilmiştir.
Sorunuzda isim belirtilmeden işaret edilen ve o dönemde Sağlık Müdür 
Vekili olarak görev yapan Dr. Şevki Şahin hakkında idarî bir soruşturma 
ve buna dayalı bir işlem yapılmamış ise de; Milletvekili genel 
seçimlerinden önce Devlet Hastanesi Baştabibi ve sağlık Müdür Vekili 
olarak görev yapmakta iken seçim için görevinden çekilmiş olan adı 
geçen, seçimlerden sonra tekrar görev talep ettiğinde, bir partiden aday 
olması bir ayrıcalık olarak değerlendirilmemiş ve eski görevlerine iade 
edilmeyerek, Yozgat Devlet Hastanesine Genel Cerrahi Uzmanı olarak 
atanmıştır.
14. – Yozgat Milletvekili Kâzım Arslan’ın, Yozgat Sağlık Müdürlüğü 
Lojmanlarına ilişkin sorusu ve Sağlık Bakanı Yıldırım Aktuna’nın 
yazılı cevabı (7/429)
Türkiye Büyük Millet Meclisi Başkanlığına
Aşağıdaki sorularımın Sayın Sağlık Bakanı tarafından yazılı olarak 
cevaplandırılmasını talep etmekteyim.
Gereğini saygı ile arz ederim.	6.3.1996
		Dr. Kâzım Arslan
		Yozgat
Sorularım :
1. Yozgat Sağlık Müdürlüğü hizmet birimlerinin lojmanlara 
taşınmasına neden izin verilmiştir?
2. Her türlü hizmet ve sosyal üniteleri birarada olan, elverişli hizmet 
binasının terkedilerek; personelin son derece sıkışık ve gayri müsait 
şartlarda lojmanlara doldurulması ve bu arada sığmayan birimlerin 
değişik binalara yerleştirilmesi hizmeti aksatmaz mı?
3. Lojmanda oturan personel adeta dışarı atılarak, neden böyle bir 
uygulamaya gerek duyulmuştur?
4. Lojmanlar ihtiyaç sahibi olan personelin oturması için yapılmamış 
mıdır?
5. Bu durum bakanlığınızca yerinde incelendikten sonra mı karar 
verilmiştir?
6. Bu işlem yapılırken, yanlış bilgilendirme suretiyle valiliği ve 
bakanlığınızı yanıltan o zamanki İl Sağlık Müdür Vekili hakkında 
herhangi bir idarî işlem yaptınız mı veya yapmayı düşünüyor 
musunuz?
7. Bu yanlışlık düzeltilecek midir?
	T.C.
	Sağlık Bakanlığı
	Hukuk Müşavirliği
	Sayı : B.10.0.HKM.0.00.00.00-9239/872		6.5.1996
Konu : Yazılı Soru Önergesi Cevabı
Türkiye Büyük Millet Meclisi Başkanlığına
İlgi : 18.3.1996 tarih ve A.01.0.GNS.0.10.00.02-884/2132 sayılı 
yazıları.
Yozgat Milletvekili Sayın Kâzım Arslan tarafından, Yozgat Sağlık 
Müdürlüğü’nün lojmanları ile ilgili olarak verilen 7/735 esas numaralı 
yazılı soru önergesinin cevabı ilişikte sunulmaktadır.
Bilgilerinize arz ederim.
		Dr. Yıldırım Aktuna
		Sağlık Bakanı
Yozgat Milletvekili Sayın Kâzım Arslan’ın, “Yozgat Sağlık Müdürlüğü 
Lojmanları” ile alakâlı yazılı soru önergesinin cevabıdır :
Sorular :
1. “Yozgat Sağlık Müdürlüğü hizmet birimlerinin lojmanlara 
taşınmasına neden izin verilmiştir?”
2. “Her türlü hizmet ve sosyal üniteleri birarada olan, elverişli hizmet 
binasının terkedilerek; personelin son derece sıkışık ve gayri müsait 
şartlarda lojmanlara doldurulması ve bu arada sığmayan birimlerin 
değişik binalara yerleştirilmesi hizmeti aksatmaz mı?”
3. “Lojmanda oturan personel adeta dışarı atılarak, neden böyle bir 
uygulamaya gerek duyulmuştur?”
4. “Lojmanlar ihtiyaç sahibi olan personelin oturması için yapılmamış 
mıdır?”
5. “Bu durum bakanlığınızca yerinde incelendikten sonra mı karar 
verilmiştir?”
6. “Bu işlem yapılırken, yanlış bilgilendirme suretiyle valiliği ve 
bakanlığınızı yanıltan o zamanki İl Sağlık Müdür Vekili hakkında 
herhangi bir idarî işlem yaptınız mı veya yapmayı düşünüyor 
musunuz?”
7. “Bu yanlışlık düzeltilecek midir?”
Cevaplar :
Cevap 1,2. Yozgat Valiliği’nin 26.12.1995 tarihli teklif yazısında; İl 
Sağlık Müdürlüğü’nün Devlet Hastanesi bahçesinde bulunan ve lojman 
olarak inşa edilen binada hizmet vermekte olduğu, binanın lojman olarak 
yapılmış olması sebebiyle resmî daire olarak kullanılmaya elverişli 
olmadığı ve hizmette verimlilik sağlanamadığı, diğer taraftan Devlet 
Hastanesi hizmet binasının içerisinde Göğüs Hastalıkları servisi 
bulunmasına rağmen, aynı isim altında ve bir kısmı bekâr hemşireler 
lojmanı olarak kullanılmakta olan 10 daireli müstakil bir binanın 
bulunduğu; bu binanın il merkezinde ve diğer sağlık kurum ve 
kuruluşları yakınında olması sebebiyle vatandaşın kolaylıkla hizmet 
alabileceği bir konumda bulunduğu hususları belirtilerek; sözkonusu 
binanın Sağlık Müdürlüğü’ne hizmet binası olarak tahsisinin, Sağlık 
Müdürlüğü hizmet binası olarak kullanılmakta olan binanın da lojman 
binası olarak tahsisinin talep edilmesi üzerine, 12.1.1996 tarih ve 00423 
sayılı Bakanlığımız yazısı ile talebin uygun görüldüğü Valiliğe 
bildirilmiştir.
Görüldüğü üzere, önceden Sağlık Müdürlüğü hizmet binası olarak 
kullanılmakta olan bina da, Devlet Hastanesi bahçesinde yapılmış bir  
lojman binası olup, hizmet binası olarak inşa edilmiş bir bina değildir. 
Bu binanın, hizmet binası olarak kullanılmaya uygun olmaması ve 
hizmette verimliliğin sağlanamaması sebebiyle, il merkezindeki daha 
elverişli bulunan binaya taşınılması uygun görülmüştür. Dolayısı ile, 
bu uygulamadan dolayı hizmetin aksaması sözkonusu olmayıp, aksine 
hizmette verimliliğin sağlanmasının amaçlandığı görülmektedir.
Cevap 3,4,5. Birinci ve ikinci sorunun cevabında belirtildiği gibi, 
hizmette sür’at, verimlilik ve kolay ulaşılabilirlik amaçları ile bu 
uygulamaya gidilmiştir. Lojmandan istifade edecek olan personel için de 
değişen bir şey olmamıştır. Zira, Sağlık Müdürlüğü hizmet binası, 
lojman olarak kullanılmakta olan bir binadan diğerine nakledilmiştir.
Kaldı ki, lojmandan istifade, personel için mutlak bir özlük hakkı 
olmayıp, kamu yararının şahsî menfaatlerden önde olması hasebiyle, 
hizmetin gerektirdiği hallerde, bir lojman binasının hizmet binasına 
çevirilmesi her zaman mümkündür.
Cevap 6. Sözkonusu işlemlerde hizmet gereklerine ve kamu yararına 
aykırı bir durum görülmediğinden, işlemlerin yapıldığı tarihte görevli 
olan İl Sağlık Müdür Vekili hakkında bu işlemlerle ilgili olarak 
herhangi bir idarî soruşturma veya işleme gerek görülmemiştir.
Cevap 7. Yapılan bu tahsis işlemlerinin yanlış olduğuna ilişkin olarak, 
Bakanlığımıza herhangi bir müracaat ve talep vâki olmamıştır. 
Vilayetçe bu yolda bir müracaatta bulunulduğu takdirde, durumun 
yeniden değerlendirilmesi sözkonusudur.
15. – Elazığ Milletvekili Ahmet Cemil Tunç’un, Doğu ve Güneydoğuda 
yurttaşlarımıza göç nedeniyle yapılan nakdî yardımlara ilişkin 
Başbakandan sorusu ve Devlet Bakanı Abdulkadir Aksu’nun yazılı 
cevabı (7/433)
Türkiye Büyük Millet Meclisi Başkanlığına
Aşağıdaki sorularımın Sayın Başbakan tarafından yazılı olarak 
cevaplandırılmasına delaletinizi saygılarımla arz ederim.
		Ahmet Cemil Tunç
		Elazığ
Sorular :
1. 1995 yılında terörden dolayı göçe mecbur bırakılan Doğu ve 
Güneydoğu’daki yurttaşlarımıza (konut yapımı hariç) ne kadar nakdî 
yardım yapılmıştır?
2. Bu yardımlar nereden yapılmıştır?
	T.C.
	Devlet Bakanlığı
	Sayı : B.02.0.004/0430		6.5.1996
Türkiye Büyük Millet Meclisi Başkanlığına
Elazığ Milletvekili Sayın Ahmet Cemil Tunç tarafından Başbakan’a 
tevcih edilen ve Bakanlığım tarafından cevaplandırılması istenen 
7/433 nolu yazılı soru önergesinin cevabı aşağıda belirtilmiştir.
1. Bakanlığımca 1995 yılında terörden dolayı göçe mecbur bırakılan 
Doğu ve Güneydoğu’daki yurttaşlarımıza herhangi bir nakdî yardım 
yapılmamıştır.
Bilgilerinize saygılarımla arz ederim.
		Abdulkadir Aksu
		Devlet Bakanı
16. – Yozgat Milletvekili Kâzım Arslan’ın, makam arabalarına ilişkin 
Başbakandan sorusu ve Maliye Bakanı Lutfullah Kayalar’ın yazılı 
cevabı (7/457)
Türkiye Büyük Millet Meclisi Başkanlığına
Aşağıdaki sorularımın Sayın Başbakan tarafından yazılı olarak 
cevaplandırılmasını talep etmekteyim.
Gereğini saygılarımla arz ederim.	13.3.1996
		Dr. Kâzım Arslan
		Yozgat
1. Halen Taşıt Kanunu yürürlükte olduğuna göre, devletin en başından, 
en uç noktaya kadar yaygınlaşmış olan makam arabası saltanatı 
nedendir?
2. Her sabah Türkiye’de (veya bırakalım Ankara’da) ne kadar makam 
otosu trafiğe çıkmaktadır?
3. Bu saltanatın, ekonomik sıkıntı içerisinde bocalayan milletimize 
maliyetini hiç hesapladınız mı?
4. Bu saltanatı önlemek için uygulanabilir tedbirler almayı düşünüyor 
musunuz?
5. Bugüne kadar bu konuda uygulanabilir tedbirler alınmasını 
engelleyen sebepler nelerdir?
6. Siz ve Bakanlarınız bu konuda, tüm millete örnek olacak, gündelik 
değil, sürekli olacak bir uygulama başlatabilir misiniz?
	T.C.
	Maliye Bakanlığı
	Bütçe ve Malî Kontrol Genel Müdürlüğü
	Sayı : B.07.0.BMK.0.11.013/600-7592	                               
6.5.1996
Konu : Yazılı Soru Önergesi
Türkiye Büyük Millet Meclisi Başkanlığına
İlgi : a) TBMM Başkanlığının 18.3.1996 tarih ve 7/457-823/1979 
sayılı yazıları.
b) Devlet Bakanlığının 17.4.1996 tarih ve B.02.0.012/2.02.251 sayılı 
yazıları.
Yozgat Milletvekili Sayın Kâzım Arslan’ın 7/457 esas nolu yazılı soru 
önergesinde yeralan sorulara ilişkin cevaplar aşağıda sunulmuştur.
Bilindiği üzere kamu kurum ve kuruluşlarının taşıt edinmeleri, 
kullanmaları ve bunları elden çıkarmaları hususu 237 sayılı Taşıt 
Kanununda düzenlenmiştir. Anılan Kanun kapsamındaki kamu kurum 
ve kuruluşlarının kullanımında olan binek ve station-wagon tipi 
taşıtların edinilmesi ve kullanılmasında azamî tasarruf sağlamak üzere 
Bakanlığımız Bütçe Uygulama Talimatları ile Başbakanlığın Tasarruf 
Genelgeleri uygulanmaktadır. Buna göre;
a) Yabancı menşeli binek ve station-wagon cinsi taşıtların gerek 
akaryakıt gerekse bakım ve onarım giderlerinin aynı nitelikteki yerli 
üretim bir taşıta oranla çok yüksek olması nedeniyle daha tasarruflu bir 
bütçe politikası izlemek ve kamu kaynaklarını daha verimli kullanmak 
amacıyla, Taşıt Kanununa ekli (1) sayılı cetvelde belirtilenler 
(Dışişleri Bakanlığı Müsteşarı hariç) ile (2) sayılı cetvelin 1 ve 2 nci 
sırasında yeralan Başbakanlığa ait taşıtlar dışındaki diğer yabancı 
menşeli binek ve station-wagon cinsi taşıtların tasfiye edilmesi 1991 
yılından bu yana yılları bütçe kanunları ile hüküm altına alınmış ve 
bugüne kadar bu kapsamda 4017 adet yabancı menşeli taşıt satılmıştır.
b) Kamuya ait taşıtların amacı dışında ve usulsüz kullanımının 
önlenmesi ve varsa bu tür kullanımların Emniyet Genel Müdürlüğü 
trafik birimleri tarafından tespit edilmesi, ayrıca resmî taşıtların her biri 
için bir taşıt kimliği formu oluşturularak taşıtın, edinme tarihinden 
elden çıkarılmasına kadar geçecek süre içindeki bakım, onarım, 
akaryakıt, yağ ve benzeri tüm giderleri ile geçirdiği kazaların tarihleri 
itibariyle izlenmesine imkân verecek düzenlemeler 9.8.1994 tarih ve 
1994/32 sayılı Başbakanlık Genelgesi ile yapılmış olup, resmî taşıt 
kullanımı bu Genelgedeki esaslar dahilinde denetlenmektedir.
c) Kamu Kurum ve Kuruluşlarında Bulunan Binek ve Station-Wagon 
Cinsi Taşıtlardan Model Yılı İtibariyle On Yaşını Doldurmuş 
Olanların Tasfiye Edilmesine Dair 1.4.1994 tarih ve 94/5373 sayılı 
Bakanlar Kurulu Kararı hükümleri gereğince bu güne kadar kapsam 
dahilinde toplam 2 809 adet binek ve station-wagon cinsi taşıt teslim 
alınmış ve bunlardan 2637 adedi satışı yapılmak suretiyle tasfiye 
edilmiştir. Buna mukabil Bütçe Kanunlarıyla satın alınması öngörülen 
taşıt sayısı zorunlu hallere münhasır olmak üzere asgarî düzeye 
indirilmek suretiyle kullanımda bulunan resmî taşıt sayısı önemli 
ölçüde azaltılmıştır.
d) Kamu taşıtlarının hangi makam ve hizmetlere tahsis edilebilecekleri, 
bunların kullanımlarına ilişkin esas ve usuller ile servis araçlarının 
kullanımına ait hükümler ekli 2.5.1994 tarih ve 1994/18 sayılı 
Başbakanlık Tasarruf Tedbirleri Genelgesinin, 8, 9, 10, 11 ve 12 nci 
maddeleri ile 1994/32 sayılı Başbakanlık Genelgesinde belirtilmiştir.
Bilgilerinize arz olunur.
		Lutfullah Kayalar
		Maliye Bakanı

Not : Yazılı soruyla ilgili diğer bilgiler dosyasındadır.
17. — Artvin Milletvekili Süleyman Hatinoğlu’nun, Tababet Uzmanlık 
Yönetmeliğinin bazı maddelerinde yapılan değişikliklere ilişkin sorusu 
ve Sağlık Bakanı Yıldırım Aktuna’nın yazılı cevabı (7/459)
Türkiye Büyük Millet Meclisi Başkanlığına
Aşağıdaki sorularımın Sağlık Bakanı tarafından yazılı olarak 
cevaplandırılması hususunda delaletlerinizi arz ederim.
		Süleyman Hatinoğlu
		Artvin
7.3.1996 tarih ve 22573 sayılı Resmî Gazetede “Tababet Uzmanlık 
Yönetmeliği’’nin bazı maddelerinde değişiklik yapılmasına dair 
yönetmelik değiştirilerek eğitim hastanelerinde “Şef ve şef yardımcısı 
olmak istenilen dalda profesör veya doçent unvanına sahip olmak kaydı 
ile sınav şartı aranmayabilir’’ hükmü getirilmiştir.
Bu nedenle sorularım :
1. Şef ve şef yardımcısı olmak istenilen dalda profesör veya doçent 
olanları sınav olmadan atamak, Anayasamızın eşitlik ilkesine aykırı 
değil midir?
2. Bu yönetmelik değişikliği keyfi, yanlı ve haksız atamaların 
yapılmasına neden olmayacak mı?
3. Yalnızca profesör veya doçent unvanına sahip olanların sınav 
olmadan şef ve şef yardımcısı olarak atanabilmeleri, uzman hekimler 
arasında huzursuzluğa neden olacağı gibi, yükselmeler için, şef ve şef 
muavini olmak isteyen uzmanların çalışma azmini ve gayretini 
azaltacak, kliniklerde uyumsuzluk olacaktır.
Bu nedenle mevcut yönetmeliği iptal etmeyi düşünüyor musunuz?
	T. C.
	Sağlık Bakanlığı
	Hukuk Müşavirliği	6.5.1996
	Sayı : B.10.0.HKM.0.00.00.00-9239/874
Konu : Yazılı Soru Önergesi Cevabı
Türkiye Büyük Millet Meclisi Başkanlığına
İlgi : 13.3.1996 tarih ve A.01.0.GNS.0.10.00.02-7/459-832/1996 sayılı 
yazıları.
Artvin Milletvekili Sayın Süleyman Hatinoğlu tarafından, Tababet 
Uzmanlık Yönetmeliğinin bazı maddelerinde yapılan değişiklikler ile 
ilgili olarak verilen yazılı soru önergesinin cevabı ilişikte 
sunulmaktadır.
Bilgilerinize arz ederim.
		Dr. Yıldırım Aktuna
		Sağlık Bakanı
Artvin Milletvekili Sayın Süleyman Hatinoğlu’nun, “Tababet Uzmanlık 
Yönetmeliğinin Bazı Maddelerinde Yapılan Değişiklikler’’ İle Alakalı 
Yazılı Soru Önergesinin Cevabıdır
Sorular : 7.3.1996 tarih ve 22573 sayılı Resmî Gazetede “Tababet 
Uzmanlık Yönetmeliği’’nin Bazı Maddelerinde Değişiklik 
Yapılmasına Dair Yönetmelik değiştirilerek eğitim hastanelerinde “Şef 
ve şef yardımcısı olmak istenilen dalda profesör veya doçent unvanına 
sahip olmak kaydı ile sınav şartı aranmayabilir’’ hükmü getirilmiştir.
Soru 1. “Şef ve şef yardımcısı olmak istenilen dalda profesör veya 
doçent olanları sınav olmadan atamak, Anayasamızın eşitlik ilkesine 
aykırı değil midir?’’
Cevap 1. Eğitim Hastahanelerine şef ve şef yardımcısı olabilmenin usul 
ve esasları Tababet Uzmanlık Yönetmeliğinde belirtilmektedir. 1993 
yılından beri, şef ve şef yardımcılığı sınavları yapılamadığından, bu 
süre içerisinde emeklilik, istifa, kurum değişikliği ve benzeri sebeplerden 
dolayı kadroların boşalması üzerine, Bakanlığımızca 27.12.1995 
tarihinde sınav yapılmak üzere, eğitim hastahanelerinde münhal bulunan 
şef ve şef yardımcılığı kadroları ilan edilmiş ise de, bu sınavlar 
Başbakanlığın 28.12.1995 tarih ve 17632 sayılı yazıları ile anılan 
tarihte sınav yapılması uygun görülmediğinden, ilan edilen kadrolar ve 
bu kadrolara müracaat eden adayların hakları saklı kalmak kaydı ile, 
18.12.1995 tarih ve 29075 sayılı Makam Onayı ile sınavlar ileri bir 
tarihe ertelenmiştir.
Sınavların iptal edilmesinden sonra açılan eğitim servislerinde asistan 
eğitiminin başlatılabilmesi için bu servislerde münhal bulunan şef ve şef 
yardımcılığı kadrolarına gerek görüldüğü takdirde, profesör ve doçent 
olanların sınava girmeden atamalarının yapılabilmesi amacıyla, 
Tababet Uzmanlık Yönetmeliğinde, göreve başlamamdan önce 
sözkonusu değişikliklerin yapılmış olduğu anlaşılmıştır.
Soru 2. “Bu Yönetmelik değişikliği keyfi, yanlı ve haksız atamaların 
yapılmasına neden olmayacak mı?
Cevap 2. Yönetmelik değişikliği uyarınca, şef ve şef yardımcılığı 
atamalarının yine aynı Yönetmelikte belirtilen usul ve esaslara göre 
yapılması sözkonusu ise de; Yönetmelik değişikliğinin yürürlüğe girdiği 
tarihten bu güne kadar herhangi bir atama yapılmamıştır.
Sınavsız şef ve şef yardımcısı atanmaması tarafımdan benimsenen bir 
husus olup bu prensibe uyulacaktır.
Soru 3. Yalnızca profesör veya doçent unvanına sahip olanların sınav 
olmadan şef ve şef yardımcısı olarak atanabilmeleri, uzman hekimler 
arasında huzursuzluğa neden olacağı gibi, yükselmeleri için şef ve şef 
muavini olmak isteyen uzmanların çalışma azmini ve gayretini 
azaltacak, kliniklerde uyumsuzluk olacaktır.
“Bu nedenle mevcut yönetmeliği iptal etmeyi düşünüyor musunuz?’’
Cevap 3. Yukarıdaki cevapta da belirtildiği gibi, Yönetmelik değişikliği 
uyarınca sınavsız olarak herhangi bir atama yapılmamış olup;  gerek 
Tababet Uzmanlık Tüzüğünün ve gerekse Tababet Uzmanlık 
Yönetmeliğinin günümüzün şartlarına uygun olarak yeniden 
düzenlenmesi ve bu arada uzmanlık eğitiminde köklü değişiklikler 
yapılması için çalışmalar sürdürülmektedir. Yapılacak çalışmalar 
sırasında sözkonusu hüküm de ele alınacak ve gerekli  değişiklikler 
yapılacaktır.
18. — Kahramanmaraş Milletvekili Hasan Dikici’nin, Kahramanmaraş 
Merkez ve ilçelerinde okul, öğretmen ve lojman ihtiyacına ilişkin sorusu 
ve Millî Eğitim Bakanı Turhan Tayan’ın yazılı cevabı (7/463)
Türkiye Büyük Millet Meclisi Başkanlığına
Aşağıdaki sorularımın Millî Eğitim Bakanı Sayın Turhan Tayan 
tarafından yazılı olarak cevaplandırılması hususunu saygılarımla arz 
ederim.
		Hasan Dikici
		Kahramanmaraş
1. Kahramanmaraş’ta il ve ilçe merkezlerinde kaç tane ana sınıfına 
ihtiyaç vardır? 1996 yılı içerisinde hangi ilçelerde kaç tane ana sınıfı 
hizmete açılacaktır?
2. Kahramanmaraş Merkez ve ilçelerinde hangi okullarımızda, hangi 
branşlarda kaç tane öğretmen açığı vardır? Öğretmen açığı hangi 
tarihte giderilecektir?
3. İl’imizdeki tekstil kolundaki gelişmelere paralel olarak ikinci bir 
Anadolu Tekstil Lisesinin açılışı ne zaman gerçekleşecektir?
4. Afşin, Andırın, Çağlayancerit ve Elbistan İlçelerimizde kış şartları 
nedeni ile eğitim ve öğretimdeki yaşanan sıkıntılar nelerdir? Bu 
sıkıntıları gidermek için bu ilçelerimize yatılı İlköğretim Bölge 
Okullarının yapımı için bir çalışma var mıdır? Varsa ne zaman 
gerçekleşecektir?
5.  İlçelere göre hangi ilköğretim okullarında ne kadar öğretmen açığı 
vardır? Öğretmen açığı hangi tarihte ve nasıl tamamlanacaktır?
6. İl genelinde ilçelere göre hangi ilkokullarda ikili öğretim devam 
etmektedir. İkili öğretimin kaldırılması için toplam ne kadar dersliğe 
ihtiyaç vardır? Derslik ihtiyacının giderilmesi için ne kadar kaynak 
gereklidir?
7. Genel liselerde, meslekî ve teknik liselerde toplam ne kadar dersliğe 
ihtiyaç vardır? Bunların parasal tutarı ne kadardır?  Derslik ihtiyacı ne 
zaman ve nasıl giderilecektir?
8. Halk Eğitim Merkezlerinin darboğazı nelerdir? Bu problemlerin 
çözümü için 1996 yılı içerisinde neler yapılacaktır?
9. İl genelinde, hangi okullarımızda kaçar tane lojmana ihtiyaç 
bulunmaktadır? Bunun tutarı ne kadardır? 1996 yılı içerisinde kaç tane 
lojman yapılacaktır? Lojman ihtiyacı hangi tarihte giderilecektir?
10. Sağlık eğitim merkezinde kaç tane doktor vardır? Bunların kaçı 
uzmandır? Merkezlere uzman doktor atanması ne zaman 
gerçekleşecektir?
11. Millî Eğitim Müdürlüğünde bilgisayar kadrosu var mıdır? Yoksa 
hangi tarihte kadro verilecektir?
12. Kahramanmaraş Merkez, Ekinözü ve Elbistan öğrenci yurtları hangi 
tarihte tamamlanacaktır?
	T. C.
	Millî Eğitim Bakanlığı
	Araştırma Planlama ve Koordinasyon Kurulu Başkanlığı
	6.5.1996
	Sayı : B.08.0.APK.0.03.01.00-022/1115
Konu : Soru Önergesi.
Türkiye Büyük Millet Meclisi Başkanlığına
İlgi : TBMM Başkanlığının 23.3.1996 tarih ve GNS.0.10.00.02-
972/2420 sayılı yazısı (7/463-842).
Kahramanmaraş Milletvekili Sayın Hasan Dikici’nin “Kahramanmaraş 
merkez ve ilçelerindeki öğretmen ve lojman ihtiyacına ilişkin’’ soru 
önergesi incelenmiştir.
1. Kahramanmaraş ilindeki 71 anasınıfında 1542 çocuk bulunmaktadır. 
VII. Beş Yıllık Kalkınma Planı hedeflerine göre de 42 anasınıfına 
ihtiyaç vardır. 1996-1997 öğretim yılında 35 anasınıfının açılması 
planlanmıştır. Ayrıca, il merkezinde yapımı tamamlanan 200 kişilik 
anaokulu da önümüzdeki öğretim yılında hizmete girecektir.
2. İlin çeşitli branşlarda 1.121 öğretmene ihtiyacı bulunmaktadır. 1996 
yılı atama döneminde öğretmen ihtiyacının karşılanmasına 
çalışılacaktır.
3. 1995-1996 öğretim yılında, Kahramanmaraş Endüstri Meslek Lisesi 
bünyesinde açılan Anadolu Tekstil Meslek Lisesinde 71 öğrenci vardır. 
Yapımı devam eden 1 000 öğrencili Anadolu Tekstil Meslek Lisesi 
binası tamamlandığında ilin bu alanda ihtiyacı karşılanmış olacaktır.
4. Merkez, Afşin ve Pazarcık ilçelerindeki 3 adet yatılı ilköğretim bölge 
okulunda toplam 1 860 öğrenci öğrenim görmektedir.
5. İkili öğretim yapan 291 ilköğretim kurumunun normal öğretime 
geçebilmesi için 778 dersliğe ihtiyaç vardır. Bunların yapımı ve 
donatım maliyeti ise 287 milyar TL.’dir. Yıllık yatırım programları 
çerçevesinde ilin derslik ihtiyacının karşılanmasına çalışılacaktır.
6. Genel ve meslekî teknik ortaöğretimde toplam 136 dersliğe ihtiyaç 
bulunmakta olup, 352 milyar 300 milyon TL. ödenek gerekmektedir. VII. 
Beş Yıllık Kalkınma Planı dönemi içinde genel ve mesleki teknik 
öğretim ihtiyacının karşılanmasına çalışılacaktır.
7. 1995-1996 öğretim yılında halk eğitimi merkezlerinde açılan 578 
kursta 13 576 kursiyer eğitilmiştir. Ayrıca, Yaygın Meslekî Eğitim 
Projesi kapsamında, Göksun ve Türkoğlu Halk Eğitim Merkezine toplam 
50 adet halı tezgahı tahsis edilmiştir.
1996 yılında, halk eğitim merkezlerine genel bütçeden ve Çıraklık, 
Meslekî ve Teknik Eğitimi Geliştirme ve Yaygınlaştırma Fonundan 
ödenek gönderilecektir. Halk eğitim merkezi binası yapımı için 
mahallen 3 000 m2 arsa temin edildiğinde programa alınması 
düşünülecektir.
8. İl genelinde toplam 1 137 adet lojman vardır.
9. Sağlık Eğitim Merkezinde 3 pratisyen doktor, 1 diş hekimi ve 4 
sağlık eğitim  hemşiresi görev yapmaktadır. Ayrıca, pansiyonlu ve 
özürlü öğrencilerin eğitimlerinin yapıldığı okullarda da 7 sağlık eğitim 
hemşiresi bulunulmaktadır.
Kadro imkânları dahilinde sağlık personeli ataması ele alınacaktır.
10. Millî Eğitim Müdürlüğüne 7 adet veri hazırlama ve kontrol işletmeni 
kadrosu tahsis edilmiştir.
11. İl merkezinde ve Elbistan İlçesinde 200’er kapasiteli öğrenci yurdu 
binası Başbakanlık Sosyal Yardımlaşma ve Dayanışmayı Teşvik Fonu 
Genel Sekreterliğince; Ekinözü İlköğretim Okuluna 200 kapasiteli yurt 
binası İl Özel İdare Müdürlüğünce yapılmaktadır.
Arz ederim.
		Turhan Tayan
		Millî Eğitim Bakanı
19. — Bartın Milletvekili Cafer Tufan Yazıcıoğlu’nun, bazı tarihi 
ilkokul binalarının satışa çıkarıldığı iddiasına ilişkin sorusu ve Millî 
Eğitim Bakanı Turhan Tayan’ın yazılı cevabı (7/472)
Türkiye Büyük Millet Meclisi Başkanlığına
Aşağıdaki sorumun Millî Eğitim Bakanı tarafından yazılı olarak 
cevaplandırılması hususuna emirlerinizi arz ederim.
		Cafer Tufan Yazıcıoğlu
		Bartın
Tarihi Kuşadası 7 Eylül İlkokulu binası ile Mahmut Esat Bozkurt 
İlkokulu binaları restore edilerek müze haline getirilmesi gerekir iken 
niçin sıradan okul binaları gibi satışa çıkarılmıştır?
	T. C.
	Millî Eğitim Bakanlığı
	Araştırma Planlama ve Koordinasyon
	Kurulu Başkanlığı	6.5.1996
	Sayı : B.08.0.APK.0.03.01.00-022/1119
Konu : Soru Önergesi.
Türkiye Büyük Millet Meclisi Başkanlığına
İlgi : TBMM Başkanlığının 1.4.1996 tarih ve GNS.0.10.00.02-7/472-
913-1063/2775 sayılı yazısı.
Bartın Milletvekili Sayın Cafer Tufan Yazıcıoğlu’nun “bazı tarihi 
ilkokul binalarının satışa çıkarıldığı iddiasına ilişkin’’ soru önergesi 
incelenmiştir.
Aydın İli Kuşadası İlçesindeki Eski Yedi Eylül ve Mahmut Esat 
Bozkurt İlkokullarının bulundukları yerler konut alanından 
çıkarılarak iş ve ticaret merkezi içinde kalmıştır. Binaların çevresinde 
bar, içkili lokanta ve pansiyonlar bulunduğundan okul binaları tahliye 
edilmiştir.
Halen boş ve kullanılmayan rantı yüksek olan bu okul binalarının kamu 
yararı da dikkate alınarak satışının yapılmasına, elde edilen gelirlerle 
ilçenin ilköğretim kurumu ihtiyacının karşılanmasına izin verilmiştir.
Arz ederim.
		Turhan Tayan
		Millî Eğitim Bakanı
20. — Kastamonu Milletvekili Fethi Acar’ın, gelir dağılımındaki 
dengesizliğe ilişkin Başbakandan sorusu ve Maliye Bakanı Lutfullah 
Kayalar’ın yazılı cevabı (7/482)
Türkiye Büyük Millet Meclisi Başkanlığına
Aşağıdaki soruların Başbakan Sayın Mesut Yılmaz tarafından yazılı 
olarak cevaplandırılmasını saygılarımla arz ederim.	 20.3.1996
		Fethi Acar
		Kastamonu
1. Bilindiği üzere son yıllarda enflasyon üç rakkamlara ulaşmış bir türlü 
aşağı çekilememektedir. Bu durumda bilhassa devlet memurlarımızın 
geçim şartları gün geçtikçe zorlaşmaktadır. 1996 için memurların 
geçim durumu ile ilgili bir iyileştirme düşünülecek midir?
2. Gelir dağılımındaki dengesizlik (özellikle işçi memur arasındaki 
fark) büyük uçurum halini almış, huzursuzluk yaratacak boyutlara 
ulaşmıştır.
Bu dengesizlik için ne düşünülmektedir? 
	T. C.
	Maliye Bakanlığı
	Bütçe ve Malî Kontrol Genel Müdürlüğü	6.5.1996
	Sayı : B.07.0.BMK.0.11.013/600
Konu : Yazılı Soru Önergesi.
Türkiye Büyük Millet Meclisi Başkanlığına
İlgi : 1.4.1996 tarih ve A.01.0.GNS.0.10.00.02-7/482-924/2304 sayılı 
yazıları.
Kastamonu Milletvekili Sayın Fethi Acar’ın 7/482 esas nolu yazılı soru 
önergesinde yer alan sorulara ilişkin cevaplar aşağıda sunulmuştur.
1. Bilindiği üzere 1996 yılı bütçe kanun tasarısında 800 trilyon lira 
olarak öngörülen personel giderleri, bütçe imkanları zorlanarak 110 
trilyon lira daha artırılmış ve 910 trilyon liraya yükseltilmiştir. Böylece 
memurlarımızın maaşlarında yapılacak düzenlemeler için gerekli ilave 
kaynaklar temin edilmiştir. 1996 yılı Temmuz ayında yapılacak 
düzenlemeler çerçevesinde, memurlarımızın maaş artışlarının fiyat 
artışlarının gerisinde kalmayacağı tahmin edilmektedir.
2. İşçi ve memur ücretleri arasındaki fark son üç yıl içerisinde kademeli 
olarak azalmıştır.
Örneğin konsolide bütçeden maaş alan işçi ve memurların ortalama net 
ele geçen ücretleri arasındaki oran, 1993 yılında işçiler lehine 3 katın 
üzerinde iken, 1995 yılında 2’ye düşmüştür.
Önümüzdeki yıllarda da işçi ve memurlar arasında unvan ve pozisyonlar 
itibariyle makul görülmeyen farklar, belirli bir zaman içerisinde memur 
maaşlarında yapılacak istikrarlı iyileştirmelerle makul seviyelere 
çekilecektir.
Bilgilerinize arz olunur.
		Lutfullah Kayalar
		Maliye Bakanı
21. — Kastamonu Milletvekili Fethi Acar’ın, karayolları ağının 
iyileştirilmesine ilişkin sorusu ve Bayındırlık ve İskân Bakanı 
Mehmet Keçeciler’in yazılı cevabı (7/489)
Türkiye Büyük Millet Meclisi Başkanlığına
Aşağıdaki soruların Bayındırlık ve İskân Bakanı Sayın Mehmet 
Keçeciler tarafınadan yazılı olarak cevaplandırılmasını saygılarımla 
arz ederim. 	20.3.1996
		Fethi Acar
		Kastamonu
1. Bilindiği üzere ülkemizde Karayolları Teşkilatının bakmakla zorunlu 
olduğu yol ağı 60 bin kilometredir. Bu yol uzunluğu otuz seneye yakın 
süredir artırılamamıştır.
Halbuki 30 yıl içinde trafiğe çıkan araç sayısında müthiş denecek 
şekilde artışlar meydana gelmiştir.
Adeta bir katliam şeklini alan trafik kazalarının artışı yol ağı aynı 
kaldığı halde, trafiğe çıkan araç sayısının artmasından ileriye geldiği 
şüphesizdir.
Durum böyle olduğuna göre yol ağının bu vasıta artışına paralel olarak 
artırılması düşünülmekte midir?
2. Trafiğe çıkan araçların yeni ve çok süratli oluşu yol standartlarının 
geometrik ve fizikî olarak iyileştirilmesini gerekli kıldığına göre böyle 
bir tedbir düşünülmekte midir?
3. Yol ağının zorunlu ortası ile standardın iyileştirilmesi zaten kısıtlı 
olan kaynak imkânlarının bu zorunluluk karşısında kaynak sağlanması 
hakkında ne gibi çalışma ve tedbir gerekmektedir?
4. Ülkemiz ve milletimiz için çok önem arzeden trafik faciası bu şekilde 
iken ve kaynak yokluğu nedeniyle yukarıda bahsedilen hususlar yerine 
getirilemezken;
Çok basit ve acele şartlarda bir yıl bile dayanamayacak tarz ve şekilde 
köy yollarının asfaltlanması (en dayanıksız sathi kaplama) milletimizin 
acil sorunu olan trafik canavarı bu boyutta iken bu hudutsuz ve büyük 
masraflar çelişki arz etmiyor mu? (Köy yollarındaki trafik kazaları 
kayda değer değildir.)
	T. C.
	Bayındırlık ve İskân Bakanlığı
	Basın ve Halkla İlişkiler Müşavirliği	7.5.1996
	Sayı : B.09.0.BHİ.0.00.00.25/2-A/1094
Konu : Kastamonu Milletvekili Fethi Acar’ın Yazılı soru Önergesi.
Türkiye Büyük Millet Meclisi Başkanlığına
İlgi : T.B.M.M.’nin 1.4.1996 gün ve A.01.0.GNS.0.10.00.02-1065-2777 
sayılı yazısı (7/489)
İlgi yazı ilişiğinde alınan, Kastamonu Milletvekili Fethi Acar’ın 
“Karayolları Ağının İyileştirilmesi’’ne dair Bakanlığımıza yönelttiği 
yazılı soru önergesi incelenmiş ve bu hususta hazırlanan “Karayolu Ağı 
Uzunlukları Yeterlik İncelemeleri ve Ülke Karşılaştırmaları’’ raporu 
ekte sunulmuştur.
Bilgi ve gereğini arz ederim.
		Mehmet Keçeciler
		Bayındırlık ve İskân Bakanı
YOL AĞI UZUNLUKLARI
Yeterlik İncelemeleri ve Ülke Karşılaştırmaları
Yol Ağı Tartışmaları
Ülkemizde, basın ve yayın organlarında, üniversitelerimizde, çeşitli 
kamu veya özel kurum ve kuruluşlarda, Parlamentoda, çeşitli mevkilerde 
bulunan konunun uzmanı olan veya uzmanlık vasfı bulunmayan kişiler 
arasında ülkemizin sahip olduğu karayolu ağının uzunluğu ve yeterliliği 
hakkında tartışmalar yapılmakta, çeşitli görüş ve iddialar ileri 
sürülmektedir. Kamuoyunun konuya göstermiş olduğu ilgi ve duyarlılık 
açısından bu durum sevindirici olmakla birlikte, bazı hatalı ve yetersiz 
yargılara varılması sonuçlarını da doğurabilmektedir.
1980’li yıllardan itibaren karayolu trafik hacimlerindeki artışların belirli 
seviyelere ulaşması, otomotiv sanayindeki teknolojik gelişmelerin 
piyasalara yansıması nedeniyle trafiğe çıkan yeni araç sayılarındaki 
yüksek artışlar ve nihayet ülkemiz nüfusunun artışına paralel olarak 
ulaşım talebinin artması, yapılan tartışmaları artırmış, konunun 
uzmanı olmayan kişilerce bile uzman kuruluşların çalışmaları objektif 
koşullar dışında eleştirilip, öneri ve tavsiyeler getirilerek çalışma 
programları adapte edilmeye çalışılmıştır. Özellikle, son yıllarda 
karayolu ağının uzunluk yeterliliği dışında çok daha başka nedenlere 
bağlı olarak artan trafik kazaları, sağlıklı kentleşmenin sağlanamaması 
nedeniyle kent içerisinde yaşanan trafik tıkanıklıkları tartışmaları daha 
da alevlendirerek yatırımcı kuruluşlar üzerinde baskı oluşturacak  
seviyelere taşımıştır.
Karayolu ulaşımı konusunda, Otoyollar, Devlet Yolları ve İl Yolları 
ağlarının sorumluğunu bulunduran Karayolları Genel Müdürlüğü de, 
doğal olarak yapılan tartışmaların hedefi haline getirilerek alanındaki 
uzmanlığı çeşitli uluslararası örgütlerce de kabul ve takdir gören 
teşkilat, yapıcı ve geliştirici önerilerin yanında objektif kriterlerden 
yoksun eleştirilere de muhatap olmuştur. Kurum, ulaşım konusunda, 
5539 sayılı Kuruluş Yasasının tanımladığı görevler dışında da 
faaliyet göstermesi hususunda, ihtiyaçtan kaynaklanan baskılara maruz 
kalmakta, bu konuda yasal ve finansman imkansızlıkları nedeniyle arzu 
edilen düzeyde faaliyet gösterememesinden dolayı eleştirilmektedir.
Yol Ağının Yeterliliği
Ülkemiz Karayolu Ağının yeterliliği konusunda görüş ileri sürebilmek 
için öncelikle, “yeterlik’’ kavramını iki kısımda ele almak 
gerekmektedir. Yol ağının nicelik olarak yeterliliği ile nitelik olarak 
yeterliliği oldukça farklı kavramlar olup, bunlara ilişkin 
değerlendirmeler de, bütün diğer ülkelerde olduğu gibi, ayrı olarak 
yapılmaktadır. Karayolu ağımız nicelik olarak, bir başka deyişle de 
uzunluk itibarıyla yeterlik açısından ele alındığında, diğer ülkelere 
kıyasla çok çarpıcı sonuçlar ortaya çıkmaktadır. Bu raporda nicelik 
yeterliliği konusuna ağırlık verilerek hemen hemen her tartışmada örnek 
gösterilen ülkelerle çeşitli göstergeler itibarıyla karşılaştırmalar 
yapılmıştır.
Nitekim yeterliliği, yani var olan yol ağının üzerinden geçen trafiğin 
miktarına cinsine ve özelliğine göre fiziksel yapısının durumu konusu 
çok daha detaylı ve başka türden araştırmaları gerektirmektedir. Yine, 
sahip olunan altyapı niteliğinin idame ettirilmesi konusu da farklı bir 
inceleme boyutunu içermektedir. Bu konularda Karayolları Genel 
Müdürlüğü tarafından gerekli etüt ve planlamalar yapılmakta, 
sağlanabilen imkanlar ölçüsünde yatırım programları dahilinde 
uygulamalara geçilmektedir.
Yol ağı konusunda yapılan tartışmalarda, çoğunlukla, nicelik ve nitelik 
yeterliliği veya yetersizliği konuları karıştırılmakta, bazı kesimlerdeki 
nitelik yetersizliğinden gelen rahatsızlıklar tüm yol ağına yansıtılarak, 
uzunluk yetersizliği şeklinde çıkarımlar yapılmaktadır. Ayrıca, bu 
hususları daha teknik olarak ele alan “Geometrik kapasite’’ ve “Fizikî 
kapasite’’ konuları da karıştırılabilmektedir. Yapılmasında, genelde 
yarar görülen bu tür tartışmalar için, uzman kuruluşlardan bilgi 
alınması, görüş ve önerilerin daha yapıcı bir yöne kavuşturulması için 
gerekli bulunmaktadır. Yurt içi ve yurt dışında, çok sayıda kuruluşla 
yakın işbirliği içerisinde bulunan Karayolları Genel Müdürlüğü 
müracaat sahiplerine gerekli ve yeterli bilgi desteğinde bulunmaktadır.
Yol Ağı Uzunluğunun Yeterliliği
Son yıllarda yoğunlaşan tartışma konusu; motorlu taşıt trafinin hızla 
artmasına karşın, yol ağımızın 1980’lerden bu yana 60 000 Km 
uzunlukta kalması, bugün için trafiğe açık bulunan, yaklaşık 1276 Km. 
otoyol dışında, Devlet ve il yollarında herhangi bir uzunluk artışının 
sağlanmaması yönünde olmaktadır. Bu tartışmaları yürütenler doğal 
olarak, “yol ağı uzunluğunu’’ bir gelişmişlik göstergesi olarak görmekte, 
kıyaslamaları bu gösterge üzerinden yapmaktadır. Esas itibarıyla bu 
görüşe katılmamak mümkün değildir. Ancak, uzunluğun sadece ülke 
yüzölçümü boyutları içerisinde değerlendirmesini yapmak mümkün 
olmadığı gibi, tartışmaları da yanılgılara sürüklemektedir. Bu tür 
yapılan karşılaştırmalarda, rapor içerisinde verilen istatistiklerde de 
görüldüğü gibi, Almanya, Fransa, İsviçre, İngiltere gibi ülkeler 
Türkiye’den daha üst sıralarda yer alırken, Amerika Birleşik Devletleri 
bizden çok az farklı konumda bulunmakta, Avustralya, Kanada, İsveç 
gibi yüzölçümü büyük ülkeler ülkemizden daha alt sıralarda 
bulunmaktadır.
Karayolu uzunluğu tartışmalarındaki yanılgıların ortak noktası “yol 
ağı’’ kavramının bilinmemesinden, ya da iyi anlaşılamamasından 
kaynaklanmaktadır. Ülkeler, yol ağlarını ülkenin konumu, yüzölçümü, 
topoğrafyası, iklim özellikleri, nüfusu, artış ve dağılımı, motorlu taşıt 
sayısı, artışı ve dağılımı, genel ve bölgesel planlama hedefleri ve 
politikaları gibi kriterleri dikkate alarak tespit etmektedirler. Bu 
çalışmalar sonucu; diğer ulaşım sistemleri de göz önüne alınarak, 
sözkonusu ülkenin, bazı kesimleri mecut olmayabilen bir karayolu ağı 
belirlenmiş olmaktadır. Daha sonraki planlanan faaliyetler, tespit edilen 
bu yol ağının geliştirilmesi yönünde olmaktadır. Genelde her türlü 
yerleşim birimine, istasyon, liman, havaalanı gibi noktalara, komşu 
ülkelere ulaşabilmeyi amaçlayan yol ağı üzerinde hiyerarşik 
sınıflandırma yapılarak, ana yollar, ara yollar, köy ve orman yolları gibi 
gruplandırmalar yapılmaktadır. Kentlerin ulaşım ihtiyacını karşılayan 
kent içi yollar bu yol ağı tespitinin dışında tutulmaktadır.
Ülkemizde de yol ağı tespiti konusunda planlamanın gerektirdiği 
zamanlarda çeşitli çalışmalar yapılarak yol ağı tespit edilmiştir. 
Ulaştırma Ana Planı çalışmaları içerisinde de bu tür çalışma 
yapılmış, Türkiye’nin Devlet ve il yolu uzunluğunun her türlü ulaşım 
ihtiyacına cevap verecek şekilde, 60 000 Km. olarak belirlenmesi gereği 
tespit edilmiştir.
Bugün, bütün yerleşim birimlerine ulaşımı sağlayabilen, ülke 
kalkınmasının gerektirdiği yerlere ulaşabilen; 32 000 Km. Devlet Yolu, 
28 000 Km. İl Yolu ve yaklaşık olarak 330 000 Km. uzunluğunda Köy 
ve Orman yolumuz bulunmaktadır. Bu ağın yıllar itibariyle istatistiksel 
olarak artışını gözlemek yanılgılara neden olmaktadır. Yol ağı 
konusunda yıldan yıla gösterilen faaliyetler için “iyileştirme’’ 
çalışmalarını dikkate almak gerekmektedir. Yapılan değerlendirmeler 
sonucunda, yaklaşık 400 000 Km. uzunluğa sahip “Kırsal Yol Ağı’’mız 
uzunluk olarak kesinlikle yetersiz bulunmamaktadır.
Kentsel alanlarda, özellikle büyük kentlerde, taşıt park alanlarının 
yetersiz olması, araçların çeşitli şekillerde taşıt yolunu park amacıyla 
kullanmaları trafiğin mevcut kapasiteyi hatalı kullanması nedenleriyle 
marijinal konutlaşmanın getirdiği geometrik kapasite yetersizliği 
artıramakta büyük ve önemli tıkanıklara neden olmaktadır. Ülkemizin 
gittikçe merkezileşen yerleşim yapısı ve toplam motorlu araç sayısının 
hemen hemen yarısının üç büyük şehrimizde bulunduğu dikkate 
alındığında, buralarda baş gösteren yetersizlik kırsal yol ağının da 
yetersiz oleduğu yanılgısına yol açmaktadır.
Yol Ağı Talepleri
Yol ağı konusunda Karayolları Genel Müdürlüğüne gelen talepler 
genelde 3 grupta değerelendirilmektedir;
1. Yeni yol talepleri
Bu tür talepler mevcut bir veya daha fazla bağlantıya ek olarak daha 
uygun görülen bir başka alternatifin sağlanması şeklinde olmaktadır. Bu 
konuda gerekçe olarak da yeni güzergahın topoğrafya, işletme giderleri 
gibi kriterler açısından daha iyi ve ekonomik olduğu ileri sürülmektedir. 
Bilindiği gibi ulaşım yatırımları depolanma özelliği olmayan ve 
oldukça yüksek maliyetlere varan yatırımlardır. Genellikle çok düşük 
trafik talebine sahip bu istekler de ekonomik ve yatırım fizibiliteleri 
yönünden değerlendirmeye alınmakta, ülkeye ekonomik getirisi istenen 
düzeyde çıkan talepler bir program dahilinde yürürlüğe konulmaktadır.
2. Sınıf değiştirme talepleri
Genelde köy yolları ağından, Karayolları Genel Müdürlüğünün sorumlu 
bulunduğu Devlet ve il yolları ağına geçirilmesi istenilen bu talepler 
mevcut yasa ve yeterlik fizibiliteleri yönünden değerlendirilmektedir. 
5539 sayılı yasanın ön gördüğü karayolu bağlantıları ülke düzeyinde 
sağlanmış bulunmaktadır. Bugün için, Karayolları Genel müdürlüğü yol 
ağlarının ulaşım sağlamadığı herhangi bir il, ilçe, bucak merkezi 
bulunmamaktadır.
3. Standart değiştirme talepleri
Devlet ve il yolları ağında bulunan kesimlerin fizikî ve/veya geometrik 
standartının iyileştirmesi yönünde yapılan taleplerdir. Bu talepler 
yapılan kapasite analiz ve ekonomik fizibilite çalışmalarının sonucuna 
göre, yatırım imkanları ve iş programı dikkate alınarak 
değerlendirilmektedir.
Yol Ağı Uzunluk Karşılaştırmaları
Yol ağı konusunda öne sürülen görüşlere ışık tutulması amacıyla, 
Uluslararası Yol Federasyonu (IRF)’in ve Birleşmiş Milletlerin her yıl 
yayınlamakta olduğu istatistiklerden alınan bilgilerle çeşitli 
karşılaştırmalar yapılmıştır.
Ülkelerin yol ağı sınıflandırmalarının farklılıklar göstermesi 
nedeniyle kent içi yollar dışında kalan diğer yolların toplamı dikkate 
alınmıştır. Otoyol ağları da toplamlara dahil edilmiştir. 1990 yılı 
bilgilerinin kullanıldığı trafik gösterimlere sırasıyla; Fransa, Almanya 
(Batı kesimi), İtalya, İsviçre, Türkiye, İngiltere, Japonya ve Amerika 
Birleşik Devletleri (ABD) alınmıştır.
İstatistik karşılaştırmalarda, daha önce de değinildiği gibi, salt yol 
uzunluğu, yüz ölçümüne bağlı yol uzunlukları veya nüfus yol uzunluğu 
değerlendirmeleri hatalı yargılara yol açan karşılaştırmalardır. 
Gerçekçi bir değerlendirme için, ulaşılabilirliğin sağlanmış olması 
koşuluyla, ülkelerin  motorlu araç parkı ve yıllık gerçekleşen taşımalar 
(Araç x Km. Yol boyutunda karşılaştırma yapılması gerekmektedir.  
Ancak bu tür değerlendirmeler anlamlı sonuçlar verebilmektedir.
1. Yol Ağı Uzunluğu - Nüfus İlişkisi
a) 1 Km. yolun hizmet verdiği kişi sayısı
b) 1 000 kişiye düşen yol uzunluğu
Değerlendirmelerde yanıltıcı sonuçlar veren karşılaştırmalardan biri de 
bu tür ilişkidir. Bu karşılaştırmada nüfusu az, dağınık yerleşimi 
nedeniyle ulaşılabilirliği sağlamak amacıyla yol yapmak zorunda 
bulunan eski Sovyet Cumhuriyetleri, Suudi Arabistan gibi ülkeler 
gelişmiş ülkelere kıyasla daha iyi durumda çıkmaktadır.
2. Yüz ölçümü - Yol uzunluğu, nüfus yoğunluğu ilişkileri
a) 1 Km2 de bulunan yol uzunluğu
b) 1 Km2 ye düşen kişi sayısı
Bu grafikler incelendiğinde ABD’nin diğer ülkelere göre daha alt 
sıralarda yer aldığı, Türkiye’ye yakın bir değere sahip olduğu 
görülmektedir. Yine sondaki tablodan diğer ülkelere bakıldığında, 
karayolu ağı olarak en yeterli ülkeler arasında sayılan Avustralya, 
Kanada gibi ülekelerin bizden daha düşük düzeyde olduğu tespit 
edilmektedir. Bu kıyaslamadan ulaşım yeterliliği konusunda sonuç 
çıkarabilmek mümkün olamamaktadır.
3. Araç sayısı - Kişi sayısı ilişkileri
a) Araç başına düşen kişi sayısı
b) 1 000 kişiye düşen araç sayısı
Tablo ve grafiklerde Türkiye’de araç sahiplik oranının diğer ülkelere 
göre oldukça düşük olduğu görülmektedir. Bu durum, nüfus - yol 
uzunluğu karşılaştırmalarını anlamsız hale getirebilecek niteliktedir.
4. Yol uzunluğu - Araç sayısı ilişkileri
a) 1 Km yolun hizmet verdiği araç sayısı
b) Araç başına düşen yol uzunluğu
Daha çok sosyo-ekonomik amaç güden erişilebilirliğin sağlanmasından 
sonra, yollar, mevcut veya tahmin edilen trafiğe göre projelendirilerek 
uygulamaya konulur. Talebin ölçeğini belirleyen en önemli faktör araç 
sayılarıdır. Altyapı stoğunu araç sayıları itibarıyla kontrol etmek en 
basit yöntemlerden biridir. bu karşılaştırma belirli ölçülerde anlamlı 
bulunmaktadır. Grafikler incelendiğinde yol ağı uzunluğunun en fazla 
olduğu ülke Türkiye olarak belirlenmektedir.
5. Taşıma gerçekleşmeleri - Yol uzunluğu ilişkileri
a) 1 Km yola düşen yıllık Araç x Km değerleri
b) 1 Milyon Araç x Km’ye düşen yol uzunluğu
c) 1 Km yolda gerçekleşen Ton x Km değerleri
d) Gerçekleşen Araç x Km içerisinde Yük taşıma oranları
e) Yük taşımalarının Yolcu taşımalarına oranları
Bu değerlendirmeler içerisinde, ülke koşullarındaki farklılaşmaları 
asgarî seviyeye indirerek daha objektif karşılaştırma imkânı ilk iki tablo 
(5.a ve 5.b) ile sağlanmaktadır. Grafik ve tablolar incelendiğinde, 
ülkemiz yol ağı uzunluğunun kullanım değerleri altında, yani oluşan 
talebe cevap verme açısından büyük bir üstünlüğe sahip olduğu 
görülmektedir. Bu duruma karşıt görüş olarak;
i. Karşılaştırmaya alınan gelişmiş ülkelerin taşıma taleplerini diğer 
sistemler üzerine dengeli biçimde dağıtmış olmaları, ülkemizde ise, 
büyük bir yoğunlukla karayolunun kullanıyor olmasının getirdiği daha 
yoğun karayolu ihtiyacı,
ii. Gelişmiş ülkelerin yol ağında çok şeritli kesimlerin daha fazla olması 
nedeniyle reel uzunluğun (geometrik kapasite dikkate alınarak) 
tablolardaki değerlerden daha yüksek olabileceği,
şeklinde hatırlatmalar yapılabilmektedir. İleri sürülebilecek bu 
görüşlerden ilki, alınan kıyaslama türü nedeniyle geçersiz duruma 
gelmektedir. Karşılaştırmalar ülkenin karayolu sistemleri üzerinde 
oluşan taşımalar dikkate alınarak yapılmıştır. Bu durumda diğer 
sistemlerdeki yük dağılımı değerlendirme sonucunu etkilememektedir. 
Daha anlamlı görülen, ikinci tür görüşler ise rakamlar arasındaki büyük 
farklılıklar nedeniyle sonuç sıralamasını ülkemiz aleyhine 
değiştirebilmekten uzaktır. Aynı tablolarda, incelemeye alınan 
ülkelerdeki bütün karayolu ağının sırasıyla 4 şeritli (tablodaki yol ağı 
uzunluğunun 2 katı), 6 şeritli (3 katı), hatta 8 şeritli (4 katı) kabulünde 
bile ülkemiz ilk sırada yer almaktadır. Ülkemizde de, Otoyollar 
tamamen çok şeritli olup, Delet Yolu ve il yolu ağımızda çok şeritli 
kesimlerin uzunluğu yıldan yıla artmaktadır.
Bu bölümdeki diğer grafikler, ülkelerdeki toplam taşımalar içerisindeki 
yük taşımalarının, bir başka deyişle de, ağır taşıt oranlarının 
durumlarını vermektedir. Bu değerlendirmelere göre, ülkemizde taşıma 
gerçekleşmelerinin toplamda az olmasına karşı, ağır taşıma 
oranlarının diğer ülkelerden yüksek olması sonucu büyük ölçüde yol 
tahribatları oluşmakta, yol ağının, kaynak yetersizlikleri nedeniyle arzu 
edilen seviyeye getirilemeyen niteliği, fizikî kapasitesi, taşıt işletme 
giderlerinden kaynaklanan önemli ekonomik kayıplara neden 
olmaktadır.
6. Yol ağı için yapılan Toplam ve Bakım Harcamaları
a) 1 km. yol başına yıllık toplam harcama miktarları
b) 1 km. yol başına düşen yıllık Bakım harcaması
c) Araç x km’ye göre yıllık bakım harcaması
Bu değerlendirmelere göre, ülkemizin yol konusundaki harcamaları diğer 
ülkelere göre oldukça düşük görünmektedir. Araç x km dikkate alınarak 
yapılan karşılaştırmalarda, nispeten daha yüksek görülen harcamalar, 
yol ağının niteliği göz önüne alındığında, gereğinden çok daha az 
olduğu anlaşılabilmektedir. Yol ağımızın büyük bölümü taşıma 
niteliği zayıf olan “sathi kaplama’’lı durumdadır. Yoğun ağır taşımalar 
nedeniyle bu yollarda, yollarının çok büyük kısmı asfalt betonu 
kaplamalı olan gelişmiş ülkelere kıyasla, daha hızlı ve büyük 
bozulmalar meydana gelmekte, bu da “asfalt betonu’’ kaplamalı yollara 
göre daha sık ve daha çok bakım harcamalarını gerektirmektedir.
Not : Yazılı soruyla ilgili diğer bilgiler dosyasındadır.
22. — Balıkesir Milletvekili İsmail Özgün’ün, Balıkesir-Edremit-
Avcılar Köyü  İlkokuluna atanan bir görevliye ilişkin sorusu ve Millî 
Eğitim Bakanı Turhan Tayan’ın yazılı cevabı (7/493)
Türkiye Büyük Millet Meclisi Başkanlığına
Aşağıdaki sorumun Sayın Millî Eğitim Bakanı tarafından yazılı olarak 
cevaplandırılmasını saygılarımla arz ederim.	 21.3.1996
		İsmail Özgün
		Balıkesir
Soru : Balıkesir İline bağlı Edremit İlçesi Avcılar Köyü İlkokulunda 
görev yapmakta olan Muzaffer Ekinci’nin haksız bir şekilde tayin 
edildiği iddia edilmektedir. Bu iddia doğru mudur?
	T. C.
	Millî Eğitim Bakanlığı
	Araştırma Planlama ve Koordinasyon Kurulu Başkanlığı
	6.5.1996
	Sayı : B.08.0.APK.0.03.01.00-022/1117
Konu : Soru Önergesi.
Türkiye Büyük Millet Meclisi Başkanlığına
İlgi : TBMM Başkanlığının 1.4.1996 tarih ve GNS.0.10.00.02-
1063/2775 sayılı yazısı.
Balıkesir Milletvekili Sayın İsmail Özgün’ün, “Balıkesir Edremit 
Avcılar Köyü İlkokuluna atanan bir görevliye ilişkin’’ soru önergesi 
incelenmiştir.
Edremit Avcılar Köyü sınıf öğretmeni Muzaffer Ekici, Cumhuriyet 
Savcılığına yaptığı başvuruda, köy muhtarı, köy otobüs şoförü ve 
muavininden şikâyetçi olmuş ve aralarında oluşan husumet yüzünden 
kendisinin ve ailesinin başına geleceklerden korktuğunu belirtmiştir.
Adı geçen öğretmen, kendisine herhangi bir zarar gelmemesi için geçici 
olarak Ortaoba Köyünde görevlendirilmiştir.
Konu hakkında Balıkesir Valiliğince açılan soruşturma devam 
etmektedir.
Arz ederim.
		Turhan Tayan
		Millî Eğitim Bakanı
23. — Bartın Milletvekili Cafer Tufan Yazıcıoğlu’nun, dil bölümü 
mezunlarına öğretmenlik hakkı verilmesine ilişkin sorusu ve Millî 
Eğitim Bakanı Turhan Tayan’ın yazılı cevabı (7/502)
Türkiye Büyük Millet Meclisi Başkanlığına
Aşağıdaki sorumun Millî Eğitim Bakanı tarafından yazılı olarak 
cevaplandırılması hususunu emirlerinize arz ederim.
		Cafer Tufan Yazıcıoğlu
		Bartın
Üniversite mezunu olan ve öğretmen olmak amacı ile Pedagojik 
formasyon belgesi alan özellikle dil bölümü mezunu olanlara kadrolu 
öğretmenlik hakkı öğretmen açığı olmasına rağmen niçin 
verilmemektedir? 
	T. C.
	Millî Eğitim Bakanlığı
	Araştırma Planlama ve Koordinasyon Kurulu Başkanlığı
	6.5.1996
	Sayı : B.08.0.APK.0.03.01.00-022/1118
Konu : Soru Önergesi.
Türkiye Büyük Millet Meclisi Başkanlığına
İlgi : TBMM Başkanlığının 1.4.1996 tarih ve GNS.0.10.00.02-
1063/2775 sayılı yazısı.
Bartın Milletvekili Sayın Cafer Tufan Yazıcıoğlu’nun “Dil bölümü 
mezunlarına öğretmenlik hakkı verilmesine ilişkin’’ yazılı soru 
önergesi incelenmiştir.
Bakanlığımıza bağlı okul ve kurumlarda görev yapacak öğretmenlerin 
atamalarına esas teşkil edecek branş veya bölümler talim ve terbiye 
kurulu başkanlığımızca belirlenmektedir.
Fakültelerin yabancı dil bilimi (İngilizce, Almanca, Fransızca) 
mezunlarından pedagojik formasyon belgesi bulunanlar, duyulan ihtiyaca 
göre, yabancı dil öğretmeni olarak atanmaktadırlar.
Arz ederim.
		Turhan Tayan
		Millî Eğitim Bakanı
24. — İstanbul Milletvekili Mustafa Baş’ın, branşları dışında görev 
yapan öğretmenlere ilişkin sorusu ve Millî Eğitim Bakanı Turhan 
Tayan’ın yazılı cevabı (7/509)
Türkiye Büyük Millet Meclisi Başkanlığına
Aşağıdaki sorularımın Millî Eğitim Bakanı Sayın Turhan Tayan 
tarafından yazılı olarak cevaplandırılmasına delaletlerinizi 
saygılarımla arz ederim. 	26.3.1996
		Mustafa Baş
		İstanbul
1. 1995-1996 öğretim yılında branşları dışında sınıf öğretmenliğinde 
görevli kaç öğretmen bulunmaktadır?
2. Branşları dışında istihdam edilen öğretmenlerin branşlarına 
döndürülerek kendilerinden bu yönde yararlanmayı düşünmüyor 
musunuz?
	T. C.
	Millî Eğitim Bakanlığı
	Araştırma Planlama ve Koordinasyon Kurulu Başkanlığı
	6.5.1996
	Sayı : B.08.0.APK.0.03.01.00-022/1120
Konu : Soru Önergesi.
Türkiye Büyük Millet Meclisi Başkanlığına
İlgi : TBMM Başkanlığının 5.4.1996 tarih ve GNS.0.10.00.02-
1145/2971 sayılı yazısı.
İstanbul Milletvekili Sayın Mustafa Baş’ın “branşları dışında görev 
yapan öğretmenlere ilişkin’’ 7/509-990 kayıt nolu soru önergesi 
incelenmiştir.
1. 1995-1996 öğretim yılında branşları dışında sınıf öğretmenliği 
yapanların sayısı 5 227’dir.
2. Sınıf öğretmenliği ihtiyacının giderilmesi ve ilgili branşlarda ihtiyaç 
olması halinde, öğretmenler peyderpey kendi branşlarına atanacaklardır. 
Arz ederim.
		Turhan Tayan
		Millî Eğitim Bakanı
25. — Amasya Milletvekili Cemalettin Lafçı’nın, öğretmen ve 
yöneticilerin ek ders ücretlerine ilişkin sorusu ve Millî Eğitim Bakanı 
Turhan Tayan’ın yazılı cevabı (7/542)
Türkiye Büyük Millet Meclisi Başkanlığına
Aşağıdaki soruların Sayın Millî Eğitim Bakanı Turan Tayan tarafından 
yazılı olarak cevaplandırılmasına delâletlerinizi saygılarımla arz 
ederim.
		Cemalettin Lafçı
		Amasya
Millî Eğitim Bakanlığı öğretmen ve yöneticilerinin ücretli ders 
saatlerine dair esaslar çerçevesinde :
1. Bakanlık merkez teşkilatında lise mezunu şef kadrosunda çalışan 
personele ek ders ücreti ödeniyor mu? Ödenmiyor mu? Ödeniyorsa taşra 
teşkilatında çalışan lise mezunu şef kadrosundaki personele niçin 
ödenmiyor?
Ek ders ücretleri ile ilgili Bakanlar Kurulu kararında bu yönde bir 
düzenleme yapılamaz mı?
2. Bakanlık Müfettişleri ve İlköğretim Müfettişlerine ek ders ücreti 
ödeniyor mu? Ödenmiyor mu? Eğer ödenmiyorsa bu yönde de bir 
düzenleme yapılıp, Bakanlık Müfettişleri ve İlköğretim Müfettişlerine 
de ek ders ücreti ödenemez mi?
3. Türkiye Büyük Millet Meclisi ile Başbakanlığa geçici olarak 
görevlendirilen öğretmenlere; eğer okulunda ek ders ücreti varsa ek ders 
ücreti alabiliyor. Okulunda ek ders ücreti alamıyorsa görevlendirildiği 
yerde de alamıyor. Bu ise geçici görevlendirilenler arasında eşitsizlik 
meydana getiriyor.
86/10340 sayılı Bakanlar Kurulu Kararının : “Millî Eğitim Bakanlığı 
öğretmen ve yöneticilerinin ücretli ders saatlerine dair esasların 25 inci 
maddesine Türkiye Büyük Millet Meclisi ile Başbakanlığa geçici görevle 
görevlendirilen öğretmenlere okulundaki ek ders ücret durumuna 
bakılmaksızın haftada 12 saat ek ders ücreti ödenir’’ fıkrası eklenemez 
mi?
	T. C.
	Millî Eğitim Bakanlığı
	Araştırma Planlama ve Koordinasyon Kurulu Başkanlığı
	6.5.1996
	Sayı : B.08.0.APK.0.03.01.00-022/1122
Konu : Soru Önergesi.
Türkiye Büyük Millet Meclisi Başkanlığına
İlgi : TBMM Başkanlığının 5.4.1996 tarih ve GNS.0.10.00.02-
1057/2715 sayılı yazısı.
Amasya Milletvekili Sayın Cemalettin Lafçı’nın “Öğretmen ve 
Yöneticilerin ek derk ücretlerine ilişkin’’ yazılı soru önergesi 
incelenmiştir.
1. Bakanlığımız merkez teşkilatında görevli şeflere, öğrenim durumuna 
bakılmaksızın haftada 12 saat üzerinden zorunlu ders niteliğinde 
yönetim görevi karşılığı ek ders ücreti ödenmektedir.
Bakanlığımız taşra teşkilatında görevli şeflere de merkez teşkilatında 
görevli şefler gibi ek ders ücreti ödenebilmesi için çalışmalar 
sürdürülmektedir.
2. Bakanlık müfettişleri ile ilköğretim müfettişlerine ek ders ücreti 
ödenmemekte olup, bunlara hizmetlerinin özelliği gereği geçici görev 
yolluğu ve gündelik ödenmektedir. Ayrıca, ek ders ücreti ödenmesi 
yönünde ilgili mevzuatında herhangi bir düzenleme yapılması 
düşünülmemektedir.
3. Ek ders ücreti görevin fiilen yapılmasına bağlı olup, görevli 
bulunduğu okul veya kurumunda ücretli ders görevi bulunmayanlara; 
sadece TBMM ve Başbakanlıkta geçici olarak görevlendirilmeleri 
halinde değil, 86/10340 sayılı Bakanlar Kurulu Kararı eki esasların 
24/b maddesine göre Bakanlığımız merkez ve taşra teşkilatında geçici 
olarak görevlendirilenlere de bu görevlerinden dolayı ek ders ücreti 
ödenmemektedir.
Diğer taraftan, aynı esasların 25 inci maddesi, sadece Bakanlıkça ders 
kitabı veya yardımcı ders kitabı, öğretim programı ve malzemelerini 
hazırlama, geliştirme, inceleme, araştırma görevi verilenler, projelerde 
çalışan uzmanlar, eğitim ve öğretim kurumlarına grafik, fotograf, ders 
araç gereci hazırlamak veya sağlamak, makina, teçhizat ve ders aracı 
üretmekle görevli öğretmen ve yöneticileri kapsadığından TBMM ve 
Başbakanlıkta geçici olarak görevlendirilenlerin bu kapsamda mütalâa 
edilmesi mümkün değildir.
Arz ederim.
		Turhan Tayan
		Millî Eğitim Bakanı
26. — Konya Milletvekili Nezir Büyükcengiz’in, Konya Tuzlukçu İlçesi 
Kaymakamının icraatlarına ilişkin sorusu ve İçişleri Bakanı Ülkü 
Güney’in yazılı cevabı (7/551)
Türkiye Büyük Millet Meclisi Başkanlığına
Aşağıdaki sorularımın İçişleri Bakanı Sayın Ülkü Güney tarafından 
yazılı olarak cevaplandırılmasını arz ederim.	 	2.4.1996
		Nezir Büyükcengiz
		Konya
1. Konya İli Tuzlukçu İlçesi Kaymakamı Mehmet Cengiz Yücedal’ın 
belediye başkanvekili olarak görev yapan Mevlüt Ceylan’a, başkanlık 
makamında küfretmesinden sonra, kaymakam hakkıda yasal işlem 
yapılması için, Tuzlukçu Cumhuriyet Savcılığı aracılığı ile olayın 
tanıkları DYP İlçe Başkanı Süleyman Şahin, Halis Saraç, Nevzat Atar 
ve Mustafa Servi’nin de ifadeleri alınarak, gereğinin yapılması için 
Konya Valiliğine müracaat etmiş olmalarına rağmen valiliğin 
hazırladığı raporda, olayın tanıklarının dinlenmeden mi “subut delil 
bulunamadı’’ denilerek yasal işlem yapılmamıştır.
2. İlçe Kaymakamımızın Ağustos 1995 tarihinde belediyemiz 
başkanvekiline yaptığı küfürden sonra yapılan belediye meclis 
toplantılarının kararlarını (olağan ve olağanüstü 9 adet meclis kararı) 
eksiklikleri olmadığı halde onaylamadığı, aylarca beklettiği, sonra da 
kendisi veya yerine bıraktığı vekillerince kararları haklı olmayan 
gerekçelerle geri gönderdiği, belediye işlerini olumsuz yönde etkileyerek, 
belediyeyi çalışamaz hale getirdiği doğru mudur?
3. İlçe Kaymakamının ilçe halkından sorunları için gelen vatandaşları 
kovduğu, küfrettiği hakaret ettiği doğru mudur? Bununla ilgili 
Cumhuriyet Savcılığına şikâyetde bulunan kaç vatandaş vardır?
4. Tüm bu sorunların çözülmesi için Belediye Başkanı Hasan Mert’in 
sorunları Konya Valisine yazılı ve sözlü olarak arzettiği, ayrıca; 
İçişleri Bakanlığına yazılı olarak arzedildiği halde bugüne kadar ne 
gibi işlemler yapılmıştır?
5. Bütün bunlar doğruysa, bu şartlarda kaymakamın ilçede görevine 
devam etmesi uygun mu?
	T. C.
	İçişleri Bakanlığı
	Personel Genel Müdürlüğü	26.4.1996
	Sayı : B050PGM0710001-Ş/2889
Türkiye Büyük Millet Meclisi Başkanlığına
İlgi : 9.4.1996 tarih ve Kan. Kar. Md. A.01.0.GNS.0.10.00.02-1207-
3209 sayılı yazınız.
Konya Milletvekili Nezir Büyükcengiz’in tarafımdan yazılı olarak 
cevaplandırılmasını istediği soru önergesine (7/551) ait cevaplar 
aşağıya çıkarılmıştır.
Arz ederim.
		Doç. Dr. Ülkü Güney
		İçişleri Bakanı
Konya İli Tuzlukçu İlçesi Kaymakamı M. Cengiz Yücedal’ın aynı 
İlçe Belediye Başkan vekili Mevlüt Cevlan’a makamında hakaret ettiği 
yolundaki iddialar üzerine Valilikçe gerekli inceleme yaptırılmış ve bu 
konuda yeterli kanıt bulunamamıştır.
Kamu hizmetlerinin aksamasına yol açacak işlemlerin tekerrür etmemesi 
hususundaki Kaymakam tarafından telefonla yapılan uyarının yanlış 
anlaşılmasından kaynaklandığı ve İl Valiliğince İlçe Kaymakamı ve 
Belediye Başkan Vekilinin Valilik Makamına çağrılarak dinlendiği, 
yanlış anlaşılma hususunun ilgililere izah edildiği, bu nedenle şikâyetin 
tahkikine hukuken lüzum görülmediği anlaşılmıştır.
Belediye meclis toplantısında alınan kararların onaylanmadığı, 
sebepsiz geciktirildiği hususunda Belediye Başkan Vekilinin Valilik 
Makamına yaptığı şikâyet incelettirilmiş ve idarenin mevzuat gereğince 
kontrol ile yükümlü olduğu hususları incelemek ve tespit ettiği eksik ve 
kusurları ikmal ve ıslah istikametinde belediyeyi uyardığı ve işlemleri 
tamamlattığı, bütçenin onaylanmaması veya bir hafta içinde 
sonuçlandırılamaması halinde kendiliğinden onaylanmış sayılacağı bu 
nedenle herhangi bir gecikmenin söz konusu olmayacağı açıktır.
İlçe Kaymakamının makamına gelen vatandaşları kovduğu, hakaret 
ettiği konusunda Konya Valiliğince gerekli inceleme yapılmakta olup, 
neticesine göre Bakanlığımca gerekli işlemler yapılacaktır.
27. — Kayseri Milletvekili Memduh Büyükkılıç’ın, Kayseri-Melikgazi 
Gesi İlköğretim Okulu öğrencilerinin ödenekleri ile ilgili usulsüzlük 
iddiasına ilişkin sorusu ve Millî Eğitim Bakanı Turhan Tayan’ın yazılı 
cevabı (7/570)
Türkiye Büyük Millet Meclisi Başkanlığına
Aşağıdaki sorularımın sayın Millî Eğitim Bakanı tarafından yazılı 
olarak cevaplandırılmasını talep etmekteyim.
Gereğini saygılarımla arz ederim.	4.4.1996
		Dr. Memduh Büyükkılıç
		Kayseri
Kayseri İli Melikgazi İlçesine bağlı Gesi İlköğretim Okulu Devlet 
yatılı okulunda okuyan öğrencilerin ödenekleri ile ilgili bazı 
yöneticilerin usulsüzlük yaptığı söylenmektedir?
1. Bu konuda neler yapılmıştır?
2. Merkezde görevli olan yetkililerin adam kayırdıkları (M. E. Müdür 
Yrd. oğlu) doğru mudur?
3. Okul müdürü ve 2 öğretmenin haksız yere başka yerlere 
gönderildikleri doğru mudur? Doğru ise ne yapmayı düşünüyor sunuz?
	T. C.
	Millî Eğitim Bakanlığı
	Araştırma Planlama ve Koordinasyon Kurulu Başkanlığı
	6.5.1996
	Sayı : B.08.0.APK.0.03.01.00-022/1114
Konu : Soru Önergesi.
Türkiye Büyük Millet Meclisi Başkanlığına
İlgi : TBMM Başkanlığının 11.4.1996 tarih ve 
A.01.0.GNS.0.10.00.02/7-570-1143/2934 sayılı yazısı.
Kayseri Milletvekili Sayın Memduh Büyükkılıç’ın “Kayseri-Melikgazi 
Gesi İlköğretim Okulu öğrencilerinin ödenekleri ile ilgili usulsüzlük 
iddiasına ilişkin’’ soru önergesi incelenmiştir.
1. Melikgazi İlçesi Gesi İlköğretim Okulunda öğrencilerin ödenekleri 
ile ilgili bazı usulsüzlüklerin yapıldığı iddiası üzerine soruşturma 
açılmıştır.
Soruşturma sonucunda düzenlenen fezlekede; okul müdürü, iki müdür 
yardımcısı ve 5 öğretmenin adlî, idarî  ve disiplin yönünden tecziye 
edilmeleri önerilmiştir.
2. Merkezde görevli olan yetkililerin adam kayırdıkları doğru değildir.
3. İşlemler yasalara uygun olarak sürdürülmektedir.
Arz ederim.
		Turhan Tayan
		Millî Eğitim Bakanı
28. — İstanbul Milletvekili Bülent Akarcalı’nın, vize uygulamalarına 
ilişkin sorusu ve Dışişleri Bakanı Emre Gönensay’ın yazılı cevabı 
(7/576)
Türkiye Büyük Millet Meclisi Başkanlığına
Aşağıdaki sorularımın Dışişleri Bakanı Sayın Emre Gönensay 
tarafından yazılı olarak cevaplandırılmasını saygılarımla arz ederim.
		Bülent Akarcalı
		İstanbul
1. Batılı ülkeler tarafından vatandaşlarımıza uygulanan vize 
mecburiyetindeki keyfi uygulamaları, vize müracaatlarında haysiyet 
kırıcı muameleleri önlemek amacıyla bu ülkeler nezdinde özel bir 
girişimde bulunmayı düşünüyor musunuz?
2. Vize verilmesindeki keyfiliği ve vatandaşlarımıza yönelik insanlık 
onurunu kırıcı davranışları Uluslararası Platformda teşhir etmeyi 
düşünüyor musunuz?
	T. C.
	Dışişleri Bakanlığı
	Konsolosluk, Hukuk ve Emlak Genel Müdürlüğü	26.4.1996
	Sayı : KOGY/IV-548
Konu : Batılı Ülkelerin Vize Uygulamaları.
Türkiye Büyük Millet Meclisi Başkanlığına
İlgi : 11.4.1996 tarih ve Kan. Kar. Md. A. 01.0.GNS.0.10.00.02-7-576-
1153-2947 sayılı yazıları
Vatandaşlarımızın batılı ülkelerin vizelerini temin etmekte 
karşılaştıkları güçlükler hakkında İstanbul Milletvekili Sayın Bülent 
Akarcalı tarafından verilen soru önergesinin yanıtı ilişikte sunulmuştur.
Saygılarımla arz ederim.
		Prof. Dr. Emre Gönensay
		Dışişleri Bakanı
1. Bilindiği gibi, 1970’i yılların sonlarına kadar batılı ülkelerin birçoğu 
ile vize Muafiyet Anlaşmalarımız bulunmaktaydı veya bu ülkeler 
Türkiye’ye vize uygulamıyorlardı. Ancak, 1970’li yılların sonlarından 
itibaren, bu ülkeler yasadışı geçiş ve ilticacı akımını önlemek 
gerekçesiyle, vatandaşlarımıza peyderpey vize mecburiyeti 
getirmişlerdir.
Keza bilindiği gibi, her devletin kendi topraklarına hangi yabancıların 
girebileceğini belirlemesi temel egemenlik haklarındandır ve vize 
rejimleri de bunun doğal bir sonucu olarak belirlenmektedir. Nitekim, 
vize konusunda Türkiye Cumhuriyeti de aynı esaslar dahilinde hareket 
etmekte, egemenlik hakkımızdan kaynaklanan vize rejimimiz ulusal 
çıkarlarımız dikkate alınarak bağımsız bir şekilde saptanmaktadır. Hal 
böyle olmakla beraber, vatandaşlarımıza yönelik vize sınırlamalarının 
kaldırılması için Batı ülkeleri nezdindeki girişimlerimiz sürdürülmüş, 
ancak, yukarıda belirtilen nedenle, maalesef bugüne kadar olumlu bir 
sonuca ulaşılması mümkün  olmamıştır.
Diğer taraftan, vatandaşlarımızın vize müracaatlarında zaman zaman 
sorunlarla karşılaştıkları doğrudur. Bu münferit sorunlardan 
Bakanlığımıza intikal edenler biraz önce belirttiğim kural zorlanmak 
suretiyle ilgili yabancı misyonlar nezdinde takip edilerek 
vatandaşlarımıza vize verilmesinde yardımcı olunmaya 
çalışılmaktadır. Tabiatıyla bundan da sonuç alınamadığı takdirde, 
ilgili vatandaşımıza o ülkenin adlî makamlarına başvurmak suretiyle 
sorunlarına çözüm arayabilecekleri telkin edilmektedir.
Keyfi veya haysiyet kırıcı muameleye  maruz kalan vatandaşlarımızın 
durumları ise, Bakanlığımıza bildirildiği takdirde gerek yazılı olarak, 
gerek yabancı temsilcilik yetkilisinin Bakanlığımıza davet edilerek 
uyarılması suretiyle hassasiyetle ele alınmakta ve 
sonuçlandırılmaktadır. Bu gibi olayların sayısı ise son derece azdır.
Diğer taraftan, işadamlarımızın vize alma mecburiyetlerinin ve bazan 
vize dahi alamamalarının ciddî bir sorun teşkil ettiği, bu durumun 
özellikle Gümrük Birliğinin yürürlüğe girmesinden sonra ortaklık 
ilişkileriyle bağdaşmadığı ve işadamlarımız aleyhine haksız rekabete 
sebebiyet verdiği de keza malumdur. Bu nedenle ahiren Troika Misyon 
Şefleri ile Avrupa Birliğinin Ankara’daki temsilcisi Bakanlığımıza 
davet edilerek soruna acil ve kalıcı çözüm bulunması istenmiştir. Konu 
hakkındaki çalışmalarımız devam ettirilmekte olup, sorunun yakın bir 
gelecekte çözüme kavuşturulacağını ümit ediyorum.
2. Yukarıda da izah ettiğim veçhile, vatandaşlarımızın vize için 
yabancı misyonlara yaptıkları başvurularda karşılaştıkları sorunlar 
Bakanlığımızca hassasiyetle takip edilmektedir. Bu çerçevede ortaya 
çıkan ve keyfî ve haysiyet kırıcı olarak nitelendirilebilecek bir-iki 
davranış sistematik bir uygulamadan kaynaklanmayıp münferit olaylara 
inhisar ettiği ve ilgili misyonlar nezdinde takip edilerek Bakanlığımızca 
sonuçlandırıldığı cihetle konunun bu aşamada uluslararası platformlara 
götürülmesine gerek bulunmamaktadır.
29. — İstanbul Milletvekili Bülent Akarcalı’nın;
Türkiye Yatırım Bankasınca bir otele kredi verilip verilmediğine,
Türkiye Kalkınma Bankasının takibata alınmış kredilerine,
İlişkin soruları ve Devlet Bakanı Eyüp Aşık’ın yazılı cevabı (7/577, 
578)
Türkiye Büyük Millet Meclisi Başkanlığına
Aşağıdaki sorumun Devlet Bakanı Sayın Eyüp Aşık tarafından yazılı 
olarak cevaplandırılmasını saygılarımla arz ederim.
		Bülent Akarcalı
		İstanbul
1. Ankara Köroğlu “Uğur Mumcu’’ caddesinde yıllardır yalnız kaba 
inşaatı yapılmış olarak duran ve Hattat Ailesine ait otele Türkiye 
Yatırım Bankasınca kredi verilmiş midir? Evetse hangi tarihte ve ne 
miktarda?
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Eyüp Aşık tarafından 
yazılı olarak cevaplandırılmasını saygılarımla arz ederim.
		Bülent Akarcalı
		İstanbul
1. Türkiye Kalkınma Bankasının 1992-93-94 ve 1995 itibariyle geri 
dönmeyen ve takibata alınmış kredilerinin sayısı nedir, miktarı ne 
kadardır?
2. T.K.B.’nin geri dönmemiş ve takibata alınmış kredilerinin tahsil 
edilmesi için ne gibi çalışmalar yapmayı ve tedbirler almayı 
düşünmekte siniz?
	T.C.
	Devlet Bakanlığı	3.5.1996
	Sayı : B.02.0.006/275
Türkiye Büyük Millet Meclisi Başkanlığına
İlgi : TBMM Bşk. Genel Sek. Kan. ve Kar. Dai. Bşk. 11.4.1996 tarih ve 
Kan. Kar. Md. A.01.0.GNS.0.100002-1289-3392 sayılı yazınız.
Tarafımdan yazılı olarak cevaplandırılmak üzere ilgi yazınız ekinde 
alınan İstanbul Milletvekili Sayın Bülent Akarcalı’nın Kalkınma 
Bankası ile ilgili yazılı soru önergelerinin cevabı ilişikte sunulmuştur.
Bilgilerini ve gereğini arz ederim.
		Eyüp Aşık
		Devlet Bakanı
İstanbul Milletvekili Sayın Bülent Akarcalı’nın Kalkınma Bankası 
Hakkındaki
Yazılı Soru Önergesinin Cevabıdır.
Soru 1. Ankara Köroğlu “Uğur Mumcu” Caddesinde yıllardır yalnız 
kaba inşaatı yapılmış olarak duran ve Hattat Ailesine ait otele kredi 
verilmiş midir? Evetse hangi tarihte ve ne miktarda?
Cevap 1. Ankara Köroğlu “Uğur Mumcu” Caddesindeki Hattat Ailesine 
ait otele Kalkınma Bankasınca kredi tahsis edilmiş, ancak firma 
koşulları yerine getiremediğinden tahsis edilen kredi firmaya 
kullandırılmayarak iptal edilmiştir.
Soru 2. 1992-1993-1994 ve 1995 itibariyle geri dönmeyen ve takibata 
alınmış kredilerin sayısı nedir, miktarı ne kadardır?
Cevap 2. Anılan yıllara ilişkin 31 Aralık tarihi itibariyle takibata 
alınmış kredilere ilişkin firma sayısı ve bakiye riskler ekli tabloda 
verilmektedir.
Soru 3. Banka geri dönmemiş ve tabikata alınmış kredilerinin tahsil 
edilmesi için ne gibi çalışmalar yapmayı ve tedbirler almayı 
düşünmektedir?
Cevap 3. Takipteki kredilerin tahsili için Bankanın prensipleri ve genel 
uygulamaları çerçevesinde çözümler üretilmektedir. Bu yaklaşımla 
çözülmeyen alacaklar için ise, kanunî takip prosedürü ile alacakların 
tahsiline çalışılmaktadır.
Arz ederim.

TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












