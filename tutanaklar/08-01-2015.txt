



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 40’ıncı
Birleşim

 8
Ocak 2015 Perşembe

(TBMM
Tutanak Hizmetleri Başkanlığı tarafından hazırlanan bu Tutanak Dergisi’nde yer
alan ve kâtip üyeler tarafından okunmuş bulunan her tür belge ile konuşmacılar tarafından
ifade edilmiş ve tırnak içinde belirtilmiş alıntı sözler aslına uygun olarak
yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Osman Boyraz’ın, Enerji
Tasarrufu ve Enerji Verimliliği Haftası’na ilişkin gündem dışı konuşması
2.- Mardin Milletvekili Erol Dora’nın, kış mevsiminde
köy yollarında yaşanan ulaşım sorunlarına ilişkin gündem dışı konuşması
3.- Ardahan Milletvekili Ensar Öğüt’ün, yem bitkileri
ve kadastro çalışmalarına ilişkin gündem dışı konuşması

IV.-AÇIKLAMALAR
1.- Kocaeli Milletvekili Haydar Akar’ın, Kocaeli’nin
bazı ilçelerindeki elektrik kesintileriyle ilgili tedbir alınması gerektiğine
ilişkin açıklaması
2.- Balıkesir Milletvekili Ali Aydınlıoğlu’nun, kaza
geçiren Balıkesir Milletvekili Haluk Ahmet Gümüş’e geçmiş olsun dileğinde
bulunduğuna ve kar yağışı nedeniyle Balıkesir’in bazı ilçelerinde çöken hayvan
damları için AFAD’dan yardım gönderileceğine ilişkin açıklaması
3.- Bursa Milletvekili Hüseyin Şahin’in, Paris’te bir
mizah dergisine gerçekleştirilen ve 12 kişinin öldüğü saldırıyı kınadığına
ilişkin açıklaması
4.- Kocaeli Milletvekili Mehmet Hilal Kaplan’ın,
emeklilere verilen yüzde 2,3’lük zammın Merkez Bankasının belirlediği enflasyon
oranının altında kaldığına ilişkin açıklaması
5.- Kütahya Milletvekili Alim Işık’ın, Millî Eğitim
Bakanlığının yaptığı şube müdürlüğü sınavı için verilen yürütmeyi durdurma
kararının derhâl uygulanması gerektiğine ilişkin açıklaması
6.- Ankara Milletvekili Levent Gök’ün, gazeteci Metin
Göktepe’nin 19’uncu ölüm yıl dönümünde, her türlü haksız saldırıdan mağdur olan
tüm gazetecileri saygıyla, sevgiyle selamladığına ilişkin açıklaması
7.- Bursa Milletvekili Mustafa Öztürk’ün, Bulgaristan’da
Müslümanların ibadet yerlerine yapılan saldırıların kabul edilemez olduğuna,
Paris’te bir mizah dergisine gerçekleştirilen saldırıyı kınadığına ve kaza
geçiren Balıkesir Milletvekili Haluk Ahmet Gümüş’e geçmiş olsun dileğinde
bulunduğuna ilişkin açıklaması
8.- Sivas Milletvekili Malik Ecder Özdemir’in, ağır kış
şartları nedeniyle Hükûmeti acilen tedbir almaya davet ettiğine ilişkin
açıklaması
9.- Malatya Milletvekili Veli Ağbaba’nın, kara
yollarının bakım, onarım ve tuzlama işlemleri özelleştirildiğinden Karayolları
Genel Müdürlüğündeki iş makinelerinin atıl vaziyette çürümeye terk edildiğine
ve yolların uzun süre kapalı kaldığına ilişkin açıklaması
10.- Zonguldak Milletvekili Özcan Ulupınar’ın,
Zonguldak Kozlu’da 8 madencinin hayatını kaybettiği kazanın 2’nci yıl dönümünde
benzeri kazaların yaşanmamasını dilediğine ve kaza geçiren Balıkesir
Milletvekili Haluk Ahmet Gümüş’e geçmiş olsun dileğinde bulunduğuna ilişkin
açıklaması
11.- Tokat Milletvekili Reşat Doğru’nun, Tokat’ın bazı
ilçelerinde yolların kapalı, elektriklerin kesik olduğuna ve ziraat ve su
ürünleri mühendislerine kadro açılması için Hükûmeti göreve davet ettiğine
ilişkin açıklaması
12.- İzmir Milletvekili Musa Çam’ın, İzmir’in bazı
ilçelerine yapılacak taş ocaklarının orada yaşayan insanların geleceğini yok
edeceğine ve Çevre ve Şehircilik Bakanlığını bu konuda duyarlı olmaya davet
ettiğine ilişkin açıklaması
13.- Ağrı Milletvekili Ekrem Çelebi’nin, kaza geçiren
Balıkesir Milletvekili Haluk Ahmet Gümüş’e geçmiş olsun dileğinde bulunduğuna
ve bundan sonraki süreçte altyapıların devlet eliyle yapılıp doğal gazın
vatandaşa dağıtılacağına ilişkin açıklaması
14.- Muğla Milletvekili Nurettin Demir’in, Paris’te bir
mizah dergisine gerçekleştirilen saldırıyı kınadığına, ceza infaz kurumlarında
çalışan ikinci müdürlere rütbe tenzili yapılması konusunda Hükûmetin ne
düşündüğünü öğrenmek istediğine ve 5 bin sınıf öğretmeninin atama beklediğine
ilişkin açıklaması
15.- Bingöl Milletvekili İdris Baluken’in, Halkların
Demokratik Partisi olarak, Paris’te bir mizah dergisine gerçekleştirilen ve 12
kişinin öldüğü saldırıyı kınadıklarına, gazeteci Metin Göktepe’nin 19’uncu ölüm
yıl dönümüne ve kaza geçiren Balıkesir Milletvekili Haluk Ahmet Gümüş’e geçmiş
olsun dileğinde bulunduklarına ilişkin açıklaması
16.- Çorum Milletvekili Tufan Köse’nin, gazeteci Metin
Göktepe’nin 19’uncu ölüm yıl dönümüne ve Çorum’un köylerinde yaşanan yol ve
elektrikle ilgili sorunlara ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Şükran Güldal
Mumcu’nun, kaza geçiren Balıkesir Milletvekili Haluk Ahmet Gümüş’e acil şifalar
dilediklerine ilişkin konuşması
2.- Oturum Başkanı TBMM Başkan Vekili Şükran Güldal
Mumcu’nun, Paris’te bir mizah dergisine gerçekleştirilen ve 12 kişinin öldüğü
saldırıyı kınadıklarına ilişkin konuşması

VI.- BAŞKANLIĞIN GENEL KURULA SUNUŞLARI
A) Önergeler
1.- Tunceli Milletvekili Kamer Genç’in, KİT Komisyonu
üyeliğinden istifa ettiğine ilişkin önergesi (4/228)

B) Genel Görüşme Önergeleri
1.- MHP Grubu adına Grup Başkan Vekilleri Mersin
Milletvekili Mehmet Şandır ile İzmir Milletvekili Oktay Vural’ın, Arap
Baharı’nın yaşandığı ülkelerdeki değişimlerin Türkiye’ye ve bölge ülkelerine
etkileri ve sonuçları konusunda genel görüşme açılmasına ilişkin önergesi (8/15)
2.- MHP Grubu adına Grup Başkan Vekilleri Mersin
Milletvekili Mehmet Şandır ile İzmir Milletvekili Oktay Vural’ın, denizcilik ve
deniz ticaretinin sonuçları konusunda genel görüşme açılmasına ilişkin önergesi
(8/16)
3.- MHP Grubu adına Grup Başkan Vekilleri Mersin
Milletvekili Mehmet Şandır ile İzmir Milletvekili Oktay Vural’ın, AKP’nin
özellikle son yıllardaki dış politikasıyla Türkiye Cumhuriyeti devletinin
ekonomik yapısına, ticari ilişkilerine, milletin refahına ve millî bütçe
dengesine kasteden hamlelerinin rakamsal neticeleri konusunda genel görüşme
açılmasına ilişkin önergesi (8/17)

VII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın'ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç'in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Türkiye Cumhuriyeti ve Ürdün Haşimi Krallığı
Arasında Hükümlülerin Nakline Dair Anlaşmanın Onaylanmasının Uygun Bulunduğu
Hakkında Kanun Tasarısı ve Dışişleri Komisyonu Raporu (1/740) (S. Sayısı: 425)

VIII.- YAZILI SORULAR VE CEVAPLARI
1.- Bingöl Milletvekili İdris Baluken'in, Kobane'den
gelenlere yapılan ve Kobane'ye gönderilen yardımlara ilişkin Başbakan’dan
sorusu ve Başbakan Yardımcısı Numan Kurtulmuş’un cevabı (7/54714)
2.- Antalya Milletvekili Gürkut Acar'ın, Antalya'nın
Manavgat ilçesinde 24-25 Ekim 2014 tarihlerinde yaşanan sel felaketine,
- Şırnak Milletvekili Selma Irmak'ın, Kobani'den
Şanlıurfa'nın Suruç ilçesine gelen sığınmacılara,
- Iğdır Milletvekili Pervin Buldan'ın, Şanlıurfa'daki
çadır kentlerde yaşam koşullarının iyileştirilmesine
İlişkin Başbakan'dan soruları ve Başbakan Yardımcısı
Numan Kurtulmuş’un cevabı (7/55769), (7/55801), (7/55805)
3.- İstanbul Milletvekili Mustafa Sezgin Tanrıkulu'nun,
Bakanlığın kullanmakta olduğu hizmet binası için ödenen aylık kira bedeline
ilişkin sorusu ve Çalışma ve Sosyal Güvenlik Bakanı Faruk Çelik’in cevabı
(7/55856)
4.- Ankara Milletvekili Özcan Yeniçeri'nin, Artvin'in
Hopa ilçesinde yapılan Sosyal Güvenlik Merkezi hizmet binasının maliyetine
ilişkin sorusu ve Çalışma ve Sosyal Güvenlik Bakanı Faruk Çelik’in cevabı
(7/55858)
5.- İstanbul Milletvekili Abdullah Levent Tüzel'in, iş müfettişleri
tarafından inşaatlara verilen iş durdurma kararlarına ilişkin sorusu ve Çalışma
ve Sosyal Güvenlik Bakanı Faruk Çelik’in cevabı (7/55863)
6.- İstanbul Milletvekili Mustafa Sezgin Tanrıkulu'nun,
2004-2014 yılları arasında Bakanlıkta görev yapan müsteşarlara ilişkin sorusu
ve Gümrük ve Ticaret Bakanı Nurettin Canikli’nin cevabı (7/55916)
7.- İstanbul Milletvekili Mustafa Sezgin Tanrıkulu'nun,
2004-2014 yılları arasında bağlı kurum ve kuruluşlarda görev yapan daire
başkanları ve daire başkan yardımcılarına,
2004-2014 yılları arasında bağlı kurum ve kuruluşlarda
görev yapan genel müdür ve genel müdür yardımcılarına,
Soru önergelerinin cevaplandırılmasına yönelik
çalışmalara ve söz konusu çalışmalar ile görevli personele,
İlişkin soruları ve Başbakan Yardımcısı Numan
Kurtulmuş’un cevabı (7/56142) (7/56143) (7/56145)
8.- İstanbul Milletvekili Umut Oran'ın, İstanbul'daki
deprem toplanma alanlarına ilişkin sorusu ve Başbakan Yardımcısı Numan
Kurtulmuş’un cevabı (7/56144)
9.- Ankara Milletvekili Aylin Nazlıaka'nın, soru
önergelerine ve bunların cevaplandırılmasına ilişkin sorusu ve Çalışma ve
Sosyal Güvenlik Bakanı Faruk Çelik’in cevabı (7/56171)
10.- İstanbul Milletvekili Mustafa Sezgin
Tanrıkulu'nun, soru önergelerinin cevaplandırılmasına yönelik çalışmalara ve
söz konusu çalışmalar ile görevli personele ilişkin sorusu ve Çalışma ve Sosyal
Güvenlik Bakanı Faruk Çelik’in cevabı (7/56178)
11.- İstanbul Milletvekili Mustafa Sezgin
Tanrıkulu'nun, 2004-2014 yılları arasında Bakanlıkta görev yapan daire başkanları
ve daire başkan yardımcılarına ilişkin sorusu ve Gümrük ve Ticaret Bakanı
Nurettin Canikli’nin cevabı (7/56218)
12.- İstanbul Milletvekili Mustafa Sezgin
Tanrıkulu'nun, soru önergelerinin cevaplandırılmasına yönelik çalışmalara ve
söz konusu çalışmalar ile görevli personele ilişkin sorusu ve Gümrük ve Ticaret
Bakanı Nurettin Canikli’nin cevabı (7/56220)
13.- Hatay Milletvekili Refik Eryılmaz'ın, ülkemizde
bulunan Suriyeli sığınmacı sayısına, Suriyeli sığınmacılara verilen izin ve
desteklere ilişkin Başbakan'dan sorusu ve Başbakan Yardımcısı Numan
Kurtulmuş’un cevabı (7/56302)
14.- Eskişehir Milletvekili Ruhsar Demirel'in, 2010/2
sayılı Başbakanlık Genelgesi gereği engelli aile ferdi bulunan çalışanlara
sağlanan kolaylıklara ilişkin sorusu ve Başbakan Yardımcısı Numan Kurtulmuş’un
cevabı (7/56323)
15.- Eskişehir Milletvekili Ruhsar Demirel'in, 2010/2
sayılı Başbakanlık Genelgesi gereği engelli aile ferdi bulunan çalışanlara
sağlanan kolaylıklara ilişkin sorusu ve Çalışma ve Sosyal Güvenlik Bakanı Faruk
Çelik’in cevabı (7/56355)
16.- Burdur Milletvekili Ramazan Kerim Özkan'ın, gümrük
memurlarının özlük haklarına ilişkin sorusu ve Gümrük ve Ticaret Bakanı
Nurettin Canikli’nin cevabı (7/56730)
17.- Kütahya Milletvekili Alim Işık'ın, son dönemde
yapılan kaçakçılık operasyonlarına yetkilendirilmiş bazı gümrük müşavirlerinin
de adlarının karışmasına ilişkin sorusu ve Gümrük ve Ticaret Bakanı Nurettin
Canikli’nin cevabı(7/56733)
18.- Diyarbakır Milletvekili Nursel Aydoğan'ın, Suriye
ile yapılan ticarete ilişkin sorusu ve Gümrük ve Ticaret Bakanı Nurettin
Canikli’nin cevabı(7/56734)
19.- Ankara Milletvekili Özcan Yeniçeri'nin, ithal
edilen gıda ürünleri ile hayvansal ve tarımsal ürünlere ilişkin sorusu ve
Gümrük ve Ticaret Bakanı Nurettin Canikli’nin cevabı(7/56735)
20.- Gaziantep Milletvekili Edip Semih Yalçın'ın,
Suriyeliler tarafından Gaziantep'te açılan iş yerlerine ilişkin sorusu ve
Gümrük ve Ticaret Bakanı Nurettin Canikli’nin cevabı (7/57017)
21.- Kütahya Milletvekili Alim Işık'ın, gümrük
müşavirliği mesleki yeterlilik sınavlarında haksızlık ve usulsüzlük yapıldığı
iddialarına ilişkin sorusu ve Gümrük ve Ticaret Bakanı Nurettin Canikli’nin
cevabı (7/57199)
22.- İstanbul Milletvekili Celal Adan'ın, İstanbul'daki
projelere ilişkin sorusu ve Gümrük ve Ticaret Bakanı Nurettin Canikli’nin
cevabı (7/57200)
23.- Adana Milletvekili Seyfettin Yılmaz'ın,
Osmaniye'de bulunan kampta yaşayan sığınmacı Türkmenlerin sorunlarına ilişkin
sorusu ve Başbakan Yardımcısı Numan Kurtulmuş’un cevabı (7/57321)
24.- İzmir Milletvekili Aytun Çıray'ın, bazı limanların
ithal edilen mobilya ürünlerindeki gümrükleme yetkilerinin değiştirilmesine
ilişkin sorusu ve Gümrük ve Ticaret Bakanı Nurettin Canikli’nin cevabı
(7/57421)
25.- İzmir Milletvekili Alaattin Yüksel'in, Diyanet
İşleri Başkanlığından Bakanlığa nakil yoluyla geçen personele ilişkin sorusu ve
Gümrük ve Ticaret Bakanı Nurettin Canikli’nin cevabı (7/57422)

8 Ocak 2015 Perşembe
BİRİNCİ OTURUM
Açılma Saati: 14.01
BAŞKAN: Başkan Vekili Şükran Güldal
MUMCU
KÂTİP ÜYELER: Fehmi
KÜPÇÜ (Bolu), Bayram ÖZÇELİK (Burdur) 
----0----
BAŞKAN – Sayın milletvekilleri, Türkiye
Büyük Millet Meclisinin 40’ıncı Birleşimini açıyorum.
Görüşmelere başlıyoruz.
Gündeme geçmeden önce üç sayın
milletvekiline gündem dışı söz vereceğim.
Gündem dışı ilk söz, Enerji Tasarrufu
Haftası hakkında söz isteyen İstanbul Milletvekili Osman Boyraz’a aittir.
Buyurunuz Sayın Boyraz. (AK PARTİ
sıralarından alkışlar) 

III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul
Milletvekili Osman Boyraz’ın, Enerji Tasarrufu ve Enerji Verimliliği Haftası’na
ilişkin gündem dışı konuşması
OSMAN BOYRAZ (İstanbul) – Sayın Başkan,
değerli milletvekilleri; Enerji Tasarrufu ve Enerji Verimliliği Haftası
münasebetiyle gündem dışı söz almış bulunmaktayım. Bu vesileyle yüce heyetinizi
ve ekranları başında bizleri izleyen aziz milletimizi sevgi, saygı ve
muhabbetle selamlayarak sözlerime başlamak istiyorum.
Ülkelerin gelişiminde sürükleyici
unsurların başında enerji tüketimi gelmektedir. Daha doğrusu, ülkelerin gelişmişlik
düzeyini gösteren en önemli parametrelerden biri kişi başına tüketilen enerji
miktarıdır. Ülkenin ve enerji sektörünün başındaki yöneticiler toplumun ve
ekonominin ihtiyacı olan enerjiyi yeterli, sürekli, kaliteli, düşük maliyetli,
çevreyle uyumlu olarak tüketicilere sunmak zorundadırlar. 
Ülkemizin son on yılda yaşadığı
ekonomik gelişiminin ve artan refah seviyesinin sonucu olarak enerji sektörünün
her alanında hızlı bir talep artışı olmaktadır. Türkiye, İktisadi İşbirliği ve
Kalkınma Teşkilatı olan OECD ülkeleri içerisinde geçtiğimiz on yıllık dönemde
enerji talep artışının en hızlı gerçekleştiği ülke durumundadır, ülke
ekonomisindeki büyümeye paralel olarak dünyada 2002 yılından itibaren elektrik
ve doğal gazda Çin’den sonra en fazla talep artış hızına sahip 2’nci büyük
ekonomi olmuştur. Dolayısıyla, enerjide dışa bağımlılığı azaltmak, 2023’te 2
katına çıkacak olan enerji talebi artışını sorunsuz karşılamak için AK PARTİ
iktidarları olarak dur durak bilmeden gece gündüz enerji sektöründe devrim niteliğinde
projeleri bir bir hayata geçiriyoruz ve geçirmeye de devam edeceğiz. 
Değerli
milletvekilleri, bu çalışmalardan özellikle birkaçını sizlerle paylaşmak
istiyorum. Enerjide özel sektör yatırımlarının önünü açtık, 2002’de yüzde 34
olan özel sektör payını yüzde 70’lere çıkardık, petrol arama çalışmalarını 9
katına çıkardık, rüzgâr enerjisi kurulu gücünü 19 megavattan yaklaşık 3 bin
megavata çıkardık. 2002 yılında 17 megavat olan jeotermal kurulu gücünü 246
megavata çıkardık. Yine, hidroelektrik santrallerinde 12.240 megavat olan
kurulu gücümüzü de 23.500 megavata ulaştırdık. Elektrik enerjisi kurulu
gücümüzü de sürekli artırdık, 129 milyar kilovatsaat olan üretimimiz 259 milyar
kilovatsaate yaklaşmıştır. Türkiye’yi baştan sona doğal gazla tanıştırdık. 2002
yılında yaklaşık 5 ilde kullanılan doğal gaz, özellikle son yıllardaki
projelerimizle birlikte bugün hemen hemen ülkemizin tüm şehirlerinde
kullanılmaktadır. 
Yine, 2002
yılında 44 bin kilometre olan doğal gaz iletim ve dağıtım hatlarını 82 bin
kilometreye kadar ulaştırdık. 2 tane nükleer santral kuruyoruz, 2023’e kadar 2
nükleer güç santralini devreye alacağız. Mersin Akkuyu ve Sinop ilimizde
kurulacak olan 2’nci nükleer santral için Japon Hükûmetiyle 3 Mayıs 2013
yılında anlaşma sağlanmıştır. 
Dünyada fosil
tabanlı enerji kaynaklarının yüzde 65’ine sahip olan Kafkas-Hazar-Orta Doğu
kavşağındaki Türkiye, bir zamanlar “Benzin vardı da biz mi içtik?”
çaresizliğini politika olarak tanımlarken AK PARTİ hükûmetleriyle birlikte
jeopolitik ve jeoekonomik konumunu imkâna, imkânı da enerji politikasına
dönüştürerek bölgesinde enerji koridoru olmuştur. Türkiye gerek coğrafi gerekse
jeopolitik konumuyla Orta Doğu ve Orta Asya üretiminin dünya pazarlarına
ulaşmasında hem bir köprü hem de terminal özelliği taşıyor. Bu minvalde
hepinizin de bildiği üzere birçok büyük projelere imza attık.
Sayın Başkan,
değerli milletvekilleri; enerji diplomasisiyle büyük projelere imza atarak doğu
ve batı arasında köprü olduk. Enerji verimliliğiyle üretim artışını
gerçekleştirmek için 2007 yılında Enerji Verimliliği Kanunu’nu koyarak enerji
kaynaklarının verimli kullanılmasını teşvik eden, zorunlu kılan düzenlemeleri
yerine getirdik. Bütün bu çalışmalarımıza rağmen hâlâ enerjide yüzde 70 dışa
bağımlığız. Dolayısıyla, dışa bağımlılıktan kurtulmak, artan enerji talebini
minimize etmek için her türlü enerji kaynaklarının kullanımının yanında enerji
verimliliğinin ve tasarrufunun ne kadar önemli olduğunu üç ana başlıkta
toplamak istiyorum:
Birinci başlık,
taşımacılık. Bireysel araba kullanımının yerine toplu taşıma araçlarını tercih
edersek ortalama yüzde 15 tasarruf etmiş olmaktayız. Dolayısıyla da AK PARTİ
hükûmetleri, toplu taşımaya yönelik olarak her türlü metro, metrobüs, tramvay,
hızlı tren gibi projeleri hayata sunuyor. 
Binalardaki yalıtım:
Özellikle, ithal kalemlerimizin en büyük bölümü olan doğal gazda -özellikle
konutlarda ısınma sistemi olarak kullandığımız için- tasarrufa gidersek yüzde
30’a yakın tasarruf elde etmiş olacağız. 
Son olarak da
aydınlatmada. Özellikle aydınlatmada, konut, iş yeri, AVM, sokak, cadde,
parklardaki aydınlatmalarda LED, tasarruflu ışıklar kullanırsak, yine evlerde
kullandığımız çamaşır makinesi, buzdolabı ve buna benzer aletler yüksek verimli
olursa inanıyoruz ki büyük tasarruf sağlayacağız. (AK PARTİ sıralarından
“Bravo” sesleri, alkışlar)
Hülasa şunu
ifade etmek istiyorum son olarak: En pahalı enerji israf edilen enerjidir, en
ucuz enerjiyse tasarruf edilen enerjidir.
Bu duygularla
hepinizi ve yüce heyetinizi sevgiyle, saygıyla selamlıyorum. (AK PARTİ sıralarından
“Bravo” sesleri, alkışlar)
BAŞKAN –
Teşekkür ederiz Sayın Boyraz.
Gündem dışı
ikinci söz, kış mevsiminde köy yollarında yaşanan ulaşım sorunları hakkında söz
isteyen Mardin Milletvekili Erol Dora’ya aittir.
Buyurunuz Sayın
Dora.

2.- Mardin Milletvekili Erol Dora’nın, kış mevsiminde
köy yollarında yaşanan ulaşım sorunlarına ilişkin gündem dışı konuşması
EROL DORA
(Mardin) – Sayın Başkan, değerli milletvekilleri; kış aylarında köy yollarında
yaşanan ulaşım sorunları konusunda gündem dışı söz almış bulunmaktayım. Genel
Kurulu saygıyla selamlıyorum. 
Değerli
milletvekilleri, Türkiye’de her yıl olduğu gibi bu yıl da ülke genelinde
yaşanan yoğun kar yağışları nedeniyle içinde bulunduğumuz kış ayları soğuk ve
çetin geçmektedir. Bunun sonucu olarak, yurttaşlarımız ulaşım, sağlık, eğitim,
barınma ve daha birçok alanda zorlu şartlarla karşı karşıya kalmaktadırlar.
Kış ayları
Türkiye genelinde ve özellikle de doğu bölgelerinde yoğun kar yağışıyla
geçmektedir. Yoğun yağış alan illerimizin özellikle kırsal bölgelerinde ulaşım
zorlaşmakta, yol açma çalışmalarının ivedi ve kapsamlı biçimde yürütülmesi gibi
nedenlerle halk büyük sorunlarla baş başa kalmaktadır. Bunun sonucu olarak,
maddi kayıpların yanı sıra, zaman zaman insani trajik dramlar da yaşanmaktadır.
Kar yağışları nedeniyle özellikle hayvan üreticileri ve çiftçiler büyük maddi
kayıplar yaşamaktadırlar, tıpkı geçtiğimiz günlerde Manisa’nın Akhisar
ilçesinde aşırı kar yağışı nedeniyle çöken sıraların altında kalan
mahsullerinden büyük zarar gören çiftçiler gibi. 
Değerli
milletvekilleri, hemen her yıl, kış aylarında, kızakla taşınan hastalar, karlı
yollarda doğum yapmak zorunda bırakılan kadınlar, ulaşım olmadığı için
hastaneye ulaşamayıp yaşamını yitiren yurttaşlarla ilgili haberler kamuoyuna
yansımaktadır. Bunun en trajik örneği, geçen yıl şubat ayında, Van’ın Gürpınar
ilçesine bağlı Yalınca köyünün Çeli mezrasında hastalanan 3 yaşındaki Muharrem
Taş, yolların kapalı olması nedeniyle hastaneye yetiştirilemediği için vefat
etmiş ve babasının sırtında çuval içinde taşınmıştı. 
Değerli
milletvekilleri, Bingöl, Bitlis, Dersim, Van, Şırnak, Hakkâri, Muş, Kars, Ağrı,
Erzurum, Erzincan, Iğdır, Sivas illerimiz başta olmak üzere, daha birçok ilimiz
iklim ve coğrafik şartlarından ötürü her yıl bu manzaralarla yüz yüze
bırakılmaktadır. Yoğun kar yağışları ve soğuk havanın birleşimiyle ortaya çıkan
ve yaşamı olumsuz etkileyen bu tabloların gerekli tedbirler alınmadığında
yaşanacağı aşikârken, sorunun çözümüne yönelik spesifik çözümler
geliştirilmemesi, gerekli önlemlerin zamanında alınmaması kabul edilebilir bir
durum değildir. 
Elektrik
hatlarının eski ve yetersiz oluşu, temiz içme suyu sistemlerinin tam olarak
yaygınlaşmamış olması ve kar yağışlarının yoğun yaşandığı bölgelerde köy
yollarının oldukça yetersiz oluşunun özellikle kış aylarının zorlaştırıcı
koşullarıyla birleşmesi sonucunda, halkın yaşadığı mağduriyetler bir kat daha
artmaktadır. 
Değerli
milletvekilleri, kapanan yollar nedeniyle her yıl onlarca hasta, hamile kadın,
bakıma muhtaç yaşlı ve çocuk sağlık hizmetlerine ulaşamadıkları için ya
hayatlarını kaybetmekte ya da kalıcı sağlık sorunları gibi tüm yaşamı derinden
etkileyen sorunlarla karşı karşıya kalmaktadırlar. Yaşanan ulaşım sorunları
neticesinde her gün bir köyden başka bir köye gidiş geliş yapmak zorunda
bırakılan ilkokul, ortaokul öğrencilerinin eğitimleri ciddi düzeyde
aksamaktadır. 
Değerli
milletvekilleri, AK PARTİ sözcüleri her defasında duble yollardan bahsederken
yolu olmayan köylerden bahsetmemektedirler. Biliyoruz ki bu bölgelere her yıl
aynı dönemlerde yoğun kar yağmaktadır ve yine biliyoruz ki bölgede birçok köy
yolu hâlâ asfaltlanmış değildir, köy yollarının birçoğu iki aracın yan yana
geçişinin mümkün olmadığı darlıktadır. Bu yetersiz yolların üzerine bir de
yoğun kar yağışı eklendiğinde yaşamlarını köylerde sürdüren halkımız kaderiyle
bir bakıma baş başa kalmaktadır. 2015 Türkiye’sinde yolu olmayan köylerin
bulunması, kardan kapanan yolların haftalarca temizlenememesi, yurttaşların en
temel hakları olan elektrik, temiz su, sağlık, eğitim, beslenme gibi konularda
kendi kaderlerine terk edilmesi asla kabul edilemez. Teknolojinin ve imkânların
bu kadar ilerlemiş olduğu bir dönemde bunları düşündüğümüzde, buradan Sayın
Başbakanımız başta olmak üzere bütün bakanlarımıza tekrar seslenerek köylerde yaşayan
halkımızın bu önemli sorunları konusunda acilen her türlü teknik ekipmanı ve
personeli harekete geçirerek, önleyici tedbirler alarak bu çileye son
vermelerini bekliyoruz. Ve ayrıca, bu anlamda da yurttaşlarımızın uğramış
olduğu zararların tazmini yönünde gerekli adımları atmalarını bekliyor, bu
duygu ve düşüncelerle tekrar Genel Kurulu saygıyla selamlıyorum. (HDP
sıralarından alkışlar) 
BAŞKAN –
Teşekkür ederiz Sayın Dora. 
Gündem dışı
üçüncü söz, yem bitkileri ve kadastro çalışmaları hakkında söz isteyen Ardahan
Milletvekili Ensar Öğüt’e aittir. 
Buyurunuz Sayın
Öğüt. (CHP sıralarından alkışlar) 

3.- Ardahan Milletvekili Ensar Öğüt’ün, yem bitkileri
ve kadastro çalışmalarına ilişkin gündem dışı konuşması
ENSAR ÖĞÜT
(Ardahan) – Sayın Başkan, değerli arkadaşlar; kadastro çalışmaları ve yem
bitkileriyle ilgili söz almış bulunuyorum. Hepinizi saygılarımla selamlarım. 
Değerli arkadaşlar, sözlerime
başlamadan önce, bölgemiz malumunuz çok ağır kış koşulları geçiriyor; tipi,
kar, fırtına var, ana yollar, köy yolları tamamen kapalı ama devletten ve
Hükûmetten hiçbir yardım yok, hiçbir şekilde de araç gerecimiz yok. Dün, Göle
Kaymakamı Ardahan’la Göle arasında dört saat mahsur kaldı, kaymakam. Yani
gerisini siz düşünün. Araç yok, gereç yok. Yani Ardahan’ı terk ettiyse bu
Hükûmet, bu devlet gözden çıkardıysa kardeşim, biz de ona göre davranalım. Ne
oluyor yani, ne olduğunun hakikaten farkında değiliz.
Sularımız kesik,
don; sularımız akmıyor, yollarımızda hastalarımız ölüyor arkadaşlar. Bu anlamda
yolların açılması için araç gerecin acil gönderilmesi lazım.
İki: 21’inci
yüzyılda hâlen daha Ardahan merkezde insanların yüzde 40’ı tezek yakıyor
arkadaşlar. Doğal gaz bizden geçiyor, tezeği de biz yakıyoruz. Kalorisi sıfır
olan bir tezek yakıyoruz. Bakın, Posof, Damal, Hanak, Ardahan, Çıldır, Göle’de
risk taşıyoruz; doğal gaz geçiyor, ham petrol boru hatları geçiyor. Buna rağmen
hâlen daha bizim orada doğal gaz sadece merkeze yarı buçuk verilmiş. Yüzde 50
iskontolu doğal gaz verilmesini istiyoruz, bunu rica ediyoruz ilgililerden. 
Onun dışında,
değerli arkadaşlar, elektrik çok sık kesiliyor. Ya, bir bela oldu. Bu Kiler
grubu mu almış, başka grup mu almış Aras EDAŞ’ı, personel yok. Personel
yetersizliğinden her gün bütün köylerimiz karanlıkta, insanların buzdolapları,
çamaşır makineleri, televizyonları arızalandı, bozuldu. Bu anlamda rica
ediyorum, elektrik kesiliyor, elektrik idaresine personel gönderilsin ve
bakımları yapılsın.
Bunun dışında
değerli arkadaşlar, bizim bölgemizde maalesef bitki örtüleri için şu anda doğru
dürüst ödeme yapılmıyor. Bizim Ardahan’da 13.842 tane çiftçimiz var. Bunların
toplam 14 milyon lira alacağı var. Mazot ve gübreden var 7 milyon küsur, bitki
örtülerinden 6 milyon lira daha var. Bu paranın acilen ödenmesi lazım. Kar kış,
insanlar hayvanlarını besleyemiyorlar, geçinemiyorlar. Bu paraların acil
ödenmesi lazım; istirham ediyorum, bu ocak ayı içerisinde ödensin.
Ama onun
ötesinde, bu bitki örtülerinden faydalanamayan köylüler var. Bu tamamen –kusura
bakmayın- AKP’nin ayıbıdır. Niye ayıbıdır diyorum? Bir muhtar benimle beraber geldi,
burada bir basın toplantısı yaptı. Bu basın toplantısında “satılık köy” dedi,
köyünü satılığa çıkartmış. Niçin? Doğrudan gelir destek parası alamıyor yani
mazot parası alamıyor, gübre parası alamıyor, yem bitkileri parası alamıyor.
Bin dört yüz yıldan beri köy var, Göle’nin Dereyolu ve Durançam köyü var, iki
köyün de tapusu yok. Şimdi, bu köylüler diyor ki: “Kardeşim, biz vatandaş değil
miyiz, biz bu ülkeye vergi ödemiyor muyuz, asker göndermiyor muyuz; niye bize doğrudan
gelir destek paraları ödenmiyor, niye bize mazot paraları ödenmiyor?” Niye?
Tapuları yok? Kadastro geçerken köylünün üzerine tapu çıkartılmamış. 
Ya, on iki yıldan beri mücadele
veriyorum, 3 defa kanun teklifi verdim, reddettiler; soru önergesi verdim… Ya,
gelin, çözelim, köylülerin tapusunu verelim. Köylüler, insanlar orada kalıyor,
mücadele veriyor, arkadaşlar, bu insanların tapularını verelim ve bu insanlar
buradan faydalansınlar ve doğrudan gelir destek parasını alsınlar, gübre
parasını alsınlar. Hem Durançam hem Dereyolu köylüleri şu anda beni izliyor.
Hakikaten köylü perişan durumda. 
Şimdi, Hanak’ta köylüler… Bakın,
kadastro çalışmaları yapmışlar. Kadastro çalışmaları doğru dürüst yapılmamış.
Sadece Hanak’ta değil, Göle’de, Çıldır’da, Damal’da, Posof’ta karmakarışık
yapmışlar; kimse doğru dürüst para alamıyor. 
Şimdi, bakın, sayacağım -zamanım da yok
ama- Hanak’ta 1.900 küsur köylümüz, çiftçimiz var, 1.200 köylü doğrudan gelir
desteğinden yararlanmıyor. Yani, mesela, örnek veriyorum: Sazlıçayır köyünde
130 kişi müracaat etmiş, 9 kişiyi kabul etmişler. Güneşgören’den 47 kişi
müracaat etmiş, 7 kişiyi kabul etmişler. Sevimli köyünden 80 kişi müracaat
etmiş, 30 kişiyi kabul etmişler. Yani, Geç köyünde, Çavdarlı’da, Avcılar’da,
Binbaşak’ta, Yamaçlı’da, Sulakçayır’da, bütün köylerde bu eksiklikler var.
Derhâl, acilen personel gönderilsin ve bunlar tespit edilsin, köylülerimizin,
çiftçilerimizin parası ödensin, karda kışta insanlar mahzun kalmasın
diyor, hepinize saygılar sunuyorum. (CHP sıralarından alkışlar)
BAŞKAN – Teşekkür ederiz Sayın Öğüt.
Gündeme geçmeden önce, sisteme girmiş
sayın milletvekillerine birer dakika söz vereceğim.
Buyurunuz Sayın Akar. 

IV.-AÇIKLAMALAR
1.- Kocaeli
Milletvekili Haydar Akar’ın, Kocaeli’nin bazı ilçelerindeki elektrik kesintileriyle
ilgili tedbir alınması gerektiğine ilişkin açıklaması
HAYDAR AKAR
(Kocaeli) – Sayın Başkan, Kocaeli, ülkemizin lokomotifi, vergi şampiyonu ancak
hizmet mağduru bir kent. Elektrikte kayıp kaçak oranı dünyada 8,1, Avrupa
Birliğinde 6,2 olmasına rağmen, Kocaeli’nde 6,1 ve Kocaeli ülkemizin kayıp
kaçak oranı en az olan ili. Ancak, hizmete baktığımızda, çok uzağa gitmeden
yılbaşından öncesine ve sonrasına baktığımızda, kar yağışı nedeniyle kırk sekiz
saat, yetmiş sekiz saat elektriğin kesik olduğunu mahalle ve köylerde
görüyoruz. Kartepe, Gölcük, Başiskele, Körfez, Kandıra ilçelerinde elektrik
problemi ile birlikte ısınma problemi de yaşanmaktadır. Son günlerde mum ışığı
altında lüks hayata dönüşmesi şu gerçeği de ortaya çıkardı: Artık AKP’nin ampulü
ne Kocaeli’ni ne de Türkiye’yi aydınlatıyor. Tüm Türkiye de 3 santimetre kara
teslim oldu diyorum, bir an önce tedbir alınması gerektiğini ifade ediyorum.
BAŞKAN –
Teşekkür ederiz Sayın Akar.
Sayın
Aydınlıoğlu…

2.- Balıkesir Milletvekili Ali Aydınlıoğlu’nun, kaza
geçiren Balıkesir Milletvekili Haluk Ahmet Gümüş’e geçmiş olsun dileğinde
bulunduğuna ve kar yağışı nedeniyle Balıkesir’in bazı ilçelerinde çöken hayvan
damları için AFAD’dan yardım gönderileceğine ilişkin açıklaması
ALİ AYDINLIOĞLU
(Balıkesir) – Teşekkür ediyoruz Sayın Başkanım.
Dün akşam
Balıkesir’den Ankara’ya gelirken CHP Balıkesir milletvekili arkadaşımız Sayın
Haluk Ahmet Gümüş Sivrihisar yakınlarında arabasıyla bir kaza geçirmiş,
dolayısıyla hastaneye kaldırılmış, Sivrihisar’da ilk tedavi yapıldıktan sonra
Ankara Başkent Üniversitesine sevk edilmiş. Sabah yanına ziyarete gittiğimizde
üç tane kaburga kemiğinin kırık olduğunu, 3-4 dişinin kırık olduğunu, solunum
cihazına takılı olarak orada istirahat ettiğini gördük. Hayati tehlikesi yok ama
arkadaşımız gerçekten büyük bir kaza geçirmiş. Ben bu vesileyle Haluk Ahmet
Gümüş Bey’e, ailesine ve CHP camiasına geçmiş olsun diyorum. İnşallah en kısa
zamanda sağlığına kavuşur.
Yine, bu
kapsamda, geçtiğimiz hafta sonu büyük kar yağışı nedeniyle Balıkesir’in
özellikle Savaştepe, Bigadiç, Sındırgı ve Dursunbey ilçelerinde bazı hayvan
damları çöküntüye uğramış, özellikle büyük ve küçükbaş hayvan damlarında
oldukça hasar var. 
(Mikrofon
otomatik cihaz tarafından kapatıldı) 
ALİ AYDINLIOĞLU
(Balıkesir) – Bu konudaki zarar ziyanı da tespit yapıp AFAD’dan bir yardım
göndereceğiz inşallah, yaraları sarmaya çalışacağız.
Teşekkür ederim.
BAŞKAN –
Teşekkür ederiz Sayın Aydınlıoğlu.

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Şükran Güldal
Mumcu’nun, kaza geçiren Balıkesir Milletvekili Haluk Ahmet Gümüş’e acil şifalar
dilediklerine ilişkin konuşması
BAŞKAN - Biz de
Sayın Gümüş’e acil şifalar diliyoruz, bir an önce sağlığına kavuşmasını temenni
ediyoruz. 
Sayın Şahin…

IV.-AÇIKLAMALAR (Devam)
3.- Bursa Milletvekili Hüseyin Şahin’in, Paris’te bir
mizah dergisine gerçekleştirilen ve 12 kişinin öldüğü saldırıyı kınadığına
ilişkin açıklaması
HÜSEYİN
ŞAHİN (Bursa) – Sayın Başkanım, değerli milletvekili arkadaşlarım; dün,
Fransa’nın başkenti Paris’te meydana gelen, bir mizah dergisine yapılan saldırı
ve sonucunda 12 insanın hayatını kaybetmesi olayını kınadığımı belirtmek
istiyorum. İslam Peygamberimiz’in adı kullanılarak bir intikam duygusuyla
yapılan bu katliam, dünyaya rahmet ve barış elçisi olarak gönderilen
Peygamberimiz Hazreti Muhammed (SAV)’in bütün insanlığa kazandırdığı ulvi
değerleri yok etmeye yönelik apaçık bir saldırıdır. Başka bir ifadeyle bu
saldırı, yüce dinimiz İslam’ın ve dinimize mensup Müslümanların kendisine
doğrudan yapılmış bir saldırıdır. Bu saldırı ne Peygamberimiz adına ne de İslam
adına kabul edilebilir bir hareket tarzı değildir, şiddetle kınadığımı
belirtmek istiyorum.
BAŞKAN
– Teşekkür ederiz Sayın Şahin.

V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Şükran Güldal
Mumcu’nun, Paris’te bir mizah dergisine gerçekleştirilen ve 12 kişinin öldüğü
saldırıyı kınadıklarına ilişkin konuşması
BAŞKAN
- Biz de bu saldırıyı şiddetle kınıyoruz. “Düşünce hiçbir zaman cebirle,
şiddetle, topla tüfekle yok edilemez.” demiştir Mustafa Kemal Atatürk ve
düşünceye karşı yapılan tüm saldırıları şiddetle her zaman her yerde
kınadığımızı belirtiyoruz.
Buyurunuz
Sayın Kaplan.

IV.-AÇIKLAMALAR (Devam)
4.- Kocaeli Milletvekili Mehmet Hilal Kaplan’ın,
emeklilere verilen yüzde 2,3’lük zammın Merkez Bankasının belirlediği enflasyon
oranının altında kaldığına ilişkin açıklaması
MEHMET
HİLAL KAPLAN (Kocaeli) – Teşekkür ediyorum Sayın Başkan.
1
milyon 900 bin memur emeklisine, 8,9 milyon işçi ve BAĞ-KUR emeklisine, toplam
11 milyon emekliye Hükûmet tarafından yüzde 2,3 zam olanağı tanınmıştır.
Gerekçesi, 2014’ün son altı ayında enflasyonun yüzde 2,33 olarak belirlenmiş
olması. Hükûmet yetkililerine soruyorum: Vergileri alırken ortalama yüzde 10
zam yapılırken; elektriğe, suya yüzde 15-25 arası zam yapılırken; temel gıda
artışında yüzde 15-20 arası zam yapılırken; hatta Merkez Bankasının enflasyon
oranının yüzde 8,5 olduğu belirlenirken emeklilere görülen bu -tırnak
içerisindeki- “büyük ikramiyeden” dolayı Hükûmete teşekkürlerimi sunuyorum.
Teşekkür
ederim.
BAŞKAN
– Teşekkür ederiz Sayın Kaplan.
Sayın
Işık…

5.- Kütahya Milletvekili Alim Işık’ın, Millî Eğitim
Bakanlığının yaptığı şube müdürlüğü sınavı için verilen yürütmeyi durdurma
kararının derhâl uygulanması gerektiğine ilişkin açıklaması
ALİM
IŞIK (Kütahya) – Teşekkür ederim Sayın Başkan.
Bilindiği gibi, Millî Eğitim Bakanlığı,
Görevde Yükselme Yönetmeliği çerçevesinde 1.709 boş kadroya şube müdürü ataması
için 29 Aralık 2013 tarihinde yazılı sınav yapmış ve bu sınava yaklaşık 40 bin
civarında öğretmen katılmıştır. Millî Eğitim Bakanlığı, yazılı sınavı kazanan
5.913 kişiyi mülakata almış ve 16 Nisan 2014 tarihinde yaptığı mülakat
sonucunda 1.709 kişiyi şube müdürü olarak atamıştır ancak Danıştaya açılan
davalar sonucunda bu atamalar için yürütmeyi durdurma kararı verilmiş ve
sadece sözlü sınavına göre atama yapılamayacağı karara bağlanmıştır. Ne yazık
ki Sayın Bakan salı günü buradaki savunmasında Bakanlığa açılan davalardan
önemli bir kısmının kendileri lehinde sonuçlandığını ifade etmiş ve Meclisi
yanlış bilgilendirmiştir. Açılan davalar sözlü sınavın içeriğine yönelik
davalardır. Dolayısıyla, TÜRK EĞİTİM-SEN’in açmış olduğu dava sonucunda… 
(Mikrofon
otomatik cihaz tarafından kapatıldı) 
ALİM IŞIK
(Kütahya) – … Danıştayca verilen karar ve Ankara 17. İdare Mahkemesinin
kararının derhâl uygulanması gerektiğini ifade ediyor, yetkilileri göreve davet
ediyorum. 
Teşekkür ederim.

BAŞKAN –
Teşekkür ederiz Sayın Işık. 
Sayın Gök…

6.- Ankara Milletvekili Levent Gök’ün, gazeteci Metin
Göktepe’nin 19’uncu ölüm yıl dönümünde, her türlü haksız saldırıdan mağdur olan
tüm gazetecileri saygıyla, sevgiyle selamladığına ilişkin açıklaması
LEVENT GÖK
(Ankara) – Teşekkür ederim Sayın Başkan. 
Sayın Başkan,
bundan tam on dokuz yıl önce görev yaptığı sırada gözaltına alınarak polis
şiddeti sonucunda hayatını kaybeden Metin Göktepe’nin bugün anma törenleri
gerçekleşiyor. Tam on dokuz yıl geçti ama Türkiye’de gazetecilere yönelik
saldırılar, gazetecilerin yazdıklarından ve bulundukları ortamda her türlü
hakarete ve özellikle polisin şiddetine ve araştırmasına maruz kalmaları bugün
de bütün hızıyla devam ediyor. 
Metin
Göktepe’nin şahsında, hayatını kaybeden tüm gazetecileri ve gazetecilik
yaparken uğradığı her türlü haksız saldırıdan mağdur olan tüm gazetecileri
saygıyla, sevgiyle selamlıyorum. 
BAŞKAN –
Teşekkür ederiz Sayın Gök. 
Sayın Öztürk… 

7.- Bursa Milletvekili Mustafa Öztürk’ün,
Bulgaristan’da Müslümanların ibadet yerlerine yapılan saldırıların kabul
edilemez olduğuna, Paris’te bir mizah dergisine gerçekleştirilen saldırıyı kınadığına
ve kaza geçiren Balıkesir Milletvekili Haluk Ahmet Gümüş’e geçmiş olsun
dileğinde bulunduğuna ilişkin açıklaması
MUSTAFA ÖZTÜRK
(Bursa) - Teşekkür ederim Sayın Başkanım. 
Türkiye-Bulgaristan
Dostluk Grubu Başkanı olarak son zamanlarda Bulgaristan’da ırkçı oluşumlarca
Müslümanların ibadet yeri camilere yapılan saldırıların artış gösterdiğini
kaygı ve üzüntüyle gözlemlemekteyim. 
Son olarak Cuma
Camii’nin ahşap kısımlarına yanıcı madde dökülerek kundaklama girişimi
yapılmış, cami hasar görmüştür. Bu saldırılar, inanç özgürlüğü, insan hakları
ve vatandaşlık hakları açısından kabul edilemezdir. Bulgaristan Hükûmet
yetkililerinin bu ve benzeri saldırıları düzenleyenlere karşı etkin önlemler
alacağını umut ediyorum. Suçlular yakalanarak cezalandırılmalıdır. 
Bu
vesileyle, Fransa’da mizah dergisine yapılan saldırıyı da kınıyorum. Bu
olaylar, terörün dininin ya da milliyetinin olamayacağını ve mazur
görülemeyeceğini bir kez daha acı bir şekilde teyit etmiştir. Herkesin bu
olaylardan ders çıkarması ve dünyada barış, adalet, paylaşım için çok daha
fazla çaba göstermesi gerektiği ortaya çıkmaktadır.
Kaza geçiren
Balıkesir Milletvekilimiz Haluk Bey’e de geçmiş olsun diyorum, Allah’tan
şifalar diliyorum.
BAŞKAN - Teşekkür
ederiz Sayın Öztürk.
Sayın Özdemir…

8.- Sivas Milletvekili Malik Ecder Özdemir’in, ağır kış
şartları nedeniyle Hükûmeti acilen tedbir almaya davet ettiğine ilişkin
açıklaması
MALİK ECDER
ÖZDEMİR (Sivas) – Teşekkürler Sayın Başkan.
Hepimizin
bildiği gibi, ağır bir kış geçiriyoruz ülke olarak. Şu ana kadar gündem dışı
söz alan milletvekili arkadaşlarımız, yerinden söz alan arkadaşlarımız
illerinde kar nedeniyle elektriklerin kesik olduğunu, yolların kapalı olduğunu
ifade ettiler. Ben de Sivas’taki durumun Türkiye'deki tablodan daha ağır bir
tablo oluşturduğunu… Özellikle Kangal, Divriği, İmranlı ve Zara ilçelerimizdeki
köylerde üç dört günden bu tarafa elektrik yoktur, köy yolları kapalıdır.
Köylerimizde bu mevsimde daha çok yaşlı ve hastalar bulunuyor. Ne yazık ki, şu
ana kadar Genel Kurul salonunda Hükûmetten bir temsilci yoktur. Görünen o ki,
Ardahan’dan, Kars’tan ta Kocaeli’ne varıncaya kadar -Sivas dâhil- ülke
genelinde gerçekten çok ağır bir kış geçiriyoruz. Hükûmeti bu konuda acilen
tedbir almaya davet ediyorum.
Teşekkür
ediyorum.
BAŞKAN –
Teşekkür ederiz Sayın Özdemir.
Sayın Ağbaba…

9.- Malatya Milletvekili Veli Ağbaba’nın, kara
yollarının bakım, onarım ve tuzlama işlemleri özelleştirildiğinden Karayolları
Genel Müdürlüğündeki iş makinelerinin atıl vaziyette çürümeye terk edildiğine
ve yolların uzun süre kapalı kaldığına ilişkin açıklaması
VELİ AĞBABA
(Malatya) – Sayın Başkan, kara yollarında bakım onarım ve tuzlama işlemlerinin
özelleştirilmesi bir yandan devlete ait binlerce iş makinesinin atıl vaziyette
çürümeye terk edilmesine yol açarken, diğer yandan, zorlu kış koşularında yol
bakım ve onarım çalışmalarının ihmal edilmesine neden olmaktadır. Bu durum, kar
yağışlarında il ve ilçeleri köyleri bağlayan şehirlerarası yolların uzun süre
kapanmasına ve çok sayıda trafik kazası yaşanmasına neden olmaktadır.
Karayolları Genel Müdürlüğünün envanterinde 11 bin iş makinesi atıl vaziyette
bekletiliyor. Devlette iş makineleri ve ekipman özellikle çürümeye
terkedilirken taşerona emanet edilmiş kara yolları kar yağışı sonrası uzun süre
ulaşıma kapanıyor. Buzlandığı hâlde tuzlanmamış yollar ölüme davetiye çıkaran
kazalar doğuruyor. Maalesef, modern karla mücadele araçları işlevsiz hâlde
bırakılıyor. Karayolları Genel Müdürlüğünün bünyesindeki modern karla mücadele
araçları şube şefliklerinde, şantiyelerde ve bölge merkezlerinde çürümeye terk
ediliyor. İşlemeyen bu araçların her yıl araç vergileri, sigorta primleri
yatırılıyor, muayene ücretleri ödeniyor. Buna rağmen Türkiye’nin her yanında
yollarımız kardan dolayı…
(Mikrofon
otomatik cihaz tarafından kapatıldı) 
BAŞKAN
– Teşekkür ederiz Sayın Ağbaba.
Sayın
Ulupınar…

10.- Zonguldak Milletvekili Özcan Ulupınar’ın,
Zonguldak Kozlu’da 8 madencinin hayatını kaybettiği kazanın 2’nci yıl dönümünde
benzeri kazaların yaşanmamasını dilediğine ve kaza geçiren Balıkesir
Milletvekili Haluk Ahmet Gümüş’e geçmiş olsun dileğinde bulunduğuna ilişkin
açıklaması
ÖZCAN
ULUPINAR (Zonguldak) – Teşekkür ederim Sayın Başkanım.
Sayın
Başkanım, 7/1/2013 tarihinde Zonguldak Kozlu Müessese Müdürlüğüne bağlı maden
ocağında metan gazı püskürmesi sonucu oluşan göçükte 8 madenci kardeşimizi
kaybettik. Bu kazanın ikinci yıl dönümünde şehitlerimize bir kez daha Allah’tan
rahmet, kederli yakınlarına sabır ve başsağlığı diliyorum. İnşallah, bu ve benzeri
kazaların bir daha yaşanmaması dileğiyle Genel Kurulu saygıyla selamlıyorum.
Milletvekili
arkadaşımıza ben de geçmiş olsun diyorum, Allah şifalar versin.
BAŞKAN
– Teşekkür ederiz Sayın Ulupınar.
Sayın
Doğru…

11.- Tokat Milletvekili Reşat Doğru’nun, Tokat’ın bazı
ilçelerinde yolların kapalı, elektriklerin kesik olduğuna ve ziraat ve su
ürünleri mühendislerine kadro açılması için Hükûmeti göreve davet ettiğine
ilişkin açıklaması
REŞAT
DOĞRU (Tokat) – Teşekkür ederim Sayın Başkanım.
Tokat
ilinde Erbaa, Niksar, Reşadiye, Başçiftlik, Almus ilçeleri başta olmak üzere
130 civarında köy yolu kapalıdır. İnsanlar bizleri arayarak yolların açılmasını
istiyorlar. Ayrıca, elektrikler de zaman zaman kesiliyor. Buradan konuyu dile
getiriyor, ilgilileri göreve davet ediyorum.
İkinci
olarak: Ülkemizde okullarından mezun olan ziraat ve su ürünleri mühendisleri
atama yapılmamasından dolayı çok büyük mağduriyet içerisinde bulunuyorlar. Bu
insanların mağduriyetlerinin giderilmesi için acilen kadro açılması ve atama
yapılması beklenmektedir. Hükûmeti bu konuda göreve davet ediyoruz.
Teşekkür
ediyorum Sayın Başkan.
BAŞKAN
– Teşekkür ederiz Sayın Doğru.
Sayın
Çam…

12.- İzmir Milletvekili Musa Çam’ın, İzmir’in bazı
ilçelerine yapılacak taş ocaklarının orada yaşayan insanların geleceğini yok
edeceğine ve Çevre ve Şehircilik Bakanlığını bu konuda duyarlı olmaya davet
ettiğine ilişkin açıklaması 
MUSA
ÇAM (İzmir) – Teşekkür ediyorum Sayın Başkan. 
İzmir’in
Selçuk ilçesine bağlı Gökçealan köyünde, Enerji Bakanlığı tarafından verilen
ruhsat çerçevesinde, taş ocağı kuruluyor. Gökçealan köyü üzümü, inciri, zeytini
ve zeytinyağıyla çok ünlü bir köyümüz. Oraya kurulmuş olan bu taş ocağıyla
köylülerimizin gelir kaynakları tamamen yok olacak ve burada tarım ve ziraat
ortadan kaldırılacaktır.
Yine,
Menderes ilçemizin Karakuyu köyünde verilen ruhsatla burada taş ocağı ve mıcır
ocağı açılmaktadır. Özellikle Tahtalı Barajı’na -İzmir suyu oradan
beslenmektedir- çok büyük bir zarar verecektir, buradaki zeytinlikler ve
buradaki tarım yok olacaktır.
Yine,
Kemalpaşa ilçemizin Akalan köyünde verilmiş olan ruhsatla birlikte bu bölgedeki
tarım ve ziraat yok olacak, kurulan taş ocakları ve mıcır ocaklarıyla buradaki
insanlarımızın gelecekleri yok edilmektedir. 
Çevre
Bakanlığını bir kez daha bu konuda duyarlı olmaya davet ediyorum. Sadece
şehircilik bakanlığının değil çevre bakanlığının da yapmasını istiyoruz.
Verilmiş olan bu ruhsatlara ÇED raporu mecburiyetinin getirilmesini ve bu tip
ruhsatların verilmemesini istiyoruz, diliyoruz ve göreve davet ediyoruz.
Teşekkür
ediyorum Sayın Başkanım.
BAŞKAN –
Teşekkür ederiz Sayın Çam.
Sayın Çelebi…

13.- Ağrı Milletvekili Ekrem Çelebi’nin, kaza geçiren
Balıkesir Milletvekili Haluk Ahmet Gümüş’e geçmiş olsun dileğinde bulunduğuna
ve bundan sonraki süreçte altyapıların devlet eliyle yapılıp doğal gazın
vatandaşa dağıtılacağına ilişkin açıklaması
EKREM ÇELEBİ
(Ağrı) – Teşekkür ediyorum Başkanım.
Ben de ilk önce,
CHP’li milletvekili arkadaşımız kaza geçirdiği için Allah’tan şifalar
diliyorum, buradan kendisine geçmiş olsun dileklerimi sunuyorum.
İkincisi ise bir
konuşmacı arkadaş özellikle Doğu Anadolu’ya doğal gazın gelmediğini söyledi
anladığım kadarıyla. Geçen sene AK PARTİ hükûmetlerinin torba yasada çıkarmış
olduğu bir kanun vardı, 117’nci maddesinde şu yazıyordu… Daha önce devlet
eliyle bunlar yapılıyordu ama 117’nci maddeye… Tabii, 3 AK PARTİ’li
milletvekili ve grubumuzla birlikte bizim getirdiğimiz bir teklifti. Bundan
sonraki süreçte 3 kez Enerji Piyasası Kurulu eğer ihale yapıp da rantabl
olmayan müteahhitler katılmazsa, bundan sonra, Enerji Piyasası Kurulu, devlet
eliyle bunların altyapısı yapılacak. Dolayısıyla, bundan sonraki süreçte de
zannediyorum bu tür rantabl olmayan projeler, 7 tane ilimiz vardı… Bundan
sonraki süreçle birlikte hükûmetlerimiz altyapıları devlet eliyle yapıp daha
sonra bu doğal gazı vatandaşlarımıza dağıtacaklar. Bunu belirtmek istedim.
Teşekkür
ediyorum.
BAŞKAN –
Teşekkür ederiz Sayın Çelebi.
Sayın Demir…

14.- Muğla Milletvekili Nurettin Demir’in, Paris’te bir
mizah dergisine gerçekleştirilen saldırıyı kınadığına, ceza infaz kurumlarında
çalışan ikinci müdürlere rütbe tenzili yapılması konusunda Hükûmetin ne
düşündüğünü öğrenmek istediğine ve 5 bin sınıf öğretmeninin atama beklediğine
ilişkin açıklaması
NURETTİN DEMİR
(Muğla) – Teşekkür ederim Sayın Başkan. 
Paris’teki,
Fransa’daki olayı ben de insanlık adına kınıyorum. 
Ceza infaz
kurumları hakkındaki tasarıyla ceza infaz kurumlarında çalışan ikinci müdürlere
rütbe tenzili yapılıyor. Maliyenin kadrosunda kurum müdürü olarak geçen, iş yeri
sınıflandırmasında ikinci müdür olarak geçen ikinci müdürler tasarıyla müdür
yardımcısı statüsüne indiriliyor. Bu durum maaş ve özlük haklarını düşürüyor.
Ayrıca verilmiş bir hak geriye alınıyor. Hukuken verilen bir hak geri alınamaz.
Bu konuda Hükûmetimiz ne düşünüyor? 
İkinci bir konu:
5 bin sınıf öğretmeni öğrencileriyle buluşmak istiyorlar. İkinci sömestirde
Hükûmetin buna özen göstermesini, dikkate alınmasını talep ediyoruz.
Teşekkür ederim.
BAŞKAN –
Teşekkür ederiz Sayın Demir.
Sayın Baluken…

15.- Bingöl Milletvekili İdris Baluken’in, Halkların
Demokratik Partisi olarak, Paris’te bir mizah dergisine gerçekleştirilen ve 12
kişinin öldüğü saldırıyı kınadıklarına, gazeteci Metin Göktepe’nin 19’uncu ölüm
yıl dönümüne ve kaza geçiren Balıkesir Milletvekili Haluk Ahmet Gümüş’e geçmiş
olsun dileğinde bulunduklarına ilişkin açıklaması
İDRİS BALUKEN
(Bingöl) – Teşekkür ediyorum Sayın Başkan. 
Sayın Başkan,
dün Fransa’nın başkenti Paris’te katliam şebekeleri tarafından mizah dergisi
Charlie Hebdo’ya yapılan saldırıda aralarında dergi yazarlarının da olduğu 12
kişi yaşamını yitirmiştir. Halkların Demokratik Partisi olarak biz Paris’te
gerçekleştirilen bu saldırıyı şiddetle kınıyoruz. Fransa halkına, Fransız
basınına ve tüm insanlığa başsağlığı diliyoruz. Orta Doğu’da Kürtlerin,
Arapların, Asuri-Süryanilerin, Türkmenlerin, birçok etnik topluluk ve inancın
kanını dökenler ve katledenler dün ve bugün Paris’te ortaya çıkmıştır. Bu
katliam şebekesinin dünyanın her tarafında kültürlere, inançlara ve halklara
saldırılar yapmaya, basın ve ifade özgürlüğüne saldırmaya devam ettiklerini,
Kobani ve Şengal başta olmak üzere Türkiye’de, Orta Doğu’da ve Avrupa’da bu
şebekelerle mücadele etmek için bütün inançların, halkların ve kültürlerin öz
savunma anlamında örgütlenmeleri gerektiğini buradan tekrar ifade ediyoruz.
Ayrıca Paris’te
basın ve ifade özgürlüğüne yönelik saldırıların olduğu bugün de gazeteci Metin
Göktepe’nin katledilmesinin 19’uncu yıl dönümünü yaşıyoruz. Metin Göktepe 8
Ocak 1996’da haber için bulunduğu bir olay takibinde polis tarafından gözaltına
alınmış ve işkence sonucu öldürülmüştü. Maalesef Metin’in katledilmesinden
sonra da Türkiye’de basına ve basın emekçilerine yönelik ölüm, tutuklama ve
baskılar hiç son bulmamıştır. Bizler Metin Göktepe’nin anısını mücadelemizde
yaşatırken basın ve ifade özgürlüğünü hedef alıp basın emekçilerine ölüm ve
tutuklama kusan anlayışlara karşı mücadele etmeye devam edeceğimizi bir kez
daha ifade ediyoruz.
Ayrıca dün
trafik kazası geçiren Cumhuriyet Halk Partisi Balıkesir Milletvekili Sayın
Haluk Ahmet Gümüş’e de ve bütün Cumhuriyet Halk Partisi camiasına da geçmiş
olsun dileklerimizi iletiyoruz.
BAŞKAN –
Teşekkür ederiz Sayın Baluken.
Sayın Köse…

16.- Çorum Milletvekili Tufan Köse’nin, gazeteci Metin
Göktepe’nin 19’uncu ölüm yıl dönümüne ve Çorum’un köylerinde yaşanan yol ve
elektrikle ilgili sorunlara ilişkin açıklaması
TUFAN KÖSE
(Çorum) – Teşekkür ediyorum Sayın Başkan.
Biz de aramızdan
ayrılışının 19’uncu yılında Metin Göktepe’yi hasretle anıyoruz ama o günden
bugüne de basın özgürlüğü adına en ufak bir ilerlemenin sağlanmadığını esefle
izliyoruz.
Çorum, köy
sayısı bakımından Türkiye’de 3’üncü ildir, 750’nin üzerinde köyü vardır. 750
köyün 250’sinin yolu son üç gündür yağan kar nedeniyle kapalıdır. Buna yakın
köyün de elektrikleri kesilmiş, arızalar da giderilememektedir. Yani, duble yol
yapmak muhakkak önemlidir ama var olan yolları açık tutmak daha da önemlidir.
Teşekkür
ediyorum.
BAŞKAN –
Teşekkür ederiz Sayın Köse.
Gündeme
geçiyoruz.
Başkanlığın
Genel Kurula sunuşları vardır.
Komisyondan
istifa tezkeresi vardır, okutuyorum:

VI.- BAŞKANLIĞIN GENEL KURULA SUNUŞLARI
A) Önergeler
1.- Tunceli
Milletvekili Kamer Genç’in, KİT Komisyonu üyeliğinden istifa ettiğine ilişkin
önergesi (4/228)
Türkiye Büyük Millet Meclisi Başkanlığına
KİT Komisyonu
üyeliğinden istifa ediyorum. Gereğini saygılarımla arz ederim. 07/01/2015  
 Kamer
Genç
 Tunceli
BAŞKAN –
Bilgilerinize sunulmuştur. 
Üç genel görüşme
önergesi vardır, ayrı ayrı okutuyorum:

B) Genel Görüşme Önergeleri
1.- MHP Grubu adına Grup Başkan Vekilleri Mersin
Milletvekili Mehmet Şandır ile İzmir Milletvekili Oktay Vural’ın, Arap
Baharı’nın yaşandığı ülkelerdeki değişimlerin Türkiye’ye ve bölge ülkelerine
etkileri ve sonuçları konusunda genel görüşme açılmasına ilişkin önergesi (8/15)
Türkiye Büyük Millet Meclisi Başkanlığına
"Arap
Baharı" olarak adlandırılan Kuzey Afrika ile Orta Doğu'daki protestolar
sonucu oluşan yeni ortamının ve Arap Baharı’nın yaşandığı ülkelerdeki
değişimlerin Türkiye'ye ve bölge ülkelerine etkilerinin ve sonuçlarının
değerlendirilmesi için Türkiye Cumhuriyeti Anayasası'nın 98 ve İç Tüzük’ün 101,
102 ve 103'üncü maddeleri uyarınca bir genel görüşme açılmasını Milliyetçi
Hareket Partisi Grubu adına arz ederiz.
Saygılarımızla.
 Mehmet Şandır Oktay
Vural
 Mersin İzmir
Gerekçe:
Tunus'ta
üniversite mezunu olduğu hâlde işsizlik dolayısıyla işportacılık yapan Muhammed
Boazizi isimli bir Tunus vatandaşının zabıta ekipleri tarafından tezgâhının
elinden alınması dolayısıyla kendisini yakması ve hayatını kaybetmesi Kuzey
Afrika ve Orta Doğu'da bir kısım ülkeleri etkisi altına alan halk
ayaklanmalarının yaşanmasına sebep olmuştur.
Önce Tunus
Devlet Başkanı Zeynel Abidin Bin Ali yaşanan halk isyanı sonucu görevini
bırakmak ve ülkeden kaçmak durumunda kalmıştır. Ardından ayaklanmalar Mısır'a
ulaşmıştır. Ülkenin Başkenti Kahire başta olmak üzere Mısır genelindeki büyük
çaplı gösterilerin sonucunda Cumhurbaşkanı Hüsnü Mübarek'in de kırk yıllık
iktidarı noktalanmıştır. Kuzey Afrika ve Orta Doğu ülkelerinde bir domino etkisi
gösteren Arap Baharı süreci buradan Libya'ya sıçramıştır. Birleşmiş Milletler
Güvenlik Konseyinin 17 Mart 2011 tarihinde aldığı 1973 sayılı Karar’ı sonrası
NATO'nun (North Atlantic Treaty Organization - Kuzey Atlantik Antlaşması
Örgütü) da müdahalesi sonucu 20 Ekim 2011 tarihinde buradaki kırk iki yıllık
Muammer Kaddafi dönemi sona ermiştir. Arap Baharı'nın bir sonraki durağı
Suriye'de Devlet Başkanı Beşar Esad'a karşı başlayan protestolar ise son derece
kanlı olaylara neden olmuş, ülkede büyük bir karışıklık başlamıştır.
Söz konusu
süreçte Moritanya, Bahreyn, Cezayir, Fas, Lübnan ve Yemen gibi ülkeler de
protestolar nedeniyle Arap Baharı sürecinden etkilenmiştir. Orta Doğu ve Kuzey
Afrika’da yaşayan halkların demokrasinin istenilen standartlarda olmaması,
ekonomik yolsuzluk, ifade özgürlüğünün sınırlılığı gibi konuları öne sürerek
giriştiği ayaklanmalar, dış müdahalelerden de beslenmiş, Türkiye’nin de
yakından ilgilendiği bölge büyük güçlerin de yönlendirmesiyle yeniden dizayn
edilmeye başlamıştır.
Arap Baharı,
birçok ülkenin başındaki kişilerin görevlerini bırakmaya zorlandıktan sonraki
seçimlerin ardından siyasi kadroların değişimine ortam hazırladığı gibi,
bölgede enerji kaynaklarının kullanımı, iletimiyle ekonomik faaliyetler ve
ülkelerin iç dinamikleri de değişmiştir. Ayrıca, Suriye gibi bazı ülkelerde
çatışmalar iç savaş boyutuna ulaşmıştır.
Suriye'de de
Beşar Esad’ın karşısında ABD, AB, Suudi Arabistan ve Katar’la birlikte pozisyon
almıştır. Başbakan Erdoğan’ın 2011 yılı Ağustosunun başında Suriye’de
yaşananları iç mesele olarak tarif etmesi ise Türkiye’nin yaşanan krizden
etkileneceğinin alarmını vermiş, bölgedeki ani değişimler istikrarı bozmuş, bu durum Türkiye’yi de
etkilemiştir. Terör olaylarının bu denli artmasının ardındaki nedenlerden
birisi de bölgenin giderek daha karmaşık bir yapıya evrilmesidir.
Suriye’deki
istikrarsız ortamdan yararlanmak isteyen PYD, Esad yanlılarına ve muhaliflere
alternatif bir güç olmak istemekte, kendi kontrol bölgesini sağlayarak bu
karmaşadan yarar sağlamak istemektedir. Kısa süre önce teröristbaşı Abdullah
Öcalan’ın Suriye’de 15 bin kişilik bir ordu kurulmasına ilişkin talimatı göz
önüne alındığında Suriye’de son derece sakıncalı bir döneme girildiği
görülmektedir.
Bu kritik
periyotta Irak’taki Çekiç Güç harekâtından sonra 36’ncı paralelin kuzeyindeki
Kürt yapılanması, 2003 yılındaki Irak’ın işgali sonrasında özerkliğini
pekiştiren, merkezî hükûmetten kopuk ve bağımsızlık provaları yapan bir yapıya
kavuşmuştur. Irak’taki bu duruma benzer bir sürecin, Suriye'de de yaşanma
ihtimali maalesef uzak değildir. Türkiye, İran, Suriye ve Irak’tan oluşması
hedeflenen 4 parçalı KCK projesinin hazırlıkları böylece ileri bir noktaya
ulaşmış olacaktır. 
Bunların yanı
sıra, Türkiye’nin en uzun sınırını paylaştığı Suriye’deki kargaşa Türkiye’ye
yasal ve yasa dışı yollardan birçok mültecinin geçişine zemin hazırlamış,
ülkemizde sayıları 100 bini aşan mültecilerin çeşitli sorunlara neden oldukları
yönünde halkın kaygıları doğmuştur.
Tüm bu
yaşananlar çerçevesinde, Arap Baharı sürecinde bölgedeki değişikliklerle oluşan
yeni düzen, isyanların sonuçlarının bölgemizde ve ülkemizde ne gibi
değişikliklere sebep olduğu ve hangi sonuçları doğurduğunun anlaşılması
gerekmektedir.

2.- MHP Grubu adına Grup Başkan Vekilleri Mersin
Milletvekili Mehmet Şandır ile İzmir Milletvekili Oktay Vural’ın, denizcilik ve
deniz ticaretinin sonuçları konusunda genel görüşme açılmasına ilişkin önergesi
(8/16)
Türkiye Büyük
Millet Meclisi Başkanlığına
Coğrafi olarak
yarımada şeklinde olan ve üç tarafı denizlerle çevrili ülkemizde deniz
sınırlarının uzunluğu kara sınırlarından fazladır. Bu sebeple ülkemizde
denizcilik ve deniz ticareti gerek ekonomik gerek sosyal açıdan büyük önem
taşımaktadır. Denizcilik ve deniz ticareti maalesef arzu edilen noktaya
getirilememiştir, sorunlarına çözüm üretilememiştir ve gerekli destek
verilmemiştir. Denizcilik ve deniz ticaretinin sorunlarının her açıdan
değerlendirilmesi için Anayasa'nın 98 ve İç Tüzük’ün 101, 102 ve 103'üncü
maddeleri uyarınca bir genel görüşme açılmasını Milliyetçi Hareket Partisi
Grubu adına arz ederiz.
Saygılarımızla.
Mehmet Şandır Oktay
Vural
 Mersin 
İzmir
Grup Başkan
Vekili Grup Başkan Vekili

Gerekçe:
Ülkemizin deniz
sınırları kara sınırlarından uzundur. Denizin altı ve üstünde olmak üzere
petrol, doğal gaz, madenler, yük ve yolcu taşımacılığı, balıkçılık ve su
ürünleri gibi birçok zenginliklere sahip olan denizciliğimiz, aynı zamanda
seyir güvenliği, deniz emniyeti, boğaz geçişleri, deniz trafiği ve deniz
kirliliği gibi birçok hususun da sürekli göz önünde bulundurulmasını zorunlu
kılmaktadır.
Mukayeseli
üstünlüklere sahip olmasına rağmen, Türk deniz ticaretinin hak ettiği yerde
olduğunu söylemek son derece güçtür. Üreten ekonomiden ziyade, ithal bağımlısı
bir ekonomik yapıyı teşvik eden Hükûmetin ekonomi politikaları denizcilik
sektörünü ihmal etmekte, sorunların gittikçe derinleşmesine yol açmaktadır.
Deniz taşımacılığının yurt içi yük taşımacılığındaki payının yüzde 3,6 gibi
değerlere inmiş olması da bunun en önemli göstergelerinden birisidir.
Aslında bir
deniz ülkesi olan Türkiye'nin denizciliğinin bağımsız çalışan bir
müsteşarlıktan vazgeçilerek devasa bir bakanlık içerisinde genel müdürlük
seviyesinde temsil edilmesinin bu alanda yer alan sektör temsilcilerinin de
gücünü ve etkisini azaltacağı aşikârdır. Bu görüşler Hükûmetin denizcilik
alanındaki vizyon eksikliğini ortaya koymaktadır. Uluslararası özelliği
gereğince ayrı ele alınması, ulaştırma ve iletişim başlıklarının sınırlarını
aşması dolayısıyla da ayrı değerlendirilmesi gerekmektedir.
Bazı önemli
şehirlerimizin limanlarına demir yolu bağlantısı bulunmaması, limanlarımızın
teknolojik donanımlarının yetersiz olması gibi ciddi altyapı noksanlıkları
hayati önem ve öncelik arz etmektedir
Deniz ticaret filosunun
gençleştirilememiş olması ve gemi inşa ve yatçılığın desteklenememesi diğer sorun alanlarıdır.
Ülkemizdeki 127
tersane daha düne kadar yaklaşık 1.000 kişiyle çalışır iken bugün kapasite
kullanım oranları yüzde 5'lere kadar gerilemiştir. Bu tesislerin çoğu, sektöre
kredi veren yabancı bankaların ganimetçi yaklaşımları sebebiyle borç batağına
saplanmıştır. Sıkıntıya düşüldüğünde kullanılmak üzere oluşturulan "Kredi
Garanti Fonu", siyasi mülahazalarla hükûmete yakın birkaç ihtiyaç sahibine
kullandırılması gibi bir sığlıkla karşılaşılmıştır.
Türk
denizciliğinin eğitimli gemi adamlarına ihtiyacı vardır.
Kıyılarımızda
birçok kurum (Belediyeler, Çevre ve Şehircilik Bakanlığı, Gıda, Tarım ve
Hayvancılık Bakanlığı, Kültür ve Turizm Bakanlığı gibi) kendi alanlarıyla
alakalı planlamalar yapmakta, etkili bir koordinasyon sağlanamadığı için kaotik
bir ortam oluşmaktadır. Acilen ilgili tüm birimlerin katkı ve katılımlarıyla
kıyı master planları yapılmalıdır.
Deniz
taşımacılığının oransal ağırlığı, toplam iç yük taşımacılığı içerisinde
artırılmalıdır.
Türk deniz
ticaret filomuz hâlâ daha ithal yüklerin yüzde 27'sini taşımakta olup, dış
taşımacılığın artırılması için de tedbir ve teşvikler üretilmelidir.
Transit olarak
ülkemize gelen ve limanlarımızdan diğer ülkelere gönderilen konteyner ve yük
taşımacılığı desteklenmelidir.
Deniz
taşımacılığının gelişmesine engel teşkil eden hükümlerin Kurumlar Vergisi
Kanunu’ndan acilen ayıklanması mecburiyeti hasıl olmuştur.
TUGS'a kayıtlı
gemilerde çalışan yabancı uyruklu gemi adamlarının çalışma ve izin işlemlerinde
kolaylıklar sağlanmalıdır.
Kısa mesafeli
deniz yolu taşımacılığı desteklenmelidir.
Türk
boğazlarında tarifeli sefer yapan gemiler uzun süre bekletilmemelidir.
Türkiye'de imal
ve inşa edilen gemilerin ihracatı teşvik edilmeli, işlemler
kolaylaştırılmalıdır.
Deniz
denetimindeki çok başlılık ortadan kaldırılmalıdır.
Yatçılık, millî
ekonomi içerisindeki payını büyütebilmiş değildir.
Sektörün en
büyük problemi, yabancı bayraklı Türk gemileri problemidir ki bugün itibariyle
birçok Türk Bayraklı gemi yabancı bayraklarını çekmekte, onlara sağlanan kayıt
dışılık avantajlarıyla Türk Bayrağı’ndan çıkmaktadırlar. Bu oran yüzde 70'lere
ulaşmıştır. Millî denizciliğimiz açısından bu sorunun aşılması her şeyden
önceliklidir.
3.- MHP Grubu adına Grup Başkan Vekilleri Mersin Milletvekili
Mehmet Şandır ile İzmir Milletvekili Oktay Vural’ın, AKP’nin özellikle son
yıllardaki dış politikasıyla Türkiye Cumhuriyeti devletinin ekonomik yapısına,
ticari ilişkilerine, milletin refahına ve millî bütçe dengesine kasteden
hamlelerinin rakamsal neticeleri konusunda genel görüşme açılmasına ilişkin
önergesi (8/17)
Türkiye Büyük Millet Meclisi Başkanlığına
2002 yılından bu
yana iktidarda olan AKP'nin, özellikle son yıllardaki dış politikasıyla Türkiye
Cumhuriyeti devletinin ekonomik yapısına, ticari ilişkilerine, milletin
refahına ve millî bütçe dengesine kasteden hamlelerinin rakamsal neticelerini
TBMM Genel Kurulunda değerlendirmek üzere Anayasa'nın 98’inci ve İç Tüzük’ün
101’inci, 102’nci ve 103'üncü maddeleri uyarınca bir genel görüşme açılmasını
Milliyetçi Hareket Partisi Grubu adına arz ederiz.
Saygılarımızla.
 Mehmet Şandır Oktay
Vural
 Mersin İzmir
 Grup
Başkan Vekili Grup
Başkan Vekili
Gerekçe:
Dışişleri Bakanı
Sayın Ahmet Davutoğlu'nun 2009 yılından bu yana bizzat pratiğe aktardığı
"stratejik derinlik" adlı paradigmanın ve onun bir alt söylemi olan
"komşularla sıfır sorun" ölçüsünün 2012 yılı sonu itibarıyla vardığı
nokta fevkalade vahimdir.
Türkiye
Cumhuriyeti devletinin geleneksel dış politikasının ana sütununu teşkil eden
"Yurtta barış, dünyada barış." hikmetinin pervasızca harcandığını ve
kenara itildiğini, yerine ise nostaljik ve emperyal nitelikli tehlikeli bir
vizyonun ikame edildiğini görüyoruz.
Bugün gelinen
aşamada benimsenen dış politika çizgisinin hem kuramsal hem de maddi planda
uzun vadeli devlet ve millet menfaatleriyle zıtlaştığını saptıyor, birçok
kesimin bu hususla münasebetli haklı endişelerine tanıklık ediyoruz.
Bu süreçte AKP
yetkililerinin iddia ettikleri gibi Türkiye Cumhuriyeti devleti uluslararası
arenada itibar kazanmamış, aksine seksen dokuz yıllık mevcudiyeti dâhilindeki
en büyük hasara ve tahribata maruz kalmıştır.
Söz konusu
zararın diplomatik yankılarının yanı sıra, elbette bir de ekonomik ve ticari
maliyeti mevcuttur. 31 Mayıs 2010 tarihinde Mavi Marmara hadisesiyle işaret
fişeği atılan, aynı yılın aralık ayından itibaren "Arap Baharı"
olgusu ivme kazanan ve nihayet Suriye kriziyle doruk noktasına ulaşan gerileme
sürecinin ekonomi politiği üzerine TBMM ve medya yeterince tartışmamış, Hükûmet
yetkilileri de müthiş bir karartma siyaseti yürütmüşlerdir.
Gerçekten de
Sayın Davutoğlu önderliğinde idare edilen dış politikanın ülkemize ve
insanımıza yüklediği mali külfetin aydınlatılması zaruridir. Sanılanın aksine,
Sayın Davutoğlu'nun mimarlığını üstlendiği tasavvurun etkileri sadece Suriye
meselesi ile bağlantılı değildir ve çok boyutludur.
Karşımızdaki
tablonun birçok değişkeni ve unsuru vardır. Kuzey Afrika ve Orta Doğu
coğrafyasını içine alarak yayılan ve neticede millî sınırlarımıza kadar dayanan
isyan dalgasına gereğinden fazla müdahil oluşumuz beraberinde çeşitli ekonomik
ve ticarî sorunları getirmiştir. Bu sorunların bir kısmı Arap Baharı'yla
doğrudan ve dolaylı yoldan ilgili olan devletleri kapsamaktadır. Buna göre
özellikle Rusya ve İran gibi ülkeler üzerinde durmak gerekmektedir ki Çin Halk
Cumhuriyeti de bu listenin içerisindedir.
Meselenin
yan etkiler ayağını da dikkate almak mecburiyetindeyiz. Örneğin, Rusya, Türk
mallarını taşıyan tırlara dönüşte Rus malı taşıma şartı getirmiştir. Yine, Türk
dünyasının mihenk taşlarından olan Özbekistan, Türk mallarına tahdit
uygulamaktadır. Suriye sınırının kapanması nedeniyle ihracat navlun maliyetleri
katlanmış, Arap ülkelerine yapılan ihracat önemli oranda sekteye uğramıştır.
Geçtiğimiz haftalarda yaşanan uçak krizleriyle de bu kış doğal gaz noktasında
zor günler yaşamamız muhtemeldir.
Hükûmetin
güncelleme kılıfı altında yaptığı zamlar ve en çok sıradan insanlarımızı
sıkıştıran ilave vergiler düşünüldüğünde, mülteci kamplarına ödenen paranın,
Özgür Suriye Ordusu'na verilen lojistiğin nasıl sağlandığının ve dış
politikanın sebebiyet verdiği genel kayıpların nasıl telafi edileceklerinin
Genel Kurulda açıkça tartışılması gerekmektedir.
Denetim
faaliyetinden sorumlu olan TBMM karşısında Hükûmetin insanımızın ödediği
vergilerle yarattığı bu kaynakların nasıl ve niçin kullanıldıklarını açıklaması
ve eylemleriyle alakalı millet temsilcilerine hesap vermesi önem taşımaktadır.
BAŞKAN -
Bilgilerinize sunulmuştur.
Önergeler
gündemdeki yerlerini alacak ve genel görüşme açılıp açılmaması konusundaki ön
görüşmeler sırası geldiğinde yapılacaktır. 
Şimdi gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz.
1’inci sırada
yer alan, Türkiye Büyük Millet Meclisi İçtüzüğü’nde değişiklik yapılmasına dair
iç tüzük teklifi ve Anayasa Komisyonu Raporu’nun görüşmelerine kaldığımız
yerden devam edeceğiz.

VII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın'ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç'in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
BAŞKAN –
Komisyon? Yok.
Ertelenmiştir.
2’nci sırada yer
alan, Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu Raporlarının görüşmelerine kaldığımız yerden devam edeceğiz.

2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
BAŞKAN –
Komisyon? Yok.
Ertelenmiştir.
3’üncü sırada
yer alan, Ceza İnfaz Kurumları Güvenlik Hizmetleri Kanunu Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz. 

3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)(x)
BAŞKAN –
Komisyon ve Hükûmet? Yerinde.
Dünkü birleşimde
İç Tüzük’ün 91’inci maddesine göre temel kanun olarak görüşülen tasarının
birinci bölümünde yer alan 12’nci maddesi kabul edilmişti.
Bugün 13’üncü
maddeden başlıyoruz efendim. 
13’üncü madde
üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 616 sıra sayılı Ceza İnfaz Kurumları Güvenlik Hizmetleri Kanunu Tasarısının
13. Maddesinin 2. Fıkrasındaki "duraksamadan" ibaresinin metinden
çıkarılmasını arz ve teklif ederiz.
 Dilek Akagün Yılmaz Ömer
Süha Aldan Ali Rıza Öztürk
 Uşak Muğla Mersin
 Ali İhsan Köktürk Turgut
Dibek  İsa Gök
 Zonguldak Kırklareli
 Mersin
 Gürkut Acar Özgür
Özel
 Antalya Manisa

Türkiye Büyük Millet Meclisi Başkanlığına
Görüşülmekte
olan 616 sıra sayılı Kanun Tasarısının 13. Maddesinin:
1- 1. Fıkrasının
a) bendinin aşağıdaki şekilde değiştirilmesini, 
a) Başka
tedbirlerle önlenmesi mümkün olmayan hallerde en son olarak ateş etme tedbirine
başvurulur. 
2- 2. Fıkrasında
bulunan teşebbüs edilmesi ibaresinden sonra gelmek üzere veya saldırılması
ibaresinin eklenmesini, 
3- 2. Fıkrada
bulunan duraksamadan kelimesinin madde metninden çıkarılmasını, 
Arz ve teklif
ederiz.
 Faruk Bal  Murat
Başesgioğlu Alim Işık
 Konya  İstanbul 
Kütahya
 Yusuf Halaçoğlu  Bülent
Belen 
 Kayseri  Tekirdağ

Türkiye Büyük Millet Meclisi Başkanlığına 
Görüşülmekte
olan 616 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 13 üncü maddesinin teklif metninden çıkarılmasını arz ve
teklif ederiz.
 Sırrı Süreyya Önder Kemal
Aktaş Pervin Buldan
 İstanbul Van Iğdır
 Erol Dora Hasip
Kaplan
 Mardin  Şırnak

BAŞKAN –
Komisyon bu son okuttuğum önergeye katılıyor mu?
ADALET KOMİSYONU
SÖZCÜSÜ ALİ İHSAN YAVUZ (Sakarya) – Katılmıyoruz Sayın Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Başkanım.
BAŞKAN – Sayın
Buldan, siz mi konuşacaksınız?
PERVİN BULDAN
(Iğdır) – Ben konuşacağım.
BAŞKAN –
Buyurunuz efendim. 
PERVİN BULDAN
(Iğdır) – Teşekkür ederim Sayın Başkan. 
Sayın Başkan,
değerli milletvekilleri; 13’üncü madde üzerine vermiş olduğumuz önerge üzerinde
söz aldım. Genel Kurulu saygıyla selamlıyorum. 
Sayın Başkan,
değerli milletvekilleri; bugün, gazeteci Metin Göktepe’nin katledilişinin
19’uncu yıl dönümü. Metin Göktepe, İstanbul’da gazetecilik yapan bir
arkadaşımızdı, bir yurttaşımızdı. On dokuz yıl önce bugün, 8 Ocak 1996
tarihinde, Ümraniye Cezaevinde, tutuklulara ilişkin yapılan saldırı sonucu
katledilen insanlarla ilgili bir cenaze töreni vardı Alibeyköy’de ve Metin
Göktepe, eline kâğıdını, kalemini ve fotoğraf makinesini alarak bu cenaze
törenini izlemeye gitti fakat cenazenin yapılacağı ilçeye bile Metin Göktepe
alınmak istenmedi. Dolayısıyla, Metin Göktepe’nin bütün ısrarlarına rağmen,
sarı basın kartı olmadığı gerekçesiyle ilçeye bile alınmasına izin verilmedi.
Buna rağmen ısrarcı davranarak Metin Göktepe ilçeye girdi fakat polisler
tarafından kapalı spor salonuna alınarak götürüldü, yüzlerce insanla birlikte
gözaltına alındı ve burada polisin çok şiddetli coplarına maruz kaldı, vücuduna
inen bütün darbelere karşın “Ben gazeteciyim.” dedi Metin Göktepe ve gazeteci
olduğunu hatırlattı polislere, güvenlik güçlerine. Buna rağmen Metin
Göktepe’nin vücuduna, her yerine coplar indi fakat yine Metin Göktepe “Ben
gazeteciyim. “dedi, “Ben görevimi yapıyorum.” dedi, “Ben haber yapacağım.” dedi
ama görgü tanıklarının da ifadelerine göre Metin Göktepe kapalı spor salonunda
-gazeteciler ve oradaki insanlarla birlikte- polisin şiddetli işkencesi
sonucunda yaşamını yitirdi. Dolayısıyla, Metin Göktepe bugün aramızda yok.
Değerli
arkadaşlar, sadece Metin Göktepe değil, bugün Türkiye’de Musa Anter, Hafız
Akdemir, Ferhat Tepe gibi yüzlerce gazeteci ya basın önünde işini yaparken,
görevini yaparken polislerin, güvenlik güçlerinin şiddetine, baskısına maruz
kaldı ya da faili meçhul cinayetlere kurban gittiler. Evet, bizler belki yüzler
olduk, binler olduk, meydanlara indik, Metin Göktepelere sahip çıkmaya çalıştık
fakat bu ülkede gazeteci olmanın çok ağır bir bedeli vardı ve bunlardan bir
tanesini yine Metin Göktepe canıyla ödeyerek aramızdan ayrıldı. 
Bu ülkede
gazeteci olmak her zaman suç oldu değerli arkadaşlar ve bu ülkede özgür
basından yana olmak suç oldu. Gazeteler kapatıldı, gazeteler bombalandı,
sayfalar sansürlendi, gazetecilere işkenceler yapıldı, gazeteciler katledildi
ve bunun bugün bir örneğini de ne yazık ki Fransa’nın başkenti Paris’te Charlie
Hebdo dergisine yapılan baskın sonucu yaşamlarını yitiren 12 gazeteci gibi biz
de ülkemizde yaşadık. Bugün Paris’te milyonlar sokaklara indi, gazetecilerine
sahip çıkmaya çalıştı. Bizler de bugün yine Metin Göktepe şahsında tüm gazeteci
arkadaşlarımızı, bu uğurda canını veren, bedenini veren, ömrünü veren tüm
gazeteci arkadaşlarımızı saygıyla, minnetle anıyoruz, onlara buradan
şükranlarımızı iletiyoruz, ailelerine bir kez daha başsağlığı dileklerimizi
ifade etmek istiyoruz değerli arkadaşlar.
Biz yine bugün
buradan Halkların Demokratik Partisi olarak sadece Metin Göktepe’nin değil,
bugüne kadar öldürülen, katledilen bütün gazetecilerin faillerinin bir an önce
açığa çıkarılması gerektiğini ve onları kimler katlettiyse mutlaka bunların
yargılanması gerektiğini, cezalandırılması gerektiğini ifade etmek istiyoruz.
Ancak bu şekilde onlara sahip çıkabiliriz, ancak bu şekilde onların
mücadelesini yaşatabiliriz diyoruz. Bugün, AKP Hükûmetinin görevlerinden birisi
de Türkiye’de katledilen gazetecilerin cinayetlerinin açığa çıkarılması. Onları
öldürenlerin mutlaka yargılanması gerektiğini ifade etmek istiyor, Genel Kurulu
saygıyla selamlıyorum. (HDP sıralarından alkışlar)
BAŞKAN –
Teşekkür ederiz Sayın Buldan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 616 sıra sayılı Kanun Tasarısının 13. Maddesinin:
1- 1. Fıkrasının
a) bendinin aşağıdaki şekilde değiştirilmesini, 
a) Başka
tedbirlerle önlenmesi mümkün olmayan hallerde en son olarak ateş etme tedbirine
başvurulur. 
2- 2. Fıkrasında
bulunan teşebbüs edilmesi ibaresinden sonra gelmek üzere veya saldırılması
ibaresinin eklenmesini, 
3- 2. Fıkrada
bulunan duraksamadan kelimesinin madde metninden çıkarılmasını, 
Arz ve teklif
ederiz.
Faruk Bal (Konya) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ ALİ İHSAN YAVUZ (Sakarya) – Katılmıyoruz Sayın Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Sayın Başkan.
BAŞKAN – Kim konuşacak?
Gerekçeyi mi okutuyorum?
YUSUF HALAÇOĞLU
(Kayseri) – Gerekçe...
BAŞKAN –
Gerekçeyi okutuyorum:
Gerekçe:
Önerge ile
saldırıya teşebbüs hâlinde silah kullanma hâli düzenlenmiştir. Saldırının
gerçekleşmesi hâlinde boşluk bulunmaktadır. Bu boşluğun doldurulması
gerekmektedir. Silah kullanma eylemi ölçülülük oranı ile sınırlandığına göre
duraksamadan kelimesi maddede yer alması anlamsızdır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 616 sıra sayılı Ceza İnfaz Kurumları Güvenlik Hizmetleri Kanunu
Tasarısının 13. Maddesinin 2. Fıkrasındaki “duraksamadan” ibaresinin metinden
çıkarılmasını arz ve teklif ederiz.
Dilek Akagün Yılmaz (Uşak) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ ALİ İHSAN YAVUZ (Sakarya) – Katılmıyoruz Sayın Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Sayın Başkan. 
BAŞKAN – Sayın
Özel konuşacak, buyurunuz efendim. (CHP sıralarından alkışlar) 
ÖZGÜR ÖZEL
(Manisa) – Sayın Başkan, değerli milletvekilleri; hepinizi saygıyla
selamlıyorum. 
Bir kez daha
Adana Milletvekilimiz Murat Bozlak’a Allah’tan rahmet, sevenlerine ve grubuna
başsağlığı diliyorum.
Dün Paris’te
düşünce özgürlüğüne karşı girişilmiş olan katliamı kınıyorum. Tam bundan on
sekiz yıl önce 8 Ocak 1996’da kaybettiğimiz gazeteci Metin Göktepe’yi bir kez
daha buradan saygıyla, minnetle ve özlemle anıyorum.
Ceza İnfaz Kurumları
Güvenlik Hizmetleri Kanunu Tasarısı üzerinde grubumuzun vermiş olduğu önergeyle
ilgili olarak söz almış bulunuyoruz. Ben, Cumhuriyet Halk Partisinin -Veli
Ağbaba, Nurettin Demir ve Muharrem Işık’la birlikte- cezaevleri komisyonunda
görev yapan bir milletvekiliyim. Pozantı Cezaevinden başlayarak 50 farklı
cezaevinde 150’den fazla ziyaret gerçekleştirmiş ve bununla ilgili 100’den
fazla rapor yazmış, bunlardan 5 tanesi de kitaplaşmış olan bir komisyonun
üyesiyim. Nerede bir hak ihlali varsa, nerede bir hukuksuzluk varsa Cumhuriyet
Halk Partisi bunların üzerine kararlılıkla gitti bu dönemde ve bunların üzerine
giderken suçun türünü, suçlunun etnik kökenini, inancını, mezhebini hiç
sorgulamadık, diliyle ya da ırkıyla, işlediği suçla, menşeiyle de hiç ilgilenmedik,
insan hakları temelinden yaklaştık meseleye. Ve cezaevlerinde yaptığımız tüm
ziyaretler sırasında tespit ettiğimiz üç ana mağdur grubu, üç ana mağduriyet
vardı. Bunlardan bir tanesi mahkûmların yaşadığı sorunlardı. Diğeri, mahkûm
yakınlarının cezaevi ziyaretleri öncesinde, sırasında ve sonrasında yaşadığı
sorunlardı ama bir diğeri de cezaevi personelinin mağduriyetiydi. Cezaevi
personelinin ismi değişiyor. Eskiden “gardiyan” deniyordu, bir devrim yapıldı,
“infaz koruma memuru” adını aldılar ama sorunları değişmedi. Şimdi bugün onlara
“iç güvenlik memuru” ve “dış güvenlik memuru” adını vereceğiz ama sorunlarıyla
ilgilenmiyoruz. Oysa cezaevinde çalışan personelin dört yıl önce, on yıl önce,
yirmi yıl önce ne sorunu varsa bugün de benzer sorunları var. Onların yeni bir
sıfata değil, yeni bir statüye, sorunlarının bilinmesine ve çözüm önerileri
getirilmesine ihtiyacı var. Onların bir makyaja, bir yeni isme değil, onların
acil durumlarından dolayı önce nefes aldıracak bir suni teneffüse, sonra da
etkin bir tedaviye ve rehabilitasyona ihtiyaçları var.
İnfaz koruma
memurları, müdürler, müdür yardımcıları, aday memurlar, teknik memurlar,
hepsinin sorunları dağ gibi ve çözülmeyi bekliyor. Bizler cezaevindeki
mağdurların, mahpusların yanlarına gittiğimizde gözümüzün içine bakıyorlar
girerken ya da çıkarken, sorunlarını dile getirirler mi, Mecliste bir gün
gündeme gelip çözüm üretilebilir mi diye. Örneğin, cezaevinde çalışan memurlar
silah taşıyorlar -cezaevinde, dışarıda görev yaptıklarında taşıyacaklar-
polisler, jandarmalar gibi riskli görev yapıyorlar ama yıpranma payları yok.
Çok farklı meslek gruplarına tanınan, gazetecilere tanınan, en nihayetinde
milletvekillerine tanınan bir yıpranma payı cezaevindeki memurlarda maalesef
yok. Oysa cezaevi memurları, cezaevinde çalışanlar yıpranma almadıkları gibi
fazla mesai de almıyorlar. İşin enteresanı, onlar en çok, örneğin herkesin
dinlendiği bayram günlerinde, yılbaşı günlerinde çalışıyorlar. Neden
çalışıyorlar? Çünkü o günlerde açık görüş var ve herkes birden, birkaç gün
içinde açık görüş yapacak. İzinlerin hepsi iptal, hiçbir tanesi ailesinin
yanına, yakınlarının yanına gidemiyor ve kader mahkûmları çocuklarını
kucaklarına alabilsin, bir anne evladına belki son kez sarılabilsin, bayram
gününü, yılbaşı gününü birlikte geçirebilsinler diye onlar kendi ailelerinden,
kendi yakınlarından fedakârlık yapıyorlar. Ne bu özel günlerdeki çalışmalar
için, ne günün herhangi bir saatindeki fazla mesai için, ne bir isyan çıktığı
durumda bütün izinler iptal edildiğinde gittiklerinde çalıştıkları fazla mesai
için bir kuruş fazla ücret alamıyorlar. Emekli olmaya kalktıklarında örneğin,
3.800 lira maaş alan bir müdürün maaşı 2 bin liraya düşüyor; infaz koruma
memuru 2.800 lira alıyor, maaşı 1.500, 1.600 liraya düşüyor. Kredi kartları dolu,
borç boğaza kadar, emekli olmadan yaş haddine kadar çalışmayı zorluyorlar ve
bulundukları koşullarda devletin 3 öğün için verdiği 4 liralık yemeği
mahkûmlarla birlikte yiyerek, o kötü kaderi birlikte paylaşarak yaşama
tutunmaya çalışıyorlar. 
Grubumuzun önerileri
var, değerlendirilmesini ve bu insanların sesinin artık duyulmasını talep
ediyoruz. 
Saygılar
sunuyorum. (CHP sıralarından alkışlar) 
BAŞKAN –
Teşekkür ederiz Sayın Özel. 
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
13’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Sayın
milletvekilleri, daha iyi algılayabilmem için kabul edip etmediğinizi, el
işaretlerinizi daha iyi görmemi lütfen sağlayınız. 
14’üncü madde
üzerinde üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 616 sıra sayılı Kanun Tasarısının 14. Maddesinin 2. Fıkrasının aşağıdaki
şekilde değiştirilmesini arz ve teklif ederiz.
(2) güvenlik
görevlilerinin veya kolluk kuvvetlerinin kuvvet kullanarak müdahale ettiği
durumlarda, müdahalede görev alan personelin can ve mal güvenliği ile ilgili
gizlilik kararı dâhil olmak üzere gerekli tedbirler alınır.

 Faruk Bal Alim
Işık Yusuf Halaçoğlu
 Konya Kütahya Kayseri

 Murat Başesgioğlu Bülent
Belen 
 İstanbul Tekirdağ
Türkiye Büyük Millet Meclisi Başkanlığına
Görüşülmekte
olan 616 sıra sayılı Ceza İnfaz Kurumları Güvenlik Hizmetleri Kanunu Tasarısının
14. Maddesinin 2. fıkrasının madde metninden çıkarılmasını arz ve teklif
ederiz.

 Dilek Akagün Yılmaz Ali
Rıza Öztürk
 Uşak Mersin

 Mehmet Hilal Kaplan Melda
Onur Malik Ecder Özdemir
 Kocaeli İstanbul Sivas
Türkiye Büyük Millet Meclisi Başkanlığına
Görüşülmekte
olan 616 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 14 üncü maddesinin teklif metninden çıkarılmasını arz ve
teklif ederiz.

 Sırrı Süreyya Önder Pervin
Buldan Hasip Kaplan
 İstanbul Iğdır Şırnak

 Kemal Aktaş Erol
Dora
 Van Mardin
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ ALİ İHSAN YAVUZ (Sakarya) – Katılmıyoruz Sayın Başkanım. 
BAŞKAN –
Hükûmet? 
ADALET BAKANI
BEKİR BOZDAĞ (Yozgat) – Katılmıyoruz Başkanım. 
BAŞKAN – Sayın
Buldan, buyurunuz efendim.
PERVİN BULDAN
(Iğdır) – Teşekkür ederim.
Sayın Başkan,
değerli milletvekilleri; doğrusu dün, soru-cevap bölümünde Sayın Bakana ifade
etmeye çalıştık ve kendisinden de bir cevap aldık fakat bu konudaki
görüşlerimizi her platformda, her zeminde dile getirmeye ve bu konudaki
ısrarımızı bir kez daha ifade etmeye çalışacağız.
Hasta tutsaklar
meselesi dün yine Sayın Bakana ifade ettiğimiz şekilde çok acil çözülmesi
gereken bir mesele ve çok hayati, çok vicdani bir mesele olduğu için hiç zaman
kaybetmeden hasta tutsaklara ilişkin bir adımın atılması gerektiğini ifade
etmek istiyorum.
Dün Sayın Bakan,
bir ay içerisinde bir yasa hazırlanacağını ve bu konudaki girişimlerin ve
adımların atılacağını ifade etmişti fakat biz yine de buradan Sayın Bakana
hatırlatmak istiyoruz: 2014 yılında Seyithan Taşkıran, Şehmus Yetek, Celal Kılıçaslan,
Ramazan Özalp, Lütfü Taş ve Haşem Arduçlu isimli hasta tutsaklar cezaevlerinde
ne yazık ki yaşamlarını yitirdiler ve bu arkadaşlarımız, tabii ki ölümle
pençeleşen hasta tutsaklardı. Biz boşuna buradan bir an önce bu konuda adım
atılması gerektiğini söylemedik ve bu konuda hiç zaman kaybetmeden… Bir ay
içerisinde belki de onlarca hasta tutsağı cezaevinde kaybedebileceğimiz günleri
yaşıyoruz. Dolayısıyla Sayın Bakan, buradan bir kez daha sizden rica ediyoruz,
en kısa zamanda, hiç beklemeden, bir ayı beklemeden bu konuda bir adım atılırsa
en azından onlara olan görevimizi belki bir nebze de olsa yerine
getirebileceğimizi düşünüyoruz.
Tam da içerisinde bulunduğumuz barış
süreciyle de alakalı olarak aslında ifade etmek istiyoruz. Sürecin başından
beri hasta tutsaklar meselesi bir pazarlık konusu hâline getirildi ve
karşılıklı bazı polemiklerle birlikte, şu yapılırsa ancak biz hasta tutsakları
cezaevinden bırakırız ya da bu yapılmadan hasta tutsaklara ilişkin herhangi bir
adım atmayız diye bize ifade edildi ama biz bu meselenin bir kez daha ne kadar
vicdani bir mesele olduğunun, ne kadar insani bir mesele olduğunun altını da
önemle çizmek istiyoruz. 
Değerli
arkadaşlar, elimizdeki listede tabii ki 500’e yakın hasta tutsak var ve bu
hasta tutsakların başında şu anda ölümle pençeleşen Abdullah Kalay Kandıra 2
No.lu F Tipi Cezaevinde, yine Abdurrahman Yıldırım Şakran T Tipi Cezaevinde,
Avni Uçar Siirt E Tipi Cezaevinde, Aziz Bayın Edirne’de, Aslan Karslı
Kırıklar’da, Alaattin Öğet Edirne’de, yine Ayfer Ayçiçek Gebze M Tipi Kadın
Cezaevinde, Fatma Tokmak Bakırköy Kadın Kapalı Cezaevinde şu anda hasta
tutsaklar arasında birinci sıralarda yer almakta. 
Dolayısıyla
onları kaybetmeden aileleriyle bir araya gelebilmelerinin, belki de son
nefeslerini aileleriyle birlikte verebilmelerinin olanaklarını sağlamanın hem
bizim hem de Hükûmetin birinci gündemi olması gerektiğini ifade ediyor ve bu
ısrarımızı da Sayın Hükûmete, Sayın Bakana iletmek istiyoruz. Dolayısıyla hasta
tutsaklar konusunda çok acil atılması gereken adımlar olduğunu düşünüyor ve
barış süreciyle de alakasını kurarak bu konudaki ısrarımızı Sayın Bakana ifade
etmek istiyoruz. 
Genel Kurulu
saygıyla selamlıyorum. (HDP sıralarından alkışlar) 
BAŞKAN- Teşekkür
ederiz Sayın Buldan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 616 sıra sayılı Ceza İnfaz Kurumları Güvenlik Hizmetleri Kanunu Tasarısının
14. Maddesinin 2. fıkrasının madde metninden çıkarılmasını arz ve teklif
ederiz.
 Mehmet
Hilal Kaplan (Kocaeli) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ ALİ İHSAN YAVUZ (Sakarya) – Katılmıyoruz Sayın Başkanım. 
BAŞKAN –
Hükûmet? 
ADALET BAKANI BEKİR
BOZDAĞ (Yozgat) – Katılmıyoruz Başkanım. 
BAŞKAN – Sayın
Onur, buyurunuz efendim. (CHP sıralarından alkışlar) 
MELDA ONUR
(İstanbul) – Teşekkür ederim Sayın Başkan. 
Sayın vekiller, Ceza İnfaz Kurumları
Güvenlik Hizmetleri Kanunu Tasarısı üzerine söz almış bulunuyorum ama sözlerime
başlamadan önce, dün mizaha uzanan kanlı elleri kalemimi kaldırarak kınıyorum.
Müsaadenizle bu desteği vermemiz gerekiyor arkadaşlarımıza. Şöyle elimde
tutacağım. 
(Hatibin,
üzerinde “Je Suis Charlie” yazılı bir dövizi göstermesi)
MELDA ONUR
(Devamla) - Arkadaşlar, naçizane olarak bir mizah dergisi yazarı, bir dönem de
öğrencilik yıllarımın geçtiği bir şehirde, dostlarımın dostları olduğunu
bildiğim mizah ustalarının ve Charlie Hebdo çalışanlarının sevdiklerine
başsağlığı diliyorum. 
Bugün Sevgili
Metin Göktepe’nin ölüm yıl dönümü, katledilme yıl dönümü. 10 Ocak, önümüzdeki
günlerde Çalışan Gazeteciler Günü. Bu vesileyle bugün bir kanun teklifi
sunacağız. Medyanın ve mizahın baskı altında olduğu ülkemizde 7 Ocak günü mizah
gazeteciliğine adansın istiyoruz ve 7 Ocak haftası basın özgürlüğüne ve mizaha
saygı haftası olsun istiyoruz, mizah silahla, gazla, copla karşılık görmesin
diye.
Sayın vekiller,
Sayın Bakan; bundan bir süre önce cezaevinden bir mektup aldım. Zeynep Bakır, 3
yaşındaki bebeği Poyraz Ali’yle, bir de fotoğrafını göndermişti. Ben size
fotoğrafı da göstereyim, Zeynep ve çocuğu Poyraz Ali. Poyraz Ali otizmli bir
bebek, 3 yaşında. Zeynep Bakır, eşi ve oğluyla Trabzon’da oturuyordu. Tamamen
yasal olan gösterilere katılmak, tamamen yasal dergi çıkarmaktan dolayı terör
örgütü üyeliğinden hüküm giydi Erzurum özel yetkili mahkemede. Hani, Türk yargı
sistemine zararlı olduğu düşünülerek bugün lanetlenen özel yetkili mahkemede.
Zeynep’in oğlu Poyraz Ali atipik otizm. Atipik otizm iyileştirilebilir bir
otizm ama otizmin ilerlememesi için alınması gereken önlemler var. 3-6 yaş da
bunun için çok önemli ancak 3-6 yaşında ne yazık ki Poyraz Ali cezaevinde olmak
durumunda kalacak. 
Poyraz Ali şöyle bir hayat yaşıyor:
Trabzon’da oturan babası ayda bir kere açık görüşe geliyor. Açık görüşe gelme
nedeni, kapalı görüşün otizmli bir çocuk için hiç de uygun olmadığı. Anneden
ayrılırken ağlıyor. Baba bir hafta alıyor, daha sonra geri getiriyor. Her iki
ayrılıkta da ağlıyor. 7/24 eğitim görmesi gerekirken, ne yazık ki Poyraz Ali
haftada 3 kere sadece kırk beş dakika bir danışma merkezine gidiyor annesiyle.
İyi bir danışma merkezi ama yetersiz. Cezaevinde Millî Eğitime bağlı bir kreş
var. Fena bir kreş değil ama bir otizmli çocuk için uygun koşullar yok. Özel
bir eğitim gerekiyor. Şimdi, çocuğun üstün yararı için, özellikle bu kreşe
çıkışında annesinden ayrılmaması gerekiyor. Şöyle bir şey düşünün: Çocuğu bir
gardiyan annesinden alıyor ve kreşe götürüyor. O cezaevi içerisindeki kreşe
kadar annesinin gidebilmesi bile bir otizmli çocuk için son derece önemli. Onun
yanı sıra, eğitimi için kendisine gönderilen materyaller ne yazık ki
verilmiyor. 
Sayın Bakan,
geçenlerde biz ziyaret etmiştik kendisini. Bilmiyorum, takip edebildiniz mi?
Otizmli bir bebekle ilgili olarak anlatıyorum. Bunun için sizi ayrıca ziyaret
edeceğiz. Ben de ziyaret edeceğim. Bunu da burada not edeyim. Otizmli bebeğin
bir sıkıntısı var. Yani, birçok otizmli çocuk var -biliyoruz biz-
cezaevlerinde. Bu çocuğa gönderilen eğitim materyallerine el konuyor. Bu nedir?
Hamur, puzzle, kalem. Lütfen bunların bir yönetmelik değişikliğiyle
sağlanmasını teşvik ediniz. 
Şimdi, biz şunu
öğrenmek istiyoruz: Acaba bugün cezaevlerinde otizmli ya da engelli ya da
kronik hastalığı olan çocukların sayısı nedir? Bununla ilgili yapılmış bir
araştırma var mı? Otizmle ilgili yapılmış düzgün bir araştırma olmadığını
biliyoruz. Hani, Kabinenizin dedikodusunu yapmak istemiyorum ama Sağlık
Bakanlığından bu konuda federasyona gelen yanıt, otizm üzerinde herhangi bir
çalışma yapmak gibi bir amaçları yok. Aile ve Sosyal Politikalar Bakanlığının
da federasyona hâlâ bir randevu vermediğini biliyoruz. Fatma Şahin Hanım
döneminde bir yol katettiler ama Sayın Ayşenur İslam’ın federasyona hâlâ bir
otizm eylem planı için bir randevu vermediğini biliyoruz. Özellikle
çocuklarımızın, cezaevindeki çocuklarımızın ve cezaevindeki otizmi
olabileceğini düşündüğümüz çocukların rahatsızlıklarının ilerlememesi için
hassasiyetinizi rica ediyoruz. Ben bugünden randevu talebimizi size iletiyorum.
Önümüzdeki günlerde, Sayın Müsteşarı, sizi ziyaret edeceğiz otizmli çocukların
cezaevlerinde kalmaması üzerine. Önemli olan, denetimli serbestlikle ailelerin
dışarıda olmalarıdır. 
Teşekkür ederim.
(CHP sıralarından alkışlar) 
BAŞKAN – Teşekkür
ediyoruz Sayın Onur. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 616 sıra sayılı Kanun Tasarısının 14. Maddesinin 2. Fıkrasının aşağıdaki
şekilde değiştirilmesini arz ve teklif ederiz.
(2) güvenlik
görevlilerinin veya kolluk kuvvetlerinin kuvvet kullanarak müdahale ettiği
durumlarda, müdahalede görev alan personelin can ve mal güvenliği ile ilgili
gizlilik kararı dâhil olmak üzere gerekli tedbirler alınır.
Murat Başesgioğlu (İstanbul) ve arkadaşları 
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ ALİ İHSAN YAVUZ (Sakarya) – Katılmıyoruz Sayın Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Başkanım. 
BAŞKAN – Kim
konuşacak?
YUSUF HALAÇOĞLU
(Kayseri) – Gerekçe…
BAŞKAN –
Gerekçeyi okutuyorum:
Gerekçe: 
Madde hukuk
devleti kuralları içinde meramına uygun hâle getirilmiştir.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
14’üncü maddeyi
oylarınıza sunuyorum: Kabul edenler... Kabul etmeyenler... 14’üncü madde kabul
edilmiştir. 
15’inci madde
üzerinde üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 616 sıra sayılı Kanun Tasarısının 15. Maddesinin 4. Fıkrasının b) bendinde
bulunan (amirinin görüşü alınmak suretiyle Cumhuriyet başsavcısı tarafından
takdir edilir.) ibaresinin madde metninden çıkarılmasını, yerine, (amiri
tarafından takdir edilir. Müdahale kararı derhal Cumhuriyet başsavcılığına
bildirilir.) ibaresi ve cümlesinin eklenmesini arz ve teklif ederiz. 

 Faruk Bal Alim
Işık Yusuf Halaçoğlu
 Konya Kütahya Kayseri


Murat
Başesgioğlu Bülent Belen
 İstanbul Tekirdağ
Türkiye Büyük Millet Meclisi Başkanlığına
Görüşülmekte
olan 616 sıra sayılı Ceza İnfaz Kurumları Güvenlik Hizmetleri Kanunu
Tasarısının 15. Maddesinin 4. Fıkrasının c) bendine “Soruşturma en yakın Ağır
Ceza Mahkemesinin bulunduğu yer Cumhuriyet Başsavcısı tarafından yürütülür”
ibaresinin eklenmesini arz ve teklif ederiz.

 Dilek Akagün
Yılmaz Ali Rıza Öztürk Mehmet Hilal Kaplan
 Uşak Mersin Kocaeli

 Melda Onur Malik
Ecder Özdemir
 İstanbul Sivas

Türkiye Büyük Millet Meclisi Başkanlığına
Görüşülmekte
olan 616 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 15 inci maddesinin teklif metninden çıkarılmasını arz ve
teklif ederiz. 

 Sırrı Süreyya
Önder Pervin Buldan  Hasip Kaplan
 İstanbul Iğdır Şırnak

 Kemal Aktaş Erol
Dora
 Van Mardin
BAŞKAN –
Komisyon bu son okuttuğum önergeye katılıyor mu?
ADALET KOMİSYONU
SÖZCÜSÜ ALİ İHSAN YAVUZ (Sakarya) – Katılmıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Başkanım.
BAŞKAN – Sayın
Buldan, siz konuşacaksınız.
Buyurunuz
efendim. 
PERVİN BULDAN
(Iğdır) – Teşekkür ederim Sayın Başkan.
Sayın Başkan,
değerli milletvekilleri; bugün belki her maddede verdiğimiz önergeler üzerine
çıkıp bu kürsüde konuşmalar yapmaya çalışıyoruz ama her birinin de ayrı ayrı
önemli olduğunu düşünüyoruz ve bu önemden dolayı bu kürsüyü bugün bu kadar sık
kullanmaya çalışıyoruz. 
Değerli
arkadaşlar, yarın 9 Ocak. Bilindiği gibi iki yıl önce, 9 Ocak 2012 tarihinde
Fransa’nın başkenti Paris’te 3 kadın katledildiler. Evet, Sara, Sakine Cansız;
Rojbin, Fidan Doğan; Ronahi, Leyla Şaylemez. Bu 3 kadın arkadaşımız Fransa’nın
başkentinde, Fransa’nın göbeğinde, Paris’te karanlık güçler tarafından ne yazık
ki katledildiler. Onların katledilişinin aslında büyük bir amacı vardı. Onları
katledenler bazı amaçları güderek bu katliamı işlemeye kastettiler çünkü bu 3
kadın arkadaşımız Kürt özgürlük mücadelesinde önemli isimlerdi. Tam da Sayın
Öcalan’la 3 Ocak tarihinde yapılan barış görüşmelerinin başlamasından bir hafta
sonra, 9 Ocak tarihinde Fransa’da katledilen bu 3 arkadaşımızı öldürenler, bu
cinayeti işleyenler bu barış sürecinin gelişmesini ya da ilerlemesini önlemek
adına bunu yaptılar ve bu cinayetleri işlediler. Aslında yapılması gereken tek
şey şuydu: Bu cinayetleri kimler yaptı, bu cinayetlerin arkasında hangi güçler
vardı, bu güçler açığa çıkarılmalıydı. Ne yazık ki ne Türkiye’de AKP Hükûmeti
ne de Fransa Hükûmeti, bu cinayetleri araştırmak bir yana bırakılsın, kimin
yaptığına dair en ufak bir ipucunu bulup kamuoyuna açıklama yapmadılar;
görevlerini yapmadılar. Fransa Hükûmeti de görevini yapmadı, AKP Hükûmeti de bu
konuda görevini yapmadı; oysa ellerde bir sürü delil vardı değerli arkadaşlar.
Türkiye’ye gelen Güney isminde bir şahsın MİT’le yapılan görüşmeleri
“tape”lerle birlikte açığa çıkmasına rağmen, bu konuşmalar kamuoyuna
yansımasına rağmen AKP Hükûmeti bu konuda sessiz kalmayı tercih etti. 
Biz bu 3 kadın
arkadaşımızın şahsında, yaşamını yitiren bütün kadınları buradan saygıyla anmak
istiyoruz. Onların barış sürecine, onların Türkiye'deki demokratikleşme
sürecine, onların Türkiye'deki Kürt sorununun demokratik yöntemlerle çözülme
sürecine çok büyük katkıları olacağını herkes çok iyi biliyordu. Onlar bu
mücadelede çok önemli yerlere sahiptiler fakat bu sürecin gelişmesini
istemeyenler, bu süreci sabote etmek isteyenler, engellemek isteyenler,
gözlerini bu 3 kadına dikti ve onları katlettiler. Bizler bulunduğumuz her
platformda, bulunduğumuz her yerde, alanlarda, meydanlarda Sakineleri,
Ronahileri ve Saraları unutmayacağımızı bir kez daha ifade etmek istiyoruz ve
AKP Hükûmetine de şunu çok açıkça ifade etmek isteriz ki bu cinayetler açığa
çıkmadığı sürece bu barış sürecinde ilerleme de çok zor olacaktır. Dolayısıyla
bu cinayetler bu barış sürecinin bir parçasıdır. AKP Hükûmetinin görevi bu
cinayetleri açığa çıkarmaktır, bu cinayetlerin arkasında olan güçleri açığa
çıkarmaktır ve bunu kamuoyuyla paylaşmaktır, gerekli cezaları bu insanlara
vermektir.
Biz bir kez daha
bu konudaki beklentimizi, ısrarımızı ifade etmek istiyoruz. Yarın Türkiye’nin
birçok yerinde, Avrupa’nın birçok başkentinde bu 3 kadın arkadaşımız
anılacaktır, onlara olan bağlılığımız dile getirilecektir, onların mücadeleleri
yaşatılacaktır diyor ve bu 3 arkadaşımızı bir kez daha saygıyla, minnetle,
şükranla andığımızı ifade ediyor, Genel Kurulu saygıyla selamlıyorum. (HDP
sıralarından alkışlar) 
BAŞKAN –
Teşekkür ederiz Sayın Buldan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 616 sıra sayılı Ceza İnfaz Kurumları Güvenlik Hizmetleri Kanunu
Tasarısının 15. Maddesinin 4. Fıkrasının c) bendine “Soruşturma en yakın Ağır
Ceza Mahkemesinin bulunduğu yer Cumhuriyet Başsavcısı tarafından yürütülür”
ibaresinin eklenmesini arz ve teklif ederiz.
Dilek Akagün Yılmaz (Uşak) ve
arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ ALİ İHSAN YAVUZ (Sakarya) – Katılmıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Başkanım.
BAŞKAN – Sayın
Ağbaba, buyurunuz efendim. (CHP sıralarından alkışlar)
VELİ AĞBABA
(Malatya) – Sayın Başkan, değerli milletvekilleri; hepinizi saygıyla
selamlıyorum. 
Öncelikle, İnsan
Hakları Cezaevi Alt Komisyonunda birlikte görev yaptığımız, ömrünü demokrasi ve
özgürlük mücadelesine adayan Sayın Murat Bozlak’a rahmet diliyorum, partisine
ve ailesine sabırlar diliyorum. 
Değerli
arkadaşlar, sizin ve kamuoyunun yakından bildiği gibi, Cumhuriyet Halk Partisi
Cezaevi Komisyonu olarak Türkiye'nin Muş’tan Edirne’ye kadar birçok cezaevini
ziyaret ettik. Nerede bir haksızlık var ise orada olmaya çalıştık. Gittiğimiz
her cezaevinde hem mahkûmları ziyaret ettik hem de cezaevinde çalışan infaz
koruma memurlarıyla, müdürlerle, müdür yardımcılarıyla, aday memurlarla, teknik
memurlarla, şoförlerle toplantılar yaptık, onların sorunlarını tespit ettik,
raporladık ve bu kürsüde birçok kez dile getirdik. Ama üzülerek söylemek
isterim ki 2011 yılında infaz koruma memurlarının sorunları neyse şimdi de
aynı, değişen hiçbir şey yok. 2011 yılından bugüne değişen tek bir şey var
değerli arkadaşlar, daha önce nevresim bezinden gömlek giyiyordu infaz koruma
memurları, şimdi fanila giyiyorlar, o da maalesef fanilalar bir yıkamada üç
beden çekiyor. 
Değerli
arkadaşlar, problem aslında basit, şaside problem var, yürüyen aksamda problem
var, motorda problem var ama sadece kaporta değiştiriliyor. Eskiden “gardiyan”
deniyordu, sonra “ceza infaz koruma memuru” denildi, şimdi “iç güvenlik, dış
güvenlik görevlisi” ismi veriliyor. Yani kaporta değişiyor ama cezaevindeki
personelin sorunları değişmiyor. Cezaevinde çalışan memurların yeni bir sıfata
değil, yeni bir statüye ihtiyacı var değerli milletvekilleri. 
Cezaevinde,
değerli arkadaşlar, iki tür mahkûm var: Biri, sayıları 157 bine yaklaşan, üst
üste yatan, bazen nöbetleşe nefes alan, her türlü olumsuz koşullarda yatan
mahpuslar. İkincisi ise, çalışarak sınavlara giren, gönüllü olarak cezaevinde
yatan mahkûmlar yani infaz koruma memurları. İnfaz koruma memurları
cezaevindeki olumsuzlukların tamamından etkileniyor. İnfaz koruma memurları
diyorlar ki değerli arkadaşlar, Sayın Bakan: “Jandarmanın sahibi var, polisin
sahibi var, bizim sahibimiz yok. Bizi mahpus sevmiyor, bizi mahpus yakınları
sevmiyor, anlaşılıyor ki bizim bakanlığımız, Adalet Bakanlığı da bizi
sevmiyor.” Tartışmasız, devlet memurlarının en şanssızı infaz koruma
memurlarıdır değerli arkadaşlar.
Polisin
yıpranma payı var, askerin yıpranma payı var, hatta burada hiç çalışmayan AKP
milletvekili arkadaşlarımızın da yıpranma payı var. (CHP sıralarından alkışlar)
Ama, gecesini gündüzüne katan, her türlü riski alan infaz koruma memurlarının,
maalesef, yıpranma payı yok. Yıpranma payını size defalarca dile getirdiler,
CİPDER, diğer dernekler defalarca gündeme geldi. Biz, her bütçe konuşmasında,
Cumhuriyet Halk Partisi Cezaevi Komisyonu olarak, yıpranma payının olması
gerektiğini söyledik. Belki memurlar içerisinde yıpranma payını en fazla hak
eden memurlar infaz koruma memurları. Çünkü, değerli arkadaşlar, bakın,
hapishanede yatan her türlü mahkûmun riskini alıyorlar, dışarıda her türlü
riski alıyorlar ama buna rağmen, maalesef, yıpranma payları verilmiyor. 
Yine,
değerli arkadaşlar, birçok cezaevi biliyorsunuz şehrin dışında, kiminde lojman
var, kiminde lojman yok, kiminin lojmanının fiyatı farklı, kiminin farklı,
kimisi servis bulamadığı için evlerine gidemiyor ve maalesef, dışarıda lojmanı
olan insanlar da tam bir tecrit hayatı yaşıyor. Ailesi de mahkûm gibi yaşıyor,
oradaki cezaevinde kalan insanların aileleri çünkü orada, şehrin dışında
yapılan lojmanlarda başka türlü, bir insanla ilişki kuramıyorlar.
Değerli
milletvekilleri, memurların tamamı, emekliliği geldiği zaman herkes düğün
bayram emekli oluyor. Tek emekli olamayan memurlar infaz koruma memurları.
Müdürü emekli olamıyor, infaz koruma memuru emekli olamıyor, uzmanı emekli
olamıyor, müdür yardımcısı emekli olamıyor. Niye değerli arkadaşlar? Çünkü, 4
bin lira maaş alan müdürün maaşı emekli olduğu gün 2 bin liraya; 2.500 lira, 3
bin lira maaş alan infaz koruma memurunun da maaşı emekli olduğu gün, değerli
arkadaşlar, bin liraya, 1.500 liraya düşüyor. O nedenle, çocukları başka yere
gitse de, hasta olsalar da, eşi hasta olsa da, yatalak da olsa, maalesef, infaz
koruma memurları emekli olamıyor.
Değerli
arkadaşlar, cezaevinin her türlü olumsuzluğundan infaz koruma memurları da
maalesef etkileniyor. Klozet yoksa, maalesef oradaki hastaları, hasta mahpusları
infaz koruma memurları tuvalete götürüyor, her türlü olumsuzluğu onlar çekiyor.
Yine, değerli
arkadaşlar, şunu da söylemek istiyorum: İnfaz koruma memurları, tek mesai
almayan memur onlar. Bayram yok, yılbaşı yok, gecesi yok, gündüzü yok ama
maalesef, hâlâ infaz koruma memurları fazla mesai alamıyorlar. Sendika hakkı
yok, yemekleri kötü, yaz kış bot giyiyorlar, silah hakları ellerinden alınıyor,
emekli olunca verilmiyor.
(Mikrofon
otomatik cihaz tarafından kapatıldı) 
VELİ AĞBABA
(Devamla) – Maalesef, infaz koruma memurlarının sorunları giderilebilmiş değil.
Sayın Bakan, sizden ricamız, infaz koruma memurlarının sorunlarını biraz daha
ciddiye alıp çözmektir. 
Hepinize
saygılar sunuyorum. (CHP sıralarından alkışlar) 
BAŞKAN –
Teşekkür ederiz Sayın Ağbaba. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Milet Meclisi Başkanlığına
Görüşülmekte
olan 616 sıra sayılı Kanun Tasarısının 15. Maddesinin 4. Fıkrasının b) bendinde
bulunan (amirinin görüşü alınmak suretiyle Cumhuriyet başsavcısı tarafından
takdir edilir.) ibaresinin madde metninden çıkarılmasını, yerine, (amiri
tarafından takdir edilir. Müdahale kararı derhal Cumhuriyet başsavcılığına
bildirilir.) ibaresi ve cümlesinin eklenmesini arz ve teklif ederiz. 
  Murat
Başesgioğlu (İstanbul) ve arkadaşları
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ ALİ İHSAN YAVUZ (Sakarya) - Katılmıyoruz Başkanım. 
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Başkanım. 
BAŞKAN –
Gerekçeyi okutuyorum:
Gerekçe: 
Tasarı ile
Cumhuriyet Başsavcılığı operasyon amiri gibi bir konuma getirilmektedir. Dış
güvenliğin Jandarma, iç güvenliğin cezaevi idaresi tarafından sağlandığı,
Cumhuriyet savcılığının idari görevi yanında yargı görevinin bulunduğu
sistemden vazgeçilmesi, kurumlar arası denge ve denetimi de ortadan
kaldırmaktadır. Cezaevi idaresinden ve müdahale halinde kanuna aykırılıkları
tahkik edecek olan Cumhuriyet savcılığının operasyon amiri gibi görev alması
dengesiz ve denetimsiz bir hal yaratacaktır. Müdahale halinde kanuna
aykırılıkları adli görevi içinde tahkik etmesi gereken Cumhuriyet savcısının
kendi işlemini kendisinin soruşturması gibi bir hukuki sonuç ortaya çıkacaktır.
Öneri ile yetki ve sorumluluk müdahale birimlerinin en üst amirine
bırakılmaktadır. 
BAŞKAN-
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir. 
15’inci maddeyi
oylarınıza sunuyorum: Kabul edenler… Kabul etmeyenler… 15’inci madde kabul
edilmiştir. 
16’ncı madde
üzerinde iki önerge vardır, okutuyorum:
 Türkiye
Büyük Millet Meclisi Başkanlığına
Görüşülmekte
olan 616 sıra sayılı Ceza İnfaz Kurumları Güvenlik Hizmetleri Kanunu
Tasarısının 16. Maddesinin ikinci cümlesindeki "ihtiyaç halinde"
ibaresinin "gerektiğinde" olarak değiştirilmesini arz ve teklif
ederiz.
 Dilek Akagün Yılmaz Ali
Rıza Öztürk Mehmet Hilal Kaplan
 Uşak Mersin Kocaeli

 Melda Onur  Malik
Ecder Özdemir  Uğur Bayraktutan
 İstanbul Sivas
 Artvin
 
 Türkiye Büyük
Millet Meclisi Başkanlığına
Görüşülmekte
olan 616 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 16’ncı maddesinin 2’nci cümlesinin aşağıdaki şekilde
değiştirilmesini arz ve teklif ederiz.
"Ayrıca
güvenlik hizmetlerinde görev alacak personeline, masrafları bakanlıkça
karşılanmak üzere Türkiye Barolar Birliği, barolar, insan hakları çerçevesinde
faaliyet yürüten sivil toplum kuruluşları ile hukuk fakültelerinin insan
hakları alanında çalışmalar yürüten kürsüleri tarafından temel insan hakları
eğitimi verilir. "
 Sırrı Süriye Önder Pervin
Buldan  Hasip Kaplan 
 İstanbul  Iğdır Şırnak
 Kemal Aktaş  Erol
Dora
 Van Mardin
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ ALİ İHSAN YAVUZ (Sakarya) – Katılmıyoruz Başkanım. 
BAŞKAN –
Hükûmet? 
ADALET BAKANI
BEKİR BOZDAĞ (Yozgat) – Katılmıyoruz Başkanım.
BAŞKAN – Sayın
Dora, buyurunuz. 
EROL DORA
(Mardin) – Sayın Başkan, değerli milletvekilleri; Ceza İnfaz Kurumları Güvenlik Hizmetleri Kanunu
Tasarısı’nın 16’ncı maddesi üzerine söz almış bulunuyorum. Genel Kurulu
saygıyla selamlıyorum. 
Kanun tasarısı
vesilesiyle, cezaevlerinde bulunan hükümlülerin ailelerinden uzak cezaevlerine
nakledilmeleri konusuna değinmek istiyorum. Hükümlülerin ailelerinden uzak
cezaevlerine istekleri dışında gönderilmeleriyle, hükümlülerin anne ve
babaları, eşleri, çocukları ziyarete gidememekte ve mahpusla
görüşememektedirler. Çocuklar aynı zamanda okula gittikleri için, cezaevinde
bulunan babalarının, annelerinin, abilerinin ziyaretlerine gidememekte veya
eğitimlerini aksatmaktadırlar. Bu hâliyle ciddi ölçüde sorunlar yaşanmaktadır.
Değerli
milletvekilleri, hükümlülerin ailelerine yakın cezaevlerine nakledilmeleri
gerekmektedir. Zira, Avrupa Konseyi Bakanlar Komitesinin ceza infaz alanındaki
tavsiye kararlarının 22'nci maddesinde “Mahpusların aile bağlarının kopmaması
için özel çaba gösterilmelidir. Mahpuslar mümkün olduğunca ailelerine veya
yakın akrabalarına en yakın cezaevlerine yerleştirilmelidirler." biçiminde
bir hüküm bulunmaktadır. Dolayısıyla, Adalet Bakanlığının uygulamalarını bu
hüküm doğrultusunda yürütmesi gerekmektedir.
Hükümlü ile aile
görüşlerinde bir diğer sorun görüşme sürelerine ilişkindir. Ailelerin arada bir
gidebildikleri aylık açık görüşlerde görüşme sürelerinin uzatılması da hükümlü
ile ailesi arasındaki bağların sağlıklı yürümesi açısından önemli bir konudur.
Çeşitli
zahmetlere katlanan anne, baba, eş ve çocuklar bir saatlik görüşte bir şey
anlamadan geri dönmek zorunda kalmaktadırlar. Her ne kadar kâğıt üzerinde her
hafta ziyaret hakkı tanınmış olsa da ailesinden yüzlerce kilometre uzaktaki
cezaevlerine gönderilen mahpuslar için haftalık görüşler pratik olarak
kullanılabilen bir hak değildir. 
Değerli
milletvekilleri, aile ve dış dünyayla temas hakkı engellenmemeli, mahpusun
yararı gözetilerek dışarıyla ilişkilerinin güçlendirilmesi sağlanmalıdır. Bu
itibarla, ailelerin mahpusları ziyaret edebilmesi için, mahpusların ailelerinin
ikamet ettikleri yere yakın bir cezaevinde tutulmaları gerekmektedir.
Mahpusların aileleriyle
ve avukatlarıyla görüşme olanağının kısıtlanması, öğrenci mahpusların
okullarıyla arasındaki ilişkinin koparılması, duruşması olan tutukluların her
seferinde ring aracında günlerce yolculuk yapmak zorunda bırakılması gibi
şikâyetleri, gerek cezaevlerinden tarafımıza gönderilen mektuplardan gerek
zaman zaman gerçekleştirdiğimiz cezaevi ziyaretlerinden ve gerekse mahpusların
bu konuyla ilgili olarak sivil toplum örgütlerine başvurularından net bir
biçimde öğrenebilmekteyiz.
Değerli
milletvekilleri, mahpusların, ailelerinin ikamet yerlerine oldukça uzağa
taşınması hem uluslararası sözleşmelere hem de insan haklarına aykırı, kabul
edilemez bir uygulamadır. Birçok aile para bulamadığı için yakınlarını görmeye
gidememekte, bu nedenle mahpuslar da aileleri ekonomik olarak daha fazla mağdur
olmasınlar diye "Ziyaretimize gelmeyin." demek zorunda
kalabilmektedirler. Bu durum, ailesiyle ve yakınlarıyla görüşemeyen mahpusun
stres, bunalım, daha birçok psikolojik sorun yaşamasına da sebebiyet vermektedir.
Bu bunalım cezaevi personeline de yansımakta, mahpuslara kötü muamelenin
artmasına kadar varabilmektedir. Dolayısıyla, ailelerden uzak cezaevlerinde
kalma sorunu, zincirleme biçimde hapishaneleri daha da çekilmez bir duruma
getirmektedir.
Değerli milletvekilleri, Adalet
Bakanlığı cezaevi sistemini tarif ederken "rehabilite etme, topluma
kazandırma" kavramlarını kullanmaktadır ancak mahpusları ailelerinden
kopartarak, ortak alanları kullandırtmayarak, kitap yasağı koyarak nasıl bir
rehabilitasyon öngörüyor bunu anlamak mümkün değildir. İnsan onuruyla
bağdaşmayan bu uygulamalarla mahpusun ailesiyle ve toplumla bağını kopartmış
oluyoruz. Bu yaklaşım ve uygulamalar, kısa ve uzun vadede toplumsal açıdan
tehlikeli sonuçlara yol açmaktadır ve yol açmaya devam etmektedir.
Değerli milletvekilleri, Adalet
Bakanlığının mahpus nakillerine mazeret olarak cezaevlerinin kalabalık oluşunu
göstermesi kabul edilemezdir. Cezaevlerinin kalabalık olması sorunu sevk ve
nakillerle değil, cezaevlerinin revize edilmesiyle, mimarilerinin insan
haklarına ve yaşamına uygun şekilde yeniden düzenlenmesiyle mümkün
olabileceğini belirtiyor, tekrar Genel Kurulu saygıyla selamlıyorum. (HDP
sıralarından alkışlar) 
BAŞKAN – Teşekkür ederiz Sayın Dora.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 616 sıra sayılı Ceza
İnfaz Kurumları Güvenlik Hizmetleri Kanunu Tasarısının 16. Maddesinin ikinci
cümlesindeki "ihtiyaç halinde" ibaresinin "gerektiğinde"
olarak değiştirilmesini arz ve teklif ederiz.
 Dilek
Akagün Yılmaz (Uşak) ve arkadaşları
BAŞKAN – Komisyon önergeye katılıyor
mu?
ADALET KOMİSYONU SÖZCÜSÜ ALİ İHSAN
YAVUZ (Sakarya) – Katılmıyoruz Sayın Başkanım. 
BAŞKAN – Hükûmet? 
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Sayın Bayraktutan, buyurunuz
efendim. (CHP sıralarından alkışlar)
UĞUR BAYRAKTUTAN (Artvin) – Sayın
Başkan, çok değerli milletvekilleri; sözlerimin başında İstanbul’daki hain
saldırıda şehit olan polis memurumuzu rahmetle anıyorum, yakınlarına başsağlığı
diliyorum. İnşallah bu olaylar sona erer diyorum.
Dünden beri, iki gündür yaşanan ilginç
bir olay var: Yakalanan bir terörist var; otopsi masasında, otopside, iki
gündür otopsideki kişinin kimliğini tespit edemedik. Bugün, Sayın İçişleri
Bakanı lütfettiler “Kimliğini tespit ettik…” Fransa’daki olayda poşularla
saldırı yapılıyor, kim oldukları belli değil, dün akşam. Bir baktık ki bugün
sabah çarşaf çarşaf kimlerin yaptığı ortaya çıktı ama bizim Sayın İçişleri
Bakanımız, kırk sekiz saat sonra, ne olduğu belli olmayan bir kimlik tespiti
ortaya koydu. Gerçekten doğru mudur, değil midir, onu merak ediyorum. Önce onu
paylaşmak istiyorum. 
Onun arkasından
-daha önceki konuşmalarımda da söylemiştim- Artvin Cerattepe’de verilmiş olan
bir iptal kararı var; tüm Türkiye’ye, tüm Artvin’e, tüm çevre mücadelesine
hayırlı uğurlu olsun diyorum, Artvin’e uzanan elleri kıracak olan bir hukuk
mücadelesidir. Bu mücadelede emeği olanları kutluyorum. 
Değerli arkadaşlarım,
milletvekilinin görevi denetim görevidir. Denetim görevinden daha önemli bir
görev yoktur. Denetim görevi yapıyorken kendisine atfedilmiş olan bazı görevler
vardır, bu görevleri yerine getirebilir. Bunlardan bir tanesi, örneğin yazılı
soru sorabilir, sözlü soru sorabilir, Meclis araştırması önergesi verebilir. 
Ben aslında
konuşmamı başka bir bağlamda yapacaktım ama dün Sayın Meclis Başkanından bana
bir yazı geldi değerli arkadaşlar. Meclis Başkanına bir soru sordum. Meclis
Başkanına sorduğum soruda, cumhuriyetin bütün değerlerine hakaret eden Kadir
Mısıroğlu diye çok değerli bir zat var, bir vatan kahramanı var! Bu, Mustafa
Kemal Atatürk’e hakaret etmeyi kendisine görev addetmiş, küfürler, galiz
küfürler yağdıran bir vatandaş bu vatandaş. 
LÜTFÜ TÜRKKAN
(Kocaeli) – Meczup, meczup!
UĞUR BAYRAKTUTAN
(Devamla) – Evet, aynen öyle, meczup. 
Şimdi, Millî
Eğitim Bakanlığının İnternet sitesine girdiğiniz zaman, hiçbir şey olmadan,
okullarda öğrenciler rahatlıkla bu meczubun demiş olduğu sözlere erişebiliyorlar
değerli arkadaşlarım. 
Sayın Nabi
Avcı’ya dört tane soru sordum. Şimdi, bu sorular İç Tüzük’ün hangi maddesine
aykırıdır sayın milletvekillerinin takdirine sunuyorum. Dedim ki: “Sayın Bakan,
Bakanlığınıza bağlı okulların kullandığı akıllı tahtalardaki filtre neden
vardır; hangi amaç için kullanılmaktadır, ne gibi videolar engellenmektedir?”
Birinci sorum bu. İkinci sorum: “Kadir Mısıroğlu denen şahsın Atatürk ve
cumhuriyetin değerlerine hakaret eden videoları Bakanlığınızın filtresine neden
takılmamaktadır? Atatürk ve cumhuriyet değerlerine hakaret eden videoya filtre
uygulamayan program ve filtre uygulanmakta mıdır?” Üç: “Konuyla ilgili bir
inceleme başlatmayı düşünüyor musunuz?” Dört: Atatürk’e ve cumhuriyete hakaret
eden bu şahsa ilişkin benzer hakaret içeren videoların kaldırılması yönünde bir
direktifiniz olacak mıdır?” diye dört tane soru sordum.
Şimdi, bu
değerli Meclis Başkanımız -ki bu Meclis Başkanımıza ben milletvekilliğimin ilk
günlerinde resmî yazı yazmıştım çünkü tutuklu milletvekilleri konusundaki
vurdumduymaz tavrından dolayı seni Meclis Başkanı olarak tanımıyorum demiştim,
ne kadar haklı olduğum ortaya çıktı- bana bir yazı yazmış değerli arkadaşlarım.
Yazıda diyor ki: “Bu yazmış olduğun, sorduğun soruların 2 ile 4’üncü maddeleri
İç Tüzük’ün amir hükümlerine uymamaktadır.”
Şu Cemil Çiçek’e
buradan sesleniyorum: Bu nasıl uymuyor? Yani, bu Kadir Mısıroğlu’na ilişkin
sorular yorum soruları değil. “Bunu engelleyecek misin, engellemeyecek misin?”
diye sorular soruyorum Bakana, bu, Meclis Başkanından geçmiyor. 
Ben, buradan
Türkiye Büyük Millet Meclisi Başkanına sesleniyorum: Lütfen, görevinizi
objektif kurallar içerisinde yapınız Sayın Başkan. Bunun gereğini lütfen
yapınız. Bu şekildeki sorularımıza İç Tüzük’ü bahane ederek subjektif
değerlendirmeler içerisinde bulunmayınız. Öncelikle bunu ifade etmek istiyorum.
Bunun dışında
birkaç şey daha söyleyeceğim değerli arkadaşlarım. Buraya gelmeden evvel, Türk
Dil Kurumunun sözlüğüne baktım darbe nedir diye. 17 ve 25 Aralıkla ilişkin
olarak en çok kullandığınız kelimelerden bir tanesi, savunduğunuz kelimelerden
bir tanesi darbe. Türk Dil Kurumunun darbe tanımlaması şöyle –bu, daha sonradan
değiştirilmiş, buna bir şey de eklenmiş- diyor ki: “Bir ülkede baskı kurarak,
zor kullanarak veya demokratik yollardan yararlanarak hükûmeti istifa ettirmek
veya rejimi değiştirmek darbedir.”
Değerli
arkadaşlarım, darbenin ne olduğunu bilmeniz için 12 Eylül 1980’de Artvin’de
olmanızı isterdim. Darbe nedir, nasıl darbe yapılıyor diye bir gelip
görseydiniz. 12 Eylül 1980’de, sabahtan kapılara dayandılar, insanları böyle
yaka paça aldılar, Artvin Öğretmen Okuluna indirdiler; soğuk sulara sokarak,
elektrik vererek, işkence yaparak ve o insanları aileleri belki bir yıl sonra
görerek, belki bir buçuk yıl sonra görerek ancak birbirleriyle karşılaştılar.
Darbenin ne olduğunu görebilmek için, 12 Eylül 1980’de askerî darbenin nasıl
yapıldığını, Kenan Evren’in darbesinin nasıl yapıldığını görmeniz lazım sayın
milletvekilleri.
Darbe şu
değildir: Burada bu tanımlamalar varken, böyle bir baskı ve işkence varken
birilerinin yaptığı gibi “Babacığım, paraları sıfırladın mı?” lafı değildir
değerli arkadaşlarım. Bu nedenle, bu darbeyi iyi ayırt etmek lazım. Hırsızlık
ile darbe arasındaki ince çizgiyi eğer ayırt ederseniz 17 ve 25 Aralığın ne
olduğunu iyi tanımlarsınız diye düşünüyorum.
Değerli
arkadaşlarım, o nedenle söylüyoruz ki sizlerin çocukları ile bizlerin
çocukları arasında bir fark var. Sizlerin çocuklarının, sizlerin evlerinde para
sayma makineleri var, dolarlar var, eurolar var; bizim evlerimizde ise Gazi
Mustafa Kemal Atatürk’ün fotoğrafları var, başka bir şey yok.
Hepinizi
saygıyla selamlıyorum. (CHP sıralarından alkışlar)
MEHMET METİNER
(Adıyaman) – Sizin de Sarıgülleriniz var! Bolca var! Bolca var!
BAŞKAN –
Teşekkür ederiz Sayın Bayraktutan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
16’ncı maddeyi
oylarınıza sunuyorum: Kabul edenler… Kabul etmeyenler… 16’ncı madde kabul
edilmiştir.
17’nci madde
üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 616 sıra sayılı Ceza İnfaz Kurumları Güvenlik Hizmetleri Kanunu
Tasarısının 17. Maddesinin 4. Fıkrasına “iaşe edilir” ibaresinden sonra gelmek
üzere “fazla çalışma ücretleri ve diğer sosyal hakları ödenir” ibaresinin
eklenmesini arz ve teklif ederiz.
 Dilek Akagün Yılmaz Ali
Rıza Öztürk Mehmet Hilal Kaplan
 Uşak Mersin Kocaeli
 Malik Ecder Özdemir Melda
Onur Kadir Gökmen Öğüt
 Sivas İstanbul İstanbul
Türkiye Büyük Millet Meclisi Başkanlığına
Görüşülmekte
olan 616 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 17 inci maddesinin teklif metninden çıkarılmasını arz ve
teklif ederiz.
 Sırrı Süreyya Önder Pervin
Buldan Hasip Kaplan
 İstanbul Iğdır Şırnak
 Kemal Aktaş Erol
Dora
 Van Mardin
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ ALİ İHSAN YAVUZ (Sakarya) – Katılmıyoruz Sayın Başkanım.
BAŞKAN –
Hükûmet?
MİLLÎ SAVUNMA
BAKANI İSMET YILMAZ (Sivas) – Katılmıyoruz Başkanım.
BAŞKAN –
Buyurunuz Sayın Kaplan.
HASİP KAPLAN
(Şırnak) – Sayın Başkan, değerli milletvekilleri; bu 17’nci madde, dış güvenlik
infaz memurlarına verildikten sonra, birden, mevcut 42 bin-45 bin arası olan
infaz koruma sayısı 80 bine çıkacak. Yani 80 bin yeni infaz memuru olacak. 
Peki, bu infaz
memurlarının sorunları, beklentileri… Jandarma daha önce dışarıda görev
yaparken silah tazminatı alıyordu, mesai olayı vardı, tatil günlerini
kullanıyordu yani daha başka, dışarıda polis güvenliği durumlarında alınan
haklar, ek zamlar, tazminatlar söz konusu. Burada dış güvenliği teslim
ettiğiniz zaman -adliyeye gidiş geliş dâhil- tamamen silahlı, adliyenin, Adalet
Bakanlığının adli kolluğuna bağlı, adli kollukla beraber bir yeni silahlı güç
oluşacak; sayı da 80 bin civarında olacak. 
Şimdi, bu
silahları alacaksınız. Diyorsunuz ki: “Bu silahların tedariki için, araç gereç
için İçişleri Bakanlığından görüş alacağız. Ayrıca, iç güvenlikle ilgili
kullanılacak köpekler de Bakanlık tarafından temin edilir.” Yani, biliyorsunuz,
burada -güvenlikle ilgili genelde- bu tür görevlerde kullanılıyor.
Şimdi, burada, bu kanun hükümlerine
göre alınacakların -silah, mühimmat- cinsi, güvenliği, bilmem nesi belirsiz,
neyle belirleyeceksiniz? Yönetmelikle. Bu AK PARTİ hükûmetlerinin en kıyak
yaptığı iş budur; bir kanun çıkarırlar, vatandaşın durumu belli değil. 80 bin
infaz memuru şimdi bekliyor; ne olacak, Meclis neyi görüşecek? Meclis hiçbir
şeyi görüşmüyor kardeşim, hikâye görüşüyoruz. Bu kanun geçecek, 4 bürokrat
oturacak, yönetmeliği çalışacak, ondan sonra “Milletin iradesi.” diyoruz, ne
iradesi? Yıpranan, yirmi dört saatten fazla mesai yapan infaz memurunun oradaki
özlük haklarını mı burada konuşuyoruz; bu Meclis mi karar altına alıyor ek
ödemelerini, fazla mesai ücretlerini, bayram tatillerindeki çalışmalarını?
Yani, şimdi düşünsenize, cezaevinde yatanlar zaten stres içinde, sıkıntı
içinde. Bir de onların başındaki görevlilerin şartlarını düzenlemediğiniz
zaman, eğitimini vermediğiniz zaman, maaşını vermediğiniz zaman, imkânını
vermediğiniz zaman bu görevliler ile içeride sıkıntı içinde olanlar, iki
sıkıntılı, görevli ve içeridekilerle nasıl insan haklarını, bir düzeni
sağlarsınız? Sağlayamazsınız. “E, burada yönetmelikle yapacağız.” Niye kardeşim
yönetmelikle yapıyorsunuz? Jandarmanın kanunu bu Meclisten geçmiyor mu? Bakın,
emniyet kanununu görüşüyoruz güvenlik paketinde, geçmiyor mu? 80 bin infaz
koruma memurundan bahsediyoruz arkadaşlar, kadroları var, tek tek sayılmış
burada. Bu infaz koruma memurlarının bütün görevi sadece üzerlerindeki üniforma
değildir; en temel insan haklarından bilmem neye kadar, eğitimlerinden
sağlıklarına, sağlıklarından maaşlarına, maaşlarından güvenliklerine... Şimdi,
bunların hepsi ucuz kirada mecburen oturmuyor mu, bu maaşla gidip nerede
oturacak? Lojmanı yok. Yüksek güvenlikli cezaevinin infaz koruma memurunu siz
mafyaya karşı, suç örgütlerine karşı nasıl koruyacaksınız? Varoşta bir
gecekondu kiralayacak, suç oranlarına göre de farklı kesimlerden gelenlerin
genellikle hâkim oldukları alanlar. Bu infaz koruma memuru bu tehdit ve bu tehlike
karşısında kaldığı zaman nasıl korunacak? Bırak korunmasını, mesaisini,
ücretini, özlük haklarını, eğitimini… Yani, bir kere jandarmada mesela
astsubaylar, subaylar belli bir eğitimden geçiyor, bir okuldan, bir eğitimden
geçiyor. Yani, bunu da yönetmelikle mi yapacak Bakanlık? Adaletin temeli budur
arkadaşlar. İnfaz koruma memurları adalet istiyor, adalet. İnfaz koruma
memurlarının, oradaki 159 bin tutuklu ve hükümlünün başında görev yapanların
huzuru olmadığı zaman içeridekilerin de huzuru olmuyor. Kötü muamele, bilmem
ne, şu, bu, falan, filan, her şey konuşuluyor ama burada özlük hakları
konuşulmuyor. Cezaevinde çatışmalar oluyor, sıkıntılar oluyor, bilmem neler
oluyor. Gelin, bunu yönetmeliğe bırakmayın, kanunla Mecliste konuşun
arkadaşlar, öyle gizli kapaklı bir şey olmaz. Yanlış yapıyorsunuz, yönetmelik
işi değil, kanun işidir bu iş. Bunu hatırlatıyorum. (HDP sıralarından alkışlar)

BAŞKAN –
Teşekkür ederiz Sayın Kaplan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 616 sıra sayılı Ceza İnfaz Kurumları Güvenlik Hizmetleri Kanunu
Tasarısının 17. Maddesinin 4. Fıkrasına “iaşe edilir” ibaresinden sonra gelmek
üzere “fazla çalışma ücretleri ve diğer sosyal hakları ödenir” ibaresinin
eklenmesini arz ve teklif ederiz. 
Kadir Gökmen
Öğüt (İstanbul) ve arkadaşları 
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ ALİ İHSAN YAVUZ (Sakarya) – Katılmıyoruz Başkanım. 
BAŞKAN –
Hükûmet? 
MİLLİ SAVUNMA
BAKANI İSMET YILMAZ (Sivas) – Katılmıyoruz Başkanım. 
BAŞKAN – Sayın
Öğüt, buyurunuz efendim. (CHP sıralarından alkışlar) 
KADİR GÖKMEN
ÖĞÜT (İstanbul) – Teşekkür ederim Sayın Başkan. 
Değerli
milletvekilleri, Ceza İnfaz Kurumları Güvenlik Hizmetleri Kanunu Tasarısı’nın
17’nci maddesi üzerinde söz almış bulunmaktayım. 
İnfaz koruma
memurlarının iaşesini ücretsiz veriyorsunuz, lütfediyorsunuz ancak hak
ettikleri fazla çalışma ücretlerini ödemiyorsunuz. Siz ödemiyorsunuz, biz de
onların haklı taleplerini buralarda sürekli dile getiriyoruz. Önergelerimizi
kabul edin, infaz koruma memurlarına fazla çalışma ücretlerini ödeyin. Bu
kanunun içinde bunun geçirilmesini diliyor, önergemizi kabul etmenizi rica
ediyoruz. 
Değerli
milletvekilleri, bu hafta başında son derece kritik bir oylama gerçekleşti.
Meclis Soruşturması Komisyonu, adı yolsuzluk skandalına karışan 4 eski bakanı
akladı. Sadece kritik değil, aynı zamanda tarihî bir gün de yaşadık. Zira her
ne kadar Komisyondan Yüce Divan kararı çıkmasa da sadece bizler değil, Türk
halkı 17 Aralık 2013 tarihini ve devam eden günleri asla ve asla unutmayacak,
tarihte kara leke olarak yer alacak.
Kimse
ölümsüz değil. Bu makamlar geçici. O koltuklar sizlerin babanızın malı değil.
Tıpkı bugün olduğu gibi, o makamlardan indiğiniz gün de konuşulacaksınız.
Ceplerinizi nasıl doldurduğunuzu, kasalara sığmayan sıfırlamaya
çalıştıklarınızı yarın ve sonrasında da kimse unutmayacak ve böyle
hatırlanacaksınız. Bizler de bunu unutturmamak için elimizden geleni yapacağız.
“Tape”ler imha edilecekmiş. Milletin hafızasından nasıl sileceksiniz? Bakara
makaraları nasıl unutturacaksınız? Arkadaşlar, atalarımız ne güzel söylemiş:
“Bu mızrak bu çuvala sığmaz.” Sığdıramazsınız.
Değerli
milletvekilleri, bu aralar bir sürü yandaş platform türedi. Sivil Dayanışma
Platformu adında bir yapılanma var; bunun başkanı, Hükûmetin akil adamlar
listesinde de üye. En az bir senedir ve sıklıkla, metroda, sokaktaki
billboardlarda, kara yollarında, yasak olan yerlerde bile bu platformun verdiği
ilanlar var. Neden? Çünkü “sağlam irade” diyerek Erdoğan’ın propagandasını
yapıyorlar. Biz de bu panolardan kiralamak, ilan vermek istiyoruz, yolsuzluk
haftasını ilan etmeye çalışıyoruz. Hayır, konu CHP olunca “yasak kardeşim!” 3
misli veririz diyoruz, reklam şirketleri de korkmuş bir kere “Olmaz” diyorlar.
İş Erdoğan propagandası yapmaya gelince bütün kapılar ardına kadar açık; ne
dokunan var ne de yasak dinleyen, CHP olunca tu kaka. Ne ödeme yaptıkları bile
buralara muamma. 
Şimdi, kalkmış bu platform, gazetelere
yine aynı başlıkla tam sayfa ilan vermiş; millî iradeye meydan okuyor,
Anayasa’ya ve onun en üst uygulayıcısı olan Anayasa Mahkemesine, Meclise ve
vekillerine muhtıra veriyor. Siz kimsiniz, sizi kim besliyor? Bu ilanlara
verdiğiniz paraların kaynağı ne? Kimlere hizmet ediyor, hangi ihalelere
katılıyorlar, hangilerini, hangi bedellerle alıyorlar? Tüm bu soruların yanıtı
kamuoyuna mutlaka açıklanmak zorundadır. 
Meclis Başkanı
derhâl ve derhâl hukuki süreci işletmeli, bu çatının tüm mensuplarına meydan
okuma cüretini gösterenlerden hesap sormalıdır. Aksi takdirde, buna müsaade
edenler kadar görmezden gelenler ve gereğini yapmayanlar, bugün ve yarın, bu
suçun ortağı olarak hafızalarda kalacak ve hatırlanacaktır.
Değerli
milletvekilleri, baş nereye giderse ayak da oraya gider misali, Erdoğan
milletvekillerine “tuzluk” deyince, bazı kendini bilmezler de bu kürsüde millet
iradesini aşağılayabilme, buraya tuzluk çıkarabilme cesaretini gösteriyor. Bunu
görenler de bu ilanlarla millî iradeye hakaret etme cüretini gösterebiliyor.
Sosyal medya fenomeni Baattin’in bu kişiler hakkında söylediği bir söz var bu
tuzlukla ilgili, ben burada söylemeye cesaret edemiyorum ama sizler mutlaka
takip ediyorsunuzdur, neler söylediğini görün. Meclis şeylerinde sizin
masalarınıza gelen garsonlar tuzlukları kaldırıyorlar arkadaşlar. Bu utancı
yaşamıyor musunuz, bu dedikoduları duymuyor musunuz? 
Değerli
milletvekilleri, şimdi de bu yolsuzluk ve rüşvet filminin başrol oyuncularının,
figüranlarının ve filmin hazırlanmasında emeği geçen herkesin hedeflerinde
Anayasa Mahkemesi var. Bir süredir yani “Yüce Divan” lafı zikredildiğinden
beri, yandaş medya başta olmak üzere hepsi Anayasa Mahkemesine savaş açmış
durumda. Sağlık Bakanı Mehmet Müezzinoğlu, Anayasa Mahkemesinin kendilerine
tuzak kuran sistemin ana unsuru olduğunu söylüyor, “Güvenmiyoruz.” diyor. Buna
gülerler arkadaşlar. “Güvenmiyoruz.” dediğiniz Mahkemenin üyelerinin hemen
hemen tamamını sizler, AK PARTİ’liler, şimdiki Cumhurbaşkanı, eski
Cumhurbaşkanı atadı. 17 üyeli Mahkemede görev alan sadece 4 üye 10’uncu
Cumhurbaşkanı Sayın Ahmet Necdet Sezer tarafından seçildi, diğer tüm üyeler
sizin döneminizde seçildi. Bugün kalkmış, kendi seçtikleri hukukçulardan
korkuyorlar. Korktukları için de korkutuyorlar. 
Yüksek
Mahkemenin seçim barajı kararını açıklaması da asla bir…
(Mikrofon
otomatik cihaz tarafından kapatıldı) 
KADİR GÖKMEN
ÖĞÜT (Devamla) – …tesadüf değildir, iktidar partisinin baskısının bir
sonucudur.
Hepinize
teşekkür ediyorum, millî iradeye olan saldırıyı da bu Meclisin engellemesi gerektiğini
söylüyorum.
Teşekkür ederim. (CHP sıralarından
alkışlar)
BAŞKAN – Teşekkür ediyoruz Sayın Öğüt.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
17’nci maddeyi oylarınıza sunuyorum:
Kabul edenler… Kabul etmeyenler… 17’nci madde kabul edilmiştir. 
18’inci madde üzerinde iki önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 616 sıra sayılı Ceza
İnfaz Kurumları Güvenlik Hizmetleri Kanunu Tasarısının 18. Maddesinin 2.
Fıkrasının madde metninden çıkarılmasını arz ve teklif ederiz.

 Dilek
Akagün Yılmaz Ali Rıza Öztürk Mehmet
Hilal Kaplan
 Uşak Mersin Kocaeli
 Malik
Ecder Özdemir Melda Onur Engin
Özkoç
 Sivas İstanbul Sakarya
Türkiye Büyük
Millet Meclisi Başkanlığı’na
Görüşülmekte olan 616 sıra sayılı Bazı
Kanunlarda Değişiklik Yapılmasına Dair Kanun Teklifinin çerçeve 18 inci
maddesinin teklif metninden çıkarılmasını arz ve teklif ederiz. 

 Pervin Buldan Hasip
Kaplan Sırrı Süreyya Önder
 Iğdır Şırnak İstanbul
 Kemal
Aktaş Erol Dora İdris
Baluken
 Van Mardin Bingöl
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ HAKAN ÇAVUŞOĞLU (Bursa) - Katılmıyoruz Sayın Başkanım.
BAŞKAN –
Hükûmet?
MİLLÎ SAVUNMA
BAKANI İSMET YILMAZ (Sivas) – Katılmıyoruz.
BAŞKAN –
Buyurunuz Sayın Baluken.
İDRİS BALUKEN
(Bingöl) – Teşekkür ediyorum.
Sayın Başkan,
değerli milletvekilleri; hepinizi saygıyla selamlıyorum.
Adalet
Bakanlığıyla ilgili bir yasa tasarısını burada görüşürken ortada ne kadar
adalet kaldığını, ne kadar hukuk kaldığını, ne kadar bağımsız yargı kaldığını
tabii burada detaylı bir şekilde aslında tartışmak gerekiyor. Sadece yargısız
infazlar üzerinden bu ülkedeki adaletin, hukukun ne durumda olduğunu hepimiz
eminim ki rahatlıkla çözebiliriz. Bir ülkede yargısız infazlar varsa ve
yargısız infazlar cezasızlıkla ödüllendiriliyorsa o ülkede yargı da hukuk da
adalet de kaybolmuş demektir, ortadan kalkmış demektir. Maalesef, Türkiye’nin
özellikle AKP Hükûmeti dönemindeki pratiği, yargısız infazların meşrulaşması ve
cezasızlıkla ödüllendirilmesi pratiğidir ve bu koşullarda adaletle ilgili
herhangi bir yasa tasarısının da sorunu çözmesi mümkün değildir. 
Bakın, AKP
iktidarı döneminde sadece geçen yıl, 2014 yılında toplumsal gösterilerde toplumsal
gösterilerde polis ve asker kurşunuyla yani devletin, kamu görevlilerinin
kurşunlarıyla katledilen insan sayısı 54’tür, korkunç bir rakam. Son on iki
yılda, 2002 ile 2014 yıllarında bu rakam 490’dır. Yani, 500’e yakın insan
iktidarınız döneminde yargısız infaz edilmiş, sokak ortasında katledilmiş;
bunların yüzde 99’u da herhangi bir ceza almamış, âdeta cezasızlıkla
ödüllendirilmişler. İsimlerini burada saymaya kalksak herhâlde sabaha kadar
bitiremeyiz ancak yakın dönemde, sadece son iki ay içerisinde Uğur Özbay, Baver
Şeyhanlıoğulları, Abdulkadir Çakmak, Davut Nas, Mert Değirmenci, Emre Ekinci,
Ramazan Arif, Yunus Aktaş, Şahan Dağhan, Rojhat Özdel, işte birkaç gün önce
Cizre’de Ümit Kurt, Lice’de Medeni Yıldırım, Rojava sınırında Kader Ortakaya,
bütün Türkiye kamuoyunun bildiği Uğur Kurt, Uğur Kaymaz, bütün bunlar, burada
daha sayamadığımız pek çok çocuk ve genç sokak ortasında yargısız infaz edilen
bir listeyi oluşturuyorlar. Bugüne kadar, dediğim gibi, bu yargısız infazları
yapanlarla ilgili kamuoyu vicdanını rahatlatacak, halkın vicdanını rahatlatacak
tek bir yargılama yapılmadı.
Ceylan Önkol’u hepiniz biliyorsunuz.
Ceylan Önkol, Diyarbakır’ın Lice ilçesindeki Şenlik köyünde, hayvanları
otlatmak üzere araziye çıktığında, Abalı Karakolu’ndan atılan bir havan
mermisiyle katledildi. Ceylan Önkol’un nasıl katledildiğini, kimlerin
katlettiğini, bu katledenlerin bugüne kadar neden ceza almadıklarını
bilmiyoruz. Bugüne kadar herhangi bir şekilde kamuoyuna açıklanmayan, halka
bilgilendirilmesi yapılmayan bu cinayetle ilgili dün Diyarbakır 2. İdare
Mahkemesi 28.208 TL’lik bir maddi tazminata hükmetti, utanç verici bir karar.
Bir yaşam hakkı gasbı, bir çocuğun yaşamının maliyeti âdeta kan parası şeklinde
mahkeme tarafından belirlendi ve aileye tebliğ edilecek. Böylesi bir ortamda
yargıdan, hukuktan, adaletten bahsetmek mümkün değildir. 
Gezi direnişi
sırasında katledenlerle ilgili, bu ülkenin Başbakanı, çıkıp “Benim polisim
destan yazdı.” diyebildi. Bu yargısız infazlar yapılırken, bu ülkenin
Başbakanı, çıkıp “Kadın da olsa çocuk da olsa güvenlik kuvvetleri gereği
yapacak.” diyebildi. Bunlar söylendiği için yargısız infazlar pervasızca
işlenmeye devam ediliyor. 
Bakın, dün,
Paris’te bir mizah dergisine yapılan saldırıdan sonra, Fransız Başkan, çıkıp
“Biz suçlularla adalet önünde hesaplaşacağız.” dedi ama bu ülkede bir ay önce
Bingöl’de yargısız infazlar yapılırken, bu ülkenin Başbakanı, Cumhurbaşkanı,
çıkıp “Suçluları hak ettikleri şekilde cezalandırdık.” dedi. Anlayış bu olunca,
zihniyet bu olunca bu ülkede hukuktan da, yargıdan da, adaletten de bahsetmek
mümkün değil, sorunlara kalıcı çözümler üretmek de mümkün değil diyorum, Genel
Kurulu saygıyla selamlıyorum. 
BAŞKAN –
Teşekkür ederiz Sayın Baluken. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer önergeyi
okutuyorum: 

Türkiye Büyük Millet Meclisi Başkanlığına
Görüşülmekte
olan 616 sıra sayılı Ceza İnfaz Kurumları Güvenlik Hizmetleri Kanunu
Tasarısının 18. Maddesinin 2. Fıkrasının madde metninden çıkarılmasını arz ve
teklif ederiz. 
 
Engin Özkoç (Sakarya) ve arkadaşları 
BAŞKAN -
Komisyon önergeye katılıyor mu? 
ADALET KOMİSYONU
SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN –
Hükûmet? 
MİLLÎ SAVUNMA
BAKANI İSMET YILMAZ (Sivas) – Katılmıyoruz. 
BAŞKAN – Sayın
Özkoç, buyurunuz efendim. (CHP sıralarından alkışlar) 
ENGİN ÖZKOÇ
(Sakarya) – Sayın Başkan, değerli milletvekilleri; hepinizi saygıyla
selamlıyorum. 
Sayın Murat
Bozlak’a Allah’tan rahmet, yakınlarına sabır diliyorum. 
Değerli
arkadaşlar, bazen bir ülkede, yönetim kendi diktasını hâkim kılabilmek için
herkesi susturmak ister; orduyu susturmak ister; basını susturmak ister;
hâkimleri, hukuku susturmak ister; doktorları, sendikacıları, gazetecileri
susturmak ister; öğretmenleri, aydınları susturmak ister; “Ergenekon” der,
“Balyoz” der, onları cezaevine koyar, ondan sonra, “paralel” der, “Yanlış
yaptım.” der ama başka yollar bulur, bu sefer, insanları hak etmedikleri
şekilde işten çıkarmalara maruz kılar; cadı avı başlatır, susturmak ister; “Ben
Metin Göktepe’yim, gazeteciyim.” diyen birisini, 1996 yılının 8 Ocağında
katledilen Metin Göktepe’yi coplarla susturmak ister ama Metin Göktepe’yi
susturamaz, bazı milletvekilleri çıkar bu kürsüye “Ben Metin Göktepe’yim, onun
sesiyim, susturamazsınız beni.” der. Onlar Oktay Ekşi’yi susturmak isterler,
onlar Enis Berberoğlu’nu, Uğur Dündar’ı, Yılmaz Özdil’i, Emin Çölaşan’ı
susturmak isterler. Onlar sadece, köşelerinde doğruları yazıyor diye onları
baskıyla, yazdıkları köşelerin gazetelerinden attırarak kendi basın hayatlarına
son verdirmek isterler. Peki, onların sesleri yok mu olur bu evrende? Hayır,
daha güçlü, daha büyüyerek, daha gür bir şekilde çıkar. Fransa’da gazeteciler
öldürülerek susturulmak istenir, onlar ölüp yok mu olurlar? Hayır, daha güçlü
bir şekilde dünyada sesleri yankılanır.
Bugün, Anadolu
Ajansında insanlar cadı avına maruz kalıyorlar. Anadolu Ajansı Türkiye’nin en
gurur verici ajanslarından bir tanesiydi. En az 20 arkadaşın iş akdi feshedildi.
Oradaki arkadaşlara, hiçbir sorguya mahal bırakılmadan ellerine sadece bir
kâğıt parçası tutuşturularak “Hadi gidin, hakkınızı arayın.” dediler. Kemal
Öztürk ve onunla birlikte atılan Türkiye Gazeteciler Sendikası Ankara Şubesi
eski başkanı, arkadaşları tek tek gazeteden tasfiye edildiler. Hepsi müdür,
müdür yardımcısı, editör sıfatında olan kişiler. Tenzilirütbe değil,
görevlerinden, bir kâğıt parçasıyla “Hadi, bugün, artık Anadolu Ajansında
değilsiniz.” dediler. Sırada sendika üyesi olan 10 arkadaşımız daha var. Diğer
arkadaşlarımız korkuyla bekliyorlar. Doğru gazetecilik yapan, halkın sesini
millete duyurmak isteyen, görevlerinin başında olan dürüst gazetecileri bir
cadı avı başlatarak yok etmek istiyorlar. Peki nereye varacak bunun sonu?
Onlar, gazetecileri, seslerini yok ederek, insanları coplarla öldürerek,
onların iş haklarını feshederek, korkutarak, bir korku dağı imparatorluğu
kurarak Türkiye’de özgürlüğün sesini yok edebilecekler mi? Hayır. Anadolu
Ajansındaki gazeteci emekçi arkadaşlarımızın arkasındayız ve onların haklarını
savunacağız. Ölen arkadaşlarımızın sesi olacağız, Meclis kürsüsünden seslerini
duyuracağız ve asla özgürlüğün sesini yok edemeyeceksiniz.
Hepinize
saygılar ve sevgiler sunuyorum. (CHP sıralarından alkışlar)
BAŞKAN –
Teşekkür ederiz Sayın Özkoç.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
18’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
19’uncu madde
üzerinde iki önerge vardır, okutuyorum: 
Türkiye Büyük Millet Meclisi Başkanlığı’na
Görüşülmekte olan 616 sıra sayılı Bazı
Kanunlarda Değişiklik Yapılmasına Dair Kanun Teklifinin çerçeve 19 uncu
maddesinin teklif metninden çıkarılmasını arz ve teklif ederiz. 
Sırrı
Süreyya Önder Pervin Buldan Hasip
Kaplan

İstanbul Iğdır Şırnak
Kemal
Aktaş Erol Dora

Van Mardin
Türkiye Büyük
Millet Meclisi Başkanlığına
Görüşülmekte olan 616 sıra sayılı Ceza
İnfaz Kurumları Güvenlik Hizmetleri Kanunu Tasarısının 19. Maddesinin tasarı
metninden çıkarılmasını arz ve teklif ederiz. 
Dilek
Akagün Yılmaz Ömer Süha Aldan Ali
Rıza Öztürk

Uşak Muğla Mersin
Mehmet
Hilal Kaplan Malik Ecder Özdemir Melda
Onur

Kocaeli Sivas İstanbul
BAŞKAN – Aynı mahiyetteki bu iki
önergeyi birlikte işleme alacağım. 
Sayın Komisyon, önergeye katılıyor
musunuz? 
ADALET KOMİSYONU SÖZCÜSÜ HAKAN
ÇAVUŞOĞLU (Bursa) – Katılmıyoruz Sayın Başkanım. 
BAŞKAN – Hükûmet? 
MİLLÎ SAVUNMA BAKANI İSMET YILMAZ
(Sivas) – Katılmıyoruz. 
BAŞKAN – Sayın Kaplan, önce size söz
vereceğim. 
Buyurunuz. (HDP sıralarından alkışlar) 
HASİP KAPLAN (Şırnak) – Teşekkür ederim
Başkanım. 
Değerli arkadaşlar, avukatların meslek
sırrı diye bir görev ve yükümlülükleri var biliyorsunuz. Müvekkiliyle görüştüğü
zaman… Avrupa İnsan Hakları Mahkemesi kararları var, bu konuda yorumlanan
birçok karar var. Avukat-müvekkil görüşmelerinin dinlenmemesi gerekiyor çünkü
savunma hakkına yönelik kutsal olan bir hakkın kullanılmasında bunun olmaması
gerekiyor. Peki, durum böyle midir gerçekten? Devletin hâkimiyetini kurduğu F
tipi cezaevlerinde -dikkat edin, F tipi cezaevleri- devletin “Ben devletim.”
dediği F tipi cezaevlerinde yani bırakın ring aracından kelepçeli seyahat
kafeslerini, gidiş gelişlerdeki sıkıntıları, gidip gelirken üstlerinin çıplak
aranmasını yani bütün bu arama noktalarından sonra dışarıdan giderken bile
x-ray cihazından geçişler, göz taraması, el taraması, arkasından müşahede
odası, revir, aile hekimi olayı, hücreler yani odalar, daracık, 55 metrekare
bahçede kaç odanın açıldığı alanlar, buradaki görüşmeler ve tecrit ve izolasyon,
en çok dile getirilen sıkıntılar. Komşuluk, ortak etkinlikler, sanat, sohbet, spor, birkaç
oda bir araya gelebilme olayı… Bunlar en ufak disiplin cezasında alınan haklar.
Telefon yasakları, görüşme yasakları, disiplin cezaları o kadar rahat veriliyor
ki… İnfaz hâkimliklerinin, biliyorsunuz, yakın zamana kadar, verdiği kararlar
kesindi, hatta savcılar bu konuda, mütalaa konusu… Avukata savunma hakkının
verilmesi yoktu. AİHM’de bu kararların ihlali konusu geldi. Onu düzenleyelim
dedik, bir türlü rayına oturmadı. Açık ve kapalı ziyaretlerin hepsi sıkıntı
olmaya devam ediyor. 
Siz milletvekili
olarak bu yakınlarda hiç cezaevine gittiniz mi gerçekten? Mesela, ben gittim. 5
kişiyle görüşeceğiz, milletvekiliyiz, Bakanlıktan izin alıyoruz. 5 kişiyle ayrı
ayrı bizi görüştürüyorlar. 5 kişiyle ayrı ayrı görüşmek için içeri giriyor,
koğuştan geliyor birisi ve beş saat, kişi başına bir saat zaman geçiyor. On
dakika aynı şeyleri konuşacaksınız, aynı şeyleri soracaksınız. 
Aile
görüşlerinde çok ciddi görüşme sıkıntıları… Müdür, savcı görüşmeleri zaten
herkes için mümkün değil, sıkıntılı. Kütüphaneler, kısmen de olsa kitap almak,
okumak isteyen özellikle siyasi tutuklular için söz konusu bu, önemli. Ama
sayım ve arama düzeniyle ilgili -F tipi- şikâyetler yine bitmiyor. Mektup
okuma, mektup komisyonu ve mektup haberleşmeleri… 
İşte, bütün bunları beraber ele
aldığımız zaman insanlığın en büyük sınav alanı cezaevleri oluyor arkadaşlar.
Özgürlüğünden mahrum ettiğin, masumiyet karinesi uyarınca belki beraat edecek,
belki yanlış bir delil sonucu içeride olan, belki ilk duruşmada tahliye olacak
olan bir insan, kim olursa olsun öyle bir cendereden geçiriliyor ki, öyle bir
yaklaşım sergileniyor ki… Gerçekten cezaevlerinde, yüksek güvenlikli
cezaevinden yarı açık cezaevine kadar aşağılara doğru inilirken farklı bir
kural, farklı bir denetim, farklı bir olay niye oturtulmak istenmiyor? Yani,
burada sorgulanması gereken, niye bu çözülmek istenmiyor? Niye cezaevlerinde
yakın zamanda yangınlar çıkıyor, isyanlar çıkıyor, insanlar ölüyor, niçin ve
niye bitmiyor? Bütün bunların bir sistem sorunu olduğunu söylemek istiyorum.
Bunun sistemini kurmadığınız sürece bu sıkıntılar devam eder, ister dışarıda
jandarma ister gardiyan olsun fark etmez diyoruz. (HDP sıralarından alkışlar) 
BAŞKAN - Teşekkür
ederiz Sayın Kaplan.
Aynı mahiyetteki
önergeler üzerinde ikinci konuşmacı Sayın Aldan.
Buyurunuz Sayın
Aldan. (CHP sıralarından alkışlar) 
ÖMER SÜHA ALDAN
(Muğla) – Teşekkür ederim. 
Sayın Başkan,
değerli milletvekilleri; yasalaşması hâlinde, 19’uncu madde bu tasarının
yönetmeliğini düzenleyen bir madde. Bu yasalaştığı takdirde bu düzenlemenin
yürürlüğe girmesi beş yıllık bir süreyi alacak. Umarım yönetmelik çok uzunca
bir süre beklenmeden çıkarılır ve hazırlıklara bir an önce başlanır; bunu
önemsiyorum.
Dün bu tasarının
geneli üzerinde yaptığım konuşmaya karşılık olarak Sayın Adalet Bakanımız bazı
açıklamalarda bulundu, ona da yanıt niteliğinde birtakım değerlendirmeler
yapacağım, bu “tape”lerin imhası konusuna ilişkin olarak, buna biraz devam
etmek istiyorum. “Tape”lerin iptali, imhası gerçekten Ceza Muhakemesi
Kanunu’nun 135’inci maddesinin 3’üncü fıkrasında düzenlenmiştir fakat burada
bir taraf masumane olmalıdır, eğer iki taraf şüpheli konumundaysa bu takdirde
bu düzenleme geçerli olmaz. Kaldı ki Ceza Muhakemesi Kanunu’nun 138’inci
maddesinin 2’nci fıkrası vardır, tesadüfen elde edilen deliller söz konusu
olduğunda kolluk güçleri bunları muhafaza altına alıp cumhuriyet savcısını
haberdar etmek durumundadırlar. Mevcut “tape”leri incelediğimizde her iki tarafın
şüpheli durumunda olduğunu görüyoruz. Tanıklıktan çekinme hâli burada söz
konusu değildir, bu “tape”ler imha edilemez 
Öte yandan, bir
konuya daha değinmek isterim ki bu mevut “tape”ler madem derhâl iptal
edilecekti Komisyon Başkanı neden Komisyon üyelerine bu “tape”leri dağıttı?
Yani dört ay, mayıs ayından itibaren dağıttı, şimdi mi aklı başına geldi? Bu
“tape”ler zaten herkesin elinde, Mısır’daki sağır sultanın bile elinde bu
“tape”ler. Bu, şu anlama gelir: Türkiye çapında filmler oynuyor sinemalarda, bu
filmlerden sadece Ankara’da olanlar için yasaklama kararı çıkarıyorsunuz; tabii
hedef bu değil. Hedef, önce aile bağlarını gözeterek, gündeme getirerek bu
“tape”leri yasak “tape” statüsüne sokmak, daha sonra bu soruşturmanın geneli
üzerinde yine yeni bir yasaklama kararı almak. 
Şimdi ilgilinizi çekeceğini düşündüğüm
bir konuya değinmek istiyorum. Malum, bu 17 Aralık, 25 Aralıkla ilgili
cumhuriyet savcısı takipsizlik kararı verdi. Şimdi, bu savcı, 18 Aralık günü
göreve başlıyor, sanıkların hepsinin tutukluluk hâlinin devamını talep ediyor.
Ne zaman tahliye oluyorlar? 28 Şubatta, iki ay cezaevinde kalıyorlar. Bu iki ay
süresi içerisinde bu savcı, tutukluluk hâllerinin devamı yönünde görüş
belirtiyor. Keza, cumhuriyet savcıları eğer ortada suç yoksa resen tahliye
kararını verebilir yani hâkim kararını dahi beklemez ama bu savcı hâkim
kararıyla tahliyeye ortam sağlıyor. Kendisi bu sanıkların-şüphelilerin- sürekli
tutukluluk hâllerinin devamı yönünde görüş belirtiyor aynı Deniz Feneri
olayında olduğu gibi. Deniz Feneri savcıları da o mevcut tutuklu şüphelilerin
hepsinin tutukluluk hâlinin devamına karar verip ama bir gün, ne zaman sağlam
irade devreye girerse o dakikada düşünce değiştiriyorlar. 
Tabii, bu
noktada bir konuya daha değinmekte yarar görürüm, o da 17 ve 25 Aralık
soruşturmasına ilişkin takipsizlik kararına itiraz reddedilmiştir sulh ceza
hâkimleri tarafından. Fakat bu ret gerekçesi “Sizin başvuru hakkınız yoktur.”
şeklindedir yani şeklî bir ret söz konusudur sulh ceza hâkimi tarafından.
Takipsizlik kararları kesin olamaz, takipsizlik kararları günü geldiği zaman
açılır. 
Şimdi, mevcut
yapı şunu ortaya koymaya çalışıyor: “Önce akrabalık ilişkisinden bu ‘tape’leri
geçersiz kılalım, sonra yasa dışı kararlarla dinleme kararları verilmiştir diye
yine geçersiz kılalım ki ileride bu ‘tape’ler hükme esas teşkil etmesin, kanıt
niteliğinde olmasın.” diye böyle bir çaba içine girilmektedir. Ama tekrar
ediyorum: Mahkeme kararları muhkem kaziye hükmündedir, kesindir, çok olağanüstü
bir hâl olmadıkça yeniden görülmez ama takipsizlik kararları kesin kararlar
değildir. Mevcut itirazda da tamamıyla “Bu sanıklar -şüpheliler- suçsuzdur,
savcının kararı doğrudur.” şeklinde bir karar da verilmemiştir. Günü
gelecektir, bu kutu yeniden açılacaktır, ayakkabı kutusu değil tabii. 
Saygılar. (CHP
sıralarından alkışlar)
BAŞKAN –
Teşekkür ederiz Sayın Aldan. 
Aynı mahiyetteki
bu iki önergeyi birlikte oylarınıza sunuyorum: Kabul edenler... Kabul
etmeyenler... Kabul edilmemiştir. 
19’uncu maddeyi
oylarınıza sunuyorum: Kabul edenler... Kabul etmeyenler... 19’uncu madde kabul
edilmiştir. 
Böylece birinci
bölümde yer alan maddelerin oylamaları tamamlanmıştır. 
On beş dakika
ara veriyorum .
Kapanma Saati: 16.19
İKİNCİ OTURUM
Açılma Saati: 16.40
BAŞKAN: Başkan Vekili Şükran Güldal MUMCU
KÂTİP
ÜYELER: Mine LÖK BEYAZ (Diyarbakır), Dilek YÜKSEL (Tokat) 
----0----
BAŞKAN – Sayın
milletvekilleri, Türkiye Büyük Millet Meclisinin 40’ıncı Birleşiminin İkinci
Oturumunu açıyorum.
616 sıra sayılı
Kanun Tasarısı’nın görüşmelerine devam edeceğiz.
Komisyon ve
Hükûmet yerinde.
Şimdi, ikinci
bölümün görüşmelerine başlıyoruz.
İkinci bölüm,
çerçeve 20’nci maddeye bağlı (1), (2), (3) ve (4) numaralı fıkralar, (5) numaralı fıkranın
(a) ve (b) bentleri, (6) ve (7) numaralı fıkralar; (8) numaralı fıkranın (a),
(b), (c), (ç) ve (d) bentleri, (9) numaralı fıkra, (10) numaralı fıkranın (a)
ve (b) bentleri; (11) numaralı fıkra ile geçici 1,2,3 ve 4’üncü maddeler dâhil,
20 ila 22’nci maddeleri kapsamaktadır.
İkinci bölüm
üzerinde gruplar adına ilk söz Cumhuriyet Halk Partisi Grubu adına Kırklareli
Milletvekili Turgut Dibek’e aittir.
Süreniz on
dakikadır.
Buyurunuz Sayın
Dibek. (CHP sıralarından alkışlar)
CHP GRUBU ADINA
TURGUT DİBEK (Kırklareli) – Teşekkür ediyorum Başkanım.
Tasarının ikinci
bölümü üzerinde Cumhuriyet Halk Partisinin görüşlerini aktarmak üzere
kürsüdeyim değerli arkadaşlar. Öncelikle, sizleri saygılarımla selamlıyorum.
Çok değil,
bundan yaklaşık bir ay kadar önce, bütçe görüşmeleri sırasında da ben Ceza ve
Tevkifevleri Genel Müdürlüğünün bütçesi üzerinde konuşmuştum burada. Yani
aslında cezaevlerinde olup bitenlerin ve cezaevleri gerçeğinin Türkiye’de AKP
öncesi yani 2002 öncesi cezaevleri ve bugün, AKP’den sonraki cezaevleri dönemi
diye ikiye ayrılması gerektiğini rakamlarla ve özellikleriyle anlatmaya
çalışmıştım. Bugün yine aynı konu içerisinde benzer bir tasarıyla karşı
karşıyayız, bu kez cezaevlerinin güvenliğiyle ilgili. İşte, daha önce,
biliyorsunuz, iç güvenlik Adalet Bakanlığına bağlı, dış güvenlik de İçişleri
Bakanlığına, Jandarmaya bağlı bir şekilde götürülüyordu. Şimdi, iki güvenlik
birimi de Adalet Bakanlığının bünyesine aktarılacak, bu konuda bir tasarıyla
karşı karşıyayız.
Değerli
arkadaşlar, bakın, o yaptığım konuşmadan bir iki cümleyi satır başlarıyla
tekrar hatırlatmak istiyorum, sonra ben de önemli gördüğüm bir iki hususu
sizinle paylaşacağım. Demiştim ki: Cezaevlerinde rakamlar Türkiye’de AKP
döneminde karşımıza çok çarpıcı bir şekilde çıkıyor. Bakın, 2002’de AKP
iktidara gelmeden evvel cezaevlerinde 59 bin, bildiğim kadarıyla, evet, 59 bin
insan vardı tutuklu ve hükümlü olarak ama bugün… 2014’ün ben Aralık ayının
13’ünde sanıyorum konuştum, bir ay dahi olmamış. Cezaevindeki sayı, Bakanlığın
resmî İnternet sitesinden arkadaşlar; aldığım sayı o zaman 157 bine yakındı,
156.700 kişi. Dün, Sayın Bakan burada konuşmasını yaparken, bu tasarıyla ilgili
düşüncelerini açıklarken -bugün itibarıyla ocağın kaçındayız; işte, ocağın
bugün 8’i- 7 Ocak itibarıyla cezaevlerinde 159.400 insanın olduğunu söyledi.
Yani rakamlara bakıyorsunuz değerli arkadaşlar, yaklaşık 3 bin kişi ilave olmuş
o son aralık ayının başından bugüne kadar olan sayıya, öyle diyelim yani bir
ayda 3 bin kişi. Hatta, dün soru-cevap kısmında bir şey sordum Bakana, dedim
ki: “Ya, Sayın Bakan, böyle giderse bir öngörünüz var mı, cezaevlerinde 200 bin
kişi sınırını ne zaman öngörüyorsunuz?” Bunu niye sormuştum? Cezaevlerinin
inşaat aşaması devam eden bölümleri var, yaklaşık, bildiğim kadarıyla 90’a
yakın cezaevi inşaatı devam ediyor ama kapatılan çok sayıda cezaevi var, ilçe
cezaevleri kapatılıyor. Yani bu 200 bin böyle giderse değerli arkadaşlar, bir
yıl içerisinde karşımıza çıkacak olan bir rakam, öyle bir artış var. Yani ayda
3 bin kişilik bir artışı siz yıl içerisine vurursanız yaklaşık 30 bin insanın
cezaevine Türkiye’de girdiğini görürsünüz. 
Bir de farklı
rakamları da burada açıklamıştım, farklı bir cepheden girmiştim. Bu 156 bin ya
da 160 bine yakın insanımız -bizim vatandaşımız tabii ki bunlar ama- hangi
suçları işlemişler de cezaevine girmişler? Bakın, o suç kategorilerine de baktığımızda
şöyle bir tuhaflıkla karşılaşıyoruz; yine bir Türkiye, AKP gerçeği, AKP
Türkiyesi’nin gerçeğiyle, bir fotoğrafıyla karşılaşıyoruz. En fazla insan
cezaevinde hırsızlık suçundan yatıyor biliyor musunuz, hırsızlık suçundan.
Yaklaşık 33 bin kişi Türkiye’de hırsızlık suçu nedeniyle cezaevinde. Bunu
uyuşturucu suçları takip ediyor, 27 bin. Belki bu rakam artmış olabilir, arkada
bürokrat arkadaşlar var, ben bu rakamları 2012’nin sonu itibarıyla söylemiştim.
27 bin insan; uyuşturucu kaçakçılığı yapıyor, uyuşturucu kullanıyor, satıyor, o
suçlarla... Yağma yani gasp dediğimiz -bizim kamuoyunda veya geçmişten
bildiğimiz gasp- işte o suçlar nedeniyle de yaklaşık 18 bin, 20 bin insan
cezaevinde yatıyor. Bunların hepsi baktığınızda aslında bir gerçeği de ortaya
koyuyor. Değerli arkadaşlar, 80 bin kişi bu suçlar nedeniyle yatıyor ama
birinci suç, hırsızlık. Yani baktığınız zaman bunu neyle değerlendirirsiniz
veya örtüştürürsünüz bunu da kamuoyunun, sizlerin takdirine bırakayım.
LEVENT GÖK
(Ankara) – Giderek artıyor mu hırsızlık?
TURGUT DİBEK
(Devamla) – Nasıl?
LEVENT GÖK
(Ankara) – Hırsızlık mı artıyor giderek?
TURGUT DİBEK
(Devamla) – Evet. Hırsızlık suçu, gerçekten Türkiye’nin ana suçu hâline gelmiş,
ana unsuru hâline gelmiş; yani 30 bin, 33 bin, belki 35 bin insan, şu anda
cezaevinde yatanların yüzde 20’sinden fazlası maalesef bu suç nedeniyle yatıyor
değerli arkadaşlar. 
Şimdi, bunları
sizlerle paylaşmak istedim ancak değerli arkadaşlar, Türkiye’nin karşısında şu
anda, birkaç gündür, en son soruşturma komisyonunun kararıyla da yaşadığımız
bir süreç var, bunu ben değişik platformlarda anlatmaya çalışıyorum. Bakın,
özellikle milletvekili arkadaşlarımız veya kamuoyundaki kişilerin birtakım
açıklamaları oldu. Olabilir ama Bakanlar Kurulundan Sağlık Bakanının, Sayın Müezzinoğlu’nun
-ki komşu ilimdir benim, Edirne ilinin de milletvekilidir, bir anlamda hemşehri
de sayılırız kendisiyle- bu soruşturma komisyonunun kararı öncesi bir gazetede
verdiği röportajda çok tuhaf açıklamaları oldu değerli arkadaşlar. Kendisi bir Bakan,
Sağlık Bakanı. Hatta dün, evvelsi gün bir programda dedim ki: “Allah’tan Sağlık
Bakanı bu açıklamaları yaptı.” Yani, konusu değil ama “Yani, Adalet Bakanı veya
Millî Savunma Bakanı veya biraz daha bu işleri bilen bir bakan, İçişleri Bakanı
gelip, Adalet Bakanı gelip böyle açıklamalar yapsa çok vahim, daha vahim bir
anlam taşır.” diye böyle bir ironiyle girmiştim konuya. Kalktı dedi ki değerli
arkadaşlar... Soruldu bu olaylar, iddialar. Yani bu iddiaların içeriğine
girmiyorum; ya, bu, işte onlar geldi geçti, “tapeler”, konuşmalar, her şeyi
biliyoruz, Türk toplumu bunu biliyor. Yapılan anketlerde, Türkiye’deki
vatandaşlarımızın büyük bir kısmı neyin olduğunu, nelerin olduğunu çok açık bir
şekilde biliyor ama Bakan sanki bunları hiç bilmiyormuş gibi yani milletimizin
aklıyla, zekâsıyla da alay edilecek bir tarzda açıklamalarda bulundu, kalktı
dedi ki: “Biz bu iddialar içerisinde olan arkadaşlarımızı Anayasa Mahkemesine
teslim etmeyiz.” Gerekçe olarak da şöyle bir şeyler söyledi, çok ilginç geldi
bana, dedi ki: “Bu tuzağı kuranların -kendilerine bir tuzak kurulduğunu
söylüyor soruşturma komisyonundaki iddialarla ilgili olarak- o sistemin ana
unsurudur Anayasa Mahkemesi.” Şimdi, bunu, ben bir hukukçu milletvekili olarak
ve bırakın hukukçu milletvekili olmayı, Parlamentonun bir üyesi olarak, nasıl
söyler diye kendi kendime düşündüm. Bilmiyorum, arkadaşlarımız, sizler de aynı
düşünce içerisinde olabilirsiniz. Ya, Anayasa Mahkemesi nasıl oluştu diye
bilmez mi? Anayasa Mahkemesi son referandumdan sonra, sizlerin önerileriyle
gelen o referandum değişikliğiyle, halkımızın oylarıyla yeni şekline kavuştu.
17 kişilik bir mahkeme var, yüksek mahkeme. Bunun 4 tanesi sanıyorum hâlâ Sezer
döneminden kalmış yani 10’uncu Cumhurbaşkanımız Sayın Sezer’in seçtiği kişiler
ama diğerleri, diğer 13 kişi, bunların 3’ünü biz seçtik, biz derken Meclis
seçti, biliyor musunuz? Yani, 2 tane Sayıştaydan, 1 tane de barolardan gelen
Anayasa Mahkemesi üyelerini bu Parlamento seçti burada. Kalan 10 tanesini de
içinizden çıkan, Başbakanlığınızı yapmış olan, daha sonra da bu ülkenin 11’inci
Cumhurbaşkanı olan Sayın Gül seçti değerli arkadaşlar. Yani, 13 kişi yeni
dönemde seçildi ve deniyor ki: “İşte, tuzak kuranların, o sistemin ana
unsurudur.” Merak ediyorum baba unsuru kimdir diye o zaman ben, böyle bir
açıklama yapıldığında. 
Şimdi, “Sayın
Gül de mi bu işin içerisinde?” diye sormak lazım Sağlık Bakanına. Yani, 10’uncu
Cumhurbaşkanı 10 kişi seçmiş oraya. Bu 17’nin 10’unu Sayın Gül atamış kendi
görev süresi içerisinde. Bu işin, o sistemin ana unsuru, tuzak kuranların ana
unsurlarından biri Sayın Gül müdür Sağlık Bakanının açıklamasına göre, sormak
lazım ya da ben sizlere sorayım yani böyle bir açıklamayı yaptığına göre. 
Değerli
arkadaşlar, yani bu sözleri söylerken çok dikkatli olmak lazım. Buraya Anayasa’yı
getirdim. Anayasa’mızda bizim her şey yazıyor yani 2’nci maddesinde
devletimizin nitelikleri var “demokratik, laik, sosyal, hukuk devleti” diye.
Şimdi, Anayasa Mahkemesinin nasıl seçileceği burada, son referandumdan sonra;
kimlerin seçileceği, hangi yöntemle geleceği burada. 
Şimdi,
kalkıyorsunuz, bu sözleri o kadar söyleyebiliyorsunuz ki… Yani bu iddialar
içerisinde olan kişiler, bakanlar, onların yakınları, neyse… Yani o süreci hep
beraber yaşadık. Yani, yasaları apar topar nasıl değiştirmeye kalktığınızı,
gece gündüz, şubat ayından itibaren “Aman, nasıl bu insanları kurtaralım?” diye
uğraştığınızı çok iyi biliyoruz. Ama, değerli arkadaşlar, bu insanlar pirüpak
mı merak ediyorum ya, sütten çıkmış ak kaşık mıdır yani bu iddiaların
içerisinde olan insanlar. 
Şimdi, bu
konuşmaları yaparken Türkiye’de vatandaşlarımızın arasında ben şunların
konuşulduğunu düşünüyorum. Bizler her birimiz adliyeye gidiyoruz, mahkemelere
gidiyoruz, artık hangi hâkim karşımıza çıktıysa, hangi mahkeme heyeti karşımıza
çıktıysa orada yargılanmaya çalışıyoruz. Yani, Sayın Bakanın aslında
açıklamalarını -bunu bilerek konuşuyorum- Türkiye’de kaos öncesi böyle bir
davet gibi gördü mü diye düşünüyorum. Birçok insan çıkıp “Ben bu mahkemeleri
istemiyorum. Bunun gereğini biz kendimiz yapacağız, kendi içimizde
halledeceğiz; köyümüzde halledeceğiz, mahallemizde halledeceğiz, aşiretimizde
halledeceğiz. Kardeşim, yargıyla işimiz yok, biz kendi çürük dişimizi çekeriz.”
diyebilir diye bu saatten sonra düşünüyorum. 
Saygılar
sunuyorum. (CHP sıralarından alkışlar) 
BAŞKAN –
Teşekkür ederiz Sayın Dibek. 
Milliyetçi
Hareket Partisi Grubu adına Kütahya Milletvekili Alim Işık.
Buyurunuz Sayın
Işık. (MHP sıralarından alkışlar) 
MHP GRUBU ADINA
ALİM IŞIK (Kütahya) – Teşekkür ederim Sayın Başkan. 
Sayın Başkan,
değerli milletvekilleri; görüşülmekte olan 616 sıra sayılı Ceza İnfaz Kurumları
Güvenlik Hizmetleri Kanunu Tasarısı’nın ikinci bölümü üzerinde Milliyetçi
Hareket Partisi Grubu adına söz aldım. Bu vesileyle yüce Meclisi ve bizleri
izleyen değerli vatandaşlarımızı saygıyla selamlıyorum.
Sözlerimin
başında, son günlerin gündem maddeleri içerisinde yer alan birkaç konuya
ilişkin görüşlerimi paylaşmak istiyorum: Öncelikle 17-25 Aralık rüşvet ve
yolsuzluk operasyonları sonucunda ortaya çıkan iddiaları araştırmak üzere yüce
Meclisin kurduğu soruşturma komisyonunun kararının ardından komisyonun AKP’li
üyelerinin söz konusu iddialarla ilgili “tape”lerin yok edilmesine yönelik
kararının hukuka ciddi bir darbe ve tarihî bir hata olacağını, özellikle kayıtlara
geçmesi açısından beyan etmek istiyorum. Bu, 4 eski bakanın Yüce Divanda
kendilerini savunma hakkı olarak kullanacakları hakları elinden alan 9 kişilik
bir grubun ikinci bir hatası olur; buna dikkatlerinizi çekmek istiyorum. 
İkincisi, yine
son günlerde Anayasa Mahkemesi ve üyeleri hakkında bazı bakan ve
milletvekillerinin âdeta en yüksek yargı organını linç edercesine kamuoyuyla
paylaştıkları görüşlerin sadece şahıslarını bağlaması temennimi ifade etmek
istiyorum. “Bu, AKP’nin görüşü değildir inşallah.” diye de bu iyi niyetimi
belirtmek istiyorum. Söz konusu Anayasa Mahkemesinin eleştirilen üyeleri ve
yüce kurum, AKP’yi 2008 yılında açılan kapatma davasında kurtaran kurumdu. O
gün methiyeler dizdiğiniz Anayasa Mahkemesine bugün linç kararı alınmış olmasını
da tarihî bir çelişki olarak kayıtlara geçirmek istiyorum.
Üçüncü konu: “Sivil Dayanışma
Platformu” adı altında, kişilerin ya da sivil toplum kuruluşlarının onayını
almadan, haberi olmadan birçok isimle yayınlanan bildirinin bir darbe
niteliğini taşıdığını ve gerçekten bunu kesinlikle yüce Meclisin kabul etmemesi
gerektiğini, millî iradeye vurulan bu darbenin şiddetle kınanması gerektiğini
ifade etmek istiyorum ve kendimizin de bunu kınadığını özellikle belirtmek
istiyorum. 
Değerli milletvekilleri, Ceza İnfaz
Kurumları Güvenlik Hizmetleri Kanunu Tasarısı’yla ilgili birçok değerli
milletvekili görüşünü beyan etti. İkinci bölümde yer alan konularla ilgili
olarak özellikle ceza infaz kurumlarında çalışan görevlilerin özlük haklarının
iyileştirilmesine yönelik olarak önce alt komisyonda Adalet ve Kalkınma Partisi
Komisyon üyesi milletvekillerinin de önergesiyle ve diğer muhalefet
partilerinin de benzer önergeler ve katkılarıyla kabul edilmiş olan
iyileştirmeye yönelik düzenlemelerin üst komisyonda geri çekilerek yeniden
budanmış olmasını bu yüce Meclisin komisyonlar tarafından aldığı karara bir
çelişki olduğunu ifade etmek istiyorum. Hem aynı partinin alt komisyon üyeleri
“Evet, bu sıkıntının çözülmesi için söz konusu iyileştirmelerin yapılması
gerekir.” diyecek, önerge verecek, kabul edilecek, alt komisyon üyelerinin
tamamı buna iştirak edecek, üst komisyona çıktığımız zaman da “Hayır, biz
burada yanlış yapmışız, Maliye bürokratlarının itirazı var, bütçeye ciddi yük
getiriyor.” gerekçesiyle bunu budayacaksınız, geri çekeceksiniz. Bu kabul
edilebilir değildir. Maliye bürokratları alt komisyon çalışmalarında da görev
alıyorlar. Eğer böyle bir gerekçe doğruysa Maliyenin bürokratları gelip o
komisyonda bunun olmayacağını söylemeleri gerekirdi. Kaldı ki Hükûmetin yaptığı
çalışma ve alt komisyonda kabul edilen değerler üzerinden yapılan çalışma
sonucunda ortaya çıkan maaşlar ya da elde edilen toplam gelirler
kıyaslandığında bu savunmanın geçerli olmadığı ortaya çıkmaktadır. Kişilerin
maaşları üzerinde 100, 200, 300 TL gibi olumlu yönde etkileyecek olan
iyileştirmelerin kısılması bu Hükûmetin bütçesini batıracaksa ve bütçenin de
binde 2, 3’ü gibi toplamda bir yük getiren bir konuya bu mazeretle budanma
yapılmasının doğru olmadığını ifade etmek istiyoruz. Bu konudaki önergemizin
yüce Meclis tarafından yeniden değerlendirilerek, çalışanların özlük haklarına
müdahale edilmesine dur denileceğini ve önergemizin kabul edilmesi talebimizi
iletmek istiyorum.
Diğer bir konu:
Tabii ki cezaevlerinde çalışan personelin ek göstergelerinde herhangi bir
iyileştirme yapılmamıştır. Sadece söz konusu maddede “cezaevi müdürü” “ceza
infaz kurumu müdürü” olarak isim değişikliğine tabi tutulmuştur ama ek gösterge
cetvelindeki gösterge rakamlarında herhangi bir değiştirme olmamıştır. Bu ve
müdür ve diğer çalışanların ek göstergelerinde de hak ettikleri ve normal
olarak diğer kamu kurum ve kuruluşlarında eşdeğer görevlerde bulunan kamu
görevlilerine verilen ek göstergelerin bunlara da verilmesinin doğru olacağını
düşünmekteyiz.
Bir başka önemli
mağduriyet, cezaevlerindeki ikinci müdür olarak görev yapan personelin
mağduriyetidir. Bu mağduriyetin mutlaka giderilmesi gerektiğini düşünüyoruz.
Onlarla ilgili herhangi bir düzenleme söz konusu değildir ve mutlaka bunun bu
tasarı kapsamına bir şekilde dâhil edilmesinde yarar olduğunu düşünmekteyiz. 
Bir diğer konu,
özellikle cezaevlerinde çalışan personelin bizlere ilettiği ve onların
düşüncesi olarak yansıtacağım konu şudur: Genel idare hizmetleri sınıfı yerine,
yapılan göreve daha uygun olan emniyet hizmetleri sınıfına dâhil edilme talebi
doğru bir taleptir. Şimdi, ceza infaz kurumu güvenlik hizmetlerini yürütecek
olan personele bu konuda müdahale hakkı veriyorsunuz, gerektiğinde silahlı
müdahale hakkı veriyorsunuz ama bunu “genel idari hizmetler” sınıfında bir
memur olarak görevlendiriyorsunuz. Bu, uygulamada çok ciddi sorunlara yol
açacaktır; dolayısıyla, emniyet hizmetleri sınıfında görev alan personel
konumuna taşınmaları daha doğru bir yol olacaktır diyorum. 
Yine, yıpranma
hakkından tüm cezaevi personelinin yararlanması ve mümkünse bunun geçmişe
yönelik de yansıtılması yönündeki taleplerin mutlaka değerlendirilerek bu kanun
tasarısına işlenmesinde yarar olduğunu düşünmekteyiz. 
Ek göstergelerin
benzer görevleri yürüten diğer kurumların personeliyle eşit düzeye getirilmesi
talebi yerinde bir taleptir. Bunun da dikkate alınmasında yarar olduğunu
düşünmekteyiz. 
Adalet tazminat
oranlarının, alt komisyon kararında kabul edildiği şekliyle, yeniden burada
verilecek önergelere yapılacak destekle düzeltilmesi talebinin son derece
yerinde bir talep olduğunu ifade etmek istiyoruz. 
Yine, cezaevi
çalışanlarına sendika kurma ve sendikalara üye olma hakkının verilmesi talebi
yerinde bir taleptir. Bunun mutlaka kabul edilmesi gerektiğini düşünmekteyiz. 
Yine, göreviyle
ilgili konularda yargılanan personel için devlet tarafından müdafi atanması
talebi doğru bir taleptir, cezaevi personelini güvence altında çalıştıracak
önemli bir taleptir. Bunun dikkate alınmasında yarar olduğunu düşünmekteyiz. 
Ayrıca, fazla çalışma,
yani fazla mesai ücretlerinin verilmesi konusundaki talepler yine doğru
taleplerdir. Onun da dikkate alınmasında yarar olduğunu düşünmekteyiz. 
Ayrıca, ilgili
mevzuatta zor kullanma yetkisiyle ilgili bazı düzenlemeler bulunmasına rağmen,
bunların yeniden bir çatı altında toplanarak netleştirilmesinde yarar olduğu
düşüncesini sizlerle paylaşmak istiyorum. 
Son olarak da
-Sayın Adalet Bakanı burada yok ama- Kütahya iline yapılma sözü verilen Kütahya
adliyesi, ayrıca Kütahya cezaevi projesi ve Kütahya’ya vergi mahkemesi ile
idare mahkemesinin kurulması yönündeki defalarca dile getirdiğimiz taleplerin
en azından son dönemde yerine getirilmesinin Kütahyalı hemşehrilerim adına
doğru bir karar olacağını sizlerle paylaşıyor, bir kez daha tasarının hayırlara
vesile olması temennisiyle saygılar sunuyorum. (MHP sıralarından alkışlar) 
BAŞKAN –
Teşekkür ediyoruz Sayın Işık.
Halkların
Demokratik Partisi Grubu adına Şırnak Milletvekili Hasip Kaplan. (HDP
sıralarından alkışlar) 
Buyurunuz Sayın
Kaplan. 
HDP GRUBU ADINA
HASİP KAPLAN (Şırnak) – Teşekkür ederim Sayın Başkan. 
Halkların
Demokratik Partisi Grubu adına hepinizi saygıyla selamlıyorum. 
Gerçekten
Türkiye’de adalet var mı arkadaşlar? İnanıyor musunuz, yani Meclis olarak
inanıyor musunuz? Ben yurttaşın adalet olmadığını bildiğini biliyorum,
söylüyor. Adalet hiçbir dönem bu dönem olduğu kadar… Bakın, özel yetkili
mahkemeler, Terörle Mücadele Kanunu, basına sansür ve suçlar, dikkat edin,
belli suç tiplerine, Millî Güvenlik Siyaseti Belgesi’ndeki suçlar -Kırmızı Kitap’taki
suçlar- o konuda devlet acayip çalışıyor, savcılar da çalışıyor. Devlet,
Terörle Mücadele Kanunu’na göre vatandaşı rahat alıyor. Meclise bizim 1.100
tane fezlekemiz geldi, savcılar bize çalışıyor, 1.100 tane yani diğer üç
partinin toplam 4 katı. Hepsi düşünce açıklamaları. Peki, yolsuzluk, ihaleye
fesat karıştırma, rüşvet benzeri ekonomik suçlarda ekonomi teröristleri için bu
ülkede işleyen bir hukuk var mı, bir sistem var mı? Bana bunun bir örneğini
gösteremezsiniz çünkü bu konuda bu tür suçların korunduğuna dair kamu
vicdanında oturmuş bir uygulama var.
Şimdi,
ayrımcılık olan bir yerde adalet olmaz arkadaşlar. Eğer kimliği, inancı, rengi,
bölgesi, bağlı olduğu grup nedeniyle bir ayrımcılık varsa -ki Anayasa’da
ayrımcılık yasağı var biliyorsunuz- yani Türkiye’de eğer nüfusun yüzde 60’ı
öteki vatandaşsa, yani sözde vatandaşsa bu ülkede adalet olmaz arkadaşlar,
olmaması doğaldır. Şöyle düşünün: Türkiye’de bazıları cezaevine giriyor,
bazıları girmiyor. Dikkat edin, bazıları çok rahat cezaevine giriyor, bazıları
da girmiyor, çok iyi korunuyorlar; sonradan yasalar çıkarılıyor, sistemi
değiştiriyorlar, hatta komisyonlardan şeye kadar çok rahatlıkla adaletten
kaçabiliyorlar. Biliyor musunuz -İkinci Dünya Savaşı’nda herhâlde bu meşhur
sözdür- Rahip Martin “Kimin kapısı çalınırsa çalınsın sıra başkalarına
gelecektir.” sözünü söylerken kendisine sıra gelmişti. 
“Askerî vesayet”
dediler, 463 tane subay ve general içeri alındı Ergenekon’dan, Balyoz’dan. KCK
soruşturmalarından 10 bine yakın Kürt siyasetçi alındı, hâlâ belediye
başkanlarımız, il başkanlarımız cezaevinde ve il başkanlarımız, belediye
başkanlarımız hem cezaevinde hem de özel yetkili mahkemeler kapatılmış ama
onların verdiği kararlarla cezaevinde. O özel yetkili mahkemelerin verdiği
kararlar nedeniyle “Özel yetkili mahkemeler adil değil.” denildi, kapatıldı ama
Yargıtayda, o özel yetkili mahkemenin devamı olan 9. Ceza Dairesinde bu ay
içinde hepsinin cezaları onaylandı. Şimdi sormak gerekiyor, o dosyalarda
öldürme yok, yaralama yok; bir düşünce açıklaması, bir basın açıklamasından on
beş sene, yirmi sene ceza verilmiş insanlara. 
Şimdi, hâlâ beş
seneye yakın süredir bizim İdil Belediye Başkanı Resul Sadak, Silopi Belediye
Başkanı Emin Toğurlu hâlâ cezaevinde ve dosyaları bir Ankara’ya geliyor, bir
Uyuşmazlık Mahkemesine gidiyor, dosyalar yer değiştiriyor. Şu an dosyalar
Sincan Ağır Ceza Mahkemesi tarafında en son gezerken görülmüş. 200 tane ağır
cezalık dosya Sincan yöresinde dolaşıyor arkadaşlar. 
Ape Musa’nın
öldürülmesi suikast dosyasıyla, JİTEM’in dosyaları hepsi Ankara’ya getirildi,
JİTEM’in bütün dosyaları, Dargeçit’te de cinayet işleyenler. Bakın, Silopi’de
cinayet işleyenlerin, 6 yurttaşımızı katledenlerin de dosyası seyahate çıktı, o
da Ankara’ya güvenlik nedeniyle geldi. Peki Ankara’nın güvenliği var mı
arkadaşlar? Ankara’da güvenlik olması için hukuk olması lazım, adalet olması
lazım. Yani şunu demek istiyorum: Devlet failse, devleti korumak için mi
güvenlik vardır? Onlar için mi adalet mekanizması işleyecek, onlar için mi
yargı işleyecek? Yani fakirse fukaraysa, kimsesizse, dayısı yoksa, parası yoksa
ne olacak? Onlar mı cezaevinde yatacak? İnsanlarda bir isyan duygusu gelişiyor
diyor ki: “Kimsesi olmayan, yoksul olan, fakir fukara olan cezaevinde yatıyor,
ceza yiyor ama Türkiye’yi götürenlerin hiçbirisi tutuklanmıyor, hatta bavul
bavul faiziyle geri para veriliyor.” Bu adalet duygusu neyi zedeliyor
arkadaşlar? Neyi? Türkiye'de en önemli şeyi, adaletin olmadığını. Geçen gün
Cumhurbaşkanı isyan etmişti, bağırıyordu bir toplantıda -TOBB’undu herhâlde-
“Adalet yok mu bu ülkede?” diye. Ee, Cumhurbaşkanı da adalet yok mu diye
soruyorsa bu ülkede, üstelik on iki yıl Başbakanlık yaptıktan sonra, demek ki
adalet aranıyor arkadaşlar. Yani, niye aranıyor adalet? Yani, hıyaneti vataniye
suçu sadece ve sadece Kürt olduğu için birilerinin alnında mı yazılı olacak
yani bu ülkenin insanlarına karşı işlenen suçları işlemek, onları
hürriyetlerinden mahrum etmek, cezaevlerine girmelerini sağlamak, özel yetkili
olağanüstü mahkemelerde yargılamak? “Ya, bu paralelin güçleri geldi bu
insanları aldı içeri.” E, kardeşim niye içerideyken ceza yiyor, onaylanıyor o
zaman? 
Ya,
bir çözüm süreci yaşıyoruz, bir barış ve demokratikleşme süreci yaşıyoruz. Biz
sorunları demokratik yoldan çözeceğimizi konuşuyoruz burada. Eğer benim
belediye başkanım bir basın açıklamasından yirmi sene ceza yiyorsa siz nasıl
barışacaksınız bana söyler misiniz? Cezaevindeki insanların beklentileri var,
tutukluların var, hükümlülerin var, hasta hükümlülerin var. 
Şimdi
-siz bu sistemi- başından sonuna kadar sakat olan, adaletsizliği süren bir
sistemde, bozuk bir sistemde siz adaleti nasıl sağlarsınız? Teoride her şey
güzel. Anayasa’yı açın, adalet vardır içinde, Anayasa 90’ıncı maddede vardır.
Avrupa Mahkemesi, Avrupa İnsanlar Hakları Sözleşmesi, Anayasa Mahkemesi,
hepsinde adalet, eşitlik, bağımsız yargı, tarafsız yargı falan bunların hepsi
hikâyedir arkadaşlar.
Gizli
dinlemenin hukuku yoksa, gizli tanığın hukuku yoksa, evinden gecenin bir vakti
kelepçelenip alınıyorsa, bir “tweet” attı diye basında tanınmış birisi
davetiyeyle çağırılacağına evi basılıp alınıyorsa hâlâ o ülkede adalet yoktur.
Alınmadan başlıyor adaletsizlik, sonra savcılıkta başlıyor. 
14
yaşında, Cizre’de dün bir çocuk öldürüldü. Hemen savcılık gizlilik kararı
koymuş. Niye? Plakasız zırhlı araçlar Cizre’nin sokaklarında insan
öldürecekler. Var mı böyle bir adalet? Buradan birisi de çıkıp demiyor
“Kardeşim, ya, 14 yaşında çocuk öldürüldü. Ticaret sanayi odasının yöneticisi
evine giderken öldürüldü.” Bunlar konuşulmuyorsa bu Mecliste, adalet cezaevine
de zor gider. İşte, bütün mesele burada.
Arkadaşlar, bu
ülkede adalet bitmiştir. Yakalamadan kesin karara, cezaevinden yarı açık
cezaevine kadar bu sistemin komple yeniden değiştirilmesi lazım, bu sistemin
bütün mekanizmalarının değişmesi lazım. Hâkim, savcı, Hâkimler ve Savcılar
Yüksek Kurulu, bunların hepsinin değişmesi lazım. Adalet herkese lazım,
sığınacağı son limandır, başka limanı yoktur kimsenin arkadaşlar, bunu ifade
etmek istiyoruz. 
Saygılarımla.
(HDP sıralarından alkışlar) 
BAŞKAN –
Teşekkür ederiz Sayın Kaplan. 
Şahsı adına,
Mersin Milletvekili Ali Rıza Öztürk. Yok. 
Şahsı adına,
Konya Milletvekili Harun Tüfekci. 
Buyurunuz Sayın
Tüfekci. (AK PARTİ sıralarından alkışlar)
HARUN TÜFEKCİ
(Konya) – Sayın Başkan, değerli milletvekili arkadaşlarım; öncelikle, ceza
infaz kurumlarının güvenliğini ilgilendiren bu yasa tasarısıyla alakalı şahsım
adına söz almış bulunuyorum. Hepinizi saygı ve hürmetle selamlıyorum. 
Değerli
arkadaşlar, AK PARTİ iktidarları yargıyla alakalı çok önemli reform kararlar
almışlardır. Öncelikle, yargının içerisinde bulunduğu sıkıntılar, fiziki
imkânlar ve bu konuda neler yapılabilir bire bir gayret gösterilmiş ve reform
nitelikteki çalışmalara imza atılmıştır.
Adliye
binalarının merdiven altlarından kurtarılarak artık bir saray hâline
getirildiğini herkes biliyor. Bugün ceza infaz kurumlarıyla alakalı da fiziki
anlamda çok önemli çalışmalara imza atılmakta ve tabii ki hükümlüler de
tutuklular da bizim bir insanımızdır, onların da oradaki hayat standartlarıyla
ilgili mutlaka düzenlemeler yapılması gerekiyor idi. Bu konuda Hükûmetimiz çok
önemli adımlar atarak, ağır ceza merkezlerinde bugün, en ücra bir ilçede bile,
önemli, hem adliye sarayları hem de ceza infaz kurumları yapmakta, fiziki
anlamda iyileştirmelere devam etmektedir. 
Sadece
bu alanda değil, tabii ki özellikle kınama ve uyarı cezalarından tutun da
Yüksek Askeri Şûra kararlarının yargıya açılmasına varıncaya kadar reformist
anlamda çok önemli adımlar atılmıştır. Elbette bunlar yeterli değil. Tabii ki
yine yargıçlarımızla ilgili, savcılarımızla alakalı, özlük haklarıyla alakalı
çok önemli düzenlemeler yapılmış. Bundan on iki yıl önceki bulundukları konumu
kendileri çok iyi biliyorlar ve şu anda hem yargı camiasındaki hâkim, savcı
açığı giderilmekte hem personel açığı giderilmekte, kâtiptir, infaz koruma
memurudur, mübaşirdir her alanda yeni alımlar devam etmekte. Tabii ki bu yeni
düzenleme de, değerli arkadaşlar, ayrıca bir yeni istihdam alanı sağlayacak.
Tabii, iç güvenlik bugüne kadar Adalet Bakanlığı tarafından sağlanırken dış
güvenlik de 1937 yılında geçici bir görevle İçişleri Bakanlığı Jandarma Genel
Komutanlığına verilmiş, 1983’te, bu, teşkilat anlamında dış güvenlik İçişleri
Bakanlığına bağlanmış. Ama gördük ki gerek hastaların naklinde yani hükümlülerin
hasta olduğu zaman naklinde ve hastaneye gönderilmesinde ve diğer nakillerde
gerekse içeride infaz koruma memurları tarafından, jandarma tarafından gelen
ziyaretçiler aranacak, o şekilde sorunlar yaşanıyordu. Kısacası, iç güvenlik ve
dış güvenlik birbirinin mütemmim cüzüdür, tamamlayıcı parçasıdır ve bu
husustaki eksikliği gidermek gerekiyordu. İşte bizler, iktidarıyla
muhalefetiyle bu konuda bir adım atılması gerektiği kanaatine vardık ve şu an
itibarıyla dış güvenliği de Adalet Bakanlığına bağlamak suretiyle âdeta bir
bütünlük, bir yeknesağı da beraberinde getirmiş olacağız. 
Bu
düzenleme, değerli arkadaşlar, sadece bunu sağlamayacak. Tabii ki kurumlar
arasındaki münakaşayı, aralarındaki münazaayı da bir ölçüde gidermiş olacak,
sıkıntıyı ortadan kaldırmış olacak. Elbette, bu farklı bakanlıkların farklı
çalışması bir sorun olarak karşımızda duruyordu. Bu sorunu, inşallah, bugün bu
tasarı yasalaştığı zaman beraberce gidermiş olacağız.
Değerli
arkadaşlar, yine, gereksiz yazışmalardan tutun da her türlü masrafın da
yaşandığı bir gerçekti. 
Yine, bu
çalışmalar ışığında Adalet Bakanlığımız dış güvenlik hizmetlerini de yerine
getirebilecek kapasiteye ulaşmış ve dış güvenlik hizmetlerinin uzman personelce
yürütülecek olması infaz hizmetleri kapasitesini yükseltecektir. Mukayeseli
hukukta da Avusturya’da, Almanya’da ve birçok değişik ülkelerde de bu düzenleme
böyledir ve bunu, uygun bir düzenlemeyi gerçekleştirmiş bulunuyoruz.
Ben şimdiden,
yasalaşacağına inandığım bu tasarının hayırlar getirmesini temenni ediyor, siz
değerli heyeti saygı ve hürmetle selamlıyorum. (AK PARTİ sıralarından alkışlar)

BAŞKAN –
Teşekkür ederiz Sayın Tüfekci. 
Şahsı adına,
Mersin Milletvekili Ali Rıza Öztürk. 
Buyurunuz Sayın
Öztürk. (CHP sıralarından alkışlar) 
ALİ RIZA ÖZTÜRK
(Mersin) – Sayın Başkan, değerli milletvekilleri; görüşülmekte olan tasarının
ikinci bölümünde şahsım adına söz aldım. Hepinizi saygıyla selamlıyorum.
Sayın Başkan,
değerli milletvekilleri; dersimiz yasa dışı dinlemeler. Aslında yasa dışı
dinlemelerin daniskası Adalet Bakanlığında ve Adalet Bakanı eliyle, Adalet
Bakanlığı müfettişleriyle yapılmış. 
Şimdi, benim şu
dosyadaki bu belgelerin hepsi Adalet Bakanlığı müfettişleri tarafından talep
edilen, hâkim ve savcılarla ilgili talep edilen yasa dışı dinleme olaylarıdır. Bunların
içerisinde kimler var? Şimdi, o tarihte Ergenekon terör örgütünün üyesi olmakla
suçlayarak bunların dinlenilmesi talep ediliyor o zamanki Adalet Bakanlığı
Başmüfettişi Mehmet Arı tarafından. Şimdi nerede o bilmiyorum -Bakan olsaydı
veya Bakan Yardımcısı vardır- bu Adalet Bakanlığı Başmüfettişi Sayın Mehmet Arı
şimdi nerede bilmiyorum. O zaman bazı hâkim ve savcıların terör örgütünün üyesi
olduğu nedeniyle dinlenilmesine karar vermiş ve 250’nci madde kapsamında
faaliyet gösteren İstanbul’da Özel Yetkili Mahkeme dosyayı Adalet Bakanlığına
geri gönderiyor. “Bu, görev sırasında işlenen suçlardandır, benim görev alanıma
girmiyor." diyor. Adalet Bakanı Başmüfettişi, Sayın Bakan Sadullah
Ergin’in imzasıyla yazı gönderiyor, “Hayır, bu kişisel suçlardandır terör
örgütü üyeliği, görev sırasında değil, bu sizin görev alanınızdadır."
diyor ve ikinci kez İstanbul Cumhuriyet Başsavcılığı gelen bu şeye direnemiyor
mahkemeye gönderiyor, mahkeme de diyor ki: “Kardeşim, bu bizim görev alanımızda
değil, işte kimlerin yargılanacağı ilgili yasada vardır.” Geri gönderiyor. 
Şimdi, bunlarla ilgili dinlemede tabii,
ben Faruk Eminağaoğlu söylemeyeceğim, o baş azılı Ergenekon terör örgütü üyesi,
o biliniyor. Osman Kaçmaz’ı da söylemeyeceğim, o da öyle, o da biliniyor ama
bakın, Aykut Cengiz Engin İstanbul Cumhuriyet Başsavcısı o zaman, yine, Ali
Çakır o zaman yine hâkim ve devam ediyor, Aydın Çayan, Cengiz Köksal, Ercan
Yalçınkaya, Esat Toklu, Hayrettin Türe, Hüseyin Boyrazoğlu Ankara o zaman,
şimdi nerede biliyor musunuz arkadaşlar? Şu son atamalarda Yargıtay üyesi
yapıldı. Devam ediyorum, Metin Yandırmaz, kim bu? Bu Metin Yandırmaz kim? O
zaman Ergenekon terör örgütünün üyesi, dinleniyor ve telefonlarda IMEI
numaralarıyla dinleniyorlar. Ben söyleyeyim hemen Metin Yandırmaz isimli şahsın
532 327 1393 no.lu telefonu veriliyor. Şimdi, bu beyefendi HSYK’nın Başkan
Vekili arkadaşlar. 
Yine, o tarihlerde, hepimiz biliyoruz
ki iletişimin tespitini gene bu beyefendi, müfettiş, başmüfettiş istiyor. Bu
sefer yetinmiyorlar, bir de Türkiye Büyük Millet Meclisinin de bulunduğu bu
Yenişehir Telekom santraliyle de ilgili dinleme istiyorlar, o da elimde,
burada, Nortele yazı yazılıyor. Bunların hepsi bakan eliyle ya da bakanların
bürokratları eliyle oluyor arkadaşlar bu rezillikler. O tarihte, hukukçuluğuna
güvendiğim sevgili ağabeyimiz, o dönem Grup Başkan Vekilimiz Hakkı Suha Okay,
Ankara Milletvekili, Sadullah Ergin’e bir soru önergesi veriyor bu hâkim ve
savcıların Adalet Bakanlığı müfettişleri eliyle dinlenilmesiyle ilgili. Tabii,
her zaman olduğu gibi, Bakanlık uzun uzun matbu cevaplar verdikten sonra, kanun
maddeleri verdikten sonra “Efendim, Bakanlık müfettişi görevini yapmıştır.
Görev dışında işlenen suçlardır, işte bunlar terör örgütü üyesidir.” diyor.
Burada var, Sadullah Ergin’in imzası var orada. Şimdi, arkadaşlar, terör örgütü
üyeleri bugün HSYK’nın Başkan Vekili olmuştur, Yargıtay üyeleri olmuştur.
Teşekkür
ediyorum. (CHP sıralarından alkışlar) 
BAŞKAN –
Teşekkür ederiz Sayın Öztürk.
OKTAY VURAL
(İzmir) – Sadullah Bey paralel mi?
ALİ RIZA ÖZTÜRK
(Mersin) – Onu bilemem.
BAŞKAN – Şimdi
soru-cevap bölümüne geçiyoruz.
On beş dakika
süreyle bu işlemi gerçekleştireceğiz.
Sayın Köse…
TUFAN KÖSE
(Çorum) – Teşekkür ediyorum Sayın Başkan.
Sayın Bakandan
sormak istiyorum, keşke Adalet Bakanı olsaydı daha iyiydi ama. Cezaevlerinde
teknisyen kadrosunda çalışan arkadaşlarımız var. Teknisyen kadrosunda çalışan
arkadaşlarımız ceza infaz koruma memurlarının yararlandığı ek mesai hakkından
yararlanamıyorlar. Günlerinin tamamını cezaevi içerisindeki tutuklu ve
hükümlülerle geçirmelerine karşın, kendilerine yine infaz koruma memurlarına
tanınan silah ruhsatı hakkı tanınmıyor. Bu konuda Bakanlığınızın bir çalışması
var mı, olacak mı?
Teşekkür ederim.
BAŞKAN –
Teşekkür ederiz Sayın Köse.
Sayın Dibek…
TURGUT DİBEK
(Kırklareli) – Teşekkür ediyorum Sayın Başkanım.
Sayın Bakanım,
sizin orada olmanız daha iyi oldu diye düşünüyorum çünkü soracağım soruyla
ilgili olarak. Şimdi, cezaevlerini konuşuyoruz ama bana birtakım mesajlar
geliyor değişik zamanlarda. Fotoğraflar da atıyor insanlar, güneydoğudan, kamu
görevlilerimizin yaşadığı lojmanlardan resimler dahi gönderiyorlar Sayın Bakan.
Değişik yerlerden, isim vermeyeyim, değişik illerden, ilçelerden, bunların
içerisinde asker görevlilerimizin oturduğu lojmanlar var, artı diğer kamu
görevlileri lojmanları var. Odaların içerisinde uzaklardan veya nereden,
yakından ama ateş edilmiş ve çok sayıda kurşun izleri var, lojmanların
içerisinde duvarlarda var ve bu insanlar diyorlar ki: “Biz burada yaşadığımız
sıkıntıyı kime anlatacağız?” Yani Türkiye bunu bilmiyor, televizyonlarda yok,
basında yok, medyada yok, konuşulmuyor. Hatta bu konular dile getirildiğinde,
zannediyorum, iç mesele olarak orada da sorun oluyor, yani kurum içerisinde de
sorun oluyor ama böyle sıkıntıları var. Eşleri var, çocukları var, büyük korku
yaşıyorlar. Ama onlar da orada bir hapishane içerisine sanki tıkılmışlar gibi
bir durum var. 
Bu konuyla ilgili size şikâyetler
geliyor mu, bundan haberdar mısınız? Bu konuda bizleri nasıl
bilgilendireceksiniz? 
Teşekkür ediyorum. 
BAŞKAN – Teşekkür ederiz Sayın Dibek. 
Sayın Akar…
HAYDAR AKAR (Kocaeli) – Sayın Bakan,
bugünlerde Libya makamlarınca yapılan açıklamalarda… “Libya makamları” diyorum,
sizin de zamanında vermiş olduğunuz destek, bugünkü Başbakanın valizlerle para
taşıdığı Libya parçalanmış, iç savaşa sürüklenmiş ve ne makam kalmış ne ülke
kalmış ama yapmış oldukları açıklamalarda Türk uçaklarını düşüreceklerini ifade
etmişlerdir. Dışişleri Bakanı Türk vatandaşlarına seslenerek ülkeyi terk
etmeleri veya gitmemeleri konusunda uyarılar yapıyor. 
Şimdi size sormak istiyorum: Bugünlere
gelinmesinde büyük katkı sunduğunuz Libya’nın Türklere karşı takınmış olduğu bu
tavrın nedeni nedir? Bu neden, Müslüman Kardeşler örgütünün liderliğine
soyunmanızdan kaynaklanıyor olabilir mi, yoksa başka bir nedeni mi var?
BAŞKAN – Teşekkür ederiz Sayın Akar. 
Sayın Özgündüz…
ALİ ÖZGÜNDÜZ (İstanbul) – Teşekkür
ediyorum Sayın Başkan.
Sayın Bakan, Küçükçekmece Adliyesi
2003-2004 yıllarında Adalet Bakanlığı Teknik İşler Daire Başkanlığının
yaptırdığı tadilat sonucunda Tepeüstü’nde faaliyete başlamıştı. Geçen sene
Bakanlık bu binayı boşaltarak bir vakfa tahsis etti ve Küçükçekmece Adliyesini
Sefaköy’deki bir binaya taşıdı. Bu binanın iktidar partisine mensup bir kişiye
ait olduğu ve yüksek bir kira ödendiği iddia edilmektedir. Bu konuyla ilgili
soru önergesi verdim ve soru önergeme yaklaşık altı aydır cevap verilmedi. Bu
konuda -şu anda sözlü olarak size soruyorum- herhangi bir açıklama yapacak
mısınız? Bu kişi AKP’nin üyesi midir ve ne kadar kira ödemektedir?
Teşekkür
ediyorum.
BAŞKAN –
Teşekkür ederiz Sayın Özgündüz.
Sayın Yılmaz…
DİLEK AKAGÜN
YILMAZ (Uşak) – Teşekkür ederim Sayın Başkan.
Sayın Bakan,
Adalet Bakanımız yok orada, siz mutlaka bürokratlardan bilgi alarak
vereceksiniz ama. 
Cezaevi ikinci
müdürü konumunda olanlar artık bundan sonra müdür yardımcılığı kadrosuyla
alınacaklar ve özlük haklarının, hak kayıplarının olduğunu düşünüyorlar. Bu
konuda, cezaevi ikinci müdürü konumunda olanların müdür yardımcısı olarak
atanmalarına, geçici maddeyle bu şekilde özlük haklarının ve kadrolarının
gasbedilmesi konusuna tepkileri var. Ne diyorsunuz? 
Bir de, Sayın
Bakan, Uşak Adliyesi yeni yapıldı. Onun hemen yanında da Uşak Devlet Hastanesi
var. Ama devlet hastanesinin binasına baz istasyonu kuruldu Uşak’ta. Buna sivil
toplum örgütleri karşı çıktılar ancak bunu engelleyemedik. Hastanenin üzerinde
baz istasyonu var, adliye de hemen yakınında. Hem oradaki hastanenin hem de
oradaki adliye çalışanlarının sağlıkları söz konusu. Baz istasyonunun kaldırılması
konusunda herhangi bir girişiminiz olacak mı, Uşak Devlet Hastanesindeki?
Teşekkür ederim.
BAŞKAN –
Teşekkür ederiz Sayın Yılmaz.
Buyurunuz Sayın
Bakan.
MİLLÎ SAVUNMA
BAKANI İSMET YILMAZ (Sivas) – Sayın Başkanım, öncelikle, sorulan sorulardan
cevabını alamamış milletvekili arkadaşlarıma -bürokratlar notlarını aldılar-
yazılı olarak cevap vereceğimizi belirtmek isterim.
Sayın Köse’nin
“Teknisyenlere infaz koruma haklarından mesai ve silah ruhsatı niçin
verilmiyor?” şeklinde bir sorusu vardı. Teknisyenler güvenlik hizmeti değil,
dolayısıyla teknik bir hizmet vermektedirler. Fazla mesaileri için de hak var
ancak silah hakları yok, ruhsat hakları yok, onu söyleyeyim.
Bir diğeri
“Küçükçekmece Adliyesiyle ilgili -Sayın Özgündüz söyledi- soru önergemize cevap
verilmedi.” şeklinde. Arkadaşlarım ifade etti, bu hafta içerisinde imzalandı,
sorunun cevabı gönderildi diye düşünüyorum, eğer ki gelirse, aynı metni buradan
da milletvekillerimize açıp okurum.
Yine, Sayın
Yılmaz’ın bir başka sorusu: “2’nci müdürlerin özlük haklarında bir eksilme var
mı?” “2’nci müdürlerin özlük kaybı olmayacak, 2’nci müdürler müdür yardımcısı
olsa bile, hak etmiş oldukları özlük hakları korunacak.” diye bir cevap
verildi, bunu belirtmek isterim.
Yine, Sayın Akar
“Libya makamlarının en son açıklaması” dedi. Bununla ilgili, bildiğiniz gibi, 7
Ocak yani dün itibarıyla Dışişleri Bakanlığımızın bir açıklaması var, onu
okumak isterim: “Libya Hava Kuvvetlerine ait olduğu iddia edilen Facebook
sayfasından yapılan bir açıklamada, Libya hava sahasına girecek sivil veya
askerî Türk uçaklarının vurulacağı kaydedilmektedir. Bu sorumsuz ve
uluslararası hukuka aykırı açıklamanın hiçbir şekilde kabulü mümkün değildir.
Ülkemizi hedef alan bu hasmane beyanı şiddetle kınıyoruz.” Kaldı ki “Birleşik
Arap Emirlikleri’ne ait olan uçak Libya’yı bombaladı.” deniyor ve Libya’yı
bombalamasına rağmen, siviller de ölmesine rağmen herhangi bir tepki de
gösterilmedi. Dolayısıyla da Libya’da kimin ne kadar makul tepki verdiğini de
kamuoyunun dikkatine sunuyorum. “Bu açıklamayı yapanların, Libya’da hava
saldırıları düzenleyerek sivil can kayıplarının yaşanmasına, ülke altyapısının
tahrip olmasına neden olan ve uluslararası hukuk ile insan haklarını ihlal eden
belirli kesimler olduğu açıktır.” Bir şekilde, biz Türkiye olarak Libya’nın
toprak bütünlüğünden yanayız. Seçilmiş milletvekillerince oluşturulan
Parlamentonun çalıştırılmasına izin verilmesini destekliyoruz, savunuyoruz ama
bazıları, Libya’nın kargaşa içinde olmasıyla, âdeta Libya’nın bölünmesiyle bir
şekilde diğer komşu ülkelerin mali kaynak olarak kullanılmasını sağlamaya
çalışıyorlar. Bunun doğru olmadığını, eğer Libya’da bir zenginlik varsa bu
zenginliğin Libya halkına ait olması gerektiğini söylüyoruz. “Uluslararası
toplumun bugüne kadar hava saldırılarına -o Libya’ya yapılan hava
saldırılarına- karşı yeterli ve gerekli tepkiyi vermemesi, bu sorumsuz
açıklamayı yapanları şüphesiz cesaretlendirmiştir. Ülkemiz ile Libya arasında
birçok kentte devam etmekte olan sivil uçuşlar, bu zor dönemde, kardeş Libya
halkının insanî yardım veya ekonomik ihtiyaçlarının karşılanmasına katkı
yapmaktadır.” Yani Libya’ya seyahatlerimiz sadece Türk tarafının talebiyle
değil, Libyalıların talebiyle de olmakta. Çünkü geliş gidişi, ulaşımı sağlamak
da büyük bir imkândır. Kendi illerimize bile bir uçak gelmese, gerek bakan veya
gerek ilgili kimseden “Uçak seferlerini başlatın.” diye talepte bulunuyoruz.
Bildiğiniz gibi Somali’nin dış dünyayla tek bağlantısı dahi Türk Hava Yolları
üzerinden yapılmaktadır. Dolayısıyla, Libya’ya yapılan uçak seferleri de bizim
değil Libya halkının ihtiyaçlarını karşılar. Konuyla ilgili gereken girişimler
yapılmaktadır. Nitekim, ilk olarak Birleşmiş Milletler Genel Sekreterinin Libya
Özel Temsilcisi nezdinde girişimde de bulunmuştur. 
Libya’nın bu
hâle gelmesinde bizim hiçbir politikamız söz konusu değildir. Libya’nın bu hâle
gelmesine yol açanlar, Libya’yı bu duruma düşürenler kimdir? Pekâlâ,
uçaklarıyla gidip Libya’yı bombalayanlar -en bariz şekilde bombaladı- ve bu
bombalamaya ses çıkarmayanlar, âdeta, bombalanmasını teşvik edenler, Libya
halkını âdeta bölerek, ikiye ayırarak -yine söylediğim gibi- komşularından
birisine destek vermeyi amaçlıyorlar. Uluslararası toplumun bu tepkisizliği, bu
açıklamayı yapanlara destek olarak görülmektedir tarafımızdan. Doğru olmadığını
ifade etmek isterim.
Yine bir başka
soru, Sayın Turgut Bey’indi. Gerçekten, güneydoğudaki bazı yerlerde lojmanlara
karşı zaman zaman saldırılar yapılmaktadır. Dolayısıyla biz de hep şunu
söylüyoruz: Mutlaka kamu düzeninin sağlanması lazım. Şu anda kamu düzeni
sağlandı mı? Kamu düzeninin sağlanması yönünde adımlar atılıyor. Zaten birçok
sıkıntı da ondan çıkıyor. İstiyorlar ki bırakalım, kendi bildikleri gibi orada
aynı doğunun Baas partisi olmak istiyorlar yani tektipleştirmek istiyorlar. Ya
kendilerine bağlı olunacak ya da bunun dışında başkasını kabul etmiyorlar.
Dolayısıyla, biz, demokrasinin Türkiye’nin her tarafında, hukuk düzeninin
Türkiye’nin her tarafına eksiksiz olarak uygulanmasını istiyoruz. İster doğuda
ister batıda ister kuzeyde ister güneyde. Ancak bu, bir süreç alacaktır.
İnşallah, birlik ve beraberliğimizi devam ettirirsek bunlar da azalacaktır ve
belli bir süre sonunda da tamamen ortadan kalkacaktır diye düşünüyorum. Bu ana
kadar hukuka aykırı eylemlerini yapmış olup da yargı önüne çıkarılmamış hiç
kimse yoktur. Dolayısıyla da şehitlerimiz oldu, işte sokak ortasında arkasından
gidilip öldürülenler oldu ama her birisinin de kimse faili mutlaka yargı önüne
çıkarılmıştır, adalet karşısında, hukuk önünde mutlaka cevabını verecektir diye
düşünüyorum. 
Muhterem
Başkanım, bendeki sorular bu kadardı. Arz ederim. 
DİLEK AKAGÜN
YILMAZ (Uşak) – Sayın Bakan, baz istasyonu demiştim. 
BAŞKAN –
Teşekkür ederiz…
MİLLÎ SAVUNMA
BAKANI İSMET YILMAZ (Sivas) – Özür diliyorum Muhterem Başkanım, baz istasyonunu
sordu.
DİLEK AKAGÜN
YILMAZ (Uşak) – Hastanenin üzerine baz istasyonu.
MİLLÎ SAVUNMA
BAKANI İSMET YILMAZ (Sivas) – Tamam, tamam. 
“Baz istasyonunu
kaldıracak mısınız?” diye… Biliyorsunuz, burada, Yargıtayda da bir baz
istasyonu vardı. Pekâlâ bu baz istasyonunun kurulmasını kendisine bir tehdit
olarak gören veya bunun insan sağlığına zararlı olduğunu düşünen… Bakın, bunu
da bilerek söylüyorum yani, bilimsel olarak tespit edilmemiştir ki bunun
sağlığa zararı vardır diye, çok net. Bu kullandığımız telefonlar veya bu
bilgisayarlar veya 2 metreden daha yakın televizyonların yaymış olduğu
radyasyon -veya hangi tür tehdit, risk görüyorsak- çok daha fazla olmasına
rağmen baz istasyonları öne çıkartılıyor. Baz istasyonlarını aldığımızda
iletişim kurulmayacak, acil bir hastalık olduğunda doktora ulaşamayacaksınız,
acil bir şey olduğunda ambulansı çağıramayacaksınız; olmadığı zaman da sıkıntı
var. Ancak şunu söylüyorum: Bu, ayrı bir tartışma, bilim adamlarının
raporlarında bir şey ancak inanıyorum ki şundan, televizyondan ve bilgisayardan
az olduğunu söylüyorum. Bunun dışında, yine de bu mevcuttan -muhakkak ki her
teknolojinin bir bedeli var- rahatsız olan varsa -Yargıtayda da oldu- yargı
yolu açıktır biliyorsunuz her zaman, kapalı değildir, yargıya başvurabilir, birkaç
yerlerde böyle oldu, yargı bunun kaldırılmasına karar verir, burada da
Yargıtayda oldu. Dolayısıyla da adliyenin illa kendisinde olması da gerekmez,
“devlet hastanesinde var.” dediniz. 
DİLEK AKAGÜN
YILMAZ (Uşak) – Yan yana binalar çünkü. 
MİLLÎ SAVUNMA
BAKANI İSMET YILMAZ (Sivas) – E öyle. Dolayısıyla da pekâlâ adliyenin içinde
olanlar, hâkimler, savcılar, hukuku daha iyi bilenler, dava açmaya daha yakın
olanlar bir dilekçe verirler, davayı başlatırlar ve eğer yargı da bunun oradaki
Uşak halkına zararlı olduğu şeklinde kanaate varırsa kaldırma kararı verir
diyorum. Dolayısıyla, bu, daha önce Ankara’da yapıldı. 
Bilgilerinize
sunulur. 
DİLEK AKAGÜN
YILMAZ (Uşak) – Hastanede olduğu için biraz daha duyarlılık var Sayın Bakanım. 
MİLLÎ SAVUNMA
BAKANI İSMET YILMAZ (Sivas) – Teşekkür ediyorum. 
BAŞKAN –
Teşekkür ederiz Sayın Bakan. 
Bir kısa süremiz
var. 
Sayın
Acar, buyurunuz. 
GÜRKUT
ACAR (Antalya)- Teşekkür ederim Sayın Başkan. 
Sayın
Bakan, bizim kanunumuzla ilgili olmasa bile bu istinaf mahkemelerinin hangi
bölgelere kurulacakları konusunda bir bilgi istiyorum sizden. Çünkü Antalya,
Burdur, Isparta hep aynı kaderi paylaşmış iller olduğu hâlde, bu illerin
Konya’daki istinaf mahkemesine bağlanacağına ilişkin bazı duyumlar aldık. Bu,
doğru mudur? Doğruysa bunun gerekçesi nedir? Bu kadar mesafeden insanlar nasıl
Konya’ya gidecektir? 
Teşekkür
ederim efendim. 
BAŞKAN
– Teşekkür ederiz Sayın Acar. 
Buyurunuz
Sayın Bakan. 
MİLLÎ
SAVUNMA BAKANI İSMET YILMAZ (Sivas) – Teşekkür ediyorum. 
Sayın
Acar’ın sorusunun cevabını arkadaşlar şimdi hazırlar, onu vereceğim. 
Ancak
bu arada Sayın Melda Onur’un, annesinin yanında kalan çocuklarla ilgili bir
şikâyeti olmuştu. Onunla ilgili de şu bilgiyi vermek isterim hem kamuoyuna hem
Meclisimize: Şu an itibarıyla, ceza infaz kurumlarında 0-6 yaş grubunda
annesiyle birlikte kalan çocuk sayısı 417’dir. Bunlardan 65 tanesi kreş
hizmetlerinden yararlanıyor. Adı geçen kişi, rahatsızlığı nedeniyle Bakırköy
Özel Rehabilitasyon Merkezine annesiyle birlikte haftada altı saat gitmektedir.

Bu
çocukların kaldığı kurumlar tarandı. 2 çocuğumuzun haricinde ciddi bir
rahatsızlık yoktur. Yine, her türlü çocuk oyuncaklarıyla ilgili, ne gerekiyorsa
çocukların eğitimiyle de ilgili, hamurdur veya başka bir şey, bunlar da ceza
infaz kurumlarında bu çocuklara sağlanmaktadır. 
BAŞKAN
– Teşekkür ederiz Sayın Bakan. 
Süremiz
sona ermiştir. 
LEVENT
GÖK (Ankara) – Sayın Bakan, Melda Hanım’ın bu konuda bir randevu talebi vardı. 
MİLLÎ
SAVUNMA BAKANI İSMET YILMAZ (Sivas) – Bakan Bey olumlu bakmıştır. 
BAŞKAN
– Bir dakika süre vereceğim. 
MİLLÎ SAVUNMA BAKANI İSMET YILMAZ
(Sivas) – Adliye mahkemeleriyle ilgili yargı çevrelerini verdik. İstanbul,
Bursa, İzmir. İstanbul’da nereye bağlı yargı çevresi? Kırklareli, Edirne,
Tekirdağ düşünülmekte. Bursa: Balıkesir, Bilecik, Kütahya, Yalova, Çanakkale;
İzmir: Manisa, Uşak, Aydın, Muğla, Denizli; Ankara: Eskişehir, Karabük,
Kastamonu, Çankırı, Kırıkkale, Kırşehir; Konya: Aksaray, Karaman,
Afyonkarahisar; Samsun: Sinop, Amasya, Tokat, Ordu, Çorum; Adana: Hatay,
Mersin, Osmaniye; Erzurum: Ağrı, Ardahan, Bayburt, Erzincan, Iğdır, Kars,
Tunceli; Diyarbakır: Batman, Bingöl, Elâzığ, Mardin, Siirt, Şırnak; Antalya:
Burdur ve Isparta; Gaziantep: Adıyaman, Maraş, Kilis, Şanlıurfa; Kayseri:
Malatya, Nevşehir, Niğde, Sivas, Yozgat; Sakarya: Bartın, Bolu, Düzce, Kocaeli,
Zonguldak; Trabzon: Artvin, Giresun, Gümüşhane, Rize; Van ise Bitlis, Hakkâri
ve Muş’u kapsar şekilde yargı çevreleri belirlenmiş durumdadır. 
GÜRKUT ACAR
(Antalya) – Teşekkür ederim.
MİLLÎ SAVUNMA
BAKANI İSMET YILMAZ (Sivas) – Rica ederim.
BAŞKAN –
Teşekkür ederiz Sayın Bakan.
Böylece, ikinci
bölüm üzerindeki görüşmeler tamamlanmıştır.
Beş dakika ara
veriyorum.
 Kapanma
Saati: 17.41
ÜÇÜNCÜ OTURUM
Açılma Saati: 17.46
BAŞKAN: Başkan Vekili Şükran Güldal MUMCU
KÂTİP
ÜYELER: Mine LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın
milletvekilleri, Türkiye Büyük Millet Meclisinin 40’ıncı Birleşiminin Üçüncü
Oturumunu açıyorum.
616 sıra sayılı
Kanun Tasarısı’nın görüşmelerine devam edeceğiz.
Komisyon? Yok.
Ertelenmiştir.
4’üncü sırada
yer alan Türkiye Cumhuriyeti ve Ürdün Haşimi Krallığı Arasında Hükümlülerin
Nakline Dair Anlaşmanın Onaylanmasının Uygun Bulunduğu Hakkında Kanun Tasarısı
ve Dışişleri Komisyonu Raporu’nun görüşmelerine başlıyoruz.

4.- Türkiye Cumhuriyeti ve Ürdün Haşimi Krallığı
Arasında Hükümlülerin Nakline Dair Anlaşmanın Onaylanmasının Uygun Bulunduğu
Hakkında Kanun Tasarısı ve Dışişleri Komisyonu Raporu (1/740) (S. Sayısı: 425)
BAŞKAN –
Komisyon? Yok.
Ertelenmiştir.
Bundan sonra da
komisyonun bulunamayacağı anlaşıldığından, alınan karar gereğince, kanun tasarı
ve teklifleri ile komisyonlardan gelen diğer işleri sırasıyla görüşmek için 13
Ocak 2015 Salı günü saat 15.00’te toplanmak üzere birleşimi kapatıyorum.
Kapanma Saati:
17.47





(x) 616 S. Sayılı Basmayazı 07/01/2015
tarihli 39’uncu Birleşim Tutanağı’na eklidir. 





