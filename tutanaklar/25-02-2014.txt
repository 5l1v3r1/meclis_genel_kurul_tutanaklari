



TBMM Tutanak Müdürlüðü




25 Şubat 2014
Salı
BİRİNCİ OTURUM
Açılma Saati:
15.00
BAŞKAN: Başkan
Vekili Şükran Güldal MUMCU
KÂTİP ÜYELER:
Fehmi KÜPÇÜ (Bolu), Muhammet Bilal MACİT (İstanbul)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 67’nci Birleşimini açıyorum.

Y O K L A M A

BAŞKAN – Elektronik cihazla yoklama
yapılacaktır.
Yoklama için üç dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
Görüşmelere başlıyoruz.
Gündeme geçmeden önce üç sayın milletvekiline
gündem dışı söz vereceğim.
Gündem dışı ilk söz, Kastamonu’nun
orman ve su sorunları hakkında söz isteyen Kastamonu Milletvekili Emin Çınar’a
aittir.
Buyurunuz Sayın Çınar. (MHP
sıralarından alkışlar)
Sayın milletvekilleri, lütfen, biraz
sessiz olursak kürsüdeki sayın milletvekilini daha iyi duyacağız. 
Buyurunuz efendim.




EMİN ÇINAR (Kastamonu) – Teşekkür
ederim Sayın Başkanım.
Sayın Başkan, değerli milletvekilleri;
Kastamonu ilinin orman ve su işleri ve diğer sorunlarıyla alakalı gündem dışı
söz almış bulunmaktayım. Yüce heyetinizi saygılarımla selamlarım.
Değerli milletvekili arkadaşlarım,
Kastamonu Batı Karadeniz’in güzide illerinden bir tanesidir. İlimizin 20 tane
ilçesi, 1.071 köyü, 3.520 yerleşimi bulunmaktadır. Dağınık bir coğrafyaya sahip
olan Kastamonu ilinin beraberindeki sorunları da ciddi manada devam etmektedir.
Özellikle AKP’nin 2002 yılından bu tarafa iktidar olduğu dönem içerisinde,
Kastamonu ili maalesef bu iktidardan yeterince fayda alamamış, birçok önemli
kuruluşunu da özelleştirmeler vasıtasıyla kaybetmiş durumdadır. 
Değerli milletvekili arkadaşlarım,
Kastamonu ili tarım, hayvancılıkla geçinen illerimizden bir tanesidir.
Özellikle bünyesinde bulundurduğu 17 bin evliyası, millî mücadeledeki vermiş
olduğu asaletleriyle önde gelen illerimizden bir tanesidir. Ama bu on iki
yıllık AKP iktidarı döneminde yatırımlar itibarıyla bakıldığı noktada Kastamonu
maalesef diğer iller itibarıyla alması gerekeni alamayan illerimizden bir
tanesidir. Özellikle işsizlik Kastamonu ilinin ciddi manada sorunlarından bir
tanesidir. Bu sorunla mücadele eden Kastamonu ili son zamanlarda...
Özellikle ben bu konuşmayı talep
ettiğimde, Sayın Orman ve Su İşleri Bakanının da konuşmamı dinleyeceğini ümit
ederek bu konuşmayı talep etmiştim.
23’üncü DSİ Bölge Müdürlüğünde yapılan
bir uygulamayı burada, Genel Kurulda sizlerle paylaşmak istiyorum. Elektrik
teknisyeni İŞ-KUR müracaatıyla alımı planlanan 2 tane eleman noktasında
Kastamonu 23’üncü DSİ Bölge Müdürlüğüne ve Ankara Genel Müdürlüğe müracaat
yapan 6 tane işçi arkadaşımızın son durumda neler yaşadığını sizlerle paylaşmak
istiyorum. (AK PARTİ sıralarından gürültüler) 
BAŞKAN – Sayın milletvekilleri, lütfen
biraz sessiz olur musunuz, lütfen. 
EMİN ÇINAR (Devamla) – Tabii, değerli
milletvekili arkadaşlarımın beni dinlemeleri, dinlememeleri çok önemli değil.
Bugün Başbakanın ve oğlunun “tape”lerinin gündeme geldiği 17 Aralıkta başlayan
yolsuzluklar... Kastamonu’da beraberinde yaşanan bir skandalı ortaya koyan bir
milletvekilini dinlememek acziyetini gösteren bu milletvekillerini kendi
hâllerine bırakmak istiyorum. 
ÜNAL KACIR (İstanbul) – Seni
tanıyamadım, sen nereden geldin? Sen ne zaman geldin, ne zaman vekil oldun sen?
EMİN ÇINAR (Devamla) – Benim ekmek
bekleyen Kastamonu’daki hemşehrim Devlet Su İşlerine bir müracaatta bulunuyor
değerli arkadaşlar, KPSS puanı en ön sırada. Ama, yapılan değerlendirme
neticesinde 6 tane müracaattan… İŞKUR vasıtasıyla yapılan bu müracaat
neticesinde, 1 arkadaşımızın, yine Kastamonulu hemşehrimizin ehliyetinin
yeterli olmamasından dolayı mülakata alınmamasına sebep oluyor ama diğer
Kastamonulu hemşehrilerimle beraber Sayın Bakanın hemşehrisi olan Afyon Şuhutlu
2 vatandaş Ankara, genel müdürlüğe müracaatını yapıp yine bakan torpiliyle
yapılan mülakatlar neticesinde Kastamonu’da benim işsiz bekleyen
vatandaşlarımın önüne geçerek… 
Bu 2 değerli vatandaşımızın biz işe
girmesinden endişeli değiliz ama Kastamonu’nun ekmeğinin yenmesinden duyduğumuz
rahatsızlığı burada beyan etmek istiyorum. 
SEYFETTİN YILMAZ (Adana) – O
yeğenlerini falan alır, üzülme. Yeğenin olması lazım oraya girmesi için.
EMİN ÇINAR (Devamla) – KPSS puanı düşük
olmasına rağmen bu 2 vatandaş Afyon Şuhutlu, Sayın Bakanın hemşehrisi, İŞKUR
müracaatı neticesinde elektrik teknisyeni olarak bu mülakatlarda göreve
başlıyor. İkametleri Kastamonu’da değil, Kastamonu’yla herhangi bir bağlantısı
yok. Maalesef, KPSS puanlarına baktığınız zaman müracaatlar içerisinde birisi
3’üncü sırada, birisi 5’inci sırada. Üstelik bu müracaatı yapan
arkadaşlarımızın beş yıllık yeterli deneyimi ortaya koymaları gerekmesine
rağmen, bu deneyimin de var olup olmadığı şüphesi söz konusu.
Tabii, ben Sayın Bakanın burada
kendisinin bulunup bu konudaki, bizim ortaya koyduğumuz iddiaları
cevaplandırmasını arzulardım ama maalesef kendileri bugün burada değil. Ben
özellikle AKP’nin grup başkanları, değerli milletvekilleri vasıtasıyla
Kastamonu’da yaşanan bu emeğin, hakkın yenmesini bu kürsüden bir kere daha
ifade etmek istiyorum. Kendilerinin, bu millî mücadelede, düşman…
(Mikrofon otomatik cihaz tarafından
kapatıldı) 
EMİN ÇINAR (Devamla) - …ayağı basmayan
bu ilde verilen en fazla şehidin olmasına rağmen haksızlığın giderilmesi için
bir an önce adım atmalarını bekliyorum.
Genel Kurulu tekrardan saygıyla
selamlıyor, sizleri Allah’a emanet ediyorum. (MHP sıralarından alkışlar)
BAŞKAN – Teşekkür ederiz Sayın Çınar.

Gündem dışı ikinci söz, Şırnak’ın
sorunları hakkında söz isteyen Şırnak Milletvekili Hasip Kaplan’a aittir.
Buyurunuz Sayın Kaplan. (BDP
sıralarından alkışlar)



HASİP KAPLAN (Şırnak) – Teşekkür ederim
Sayın Başkan.
Değerli milletvekilleri, şimdi,
vicdanınıza, insafınıza, insani yanınıza sesleneceğim. 15 bin yurttaşı mülteci
olan bir Türkiye -dünyanın 16’ncı büyük ekonomisi- 15 bin yurttaşı 90’lı
yıllardan bu yana Mahmur kampında olan bir Türkiye, onun da Şırnak ili sizi
rahatsız ediyor mu, etmiyor mu? Bakın, yirmi yıldır, köyleri yakıldığı için,
evleri yakıldığı için, bahçeleri yakıldığı için giden bu 15 bin yurttaşınız,
sızın yurttaşınız hâlâ mülteci hayatı yaşıyorsa 21’inci yüzyıl Türkiyesi’nde bu
yüz karası değil mi, bunu soruyorum.
Güvenlik. Şırnak deyince güvenlik akla
geliyor. HES barajları yapılıyor, güvenlik barajı yapıyoruz 12 tane. Hezil
Çayı’na, Habur Çayı’na, gidiyorsunuz, Botan Çayı’na, her yere güvenlik barajı
yapıyoruz. Niye güvenlik barajı yapıyorsun kardeşim? “Elektrik üreteceğim.” Adı
niye güvenlik barajı? “Ee, güvenlik.” Şırnak’ta bir güvenlik sendromu var
arkadaşlar. Şimdi de güvenlik yolu sendromu var. Güvenlik yolu, bakın,
Şırnak’ta, Uludere’de, Roboski’de 34 yurttaşımızın katledildiği yerde bir
haftadır yaşanan olayları hiç kimse görmüyor. Herkes aklını takmış tapelere,
kayıtlara, elbette bunlar önemlidir, bunun gereği yapılacak ama eğer ülkenizde
Kobralar ateş açıyorsa, obüs topları ateş açıyorsa, roketler ateş açıyorsa bir
çözüm sürecinde, bir barış ve kardeşlik sürecinde, orada bugün, bu sabah saat
altıda Şırnak Milletvekili Faysal Sarıyıldız’a gaz fişekleriyle hedef alınarak,
onun yanındaki danışmanı dâhil, Uludere Belediye Başkanımız ve Roboski
halkının, yüz kişilik bir ailenin saldırıya uğraması size hiçbir anlam, ifade
vermiyorsa yarın, Kobra’ların, Sikorsky’lerin, F16’ların ve bu silah seslerinin
arttığı ve cenazelerin geldiği zaman da bu Meclisin yapacak bir şeyi
kalmayacaktır. Buradan Hükûmeti uyarıyoruz: Güvenlik yolu yapmaya kalkmak
Uludere’de, akıl kârı değil, F16 bombalarının paramparça ettiği canların olduğu
yerde, üstelik sıfır noktasında, üstelik Türkiye topraklarında değil… Irak
Kürdistan’ına giriyorsunuz, başka bir ülkeye giriyorsunuz, otuz yıllık çatışma
sürecinde “Koxe spi” olarak bilinen Beyaz Tepe’ye hiçbir gün asker
çıkmamışken, Karaçalı Tepesi’ne bir gün olsun asker çıkmamışken orada güvenlik
yolu… Bu yol refah yolu olamaz mı arkadaşlar? 
Bakın, dünyanın -Meksika’dan da büyük-
en büyük kara sınır ticareti Şırnak’tadır, Habur Kapısı. Bakıyorsunuz
rakamlara, Habur Sınır Kapısı’ndan 2012’de yapılan ihracatın rakamlarıyla
Türkiye’deki 81 ilin içinde 15’inci derecede, 1 milyarın üstünde ihracatı var.
Ee, ihracat doğru, değil mi? Ama yüzde 95’i başka illerden, bizim kapılardan
geçmiş; Şırnaklı yapmamış yani kardeşim, sevgili kardeşim, mesele bu, Şırnaklı
yapmamış. Mersin’den gelmiş orada yapmış, Adana’dan gelmiş orada yapmış,
İstanbul… Ama Şırnak’tan, hep oradan gelip geçmişler arkadaşlar. 
Şimdi, Şırnak’ın kömürü var ya asfaltiti,
vanadyum madeni var orada. Vanadyum madeni uçak sanayisinde kullanılıyor…
Başladı termik santral furyasına. Şu an üç ünitesi çalışan bir termik
santralden sonra altı tane termik santralin kömüre dayalı olarak ruhsatı
veriliyor. 
Zenginlikleri al, kömüre boz,
karbondioksite boz, çevreyi kirlet, orayı sömür; orada zulmet, vatandaşı öldür,
kardeşini öldür, “yurttaşım” de, “Türkiye” de, “insan hakları” de; hırsızlık
yap, yolsuzluk yap, adaletsizlik yap, hukuksuzluk yap! Bir haftadır
çıkardığınız kanunlara bakın. Allah aşkına, bu kanunlardan ne bekliyorsunuz,
ne! Bu torbalar neleri dolduracak, neleri! Gidin Uludere’de barış ve kardeşlik
sürecine sahip çıkın. Eğer gerçekten kardeşlik sürecine sahip çıkmazsanız,
yarın kan akarsa ve onun üzerinden milliyetçilik, ırkçılıkla gündemi saptırıp
kendini kurtaracağını sanan birileri varsa hata ediyor. Bir haftadır
konuşuyorum, bakanlara söylüyorum, yetkililere söylüyorum ama sonuç alamıyorum.
Uyarıyorum buradan; bir Roboski katliamı daha yaşanmadan Hükûmet önlem alsın.
(BDP sıralarından alkışlar)
BAŞKAN – Teşekkür ederiz Sayın Kaplan. 
HASİP KAPLAN (Devamla) – Sayın Başkan,
Hükûmet nerede? Bu gündem dışıları Hükûmet cevap versin diye yapıyoruz.
S. NEVZAT KORKMAZ (Isparta) – Hükûmetin
Meclis önüne çıkmaya yüzü mü var ya?
BAŞKAN – Evet, gündem dışı üçüncü söz,
darbeler hakkında söz isteyen İzmir Milletvekili Oğuz Oyan’a aittir. 
Buyurunuz Sayın Oyan. (CHP sıralarından
alkışlar)




OĞUZ OYAN (İzmir) – Sayın Başkan,
değerli milletvekilleri; bugün 12 martta yapmak istediğim bir konuşmayı
yapıyorum, darbeler üzerine. Bir iktidar var, sürekli olarak darbe mağduru
siyaseti yapan ve üstelik de karşısındaki partileri, başta Cumhuriyet Halk
Partisi ama Türkiye’nin sol aydınlarını darbecilikle suçlayan. 
Şimdi, ben bu darbelerden en çok
yararlanan akımın dinci siyaset olduğunu bir kere burada söyleyeceğim ve bunun
aynı zamanda darbe çağrısı yapmaya kadar vardığını da göstereceğim. Bakın,
şimdi size 12 mart öncesinde 16 şubatta yayınlanan “Yeniden Millî Mücadele”
adlı bir dergiyi gösteriyorum. Derginin manşetinde Tağmaç ve altında
“Komünistlere Karşı Ordu Millet El Ele.” Bunun içinde çok ilginç isimler var,
bu yazarları arasında yani Aykut Edibali, Cemil Çiçek, Melih Gökçek, Taha
Akyol, Atilla Yayla, Hüseyin Gülerce, Ali Müfit Gürtuna gibi. Ve bunun içinde
bir çerçeve içine alınmış bir mesaj var, Cemil Çiçek’ten gelen mesaj. O sırada
Cemil Çiçek, mücadele birliği İstanbul sancağı idare heyeti adına söylüyor ve
Tağmaç’ın Kurban Bayramı dolayısıyla yayınladığı mesaja desteğini ve bağlılıklarını
iletiyor ve orduyu bu derginin başyazısından itibaren göreve çağıran bir
mesajlar dizisi var.
Değerli
arkadaşlarım, kim darbeci, kim darbeleri teşvik etmiş, kim darbelerden çıkar
sağlamış bunu bir kez daha düşünmekte yarar var. Tabii, bu darbeler Türkiye’de
her zaman antikomünizm üzerinden, antiterör söylemi üzerinden yapılmıştır ama
her zaman dini kullanmıştır. 1980’de Evren’i hatırlayın, elinde Kur'an’la
mitinglerde dolaştığını. 
1971 darbesiyle
ilgili size bir ilginç şey daha söyleyeyim. 1971 darbesinden, 12 Mart
muhtırasından sonra Hava Kuvvetlerinin uçağıyla Necmettin Erbakan yurt dışından
getirilmiş ve siyasete sokulmuştur. Yani bu nasıl bir illiyet bağlantısı
olduğunu bir kez daha bize gösteriyor.
Gelelim 1997 28
Şubata. 28 Şubat sürecinden sonra, Refah Partisinin kapatılmasından sonra
yerine Fazilet Partisi kuruluyor. Peki, Fazilet Partisinin içinde iktidar
mücadelesi veren Abdullah Gül ve Necmettin Erbakan’dan, bu mücadeleden
Necmettin Erbakan galip çıktıktan sonra Fazilet Partisinin yeniden kapatılması
gündemdeyken Fazilet Partisinin kapatılması için başsavcılığa belge taşıyan
kim, kimler? Şu an Cumhurbaşkanlığı koltuğunda oturan zatımuhterem ile Başbakan
Yardımcısı, görevini hâlen sürdüren, Bülent Arınç. Bunlar, Fazilet Partisinin
kapatılması ve bu kapatılma üzerinden kendilerine mili görüş çizgisinden kopma
ve böylece bir meşruiyet zemini oluşturmak için yapmışlardır ve arkasından da
utanmadan, partilerin kapatılmasına, bunun darbeci bir zihniyet olduğuna dair
bir söylem de geliştirmeyi kendilerine yedirmişlerdir.
Değerli
arkadaşlarım, bu yalanlarla, bu dolanlarla nasıl iktidar olunduğunu biliyoruz.
Kabataş olayı gibi bir yalanın nasıl uydurulduğunu, nasıl böyle bir kurgunun
yapıldığını, nasıl bunun altında kalındığını görüyoruz. Kabataş olayı
vesilesiyle Türkiye'de bir iç savaş kışkırtıcılığının Başbakanın ağzından nasıl
yapıldığını biliyoruz. Dolayısıyla, bu iktidarın iktidardan gitmemek için her
türlü yalana dolana, her türlü düzene, talana başvuracağını bir kez daha
görüyoruz. Aslında, bunlar tabii, çok, başlangıç olarak baktığınızda AKP’nin
icat ettiği şeyler de değil. Almanya’da Hitler rejiminin 1933 yılında
iktidarını sağlamlaştırmak için yaptığı şey Reichstag yani meclis binasının
yıkılmasını Nazi güçlerine yaptırmak, suçlu olarak komünistleri göstermek ve
arkasından Weimar Anayasası’nı alaşağı etmek, tarumar etmekti. Böylece
anayasayı çiğnedi, ortadan kaldırdı. O zamanki Alman mahkemeleri bunun bir
komplo olduğunu kanıtladıkları hâlde atı alan Üsküdar’ı geçmiş ve Hitler
anayasal rejimi rafa kaldırmıştı bile. 
İşte, o yüzden, değerli arkadaşlar,
askerî diktalardan daha tehlikeli olan şey sivil diktalardır. Askerî diktalar,
sonuçta, Türkiye örneğinde en azından, geçicidir, geçici olmuştur hep. Ve
insanların bir umudu vardır. Bu umut yeni demokratik rejime geçmektir. Ama
sivil faşizm geldi mi gitmez. İşte, tam da şimdi olan budur. 
Bugün, 17 Aralıktan sonra başlayan, dün
itibarıyla Youtube’a düşen belgelerden görüldüğü gibi…
(Mikrofon otomatik cihaz tarafından
kapatıldı)
OĞUZ OYAN (Devamla) – …iktidar
yolsuzluklarda boğulmaktadır ve bunu delilleri karartmak… 
YILMAZ TUNÇ (Bartın) – Onlar sahte
belgeler, sahte. 
OĞUZ OYAN (Devamla) – …ekranları
karartmak üzerinden alt etmeye…
YILMAZ TUNÇ (Bartın) – Hocam sahte
şeyler üzerinden, gönderiler üzerinden nasıl konuşuyorsunuz ya!
OĞUZ OYAN (Devamla) – …faşizmi daha da,
sivil darbeyi daha da koyulaştırarak geçiştirmeye çalışmaktadır. Bundan
kurtuluş yoktur değerli arkadaşlarım.
Demokratik bir ülkede ne gerekiyorsa
onu yapın, kendi Başbakanınızı istifaya zorlayın. Bu görev sizin.
MEHMET METİNER (Adıyaman) – Emriniz
olur, emriniz olur. Yarından tezi yok, istifa edecek!
OĞUZ OYAN (Devamla) – Bunu yapmazsanız…
BAŞKAN – Teşekkür ederiz Sayın Oyan.
(CHP sıralarından alkışlar)
Sisteme girmiş sayın milletvekillerimize
60’a göre söz vereceğim.
Sayın Korkmaz…



S. NEVZAT KORKMAZ (Isparta) – Teşekkür
ederim Sayın Başkanım.
Dün akşam, İnternet sayfalarında Sayın
Erdoğan’ın oğluyla yaptığı konuşmalar yayımlandı. 17 Aralık hırsızlık
operasyonu sabahı olduğu anlaşılıyor bu konuşmaların. Dinleyenleri, gerçekten,
dehşete düşüren, yüzünü kızartan bir konuşma. İnsan bu konuşmaları dinledikten
sonra, Allah evladın da hayırlısını, babanın da namuslusunu versin cümle
Muhammed ümmetine diye dua ediyor. 
Trilyonlarca liralık paranın Erdoğan’ın
oğlu Bilal’in konutunda biriktirildiği ve paraların konuttan kaçırılmasının
konuşmaları olduğu anlaşılıyor. 
Erdoğan “Bu tapeler montaj.” diyor,
“Benim sesim değil.” yahut “Bilal’in sesi değil.” demiyor, yahut “Bu paralar
yok.” demiyor. Yargı organlarının mutlaka harekete geçmesi lazım. HSYK ve MİT
yasalarının niye bu kadar alelacele Meclise getirildiği daha net anlaşılıyor.
Hırsızlık çamuru üzerinde hiç kimse daha fazla oturamaz. Hele hele bu
insanların insanlığından, iffetinden, hatta imanından kimse bahsedemez.
Meclisimizi harekete geçmeye davet ediyorum.
Teşekkür ederim.
BAŞKAN – Teşekkür ederiz Sayın Korkmaz.

Sayın Erdemir…


AYKAN ERDEMİR (Bursa) – Teşekkür ederim
Sayın Başkan.
Sormak istiyorum. Bir lider
kaybettiğini bildiği bir mücadeleyi niye sürdürür? Dünyaca ünlü İngiliz tarihçi
Kershaw da bu sorunun yanıtını arayan bilim insanlarından biridir. 2011 yılında
yayımlanan “The End” adlı kitabında Hitler’in yaşamının son bir yılını
incelemiştir. Hitler “Savaşları bitiren, bir tarafın savaşın artık kazanılamaz
olduğunun farkına varmasıdır.” demiştir. Buna rağmen 1944’te kaybettiği aşikâr
olan bir savaşı Mayıs 1945’a kadar sürdürmüştür. Kershaw’un çalışması, bir
liderin ve çevresindeki kadronun sanrılarının nasıl büyük bir hatalar zincirine
yol açabileceğini göstermiştir. 
Bugün Türkiye’de de otoriter bir
liderin ve etrafındaki dar kadronun gerçeklikten bütünüyle koptuğu bir dönemi
yaşıyoruz. Bu sanrılı kadronun doymak bilmeyen iktidar hırsı Türkiye’de
demokrasiye, ekonomiye ve hukuk devletine büyük zarar vermektedir. Korkum odur
ki ileride tarihçi Kershaw bir The End kitabını da Erdoğan için yazacaktır.
Teşekkür ederim.
BAŞKAN – Teşekkür ederiz Sayın Erdemir.
Sayın Atıcı…


AYTUĞ ATICI (Mersin) – Sayın Başkan,
değerli milletvekilleri; Bingöl’ün Adaklı ilçesi halkının nasıl aldatıldığı ve
bizzat Kalkınma Bakanı Cevdet Yılmaz tarafından nasıl oy avcılığı yapıldığını
anlatmak istiyorum. 
Yıl 2009, yerel seçim öncesi. Bakan,
Adaklı halkına bir müjde veriyor, “50 yataklı devlet hastanesi temeli
atacağız.” diyor. Yerel seçimi bir başka parti kazanıyor, 50 yataklı devlet
hastanesi önce 35 yataklı hastaneye sonra 20 yataklı entegre aile sağlığı
merkezine dönüşüyor yani Adaklı halkı cezalandırılıyor. 10.500 nüfusa bir tek
ambulans veriliyor. Aynı Bakanın “Adaklı yollarının kötü olmasından
utanıyorum.” dediğini kayıtlardan çıkarabilirsiniz. Bu Bakan gereğini yaptı mı?
Hayır. Köy yollarından vazgeçtim, Adaklı-Karlıova yolu bile hâlâ stabilize.
Merak ediyorum, hangi yüzle Adaklı’dan oy istemeye gideceksiniz? Adaklı’nın bu
ihtiyaçları acilen giderilmelidir. 
Teşekkür ederim. 
BAŞKAN – Teşekkür ediyoruz Sayın Atıcı.
Sayın Türkoğlu…



HASAN HÜSEYİN TÜRKOĞLU (Osmaniye) –
Teşekkür ederim Sayın Başkan.
Türkiye Cumhuriyeti, tarihinde
görmediği bir yönetim krizi yaşamaktadır. Devletin kurumları, hatta aynı kurum
içinde çalışanları karşı karşıya gelmekte, Anayasa’ya aykırı düzenlemeler
Cumhurbaşkanınca birer birer onaylanmakta, bağımsız mahkemelerin kararları
uygulanmamakta, Cumhurbaşkanı MİT Müsteşarına, Başbakan oğluna yargıya ifade
vermemesini söylemektedir. 
Ortaya çıkan dinleme tapelerinde ve
görüntülerdeki tablo ise çok daha vahimdir. Toplum bunu yakından takip
etmektedir. Artık taksilerde, dolmuşlarda insanlar Ferdi Baba, Orhan Baba
yerine bu kayıtları dinlemektedirler. Yargıtay ve diğer yargı mercileri bu
hususları aydınlatmalıdır. Hükûmet ise yargı ve emniyetle oynayarak bu
şaibeleri örtbas etmek yerine aydınlığa çıkmasına, aydınlığa kavuşmasına
müsaade etmelidir. Toplum şaibe altındaki Hükûmetin neler yaptığını merak
etmektedir. Buna izin verilmelidir. 
Teşekkür ederim. 
BAŞKAN – Teşekkür ederiz Sayın
Türkoğlu.
Sayın Yeniçeri…



ÖZCAN YENİÇERİ (Ankara) – Teşekkür
ederim Sayın Başkan. 
1992 yılında Ermeni kuvvetleri
Azerbaycan’ın Hocalı kasabasında çoluk çocuk demeden vahşi bir katliamı
gerçekleştirmiştir. İşgal edilmiş Azerbaycan topraklarında gerçekleştirilen bu
soykırımı bir kez daha lanetliyorum. Aradan geçen yirmi iki yıla karşın bu
işgalin hâlâ kaldırılmamış olmasından da büyük ders almamız gerektiğinin altını
çiziyorum. 
AKP iktidarının Ermenistan’la
imzaladığı Zürih Protokollerinin Ermenistan’ı şımartmış olduğu ve uzlaşmış bir
tavır takınmasına neden olduğu herkes tarafından anlaşılmalıdır. Türkiye ve
Azerbaycan, Azerbaycan topraklarının işgal altından kurtulması için her alanda
harekete geçmek zorundadır. AKP Hükûmetinin ve Azerbaycan hükûmetlerinin daha
fazla, Hocalı kurbanlarının ruhlarını rencide etmemelerini, derhâl harekete
geçmelerini bekliyor, saygılar sunuyorum. .
BAŞKAN – Teşekkür ederiz Sayın
Yeniçeri.
Sayın Tanal…



MAHMUT TANAL (İstanbul) – Teşekkür
ederim Sayın Başkan.
Değerli bakanlar -sorum sayın bakanlara
ama cevap verebilecekler mi bilemiyorum- Başbakanın Üsküdar Kısıklı’da oturduğu
villalar kaç dönüm arsa üzerine kuruludur? 17 Aralık 2013 tarihinden bugüne
kadar Başbakanın ve ailesinin Kısıklı’da oturduğu villalarda ve bahçelerinde
herhangi bir kazı işlemi yapılmış mıdır? Kazı işlemi yapılmışsa bu, gece mi
yapıldı, gündüz mü yapıldı? Niçin bu kazı işlemi yapıldı? Eğer burada bir kazı
işlemi gerçekleşmiş ise gömü haritası var mıdır? Bu, Hazineye bildirildi mi? Bu
kazı işleminde herhangi bir arkeolog görev yaptı mı?
Teşekkür ederim.
BAŞKAN – Teşekkür ederiz Sayın Tanal.
Sayın Sarıbaş…



ALİ SARIBAŞ (Çanakkale) – Çok teşekkür
ederim Sayın Başkan. 
Birçok telefon ve bu konuda halkımızdan
aldığım ihbarları burada ifade etmek üzere sormak istiyorum. Halkımız diyor ki:
“Her sabah biz tapelerle mi uyanacağız? Bu tapelerde en son çıkan ve gerçekten
diğer 2 bakanın oğlu gibi Başbakanın 2 oğlunun da bu tapelerde yer almasından
sonra, gerçekte ülkenin hızlı bir şekilde yasal değişmeleri, özellikle MİT
devletine doğru gidişimizin bundan dolayı hızlandığını ve MİT devleti
kurulmasının nedenlerini anladık.” Bu anlamda da Recep Tayyip Erdoğan, oğluyla
birlikte bu tapelerden sonra, Başbakanlıktan istifa edecekler mi ve kendileri
ettikten sonra savcılığa giderek ifade verecekler mi? Bu ifadelerinden sonra
Türkiye'nin önünün açılmasını sağlayacaklar mı? Bu ülkeye daha zarar vermeye ve
Türkiye Cumhuriyeti kuruldu kurulalı böyle bir devletin soyulmasına engel
olacaklar mı?
Çok teşekkür ederim.
BAŞKAN – Teşekkür ediyoruz Sayın
Sarıbaş.
Sayın Hamzaçebi…




MEHMET AKİF HAMZAÇEBİ (İstanbul) –
Teşekkür ederim Sayın Başkan.
Değerli milletvekilleri, her salı günü
saat 13.30’da Cumhuriyet Halk Partisi Grup Genel Kurulu toplantısı yapılır. Bu
toplantıda Genel Başkanımız Sayın Kemal Kılıçdaroğlu, ülke gündemine yönelik
değerlendirmeler yapar. Bu değerlendirmeyi, Sayın Kılıçdaroğlu’nun bu
konuşmasını özel televizyonların bir bölümü tamamen yayınlar, bir bölümü kısmen
yayınlar ama Türkiye Büyük Millet Meclisine ait olan Meclis TV kesintisiz
yayınlar. Meclis TV’nin kesintisiz yayınlamakta olduğu bu toplantıdaki Sayın
Kılıçdaroğlu’nun konuşması bugün kesintiye uğramıştır. Sayın Kılıçdaroğlu
bugünkü konuşmasında, dün akşam Sayın Başbakanla oğlu arasında geçtiği
iddiasıyla İnternet’e düşen tapeleri paylaşmıştır. Tapelerin Sayın
Kılıçdaroğlu’nun konuşmasına konu olduğu sırada Meclis Televizyonu yayını
kesmiştir. Meclis Televizyonunun bu yayını kesme hakkı yoktur. Bu yayına
müdahale, bir milletvekilinin Türkiye Büyük Millet Meclisi Genel Kurulu
kürsüsündeki konuşmasına müdahaleden daha farklı değildir. Meclis Başkanının
buna hakkı yoktur. Sayın Meclis Başkanını kınıyorum, göreve davet ediyorum. Bu
demokrasi dışı tutumunu Parlamento önünde kınıyorum. (CHP sıralarından
alkışlar) 
BAŞKAN – Teşekkür ediyoruz Sayın
Hamzaçebi. 
Sayın Özgündüz…



ALİ ÖZGÜNDÜZ (İstanbul) – Teşekkür
ediyorum Sayın Başkan. 
Değerli arkadaşlar, bugün Sayın Genel
Başkanımızın kamuoyunu ilgilendiren, bir ülkenin Başbakanının bir soruşturma
sebebiyle panikleyip apar topar oğlunu arayarak evde para temizliği yapmasını
istemesi konusunu gündeme taşıdığı sırada, Meclis Televizyonu yayını keserek
milletin iradesine aykırı bir davranışta bulunmuştur. Bir insan eğer meşru
yoldan bir para kazanmışsa ve bunu oğlunun evinde saklıyorsa bunun ortaya
çıkmasından rahatsız olmaz, sabahın sekizinde telefon ederek “Bu temizliği
yap.” demez, diyemez. Ancak bu, yolsuzluk, hırsızlık sonucu elde edilen paraysa
ve bu da ülkenin Başbakanıysa bu konu artık bütün kamuoyunu ilgilendiren, haber
değeri olan bir olaydır, özel hayat değildir. Bunu da ana muhalefet partisinin
dile getirmesi gayet doğaldır ve meşrudur. Buna karşı Meclis Televizyonun
tutumu, kabul edilemez, TRT’nin bir kanalı olan ve milletin kaynağıyla, Türk
milletinin parasıyla yayın yapan TRT’nin bu tutumunu…
(Mikrofon otomatik cihaz tarafından
kapatıldı) 
BAŞKAN - Teşekkür ederiz Sayın
Özgündüz.
Sayın Yılmaz…


SEYFETTİN YILMAZ (Adana) – Teşekkür
ediyorum Sayın Başkan. 
Tabii, son iki aydır birileri dolarları
sayarken, birileri dolarları götürürken millet gerçek gündeminden uzaklaşıyor.
Hafta sonu gezdiğim Toroslarda ve Çukurova’da gerçekten kuraklıktan dolayı çiftçi
kan ağlıyor. Buğday üreticilerinde rekoltede yaklaşık yüzde 50’ye yakın düşüş
var. Sebze üreticisi perişan vaziyette, mısır ekmek için çalışmanın içerisine
girmişler, onla ilgili ciddi sıkıntıları var. Bununla ilgili burada dile
getirmemize rağmen Orman Bakanı diyor ki: “’B’, ‘C’, ‘D’ planlarımız hazır,
merak etmeyin.” Tarım Bakanı: “Kuraklıkla ilgili ciddi endişeler taşıyoruz.”
diyor. Hükûmetin 2 bakanının bile tezat teşkil ettiği bir yerde çiftçilerimiz
gerçekten çok ciddi sıkıntılar içerisinde. Bir yanda kredi kartı, kredi
borçları, diğer yanda verimlerini alamamaları, bir yandan da tarlalarının
ipotek altında olması gelecekle ilgili kaygıları gittikçe artırmaktadır.
Hükûmeti bir an önce milletin gerçek gündemine dönmeye davet ediyoruz.
Birilerinin dolarları götürdüğü dönemde bu çiftçilerimizin sıkıntılarına da
çare bulunması gerektiğine inanıyorum. 
BAŞKAN – Teşekkür ederiz Sayın Yılmaz. 
Sayın Genç… 



KAMER GENÇ (Tunceli) – Teşekkür ederim
Sayın Başkan. 
Sayın Başkan, bugün Hükûmetin başında
oturan zat, ortaya çıkan delillerle yolsuzluğu teşhir edilmiş ve fiilen,
ahlaken ve siyaseten Başbakanlık makamında oturmaması gereken bir kişidir.
Dolayısıyla şu anda Mecliste, Türkiye’de bir Hükûmet yoktur. Hükûmetin olmadığı
bir yerde Parlamentonun çalışması meşru değildir. Dolayısıyla eğer ahlak varsa
birilerinde, siyaset varsa, hukuk varsa bu kişinin istifa etmesi lazım. Her şey
ortadadır. Dolayısıyla bunu görmemezlikten gelemeyiz. Bir milletvekili olarak,
hangi milletvekili olursa olursun, hangi partiden milletvekili olursa olsun, bu
çatı altında oturan herkesin dürüst, ahlaklı ve ülkenin menfaatini koruyan
karakterde olması lazım. Şimdi, bu zat, yolsuzluğu ortaya çıkmış ve teşhir
edilmiştir. Ayrıca Genel Başkanımız bunu dile getirirken de Türkiye Büyük Millet
Meclisi Başkanı Cemil Çiçek, kendisi da zaten yolsuzluklara ortak birisidir,
onun talimatıyla Sayın Genel Başkanımızın bu yolsuzlukla ilgili beyanlarının
kamuoyuna yansıtılması engellenmiştir. Bunun Türkiye Büyük Millet
Meclisi televizyonundan yeniden verilmesini diliyorum. 
BAŞKAN – Teşekkür ederiz Sayın Genç. 
Sayın Öğüt… 



ENSAR ÖĞÜT (Ardahan) – Sayın Başkan,
teşekkür ederim. 
Ardahan’ın düşman işgalinden
kurtuluşunun 93’üncü yıl dönümünü kutluyorum ama Ardahan’daki çiftçilerimiz ve
esnafımız çok perişan durumda. Esnaf siftah yapamadığı gibi, çiftçilerin yem
bitkileri parası hâlen ödenmedi. Bana “Şubat ayında ödeyeceğiz.” dediler. Bunu
da rica ediyorum Sayın Bakandan, bir an evvel Ardahan’daki çiftçilerin yem
paralarının ödenmesini hızlandırmalarını rica ediyorum. Bu hafta ödensin
lütfen. 

BAŞKAN – Teşekkür ederiz Sayın Öğüt.
Sayın Elvan, buyurunuz.
Yerinizden lütfen.




ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Sayın Başkan, dün akşam Sayın Başbakanımızla
ilgili olduğu iddia edilen kaset hakkında değişik ifadeler kullanıldı muhalefet
temsilcileri tarafından. Başbakanlık tarafından biliyorsunuz açıklama yapıldı,
bunun tamamıyla montaj olduğu ve ahlaksızca bir saldırı olduğu konusunda bir
açıklama yapıldı. Biz de aynı kanaatteyiz, bu, tamamıyla montaj ürünü olup
ahlaksızca bir davranıştır, hiç kimsenin, hiçbir siyasi partinin hukuk dışı,
yasa dışı kasetler üzerinden siyaset yapması doğru değildir. Hepimizin hukuka
ihtiyacı var, her birimiz, her bir milletvekili hukuka saygı göstermelidir.
Hukuk dışı, yasa dışı kasetler üzerinden bugün bir parti siyaset yapar, yarın
başka bir parti ama hepimiz, hep birlikte, tüm milletvekillerimiz, tüm
Meclisimiz yasa dışı, hukuk dışı uygulamalara karşı hep birlikte mücadele
etmeli diyorum.
Saygılar sunuyorum efendim. (AK PARTİ
sıralarından alkışlar)
BAŞKAN – Teşekkür ederiz Sayın Elvan.
KAMER GENÇ (Tunceli) – Sayın Başkan,
burada yasa dışı önemli değil olayın özü önemli yani… 
BAŞKAN – Sayın milletvekilleri…
KAMER GENÇ (Tunceli) – …Tayyip Erdoğan’la
oğlu böyle bir konuşma yapmış mı yapmamış mı? Önemli olan yasa dışı değil. 
BAŞKAN - Sayın milletvekilleri, lütfen…
KAMER GENÇ (Tunceli) - Böyle bir
konuşma yaptığı sabit dolayısıyla yasa dışı değil. Hırsızlıktan kaçamazsınız.
Bunu savunamazsınız. 
BAŞKAN – Siz, sözünüzü söylediniz,
Sayın Bakan sözünü söyledi, lütfen, sakin olunuz
KAMER GENÇ (Tunceli) Sayın Başkan,
doğru bilgi vermiyor ki. Hükûmet sırasında oturarak… Yasa dışı meselesi değil,
olayın özü doğru mu yanlış mı? Olayın özü doğru, kendisi de biliyor.
MEHMET METİNER (Adıyaman) – Hepsi
yalan, hepsi yalan, külliyen yalan. 
BAŞKAN - Son olarak, Sayın Ekşi,
buyurunuz.




OSMAN OKTAY EKŞİ (İstanbul) – Sayın
Başkan, teşekkür ederim.
Sayın Ulaştırma Bakanı buradayken
izninizle sormak istiyorum. Karadeniz’i en kısa şekilde Akdeniz’e bağlayacak
olan, bir kısmı Topçam Barajı ve Melet suyu üzerindeki HES’lerin inşa
edilebilmesi için Devlet Su İşleri Genel Müdürlüğünce esasen yaptırılmış
bulunan 94 kilometrelik yolun tamamlanması görevinin Karayolları Genel
Müdürlüğünce üstlenildiği doğru mudur? Söz konusu yolun yapım çalışmaları hangi
aşamadadır? Hangi kısımlar tamamlanmıştır, hangi kısımlar yapım aşamasındadır?
Bunların hangi tarihte tamamlanması programlanmıştır? Hangi proje kısımları
proje veya ihale aşamasındadır? Bu soruları geçen sene sordum, bugüne kadar
yanıt almadım. Umarım ki sayın bakan bu soruları bu vesileyle yanıtlar.
Teşekkür ederim. 
BAŞKAN – Teşekkür ederiz Sayın Ekşi. 
Başkanlığın Genel Kurula sunuşları
vardır. 
Türkiye Büyük Millet Meclisi
Başkanlığının iki tezkeresi vardır, ayrı ayrı okutup bilgilerinize sunacağım.
 

 
 24
Şubat 2014
 Türkiye Büyük
Millet Meclisi Genel Kuruluna 
İstanbul Milletvekili Muhammed Çetin’in
NATO Parlamenter Asamblesi Türkiye Delegasyonu üyeliğinden istifa etmesiyle
boşalan üyelik için 28/03/1990 tarihli ve 3620 sayılı Türkiye Büyük Millet
Meclisinin Dış İlişkileri Düzenlemesi Hakkında Kanun’un 2’nci maddesine göre
Adalet ve Kalkınma Partisi Grubu Başkanlığınca bildirilen ve mezkûr Kanun’un
12’nci maddesi uyarınca Başkanlık Divanında yapılan incelemede uygun görülen
İstanbul Milletvekili Mehmet Muş’un üyeliği Genel Kurulun bilgilerine sunulur. 
  Cemil
Çiçek
 
Türkiye Büyük Millet Meclisi 
  
Başkanı 



  25
Şubat 2014
Türkiye Büyük Millet Meclisi Genel Kuruluna
Kosova Meclisi
Çevre ve Alan Planlama Komisyonu ve ile İnsan Hakları Komisyonu üyelerinden
müteşekkil bir heyetin 26 Şubat-1Mart 2014 tarihlerinde Türkiye Büyük Millet
Meclisi Başkanlığının konuğu olarak resmî bir ziyaret gerçekleştirmesi Türkiye
Büyük Millet Meclisi Başkanlık Divanının 24/02/2013 tarihli ve 66 sayılı
Karar’ı ile uygun bulunmuştur. 
Söz konusu
heyetin ülkemizi ziyareti 28/03/1990 tarihli ve 3620 sayılı Türkiye Büyük
Millet Meclisinin Dış İlişkileri Düzenlemesi Hakkında Kanun’un 7’nci maddesi
gereğince Genel Kurulun bilgilerine sunulur. 
 Cemil
Çiçek
 Türkiye
Büyük Millet Meclisi 
 Başkanı

BAŞKAN –
Bilgilerinize sunulmuştur. 
Meclis
araştırması açılmasına ilişkin üç önerge vardır, okutuyorum:





Türkiye Büyük Millet Meclisi
Başkanlığına
Ülkemizde
engelli vatandaşlarımız toplam nüfusun 12,29'unu -yaklaşık 8.5 milyon-
oluşturmaktadır. Farklı özür gruplarında bulunan bu vatandaşlarımızın
sorunlarının çözümüne yönelik olarak bu güne kadar etkin ve kalıcı önlemler
alınamamıştır. Engellilerimizin yaşamakta olduğu sorunlar her geçen gün
artmaktadır. Özellikle engelli vatandaşlarımızın istihdam sorunu, topluma
katılmaları için fiziki koşulların yetersizliği sürekli dile getirilmesine
rağmen çözüme yönelik ciddi adımlar atılmamaktadır.
Engellilerimizin
yaşadığı sorunların saptanması, çözümü için etkin ve kalıcı önlemlerin alınması
amacıyla Anayasa'nın 98'inci, TBMM İçtüzüğü'nün 104 ve 105’inci maddeleri
uyarınca Meclis araştırması açılmasını arz ve teklif ederiz.
  
1) Mustafa Sezgin Tanrıkulu (İstanbul)
2) Hurşit Güneş (Kocaeli)
3) Mehmet Ali Susam (İzmir)
4) Mehmet Şeker (Gaziantep)
5) Tufan Köse (Çorum)
6) Haydar Akar (Kocaeli)
7) İhsan Özkes (İstanbul)
8) Ali Özgündüz (İstanbul)
9) Melda Onur (İstanbul)
10) Namık Havutça (Balıkesir)
11) Kazım Kurt (Eskişehir)
12) Mehmet Volkan Canalioğlu (Trabzon)
13) Candan Yüceer (Tekirdağ)
14) Turgay Develi (Adana)
15) Mehmet Şevki Kulkuloğlu (Kayseri)
16) Kadir Gökmen Öğüt (İstanbul)
17) Mustafa Serdar Soydan (Çanakkale)
18) Tanju Özcan (Bolu)
19) Hülya Güven (İzmir)
20) Sabahat Akkiray (İstanbul)
21) Mehmet Ali Ediboğlu (Hatay)
22) Sedef Küçük (İstanbul)
23) Mevlüt Dudu (Hatay)
24) Ramazan Kerim Özkan (Burdur)
25) Mehmet S. Kesimoğlu (Kırklareli)
26) Bülent Tezcan (Aydın)
Gerekçe:
Ülkemizde, engelli vatandaşlarımız
toplam nüfusun 12,29'unu (yaklaşık 8,5 milyon) oluşturmaktadır. Farklı özür
gruplarında bulunan bu vatandaşlarımızın sorunlarının çözümüne yönelik olarak
bugüne kadar etkin ve kalıcı önlemler alınamamıştır. Özürlülerimizin yaşamakta
olduğu sorunlar her geçen gün artarken, özellikle engelli vatandaşlarımızın en
büyük sorunu olan istihdam konusunda ciddi adımlar atılmamaktadır. Hatta kamunun
elinde bulunan ve özürlülerin kanuni hakkı olan memur ve işçi kadroları dahi
doldurulmamaktadır.
Engellilerle ilgili yasal düzenlemeler;
engellilerin yetenekleri doğrultusunda eğitilmesi, meslek kazandırılması,
verimli kılınarak sosyal ve ekonomik refahlarının sağlanması amacıyla mesleki
rehabilitasyon hizmetlerinden yararlanmasını güvence altına almaktadır. Buna
karşın uygulamada sorunlar devam etmektedir.

Çalışamayan, çalışamayacak durumda olan
engellilere 2022 sayılı Yasa gereği aylık yapılan sosyal yardım 225,17-337,75
TL arasında muhtaçlık yardımı yapılmaktadır. Bu miktar engelli
vatandaşlarımızın yaşamlarını insan onur ve saygınlığına yakışır bir şekilde
sürdürmeleri ve asgari temel ihtiyaçlarını karşılamaları için yeterli değildir.
225,17 TL muhtaçlık yardımı alan bir kişi, bakıma muhtaç ise bu kişiye evde
bakım desteği verilmemektedir. Engellilerimizin en büyük sorunlarından biri de
toplumun her kesiminde olduğu gibi işsizliktir. Engellilerimizin istihdamı
konusunda yasal zorunluluklar bulunmasına rağmen bu sorun hâlâ devam
etmektedir. 657 sayılı Devlet Memurları Kanunun 53’üncü maddesine göre bu
sayının yüzde 4 oranında memur statüsünde özürlü personel istihdam edilmesi
gerekmektedir. Bu da kamuda memur statüsünde 51 bin engelli vatandaşımızın istihdam
edilmesi anlamına gelmektedir.
Bir diğer ifadeyle hem 4857 sayılı İş
Kanunu hem de 657 sayılı Devlet Memurları Kanunu’na göre özürlülere
kullandırılması gereken memur ve işçi kadroları boş bırakılmıştır. Bu engelli
vatandaşlarımıza tanınan kanuni bir hakkın yok sayılmasıdır.
Engelliler sağlık desteğine en fazla
ihtiyaç duyan toplum kesimini oluşturmaktadır. Bu vatandaşlarımızın gelirleri
son derece kısıtlı olduğu ve yaşadıkları sorunlar bilinmekteyken engellilerden
neden muayene, ilaç, tıbbi malzeme, ameliyat ve yatarak tedavi için katkı payı
alınmaktadır? Bu insanlar geçim için kaynak bulamazken katkı payını nasıl
ödeyecektir?
Engellilerin yaşamlarını kolaylaştıran
tıbbi destek araçlarının tekerlekli sandalye, işitme cihazı gibi araç ve
gereçlerin Sosyal Güvenlik Kurumu tarafından karşılanan bedelleri düşük
tutulmaktadır.
Sağlık kurulu raporlarının, Maliye
Bakanlığı tarafından keyfi biçimde yeniden değerlendirilerek engelli
vatandaşlarımızın gelir vergisi indiriminden ve emeklilik hakları kısıtlanmaktadır.
İmar Yasası’nda 1997 yılında yapılan
değişiklikle yapıların engellilere uygun olarak inşası zorunlu tutulmuştur.
2005 yılında çıkarılan 5318 sayılı Özürlüler Yasası’nın geçici 2’nci maddesi
emretmektedir. Kamuya açık alanların, binaların ve hatta toplu taşıma
araçlarının yedi yıl içinde engellilere uygun hâle getirilmesini emretmektedir.
Verilen süre ise 2012 Temmuz ayında son bulmaktadır.
Engelliler kent yaşamının her alanında
engellemelerle karşı karşıyadır. Otobüs, alt ve üst geçitler, pek çok kamu
kurumu engellilerimizin kullanımına uygun değildir ve konuda hiçbir somut adım
atılmamaktadır.
Yukarıda kısaca değinilen konular
engelli vatandaşlarımızın yaşamak zorunda kaldığı sorunlarla ilgili sadece
birkaç ana başlıktır. Engelli vatandaşlarımızın yaşadığı sorunların saptanması,
çözümü için etkin ve kalıcı önlemlerin alınması için bir araştırma komisyonu
kurulması uygun ve yerinde olacaktır.






Türkiye Büyük
Millet Meclisi Başkanlığına
Kırım Kongo Kanamalı Ateşi vakaları
için halkın bilinçlendirilmesi, hastalığın gerçek boyutlarının tüm yönleriyle
ortaya çıkarılması için Anayasanın 98'inci, İç Tüzük’ün 104 ve 105'inci
maddeleri uyarınca bir Meclis araştırması açılmasını arz ve talep ederim.
 Hasip
Kaplan
 Şırnak

 
BDP Grup Başkan Vekili
Gerekçe
Kene, kan emici ve gözsüz bir dış
parazittir. Özellikle göçmen kuşlarla hastalıkları yaydıkları bilinmektedir.
İnsan , koyun, köpek, kedi, deve gibi canlıların derilerine yapışarak kanlarını
emer. Halk arasında bu parazit kene olarak bilinir.
Ülkemiz kenelerin yaşamaları için
coğrafi açıdan oldukça uygun bir yapıya sahiptir. Özellikle bahar-yaz
dönemlerinde artış göstererek, kenelerden insanlara bulaşan RNA virüsünün
vücuda girmesi sonucu oluşan bir hastalıktır. Bu keneler, piknik alanlarından
ormanlık alanlara, tarlalara hatta bu alanların dışındaki her yerde karşımıza
çıkabilmektedir. Hastalığın genellikle ısırılmadan sonra 1-3 günde de ortaya
çıkabildiği görülüyor.
Hastalık, Afrika, Asya, Orta Doğu ve Doğu
Avrupa'da görülürken son yıllarda Kosova, Arnavutluk, İran ve Pakistan'da tek
tek vakalar şeklinde ortaya çıkmıştır. İlk olarak 1944 yılında Kırım'da,1956
yılında ise Kongo'da görülmüştür. Bu yüzden, “Kırım Kongo Kanamalı Ateşi”
adıyla dünya tıp literatürüne geçmiştir. Türkiye'de ilk kez 2002'de görülen
hastalık, içinde bulunduğumuz yaz aylarında alarm veriyor.
Kırsal arazide piknik, balık veya kara
avı yapmak, çalışmak veya başka bir nedenden dolayı bulunan kişilerin kene
tarafından ısırılma konusunda bilgilendirilmesi gerekmektedir. Ayrıca, çiftlik
hayvanlarıyla yakın temasta olmak kene ile enfekte olma riski taşır. 
Özellikle Orta Anadolu ve Orta
Karadeniz Bölgesi’nde yani Kelkit Vadisi başta olmak üzere Gümüşhane, Tokat,
Sivas, Amasya, Çorum, Yozgat, Kastamonu, Karabük ve Çankırı illerinde
yoğunlukla görülmektedir. Yıllara göre kene vakaları: 2002-2003 yıllarında vaka
sayısı 150, ölüm sayısı 6; 2004 yılında vaka sayısı 249, ölüm oranı 13; 2005
yılında vaka sayısı 266, ölüm oranı ise 13; 2006 yılında vaka sayısı 438, ölüm
oranı 27; 2007-2008 yılında ise büyük artış yaşandı. 2007'de 717 olan vaka
sayısı 2008'de 1.315'e yükseldi. 2007'de 33 kişi hayatını kaybederken 2008
yılında 135 kişi hayatını kaybetmiştir.
Bilinenin aksine, bilim adamlarının
yaptığı araştırmalara göre, hastalığın aslında eskiden de var olduğu fakat az
sayıda ortaya çıktığı için farkına varılmadığını, birdenbire çok sayıda vaka
ortaya çıkınca farkına varıldığını belirttiler. Bu gibi salgınların ortaya
çıkışında her zaman yaban hayvanı ve buna bağlı olarak virüs taşıyan kene
sayısının artışıyla ilgilidir. Türkiye'de azımsanmayacak boyutlarda bir
ekolojik rejenerasyon olduğu, gerek ormanlaşma gerekse kendiliğinden ortaya
çıkan çalılık alanlar yaban hayvanları sayısını arttırmaktadır.
Kenelerin
ısırması ile korku ve endişe hâlini alan vakalar, ölümlerle sonuçlanmaya devam
ederken toplumun her kesiminde huzursuzluğa sebep oluyor. Bir yandan halkın can
güvenliğini tehlikeye sokarken, diğer yandan ekonomimizi de etkiliyor. 21’inci
yüzyılda hâlâ insanlarımızın kene vakaları yüzünden ölebilmesi, bu hastalığa
karşı korunamamak ülkemizin ayıbı olarak karşımıza çıkmaktadır.
Kırım Kongo
kanamalı ateşi vakaları için halkın bilinçlendirilmesi, hastalığın gerçek
boyutlarının tüm yönleriyle ortaya çıkarılması gerekmektedir. Halkın korku,
endişe ve panikten kurtarılması gerekirken tedbir ve çözümlerin alınması da
gerekmektedir. Ülkede, kenelerden korunmak ve kenelerin sonunun tamamen ortadan
kaldırılması için tedbir alınması gerekmektedir. Sorunun bütün boyutlarıyla
araştırılarak tespit edilmesi, önlem alınması, alınacak önlemlerin ve
yürütülecek politikaların belirlenmesi amacıyla araştırma komisyonu
kurulmasında yarar bulunmaktadır.




Türkiye Büyük Millet Meclisi Başkanlığına
Son on yıllık
süreç içerisinde giderek artma eğiliminde olan ve kişilerin düşünce ve ifade
hürriyetinin önünde bir insan hakkı ihlali teşkil eden yaptırımlar ve bu
yaptırımlar kapsamında yer alan tutukluluk hâlleri ile bu minvalde ülke
gündeminin en önemli hassasiyeti olan tutuklu seçilmişlere ilişkin sürecin
bütün boyutlarıyla araştırılarak gerekli çalışmaların yapılması için
Anayasa’nın 98’inci, İç Tüzük’ün 104 ve 105’inci maddeleri uyarınca bir Meclis
araştırması açılmasını arz ve talep ederiz.
 Hasip
Kaplan
 BDP
Grup Başkan Vekili
Gerekçe:
Devletin varlık
nedeni, haklar toplumunun geçerli olduğu bir hukuk düzenini sağlamaktır. Ancak
hak ve özgürlüklere ilişkin anayasal açılım veya ilerleme, yasalarda
görülmediği gibi, Anayasa’ya ve insan hakları ilkelerine aykırılık ve
çelişkiler açıkça gözlenmektedir. DGM'lerin kaldırılması, adil yargılanma
hakkının sağlanması anlamında çok önemli adımdı. Buna karşılık, bunların yerine
özel yetkili mahkemelerin kurulmuş olması, Anayasa’ya aykırılık oluşturduğu
gibi, doğal hâkim ilkesini, adil yargılanma hakkını da ihlal etmektedir.
Bununla birlikte; Türk Ceza Yasası'nın 215, 216, 217, 220/6’ncı, 7’nci ve
8’inci vesair maddelerinde, Terörle Mücadele Kanunu, 2911 Sayılı Kanun'da bu
hak alanını sınırlayan çok önemli düzenlemeler bulunmaktadır. Bu düzenlemeler,
kişilerin ifade hürriyetinin önünde engel olup, yaşanan tutukluluk ve gözaltı
hâllerinin artışı durumun açık ispatı hâline gelmiş bulunmaktadır.
Bu minvalde az evvel ifade ettiğimiz üzere son bir yılı
aşkın sürede; 3.151 kişi tutuklanmış, 8.575 kişi gözaltına alınmıştır. 14 Nisan
2009 tarihi itibarıyla yürütülen operasyonlar kapsamında, Barış ve Demokrasi
Partisi yönetim kadrosu, üyesi, seçmeni yahut sempatizanı olan 7 bini aşkın
kişi tutuklanmıştır. Şu an cezaevinde; milletvekili seçilmiş olmasına rağmen
vekilliği düşürülmüş Sayın Hatip Dicle haricinde 5 tutuklu milletvekilimiz, yerel
yönetimlerden 32 belediye başkanımız, 15 belediye başkan yardımcısı ile başkan
vekilimiz, 93 belediye meclisi üyemiz, 13 il genel meclisi üyemiz, 35 parti
meclisi üyemiz, 10 MYK üyemiz, 200'ü aşkın parti yöneticimiz ile onlarca
avukat, gazeteci, akademisyen, yazar, öğrenci, insan hakları savunucusu,
sendikacı tutuklu bulunmaktadır. Bu tablo umut kırıcı olmanın ötesinde
demokratik bir topluma olan inancı yok etmektedir.
12 Haziran 2011 tarihinde yapılan genel
seçimlerde yaşananlar, halkın, iradesini Hatip Dicle'nin milletvekili olması
yönünde kullandığı halde vekilliğinin düşürülmesi, akabinde binlerce insanın
kendisine vekil tayin ettiği milletvekillerinin tutukluluk hallerinin devamı,
özünde halkın iradesinin yok sayılması anlamına gelmektedir. Özellikle yeni
anayasa yapım sürecinin olgunlaştığı şu günlerde halkın iradesinin eksikli bir
şekilde yer aldığı bir Meclisin bu süreci yürütüyor oluşu, meşruluk zeminini
zedelemektedir.
Açıkladığımız bu hususlar, ülkenin ruh
hâli ve reflekslerine dair olup toplumun büyük bir kesimi açısından önem arz
etmektedir. Zira, halkın iradesini yansıttığı oyları cezaevi parmaklıklarının
ardında kalmış, demokrasinin mihenk taşları yerinden oynamıştır. Bu nedenle,
hak taleplerine yönelik insan hakkı ihlalleri ile bunun en mühim örneğini
oluşturan tutuklu milletvekillerinin durumlarının açıklığa kavuşturulması adına
Meclis araştırması açılmasını talep etmek gerekmiştir.
BAŞKAN – Bilgilerinize sunulmuştur.
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır.




BAŞKAN - Sayın milletvekilleri, Kadın
Erkek Fırsat Eşitliği Komisyonunda siyasi parti grubu mensubu olmayan
milletvekillerine de 1 üyelik düşmektedir. Bu komisyona aday olmak isteyen
siyasi parti grubu mensubu olmayan milletvekillerinin 3 Mart 2014 Pazartesi
günü saat 18.00’e kadar Türkiye Büyük Millet Meclisi Başkanlığına yazılı olarak
müracaat etmelerini rica ediyorum.
Şimdi Türkiye Büyük Millet Meclisi
Başkanlığının bir tezkeresi daha vardır, okutup oylarınıza sunacağım.






Türkiye Büyük
Millet Meclisi Genel Kuruluna
Türkiye Büyük Millet Meclisi Dışişleri
Komisyonu üyelerinden oluşan bir heyetin, Japonya Temsilciler Meclisi Dış
İlişkiler Komisyonunun vaki davetine icabetle Japonya'ya bir resmî ziyaret
gerçekleştirmesi öngörülmektedir.
Söz konusu heyetin Japonya ziyareti,
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 6’ncı maddesi uyarınca Genel Kurulun tasviplerine sunulur.
 Cemil
Çiçek 
 
Türkiye Büyük Millet Meclisi 
 
Başkanı


 Y
O K L A M A

(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Toplantı yeter sayısı…
BAŞKAN – Yoklama talebi vardır, yerine
getireceğim.
Sayın Hamzaçebi, Sayın Aslanoğlu, Sayın
Işık, Sayın Çelebi, Sayın Öğüt, Sayın Sarıbaş, Sayın Demiröz, Sayın
Bayraktutan, Sayın Öner, Sayın Özgündüz, Sayın Erdemir, Sayın Seçer, Sayın
Ekşi, Sayın Korutürk, Sayın Bilgehan, Sayın Dinçer, Sayın Aksünger, Sayın Köse,
Sayın Genç, Sayın Haberal.
Üç dakika süre veriyorum.
(Elektronik cihazla yoklama yapıldı)
BAŞKAN – Sayın Oğuz Kağan Köksal?
Burada.
Sayın Muzaffer Çakar? Yok.
Sayın Salim Uslu? Burada.
Sayın Şükrü Ayalan? Burada.
Sayın Gürsoy Erol? Burada.
Böylece toplantı yeter sayımız vardır. 



BAŞKAN – Başkanlık tezkeresini
oylarınıza sunuyorum: Kabul edenler… Kabul etmeyenler… Kabul edilmiştir.
İç Tüzük’ün 37’nci maddesine göre
verilmiş bir doğrudan gündeme alınma önergesi vardır, okutup işleme alacağım ve
oylarınıza sunacağım.



Türkiye Büyük
Millet Meclisi Başkanlığına
(2/1089) esas numaralı Kanun
Teklifi’min İç Tüzük’ün 37’nci maddesine göre doğrudan gündeme alınması saygılarımla
arz ederim.
 
 Uğur
Bayraktutan 
 
Artvin
BAŞKAN – Teklif sahibi olarak Artvin
Milletvekili Uğur Bayraktutan. 
Buyurunuz Sayın Bayraktutan. (CHP
sıralarından alkışlar) 
UĞUR BAYRAKTUTAN (Artvin) – Teşekkür
ediyorum Sayın Başkan.
Sayın Başkan, çok değerli
milletvekilleri; Artvin ili Hopa ilçesi Kemalpaşa beldesinin ilçe olmasına
ilişkin ben ve 50 milletvekili arkadaşımız tarafından verilen kanun teklifi
üzerine söz almış bulunmaktayım. Yüce heyetinizi saygıyla selamlıyorum. 
Değerli milletvekilleri, Kemalpaşa,
Hopa’yla Sarp arasında kalan, denize kıyısı olan şirin beldelerimizden bir
tanesi. Uzun yıllar medeniyetlere ev sahipliği yapan, arkasından tarih süreci
içerisinde, 31 Mart 1918’de Brest-Litovsk Anlaşması ile Ruslar tarafından terk
edilen, 14 Mart 1921’de millî sınırlara katılan, arkasından 1936 yılında Hopa
ilçesi Artvin il sınırlarına dâhil olan şirin bir beldemiz. Elli bir yıl
bucaklık yapıyor, arkasından 1987 yılında ise Bakanlar Kurulu tarafından alınan
bir kararla bu yerin, bu beldenin belediye olmasına ilişkin bir karar alınıyor,
1989 yılında ise belde belediyeye kavuşuyor. 
Değerli arkadaşlarım, Kemalpaşa’yı
göremeyenler için diyorum, Kemalpaşa -ilçe nüfusu- köyleriyle beraber 8.664
nüfusa sahip olan, gerçekten ciddi potansiyeli olan, Doğu Karadeniz’in en uç
noktasında en şirin beldelerimizden bir tanesi. Belde merkezinde yaklaşık 5.600
kişi, köylerde 3.400-3.500 kişi civarında vatandaşımızın, yurttaşımızın yaşamış
olduğu gerçekten şirin bir beldemiz. Yaz aylarında ise Kemalpaşa’nın nüfusu -bu
nüfuslar da sabit kalmıyor- 15 bin-20 bin nüfusa dayanak teşkil edebilecek olan
bir nüfusa geliyor. 
Kemalpaşa’da her türlü kamu kuruluşu
var değerli arkadaşlarım. Bakın, 220 kişinin çalışmış olduğu bir çay fabrikası
var, 4 tane ilköğretim okulu var, çok programlı lise var, çay fabrikasının
dışında Jandarma Komutanlığı var, bölge trafik istasyonu var, TELEKOM var, PTT
merkezi var, her türlü kamu kuruluşları var. İlçe merkezini görürseniz, belde
merkezini görürseniz bu dediklerimin doğru olduğunu görürsünüz. Bunun
haricinde, 1989 yılında kurulmuş olan ve bugün çok başarılı çalışmalarını
yürüten -buradan da Yalçın Emiralioğlu’nu şükranla anıyorum- bir belediyemiz de
var. Yani, bu beldenin ilçe olabilmesi için gerekli olan bütün altyapı kurulmuş
vaziyette. Bunun haricinde, ekonomik potansiyel olarak da 12 bin metrekare
kapalı alanı olan bir AVM’si var, otelleri var, 750’yi aşkın ticarethanesi var
ki bunlar sadece tekstile ilişkin ürünleri satan mağazalar. 
Bunların
haricinde, turizm amaçlı belde statüsünü kazanmış gerçekten çok önemli bir
beldemiz. Bu belde yıllardır ilçe olma hayaliyle yanıp tutuşuyor değerli
arkadaşlarım. Bu konuda çok ciddi çalışmalar olmasına rağmen ne yazık ki bugüne
kadar herhangi bir adım atılmamış ve herhangi bir ilerleme sağlanmamıştır.
Özellikle çay tarımı, turizm, rafting, trekking, yapılması gereken bütün doğa
turizmi var, her türlü altyapı var, ekonomik gelişmeler var. Kemalpaşa’nın
ciddi anlamda bunu hak ettiğine inanıyoruz. 
Değerli
arkadaşlarım, Kemalpaşa’nın adı, Gazi Mustafa Kemal Paşa’nın adıyla özdeş,
cumhuriyetimizin banisiyle ulusal Kurtuluş Savaşı’mızın önderinin adını
taşıyor. Bu anlamda da özel bir önem arz ediyor. 
Sarp Sınır
Kapısı’na 2,5 kilometre, Hopa’ya çok yakın. Diğer taraftan, Doğu Bloku -Doğu Bloku
demeyeyim- Gürcistan’dan, diğer ülkelerden gelen turistlerin bir anlamda odak
noktası. Yılda 6 milyon turistin giriş çıkış yapmış olduğu, 500 bine yakın
kamyonun, 500 bine yakın otomobilin giriş çıkış yapmış olduğu bir yer. Sarp
gümrüğü de aynı zamanda mücavir alan olarak Kemalpaşa sınırlarına dâhil. O
nedenle, buranın herhangi bir şekilde ilçe olmaması, burada kaymakamlık
olmaması güvenlik açısından, sağlık açısından, diğer açılardan ciddi anlamda
eksikliklere neden olmakta. Bu nedenle, bu beldemizin bir an evvel ilçe
statüsüne kavuşmasında yarar var. 
Değerli
arkadaşlarım, ben inanıyorum ki muhalefet adına da… Muhalefet olarak,
Cumhuriyet Halk Partisi olarak 50 milletvekili bunun altına imza koyduk.
İnanıyorum ki MHP Grubu, diğer grubun da bu konuda “evet” oyu kullanacağına
yürekten inanıyorum ama bir şeyi sizinle paylaşmak istiyorum, bakın: Değerli
AKP milletvekilleri, bu, Kemalpaşa’daki sizin adayınızın seçim kampanyasında
kullanmış olduğu afiş. Diyor ki: ”Önce Hizmet, Hedef: İlçe” diye. Eğer Kemalpaşa
adayınız doğruyu söylüyorsa, lütfen, AKP Grubu, sizler de Kemalpaşa adayınız
doğrultusunda Kemalpaşa’nın ilçe olması için “evet” oyu verin. Eğer Kemalpaşa
adayınız halkı yanıltıyorsa o konuda bir şey diyeceğim yoktur. Biraz sonra
Hanya ile Konya’nın ne olduğu ortaya çıkacaktır. 
O anlamda,
Kemalpaşa çok önemlidir ve ilçe statüsünü hak etmiştir. İlçe olması için
gerekli olan bütün altyapıya, bütün koşullara sahiptir. 
Değerli
arkadaşlarım, ben Kemalpaşa’yı yıllardır tanıyorum, yıllardır gidiyorum.
Kemalpaşa halkı “Karadeniz uşağı Amerikan uşağı olmayacaktır.” diyecek kadar
bağımsızlığına, özgürlüğüne sahip olan devrimci bir halktır. Kemalpaşalıların
hepsini tanıyorum; hepsinin odalarına gidin, evlerine gidin, yatak odalarına
kadar girin, hiçbirinin evinde, yatak odasında para sayma makinaları yoktur,
dolarlar yoktur, ayakkabı kutularının içerisinde euroları bulamazsınız ama
Kemalpaşalıların evlerinde neyi bulursunuz biliyor musunuz? Ulusal Kurtuluş
Savaşı’mızın önderi Gazi Mustafa Kemal Atatürk’ün fotoğraflarını bulursunuz.
Bu düşüncelerle kanun teklifimize
destek vermenizi umuyor, yüce heyetinizi saygıyla selamlıyorum. (CHP
sıralarından alkışlar)
BAŞKAN – Teşekkür ederiz Sayın
Bayraktutan.
Bursa Milletvekili İlhan Demiröz. (CHP
sıralarından alkışlar)
Buyurunuz Sayın Demiröz.
İLHAN DEMİRÖZ (Bursa) - Sayın Başkan,
değerli milletvekilleri; Artvin Hopa Kemalpaşa beldesinin “Kemalpaşa” adıyla
ilçe olmasına ilişkin kanun teklifinde şahsım adına söz aldım. Hepinizi
saygıyla ve sevgiyle selamlıyorum.
Evet, ben Bursa Milletvekiliyim ama
doğdum yer Artvin, doyduğum yer Bursa. Artvin ili Hopa ilçesi Kemalpaşa beldesi
deyince ilk aklıma gelen, ilkokul yıllarımda ailemle beraber denizle ilk
tanışmam oldu. O bakımdan Kemalpaşa’nın bendeki özelliğinden bu şekilde
bahsetmek isterim. Ve devam ediyorum, o tarihlerde beraber olduğum rahmetli
babamı bir kez daha rahmetle anıyorum. Çünkü, son günlerde çocuklarına kötü
örnek olarak, onlara milyar dolarları, 30 bin avroları tanıtan babaları
gördükçe, her zaman saygı duyduğum, onur duyduğum babamı bir kez daha rahmetle
anıyor ve onun önünde saygıyla bir kez daha huzurlarınızda eğiliyorum. (CHP
sıralarından alkışlar)
Kabuğuna sığmayan beldeler, ilçeler
var. Bunlardan birisi de Artvin Hopa Kemalpaşa beldesidir. Turizmi var, tarımı
var, ticareti var, sınır kapısı var. Bu bakımdan çok önemli olduğunun,
hakikaten, ilçe olmak için aday olduğunun altını bir kez daha çiziyorum.
Ayrıca, Ulu Önder Atatürk’ün ismini taşıyan pırıl pırıl bir sahil şeridi olan
Kemalpaşa beldesinin ilçe olması çok önemlidir. Bütün altyapısının hazır
olduğunu değerli Artvin Milletvekili arkadaşım anlattı. Ben de biraz bu
beldedeki çayla ilgili, çay tarımıyla ilgili konuşmak istiyorum. 
Beldede ÇAYKUR
Kemalpaşa fabrikası ve 3 adet orta, özel şirketlere ait çay fabrikaları var.
Hükûmetin bu tarım politikasıyla, o bölgenin tek geçim kaynağı olan çay
üzerinde oynanan oyunlarla, bu bölgede de çay artık Çin’den, Hindistan’dan
ithal edilerek gelmek üzere. Nasıl mı diyeceksiniz: ÇAYKUR fabrikaları tam
kapasiteyle çalışma şansına sahip değildir. Böyle olunca, o bölgedeki çayların
ancak yüzde 51’ini alabilmektedirler arkadaşlar. Yüzde 49’unu özel sektörün
alması gerekir ama bugün gelin görün ki ÇAYKUR’a ait fabrikalar, hiçbirisinde
modernizasyon yapılmadan, herhangi bir işlem yapılmadan, ta eski yıllardan beri
gelen alışkanlıklarıyla devam ediyorlar ve üzerine tek kar yağan ve hiç ilaç
atılmayan tek çay, Rize ve bizim Artvin bölgesinde yetişen çaylarımızdır. Bu
özelliğini her fırsatta herkesin bilmesi gerekir diye düşünüyorum ama bundan
yoksun olan Gıda, Tarım ve Hayvancılık Bakanlığının maalesef bu konulara hiç
eğilmediğini ifade etmek istiyorum. 
2012 yılında 1
lira 10 kuruştu çay, 12 kuruş prim veriliyordu. 2013 yılında 1 lira 20 kuruş,
12 kuruş da prim veriyorlar. Arkadaşlar, bu taban fiyatına rağmen, az önce
bahsettiğim gibi, özel sektör burada çayı 80 kuruşa, 90 kuruşa alıyor ve bu
gidişatla da o bölgedeki çay tarımının sona ermesi için veya sona erdirmek
üzere özel çabalar sarf edilecek.
Değerli
arkadaşımın vermiş olduğu Kemalpaşa beldesinin ilçe olmasına dair teklifi
canıgönülden destekliyorum. Zannediyorum ki, siz değerli arkadaşlarımız da bu
önergemize olumlu oy vereceksiniz ve bir gün Rize’den Artvin’e doğru geçerken,
Hopa’yı geçtikten sonra, 2,5 kilometre sonra, Sarp’a giderken, Kemalpaşa
ilçesinde mola vererek o güzelim çaylardan tadacaksınız diyorum.
Önergemize
olumlu oy vermek üzere sizleri davet ediyor, hepinize saygı ve sevgilerimi
sunuyorum. Sağ olun, var olun. (CHP sıralarından alkışlar)
BAŞKAN –
Teşekkür ederiz Sayın Demiröz.
MEHMET AKİF
HAMZAÇEBİ (İstanbul) – Karar yeter sayısı…
BAŞKAN – Karar
yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
yoktur.
On dakika ara
veriyorum.
Kapanma Saati: 16.08
İKİNCİ OTURUM
Açılma Saati:
16.20
BAŞKAN: Başkan
Vekili Şükran Güldal MUMCU
KÂTİP ÜYELER:
Fehmi KÜPÇÜ (Bolu), Muhammet Bilal MACİT (İstanbul)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 67’nci Birleşiminin İkinci Oturumunu açıyorum. 
Artvin Milletvekili Uğur Bayraktutan’ın
(2/1089) esas numaralı Kanun Teklifi’nin İç Tüzük’ün 37’nci maddesine göre
doğrudan gündeme alınması önergesinin oylamasında karar yeter sayısı
bulunamamıştı. Şimdi önergeyi tekrar oylarınıza sunacağım ve karar yeter sayısı
arayacağım.
Kabul edenler… Kabul etmeyenler… Kabul
edilmemiştir, karar yeter sayısı vardır.
Şimdi, alınan karar gereğince, sözlü
soru önergeleri ile diğer denetim konularını görüşmüyor ve gündemin “Kanun
Tasarı ve Teklifleri ile Komisyonlardan Gelen Diğer İşler” kısmına geçiyoruz. 
1'inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu'nun görüşmelerine kaldığımız yerden devam edeceğiz.



1.- Adalet ve Kalkınma Partisi Grup
Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın'ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç'in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN - Komisyon? Yok.
Ertelenmiştir.
2'nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2- Devlet Sırrı Kanunu Tasarısı ve
Avrupa Birliği Uyum Komisyonu ile Adalet Komisyonu Raporları (1/484) (S.
Sayısı: 287)
BAŞKAN - Komisyon? Yok.
Ertelenmiştir.
3’üncü sırada yer alan, Isparta
Milletvekili Süreyya Sadi Bilgiç ve Bayburt Milletvekili Bünyamin Özbek ile 80
Milletvekilinin; Bazı Kanunlarda Değişiklik Yapılması Hakkında Kanun Teklifi
ile Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Bazı Kanunlarda Değişiklik Yapılmasına İlişkin Kanun Teklifi,
Malatya Milletvekili Mahmut Mücahit Fındıklı ve Muş Milletvekili Faruk Işık ile
34 Milletvekilinin; Bazı Kanunlarda Değişiklik Yapılması Hakkında Kanun
Teklifi, Şırnak Milletvekili Hasip Kaplan'ın; Bazı Kanunlarda Değişiklik
Yapılmasına İlişkin Kanun Teklifi ile Plan ve Bütçe Komisyonu Raporu’nun
görüşmelerine kaldığımız yerden devam edeceğiz. 


3.-Isparta Milletvekili Süreyya Sadi Bilgiç ve Bayburt
Milletvekili Bünyamin Özbek ile 80 Milletvekilinin; Bazı Kanunlarda Değişiklik
Yapılması Hakkında Kanun Teklifi ile Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi'nin; Bazı Kanunlarda Değişiklik
Yapılmasına İlişkin Kanun Teklifi, Malatya Milletvekili Mahmut Mücahit Fındıklı
ve Muş Milletvekili Faruk Işık ile 34 Milletvekilinin; Bazı Kanunlarda
Değişiklik Yapılması Hakkında Kanun Teklifi, Şırnak Milletvekili Hasip
Kaplan'ın; Bazı Kanunlarda Değişiklik Yapılmasına İlişkin Kanun Teklifi ile
Plan ve Bütçe Komisyonu Raporu (2/2006, 2/2007, 2/2009, 2/2010) (S. Sayısı:
561)(x)
BAŞKAN – Komisyon ve Hükûmet yerinde. 
21/2/2014 tarihli 66’ncı Birleşim’de İç
Tüzük’ün 91’inci maddesine göre temel kanun olarak görüşülen kanun teklifinin
birinci bölümünde yer alan 5’inci maddesi kabul edilmişti. 
Şimdi, 6’ncı maddeyi görüşeceğiz. 
6’ncı madde üzerinde üç önerge vardır,
sırasıyla okutuyorum: 
Türkiye Büyük
Millet Meclisi Başkanlığına
Görüşülmekte olan 561 sıra sayılı yasa
teklifinin 6 ncı maddesindeki “belirlenmiş” ibaresinin “tespit edilmiş”
ibaresiyle değiştirilmesini arz ve talep ederiz. 
Sırrı Sakık Hasip
Kaplan Adil Zozani
Muş Şırnak Hakkâri
Altan Tan İbrahim
Binici İdris Baluken 
Diyarbakır Şanlıurfa Bingöl
Türkiye Büyük
Millet Meclisi Başkanlığına
Görüşülmekte olan kanun teklifinin 6.
Maddesinin sonundaki “Bakanlar Kurulu’nca tespit edilecek karar yürürlüğe
girinceye kadar” ifadesinin “İçişleri ve Maliye Bakanlığınca müştereken tespit
edilecek karar yürürlüğe girinceye kadar uygulamaya en alt limitle devam
edilir.” ifadesiyle değiştirilmesini arz ederiz. 
Ferit Mevlüt Aslanoğlu İzzet
Çetin Vahap Seçer
İstanbul Ankara Mersin
Mehmet Ali Susam Tufan
Köse İlhan Demiröz
İzmir Çorum Bursa
Celal Dinçer Müslim
Sarı Rahmi Aşkın Türeli
İstanbul İstanbul İzmir
Türkiye Büyük
Millet Meclisi Başkanlığına
Görüşülmekte olan 561 sıra sayılı kanun
teklifinin çerçeve 6 ncı maddesinin aşağıdaki şekilde değiştirilmesini arz ve
teklif ederiz. 
Mustafa Kalaycı Mehmet
Günal Seyfettin Yılmaz
Konya Antalya Adana
Lütfü Türkkan  Adnan
Şefik Çirkin
Kocaeli Hatay
Madde 6- 2464 sayılı Kanuna aşağıdaki
geçici madde eklenmiştir. 
“Geçici madde 7- Kanunun 96 ncı
maddesinin (A) fıkrasının ikinci paragrafı gereğince Bakanlar Kurulunca tespit
edilecek karar yürürlüğe girinceye kadar, 2013 yılında uygulanmak üzere
belediye meclislerince belirlenmiş olan bu Kanunun 15 inci maddesinde, 21 inci
maddesinin birinci fıkrasının (III) numaralı bendinde, 56ncı maddesinde, 60ıncı
maddesinde ve 84 üncü maddesinin birinci fıkrasının (3) numaralı bendinde yer
alan maktu vergi ve harç tarifeleri gözden geçirilerek Bakanlar Kurulu
kararıyla uygulanır.”
BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Hükûmet?
BAŞBAKAN YARDIMCISI ALİ BABACAN
(Ankara) – Katılmıyoruz.
BAŞKAN – Sayın Kalaycı, buyurunuz
efendim. (MHP sıralarından alkışlar)
MUSTAFA KALAYCI (Konya) – Sayın Başkan,
değerli milletvekilleri; hepinizi saygılarımla selamlıyorum.
2464 sayılı Belediye Gelirleri
Kanunu’nun, belediye meclislerine vergi ve harç tarifesi belirleme yetkisini
veren hükümlerinin Anayasa Mahkemesince iptal edilmesi üzerine, bu yetki 6487
sayılı Kanun’la Bakanlar Kuruluna verilmiştir. Bakanlar Kurulu, 18 Aralık 2013
tarihli Resmî Gazete’de yayımlanan kararıyla, anılan vergi ve harçların
tarifesini belirlemiştir ancak Bakanlar Kurulu bazı vergi ve harçları
insafsızca, acımasızca 5 kat, 6 kat artırmıştır. Enflasyonun yüzde 7’lerde
olduğu bir dönemde; tabela vergisinin, işgaliye harcının, eğlence
vergisinin, hafta tatili ruhsat harcının yüzde 500, yüzde 600 artırılması, AKP
Hükûmetinin hiçbir ölçüsünün kalmadığına, âdeta şuurunu kaybettiğine delalet
etmektedir. AKP Hükûmeti Deli Dumrul olmuş, esnaf ve sanatkârı haraca bağlamak
istemiştir. Gelen yoğun tepkiler üzerine, Bakanlar Kurulu 18 Şubat 2014 günü
yani geçen hafta Resmî Gazete’de yayımlanan kararıyla, anılan vergi ve harçları
yeniden belirlemiştir. Şimdi de görüştüğümüz maddeyle, belediye meclislerinin
2013 yılı için belirlediği vergi ve harçların uygulanması öngörülmektedir. Bu
düzenlemeyle tekrar başa dönülmüş olup bu madde Anayasa Mahkemesinin iptal
gerekçesine ve Anayasa’ya açıkça aykırıdır. AKP Hükûmeti ne yapmak istediğini
bilmez bir durumdadır. Yedi ay gecikmeyle bir karar alıyor, iki ay sonra bu
kararını değiştiriyor, bu kanun teklifiyle de bu kararlarını yok sayıyor ve
belediye meclisi kararının uygulanmasını öngörüyor. Bunun adı beceriksizlik, iş
bilmezlik ya da saçmalık değilse nedir? Olan esnafımıza, sanayicimize ve
belediyelerimize olmuştur, durduk yere esnafa çile çektirilmiş, esnafla
belediyeler karşı karşıya getirilmiş, sonuçta konu hukuki anlamda yine
çözülememiştir. 
AKP Hükûmeti, esnaf ve sanatkârımızın
sorunlarına çözüm getirecek yerde yeni sorunlarla karşı karşıya bırakan
uygulamalar yapmakta, verdiği sözlerin üzerine yatmaktadır. AKP, perakende
sektörünü düzenleyecek yasal düzenleme sözü vermesine karşın bu sözünü tutmamış,
yabancı sermaye lobilerine boyun eğmiştir. Sayın Başbakan, esnaf ve sanatkârı
bu lobilere yem dahi etmek istemiştir. 
Son on yıl içerisinde AVM sayısı 62’den
310’a çıkmış olup, yakın zamanda 368’e çıkması beklenmektedir. Esnaf ve
sanatkârımız yok olma tehlikesiyle karşı karşıyadır. Verilen sözlerin
tutulmasını, perakende sektörünü düzenleyecek yasanın acilen çıkarılmasını
beklemektedir. 
Esnaf ve sanatkârımız, vergi ve prim
borçlarını, kredi borçlarını, vadesi gelen senetlerini kazanamadıkları için ödeyemez
duruma gelmiştir. Vergi ve prim yüklerinin azaltılmasını ve ödeyemedikleri
borçlar için kolaylık getirilmesini, verilen sözlerin tutularak çıkarılan torba
kanunlara kendileri için de bir madde konulmasını beklemektedir.
Esnaf ve sanatkârlar sosyal sigorta
uygulamalarında eşitlik istemektedir. Bu kapsamda, hastalık ve ayakta tedavi
süresinde kendilerinin de geçici iş göremezlik ödeneği alabilmesini ve esnaf ve
sanatkâr kadınların doğum borçlanması yapabilmesini istemektedir. 
Esnaf ve sanatkârlar, vergi
mükellefiyeti ve oda kaydı bulunmasına rağmen, kayıt ve tescili olmadığı
gerekçesiyle hizmetine saydıramadıkları zorunlu sigortalılık sürelerini
borçlanarak hizmetine saydırmayı, böylelikle emekli olabilmeyi istemektedir.
Yanında çalıştırdığı ve primini ödediği sigortalıdan daha düşük emekli aylığı
alan esnaf ve sanatkarlar, intibak yasası dile dillendirilen kanunda, BAĞ-KUR
emeklilerinin niye görmezden gelindiğini sormakta ve emekli aylıkları
arasındaki eşitsizliğin giderilmesini beklemektedir. Zaten düşük aylık bağlanan
esnaf ve sanatkârımız emekli aylığından sosyal güvenlik destek primi
kesilmesine, emekliyken çalıştı diye geçmiş yıllara ait yüklüce borçlar
çıkarılmasına isyan etmekte, bu uygulamanın kaldırılmasını beklemektedir.
Allah gani gani rahmet eylesin, Merhum
Necmettin Erbakan 2002 seçimleri öncesi Van’da yaptığı konuşmada “Bunların
eline değil devlet, leblebici dükkânı bile verilmez.” demişti, meğer ne kadar
doğru söylemiş.
Teşekkür ediyor, saygılar sunuyorum.
(MHP sıralarından alkışlar)
BAŞKAN – Teşekkür ederiz Sayın Kalaycı.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan kanun teklifinin 6. Maddesinin sonundaki “Bakanlar Kurulu’nca tespit
edilecek karar yürürlüğe girinceye kadar” ifadesinin “İçişleri ve Maliye
Bakanlığınca müştereken tespit edilecek karar yürürlüğe girinceye kadar
uygulamaya en alt limitle devam edilir.” ifadesiyle değiştirilmesini arz
ederiz. 
 Ferit Mevlüt
Aslanoğlu (İstanbul) ve arkadaşları

BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Hükûmet?
BAŞBAKAN YARDIMCISI ALİ BABACAN
(Ankara) – Katılmıyoruz.
BAŞKAN – Sayın Sarıbaş, buyurunuz
efendim. (CHP sıralarından alkışlar) 
ALİ SARIBAŞ (Çanakkale) – Teşekkür
ederim Sayın Başkan.
Çok değerli milletvekilleri,
görüşülmekte olan 561 sıra sayılı torba kanun teklifinin 6’ncı maddesi üzerinde
özellikle “İçişleri ve Maliye Bakanlığınca müştereken tespit edilecek karar
yürürlüğe girinceye kadar uygulamaya ait en alt limitte devam edilir.” diye
değişiklik yapmak üzere söz almış bulunuyorum ve kanun teklifinin üzerinde de
özellikle de haksızlığın giderilmesi konusunda mutlaka gündeme girmesinde fayda
var, değişiklik yapılmasında fayda var diye düşünüyorum. 
Çok değerli milletvekilleri, öncelikle,
çilekeş esnafımızın sorunlarına siftah başlayarak güne gelen, güne etrafını
süpürerek başlayan esnafın sorunlarına ve burada harçlarla ilgili sorunlarına
geçmeden önce bugünkü ülkenin gündeminde olan ve gerçekten tapelere düşen,
oğullarına babalarının iyi örnek olacağını ve oğullarının babaları konusundaki
nasihatlerini söyleyen Sayın Başbakanın, bugün de 2 bakanıyla birlikte,
oğullarıyla birlikte kendisinin de bu konuda oğluyla birlikte görüştüğü
konuşmalar gündeme düşmüştür. Onun için, ben şunu söylemek istiyorum: Türkiye
Cumhuriyeti kurulduğu tarihten bugüne değin böyle bir hükûmet gelmemiştir,
böyle bir hükûmetin on iki yıl içerisinde yönetimine baktığımızda, Türkiye’de
hiçbir kurumun ve hiçbir kuruluşun kendisinin bu kadar kötü yönetildiği ve bu
anlamda da bu yönetim tarzı içerisinde her taraftan bozulduğu bir yönetim
biçimi Türkiye’de AKP’nin bugünkü dönemine kadar, on iki yıl içerisinde
görülmemiştir. Onun için de Türkiye’nin tekrar yeni bir sayfa açması ve dünyada
yeniden, tekrar değerinin kazanması ancak Başbakanın istifasıyla ve bugünkü
Hükûmetin buradan istifasıyla olabilir. Bu anlamda da bu Hükûmet meşru bir hükûmet
değildir ve bu anlamda da gelecek kuşaklarımızın ve… Hükûmetin yolsuzluklarını
bir an önce örtmesi için kendisinin hesap vermesinin ve savcıların karşısına
bizzat giderek de ifade vermesinin doğru olacağı inancındayız. 
Bu anlamda, bu ifadelerimden sonra,
çilekeş esnafımızla birlikte şunu ifade etmek istiyorum: Bu kanun 2011 yılında
Anayasa Mahkemesi tarafından iptal edilmiştir. Ancak, iptal edilmesine rağmen,
belediyelerin 2012 ve 2013 yılında yasaya uygun hâle gelmeden ve yine bu
kanundaki, 15’inci madde de dâhil olmak üzere, bu Harçlar Kanunu hep 2464
sayılı Belediye Gelirleri Kanunu’na devam etmiştir. Bu, yasaya ve Anayasa’ya
uygun olmadığı hâliyle 2013 yılında da tekrar çıkarılmış ve 2014 yılında
Bakanlar Kurulu kararıyla gündeme getirilmiş. Ancak, burada belediyelere
verilen bu yetkinin dışında, Hükûmet esnafa bakışını hiç değiştirmemiş ve en
yükseklerden yani harçların, baktığımızda, en yüksek limiti olan 60 lira gibi,
kanunun en yüksek rakamlarını almış ve esnafımızı ezmeye devam etmiştir. Bunun
için de yine hızlı bir şekilde burada esnafımızın, bu paralar, harçlar ve her
şeyiyle birlikte, tabela, reklam vergileriyle birlikte alırken şunu da yapmaya
devam etmektedir: Yine, bunu da hızlı bir şekilde düzelteyim diyerek yine, bu
ikinci ayın içerisinde, 18 Şubatta, yine burada Bakanlar Kurulu kanunu Resmî
Gazete’de yayımlanırken aynı gün buraya da teklif verilmiş ve bugünkü kanun
buraya getirilmiştir.
Şunu sormak istiyorum: Acaba ne zaman
AKP Hükûmeti Anayasa’ya uygun davranacaktır? Ne zaman… Anayasa’yı iki yıl
çiğnemesine rağmen, ancak bugüne kadar, bugün bu teklifle gelmiştir ve Hükûmet
olarak, Hükûmetin tasarısı olarak değil, yine milletvekillerinin teklifi olarak
gelmiştir. Buradan esnafımızın, Türkiye’deki esnafımızın gerçekten önemli
kısmının… 2 milyon 850 bin esnafımız var iken 2004’te, bugün bu sayı 1,5
milyonun altına inmiştir. Onun için de bu esnafımızın, 2012 yılındaki
esnafımızın tükenmesinin tek nedeni, AKP’nin bu yaklaşımıdır, bu vergiler de
dâhil olmak üzere onu kötü bir şekilde yönetmesidir. Can çekişen esnafımızın
bir an önce bundan kurtulması için burada alt limitlerin uygulanmasını
öneriyor, sevgi ve saygılar sunuyorum. (CHP sıralarından alkışlar)
BAŞKAN – Teşekkür ederiz Sayın Sarıbaş.
MEHMET AKİF HAMZAÇEBİ (İstanbul) –
Karar yeter sayısı.
BAŞKAN – Karar yeter sayısı arayacağım.
Kabul edenler… Kabul etmeyenler… Karar
yeter sayısı yoktur.
On dakika ara veriyorum.
 Kapanma
Saati: 16.36
ÜÇÜNCÜ OTURUM
Açılma Saati:
16.43
BAŞKAN: Başkan
Vekili Şükran Güldal MUMCU
KÂTİP ÜYELER:
Fehmi KÜPÇÜ (Bolu), Muhammet Bilal MACİT (İstanbul)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 67’nci Birleşiminin Üçüncü Oturumunu açıyorum. 
561sıra sayılı Kanun Teklifi’nin 6’ncı
maddesi üzerindeki Çanakkale Milletvekili Ali Sarıbaş ve arkadaşlarının
önergesinin oylamasında karar yeter sayısı bulunamamıştı. 
Şimdi önergeyi tekrar oylarınıza
sunacağım ve karar yeter sayısı arayacağım. Bu işlemi elektronik cihazla
yapacağım.
İki dakika süre veriyorum.

(Elektronik
cihazla oylama yapıldı)
BAŞKAN – Sayın
milletvekilleri karar yeter sayısı vardır, önerge kabul edilmemiştir.
Kanun teklifinin
görüşmelerine kaldığımız yerden devam edeceğiz.
Komisyon ve
Hükûmet yerinde.
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 561 sıra sayılı yasa
teklifinin 6 ncı maddesindeki “belirlenmiş” ibaresinin “tespit edilmiş”
ibaresiyle değiştirilmesini arz ve talep ederiz. 
Sırrı Sakık
(Muş) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI RECAİ BERBER (Manisa) – Katılmıyoruz Sayın Başkanım.
BAŞKAN –
Hükûmet?
BAŞBAKAN
YARDIMCISI ALİ BABACAN (Ankara) – Katılmıyoruz.
BAŞKAN – Sayın
Tan, buyurunuz. (BDP sıralarından alkışlar)
ALTAN TAN
(Diyarbakır) – Sayın Başkan, sayın milletvekilleri; bu yerel yönetimler
kanunuyla ilgili olarak defalarca huzurunuza geldim. Birçok sefer bu konuyla
ilgili görüşlerimi sizlere arz ettim şahsım ve partim adına. 
Değerli arkadaşlar, bu kanunlar ilk
olarak paldır küldür Meclise geldiği zaman da ısrarla şunu söyledik: Lütfen, bu
kanunları böyle günübirlik, kendi ihtiyacınıza göre düzenlemeyin, doğru düzgün
düşünelim, tartışalım, konuşalım, memleketin ihtiyacı neyse bu ihtiyaca binaen
bir seferde derli toplu bir kanun düzenlemesi yapalım, bu kanunları böyle
çıkaralım dedik ama maalesef, her seferinde, iktidar partisi, bu
tavsiyelerimizi, önerilerimizi, tekliflerimizi değerlendirmedi ve şimdi de
tekrar yine, bu klasik torbanın içerisine, eski asker hurçları vardı, nasıl her
şey doldurulursa, yine bu torbanın, hurcun içerisine bir şeyler doldurarak yine
bir madde, bu yerel yönetimlerle ilgili, idareyle ilgili doldurulmuş ve
getirilmiş bulunuyor. Burada da ne yapılmak isteniyor, bunun artısı ne, eksisi
ne, yine bilen yok. Onun için, daha önceki eleştirilerimizi yineliyoruz: Bu
şekle lütfen son verin. Bu, ülkeyi yönetme şekli değil. Kendi ihtiyacınıza göre
size lazım olanı değil, ülkenin ihtiyacına lazım olanı getirirseniz, belki biz
de doğru düzgün bir yola girmiş oluruz.
Şimdi, değerli arkadaşlar, bu yerel yönetimlerle
ilgili, özellikle bugünkü maddenin konusu olan vergilerle alakalı olarak
itirazlarımızı yine defalarca söylemiştik. Mantık olarak, mantalite olarak,
sistem olarak, merkezin yetkilerinin yerele devredilmesi doğru ama siz öyle
yapmıyorsunuz, yerele devrediyormuş gibi yapıyorsunuz; yine, bir taraftan çay
kaşığıyla verdiğinizi büyük kepçeyle toparlayıp tekrar el altından bütün
yetkileri merkeze alıyorsunuz. Jeotermal kaynakların tıpkı yerel yönetimlere
bırakılmaması gibi, maden ruhsatlarının bırakılmaması gibi, koordinatör vali
uygulaması gibi birçok mevzuda yine bütün yetkileri bir şekilde merkeze
alıyorsunuz. 
Şimdi, vergi meselesinde de dünyada
bunun örnekleri var. Mesela, yerinden yönetimin, eyalet sisteminin olduğu
Amerika Birleşik Devletleri’nde ve yine dünyanın bu şekilde yönetilen birçok
ülkesinde, yerel vergi koyma yetkisi var belli sınırlar içerisinde yerel
yönetimlerin.
Yerel teşvikleri belirleme yetkileri
var; mesela, Kastamonu yerel yönetimi büyükşehir -ki şu an büyükşehir değil,
öyle farz edelim- olduğu vakit -Kastamonu bir ormancılık şehri, büyük bir
şekilde bu sanayi var- bu konuda yerel vergileri indirebilmeli. Yine, aynı
şekilde, bir turizm şehrinde -bu Antalya olur, Marmaris olur, Bodrum olur veya
tarih, kültür ve din turizmiyle ilgili Urfa olur, Diyarbakır olur, Erzurum
olur- yine belli vergileri indirebilmeli, teşvikler sağlayabilmeli veya
artırabilmeli, ilave kaynaklar üretebilmeli. Şimdi, siz, bu yetkileri yerel
yönetimlere vermediğiniz vakit, yine bütün bu oranları ve bütün bu miktarları
merkezden belirlediğiniz vakit o yerel yönetimin eli kolu yine bağlı. Yani
kendine bir imkân, bir rant üretip bu üretilen rantı tekrar kamuya döndürebilme
yetkisi eğer yoksa bu yerel yönetimlerde, zaten orada klasik bir vergi memuru
gibi, bir defterdar gibi, bir mal müdürü gibi çalışmaktan öte bu ekonomik
mevzularda, vergi konularında bir yetkisi olmaz. Teşvikler de aynı şekilde,
imar yetkileri de aynı şekilde. Mesela ne yaptınız? Türkiye’de şu an en fazla
konuşulan imar yolsuzlukları! Kalktınız bu imar yetkisini ilçe belediyesi,
büyükşehir belediyesinden bir çok alanda aldınız, mesela Ulaştırma
Bakanlığında, Karayolları, Devlet Demir Yolları, Özelleştirme İdaresi kendi
imarını kendisi yapıyor, kendi rantını kendi üretiyor. Peki, o zaman, şehrin
bütünlüğüyle olan ilişkisi ne? Yerel yönetimin bunlardan istifadesi ne?
Bunların hepsi yine pas geçilen, baypas edilen mevzular olarak önümüzde
duruyor.
Uzun uzadıya konuşmak lazım ama
maalesef bu imkânı da bu Mecliste bulamıyoruz. Bu şekilde, ekonomik olarak bu
düzenlemelerle de yerel yönetimlerin bir yere varma şansı yok. 
Hepinize saygılar sunuyorum. (BDP
sıralarından alkışlar) 
BAŞKAN – Teşekkür ediyorum Sayın Tan. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
6’ncı maddeyi oylarınıza sunuyorum:
Kabul edenler… Kabul etmeyenler… 6’ncı madde kabul edilmiştir. 
7’nci maddeye geçiyoruz.
7’nci madde üzerinde üç önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 561 sıra sayılı yasa teklifinin 7 nci
maddesindeki “ve” ibaresinin “ile” ibaresiyle değiştirilmesini arz ve talep
ederiz.
 Sırrı
Sarık Hasip Kaplan Adil
Zozani
 Muş Şırnak Hakkâri
 İdris
Baluken Sırrı Süreyya Önder Altan
Tan
 Bingöl İstanbul Diyarbakır
Türkiye Büyük Millet Meclisi
Başkanlığına
Görüşülmekte olan 561 sıra sayılı kanun teklifinin çerçeve
7 nci maddesinde yer alan “mal, hizmet ve” ibaresinin “mal ve hizmet alımları
ile” şeklinde değiştirilmesini arz ve teklif ederiz.
 Mustafa
Kalaycı Mehmet Günal Seyfettin
Yılmaz
 Konya Antalya Adana
 Lütfü
Türkkan Adnan Şefik Çirkin
 Kocaeli Hatay
Türkiye Büyük Millet Meclisi
Başkanlığına
Görüşülmekte olan kanun teklifinin 7. maddesinde 17. maddede
belirtilen “Bu kanun gereği ihtiyaç duyulan mal, hizmet ve yatırımların
finansmanında kullanılır” ifadesindeki “finansmanında” kelimesinin önüne “yeni
milli parkların” ifadesinin eklenmesini arz ederiz.
 Ferit
Mevlüt Aslanoğlu İzzet Çetin Vahap
Seçer
 İstanbul Ankara Mersin
Mehmet
Ali Susam Tufan Köse İlhan Demiröz
 İzmir Çorum Bursa
 Celal
Dinçer Müslim Sarı Rahmi
Aşkın Türeli
 İstanbul İstanbul İzmir
BAŞKAN – Komisyon son okuttuğum önergeye katılıyor mu?
PLAN VE BÜTÇE KOMİSYONU SÖZCÜSÜ VEDAT DEMİRÖZ (Bitlis) –
Katılmıyoruz Başkanım.
BAŞKAN – Hükûmet?
BAŞBAKAN YARDIMCISI ALİ BABACAN (Ankara) – Katılmıyoruz.
BAŞKAN – Kim konuşacak?
MEHMET AKİF HAMZAÇEBİ (İstanbul) – İlhan Demiröz.
BAŞKAN – Sayın Demiröz.
Buyurunuz efendim. (CHP sıralarından alkışlar)
İLHAN DEMİRÖZ (Bursa) – Teşekküre ediyorum Sayın Başkanım.
Sayın Başkan, değerli milletvekilleri; 561 sayılı Yasa
Teklifi’nin 7’nci maddesinde vermiş olduğumuz önerge üzerine söz almış
bulunuyorum. Sizleri, televizyon başında bizleri izleyen yurttaşlarımızı,
hepinizi saygı ve sevgiyle selamlıyorum.
Madde 7’yle “Bu kanuna tabi alanlardan elde edilecek
gelirler, Orman ve Su İşleri Bakanlığı döner sermayesine gelir kaydedilir.”
Millî park alanlarıyla ilgili. Değerli arkadaşlar, zaten millî park
bırakmadınız, orman da bırakmadınız. Ondan sonra da fon yerine döner sermayeye
bunların aktarılmasını söylüyorsunuz. Ben o zaman şunu söylüyorum… 2/B
görüşülürken Orman ve Su İşleri Bakanlığına “2/B’den elde edilecek
gelirde lütfen dik durun, biz de sizi destekleyelim; yüzde 90’ını TOKİ’ye,
başka kurumlara aktarmayın. Ama, şimdi anlıyorum ki Orman Ve Su İşleri Bakanı
haklı çünkü babalara ve çocuklarına para lazım, dolar lazım, yeşiller lazım.
Onun için, orman için kullanılması gereken bu ödeneklerin TOKİ’lerde, başka
yerlerde kullanılmasına göz yumuldu. 
Değerli arkadaşlar, orman konusunu
açmışken 2/B’yle ilgili bazı konularda fikirlerimizi paylaşmak istiyorum. Evet,
2/B’yle ilgili, torba yasada, gerekli görüşmeler daha sonraki maddelerde
yapılacak ama benim bölgemde bir sıkıntı var. Bu sıkıntı da 2/B Yasası’yla
ilgili, Tabiat Varlıklarını Koruma tarafından sit alanı ilan edilen bölgeler.
Nereler bunlar? 21 tane köyümüz var: Cumalıkızık, Hamamlıkızık, Fidyekızık,
Karahıdır, Mürseller, Soğukpınar, Yiğitali, Dobruca, Demirkapı, Alacahırka,
Mollafenari, Çekirge, Tuzaklı, Kirazlı, İnkaya, Süleymaniye, Hüseyinalan, Bağlaraltı,
75. Yıl, Piremir, Teferrüç. 
Değerli arkadaşlar, buradaki
çiftçilerimizdeki sıkıntı şu: Bu arkadaşlarımız, 2/B arazileriyle ilgili,
atadan, dededen kalma ve daha sonra bu yasayla ilgili, orman vasfını kaybetmiş
bu alanlarda hak sahipleri. Müracaat ediyorlar ve bu müracaatlarında dosya
paralarını, bin lirasını, 2 bin lirasını veriyorlar. Peki ondan sonra ne
oluyor? İlgili köylü vatandaşlarımız gittikleri zaman “Hayır arkadaşlar, burası
sit alanı ilan edildi.” 
Şimdi, mesela, Yiğitali Köyü’nün 1000
dönüm alanı sit alanı olarak ilan edilmiş ve Yiğitali Köyü de diğer köylerimiz
gibi Uludağ eteklerinden Bursa’ya kuşbakışı bakılan çok güzel köylerimizden
birisi; hepsi birbirinden güzel. E, şimdi, buradaki vatandaşlarımız tedirgin.
Diyor ki vatandaşımızın birisi: “Ben Ormanla ihtilafa düştüm, hapis yattım.
Hapis yattığım bu bölge için, parayla 2/B olarak alacaktım, şimdi de karşıma
sit alanı olarak çıktı. Ben ne yapacağım?”
Bir başka korkuları daha var çünkü bu
vatandaşlarımız, yurttaşlarımız, köylülerimiz, çiftçilerimiz artık bu Hükûmete
güvenmiyor. Diyor ki: Bazı uygulamalar var. Nerede var? Urla’da var. Urla’da da
diyor, bu bölgeler neydi? Sit alanıydı. Yarın diyor, bu sit alanından bu
bölgeler çıkarılırsa, benim bin dönüm 2/B alanı sit alanından çıkarılarak
buralara villalar konursa biz bu köyde nasıl dururuz? Evet, doğru diyor
arkadaşlarımız, çiftçi kardeşlerimiz. Uygulanmak istenen ve yukarıda saydığım
21 pare köydeki durum bu şekilde. Bu konuyla ilgili görüşmeler yapıyoruz.
Bursa’nın, değerli arkadaşlar, 11 tane milletvekili var, Başbakan Yardımcımız
var ama hâlâ bu konuyla ilgili hiçbir çözümün alınmadığını... Torba yasasına bu
konuyla ilgili öneri vereceğiz ama reddedileceğini biliyoruz. Buradan da bu
arkadaşlarımızı, bu 21 köye şikâyet ediyorum, bu konuya sahip çıkmadıklarını
bir kez daha huzurlarınızda ifade etmek istiyorum.
Bu duygularla hepinizi saygı ve
sevgiyle selamlıyor, iyi günler diliyorum. Sağ olun, var olun. (CHP
sıralarından alkışlar) 
BAŞKAN – Teşekkür ederiz Sayın Demiröz.
MEHMET AKİF HAMZAÇEBİ (İstanbul) –
Karar yeter sayısı...
BAŞKAN – Karar yeter sayısı arayacağım.
Önergeyi oylarınıza sunuyorum: Kabul
edenler... Kabul etmeyenler... 
Elektronik cihazla oylama yapacağım. 
Bir dakika süre veriyorum. 
(Elektronik cihazla oylama yapıldı) 
BAŞKAN – Sayın milletvekilleri, karar
yeter sayısı vardır, önerge reddedilmiştir.
Diğer önergeyi okutuyorum:
Türkiye Büyük
Millet Meclisi Başkanlığı
Görüşülmekte olan 561 sıra sayılı kanun
teklifinin çerçeve 7 inci maddesinde yer alan “mal, hizmet ve” ibaresinin “mal
ve hizmet alımları ile” şeklinde değiştirilmesini arz ve teklif ederiz.
Mustafa Kalaycı
(Konya) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Başkanım.
BAŞKAN – Hükûmet?
BAŞBAKAN YARDIMCISI ALİ BABACAN
(Ankara) – Katılmıyoruz.
BAŞKAN – Sayın Yılmaz, buyurunuz
efendim. (MHP sıralarından alkışlar)
SEYFETTİN YILMAZ (Adana) – Teşekkür
ediyorum Sayın Başkan.
Görüşülmekte olan 561 sıra sayılı Kanun
Teklifi’nin 7’nci maddesiyle ilgili verdiğimiz önerge hakkında söz almış
bulunuyorum. Hepinizi saygıyla selamlıyorum.
Değerli milletvekilleri, şunları
hatırlıyorsunuz, değil mi? Bu Maslak 1453 vardı. Bu madde tabiat alanlarını,
millî parkları kapsıyor. Ali Ağaoğlu, bu 17 Aralıktaki soruşturmada ifadesi
alınmıştı ve Maslak ormanlarında at koşturarak pazarlık yapıyordu. Burası,
çevre ve şehircilik il müdürlüğü tarafından imar planları yapılmış, yapılaşmaya
açılmıştı ama muhalefet partisi milletvekilleri olarak bu konuyu hem Meclis
gündemine getirmemiz hem basın toplantısı düzenlememiz, akabinde de kamuoyunun
gündemine gelince Orman ve Su İşleri Bakanlığı Ali Ağaoğlu’nun iznini iptal
etti ama ne yazık ki durulmuyor. Şimdi de yeni bir sıkıntı ortada.
Bakın, İstanbul’da “tabiat parkı” denen
bir alan Serdar Bilgili tarafından Ege Turizm ve Gayrimenkul Şirketine yirmi
dokuz yıllığına kiraya veriliyor. Kiraya verildiğine bir şey demiyoruz ama
İstanbul’daki ormanlara… Sayın Ekonomi Bakanı gitti mi, paradan sorumlu Bakan?
Buralara para gözüyle bakmayın. Buralar oksijenin kaynağıdır, buralar
ekosistemdir, oralar böceklerin, kuşların, ağaçların olduğu yerdir. Oranın
maddi gelirinin 2 bin katı, 20 bin katı, 200 bin katı fonksiyonel değeri
vardır. Bir oksijeni parayla ölçemezsiniz. Ama bugün, orada da Maslak’ta Ali
Ağaoğlu’na yapılan uygulamanın bir benzeri ne yazık ki tabiat parkında
yapılıyor değerli milletvekilleri. Ne yapılıyor orada? Bakın, orada bir imar
planı yapılıyor. Bu imar planına göre, tabiat parkı kisvesi altında burada 70
bin kişi kapasiteli eğlence merkezi, lokantalar, havuzlar, stadyum ve birtakım
yapılaşmalar yapılıyor. Burası ne oluyor değerli arkadaşlar? Ne ihtiyaç var?
Zaten İstanbul’a yapmadığınız AVM kalmadı, İstanbul’un silüetlerini bozdunuz.
Bakın, çıkın, kat kat binalar göğe doğru yükseliyor. Şimdi, İstanbul’daki bu
kıt kanaat ormanlardan ne istiyorsunuz? Bu ormanları, birileri para kazanacak
diye, buraları imara açmanın, yapılaşmaya açmanın hangi gerekçesi olabilir? Bu
nasıl orman sevdasıdır? Başbakan ağzını açtı mı “Bilmem kaç milyar fidan
diktim.” diyor. Yahu, siz bırakın fidan dikmeyi de şu mevcut ormanları
yapılarıyla koruyun. Ama sizdeki bu anlayışı gerçekten anlamakta zorlanıyoruz.
Yani, İstanbul bugün 16-17 milyon nüfusuyla, artık stresin yoğun olduğu, hava
almanın zor olduğu, yaşam şartlarının zor olduğu bir yer. Eğer burada
elimizdeki orman alanlarını koruyamazsak, millî parklarımızı koruyamazsak,
tabiat parklarımızı koruyamazsak geleceğimize ihanet etmiş oluruz,
çocuklarımıza ihanet etmiş oluruz. Bunlara müsaade edilmemesi gerektiğini
düşünüyorum. 
Şimdi, burada da aynı uygulamayla karşı
karşıyayız. Niye yirmi dokuz yıllığına kiraya veriyorsunuz? Ne olacak, oradan
yılda 1 milyon dolar, 2 milyon dolar alsanız ne, almasanız ne. Sayın Hükûmete
sesleniyorum: Bırakın orada 16 milyon İstanbullu yürüyüşünü yapsın, havasını
alsın ama orayı Serdar Bilgili’ye vermişsiniz, paralı giriş, oraya 70 bin kişi
kapasiteli bir yapı yapılacak, orada birtakım imar planlamasıyla, imar
düzenlemesiyle yapılaşmalar yapacaksınız ve ormanın varlığını bozacaksınız.
Bunu alışkanlık hâline getirdiniz değerli milletvekilleri. Gerçi ne söylersek
boş, siz ki zaten Adalet ve Kalkınma Partisi Genel Merkezi olarak orman
arazisinin üzerinde oturuyorsunuz. Daha buna bile cevap veremediniz buradan
defalar kere dile getirmeme rağmen. Şu anda, Adalet ve Kalkınma Partisi Genel
Merkezinizin otoparkı bile orman arazisidir. Biz bunları söyledikten sonra
-oraya ruhsat almak için belli bir miktarda yeşil alan olması gerekiyordu-
oranın, Adalet ve Kalkınma Partisi adına ruhsatını alırken bile siz orayı yeşil
alan gösterdiniz. Şimdi, duyuyorum ki -biz burada konuştuk ya bunları- yasal
kılıf bulmuşlar, belediyeyle takas yapmışlar; Ormana Ankara Büyükşehir
Belediyesi bir yer vermiş, bu şekilde bir takas yapmışlar ve hâlâ, şu anda,
parkınız yine Büyükşehir Belediyesinin alanı içerisinde yani yeşil alan
içerisinde. Yeşile verdiğiniz önem buradan da ortaya çıkıyor. 
Diğer bir husus Gazi yerleşkesi.
Ormancıların alın teri olan, 100 yaşındaki ağaçların olduğu yeri bir gecede
1’inci dereceden 3’üncü derece sit alanına çevirdiniz, “Orada 10 yaşında
ağaçlar var.” diyerek rapor verdiniz. Nasıl sit alanlarına çevirdiniz? Urla’da
Başbakanın villalarının olduğu yerde de 1’inci derecedeki sit alanını 3’üncü
derece sit alanına çevirirken aynı anlayışa sahipsiniz. Bu anlayışlarla bu
milletin malını mülkünü gasbediyorsunuz. İnşallah, bunların hepsinin hesabı
birer birer sorulacak. Bunlardan kurtuluş yok. 
Sayın milletvekilleri, hepinize
saygılar sunuyorum. (MHP sıralarından alkışlar)
BAŞKAN – Teşekkür ediyoruz Sayın
Yılmaz. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 561 sıra sayılı yasa
teklifinin 7 nci maddesindeki “ve” ibaresinin “ile” ibaresiyle değiştirilmesini
arz ve talep ederiz.
Sırrı Sakık
(Muş) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Başkanım. 
BAŞKAN – Hükûmet?
GÜMRÜK VE TİCARET BAKANI HAYATİ YAZICI
(Rize) – Katılmıyoruz Sayın Başkan. 
BAŞKAN – Sayın Kaplan, buyurunuz. 
HASİP KAPLAN (Şırnak) – Arkadaşlar,
Meclisi hiç bu kadar keyifsiz görmemiştim. Bugün, bu maddede, hele parklar söz
konusu olunca millî ve doğal parklar, biraz siyaset yapmayalım diyeceğim. Şöyle
birkaç şey okuyayım: “Yüzyıllardır halkımın üzerine merhamet gözyaşları döken
şu sonsuz gökyüzü yarın bulutlarla kaplanabilir. Sözlerim, asla yer
değiştirmeyen yıldızlar gibidir. Merak ediyoruz ki gökyüzünü ve toprağın
sıcaklığını nasıl alabilir ya da satabilirsiniz? Bunu anlamak bizim için çok
güç. Bu toprakların her parçası halkım için
kutsaldır. Çam ağaçlarının parıldayan iğneleri, vızıldayan böcekleri, beyaz
kumsal sahilleri, karanlık ormanlar ve sabahları çayırları örten buğu;
halkımın anılarının ve geçirdiği yüzlerce yıllık deneylerin bir parçasıdır.
Ormandaki ağaçların damarlarında dolaşan su atalarımızın anılarını taşır, biz
buna inanırız.” Evet, doğal parkları ve millî parkları korumak için fazla söze
gerek yok sanırım. 
Tabii, buradan hemen bir atasözüne
geçmek istiyorum. Bu da şöyle: “…”(x) “Bal hırsızlığı yapanı arı sokar.”
Buda bir atasözü: “…”(x)
“Şıra körlere, def sağırlara fayda sağlamaz.” Ondan sonra Nazım der ki: 
“Kendi kendimize yarışmaktayız gülüm,
Ya ölü yıldızlara hayatı götüreceğiz,
Ya dünyamıza inecek ölüm, 
En güzel deniz henüz gidilmemiş
olanıdır, 
En güzel çocuk henüz büyümedi, 
En güzel günlerimiz henüz
yaşamadıklarımızdır.”
Evet, bunlar, bu gördüğünüz sözlerin
her birisi ayrı bir dilden, kültürden; kimi Seattle şefinin mektubu, kimi
Kürtçe bir atasözü, kimi Nazım’dan, kimi de aslında Dilbere’de doğayı çok güzel
tanımlar “…”(x) Bunu da çevirmek için çevirmene
ihtiyaç var, çevirmenden başka Kürtçe bilen stenograflara ihtiyaç var fakat
isteyen arkadaşlar yanıma gelirse, kuliste onlara Feqiye Teyran’ın sözlerinden
Ey Dilbere’nin sözlerine geçerken Aram’ı da anma konusunda bir sözümüz olacak
ve Gandhi’nin “Göze göz ilkesi tüm dünyayı kör eder.” sözlerini hatırlatmak
istiyorum. Gerçekten, göze göz ilkesi tüm dünyayı savaşlarda, Birinci, İkinci
Dünya Savaşlarında ve günümüzde çok çok zorlamıştır. Bu sözlerin kimisi doğayla
ilgili, kimisi bağlarla, “...”(x) diyor, kimisi çevreyle ilgili ama bir
gerçek ki Türkiye'nin elde avuçta kalan doğal parkları ve millî parkları olarak
değerlendirilebilecek alanları metrekare hesabına vurulduğu zaman, Türkiye
dünya fukarası olan ülkelerden birisi durumundadır. Böyle olunca da ister
istemez şunu söylüyoruz: Doğayı korumak, ormanı korumak, millî parkları korumak
doğal akışına bırakmakla olur. Orayı kâr aracıyla değil, orayı döner sermayeyle
değil, oraya çok daha fazla yatırım yapılması gerektiğini düşünen bir partiyiz,
çevreciyiz, bu konuda duyarlıyız. Bizim de sözümüz bu. Bu yöndedir önergemiz.
Hepinize
saygılar sunarım. (BDP sıralarından alkışlar)
BAŞKAN –
Teşekkür ediyoruz Sayın Kaplan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
7’nci maddeyi oylarınıza sunuyorum:
Kabul edenler… Kabul etmeyenler… 7’nci madde kabul edilmiştir.
8’inci maddeye geçiyoruz. 
8’inci madde üzerinde aynı mahiyette üç
önerge vardır, okutacağım ve birlikte işleme alacağım. Talepleri hâlinde önerge
sahiplerine ayrı ayrı söz vereceğim ya da gerekçelerini okutacağım. 
Şimdi aynı mahiyetteki önergeleri
okutuyorum: 
Türkiye Büyük
Millet Meclisi Başkanlığına
Görüşülmekte olan 561 sıra sayılı yasa
teklifinin 8 inci maddesinin kaldırılmasını arz ve talep ederiz. 
 Sırrı
Sakık Hasip Kaplan Adil
Zozani
 Muş Şırnak Hakkâri
 Esat
Canan Altan Tan İdris
Baluken
 Hakkâri Diyarbakır Bingöl
Türkiye Büyük
Millet Meclisi Başkanlığına
Görüşülmekte olan kanun teklifinin 8.
Maddesinin teklif metninden çıkarılmasını arz ederiz.
 Ferit
Mevlüt Aslanoğlu İzzet Çetin Vahap
Seçer
 İstanbul Ankara
 Mersin
 Mehmet
Ali Susam Tufan Köse Kamer
Genç
 İzmir Çorum Tunceli
 Celal
Dinçer Müslim Sarı İlhan
Demiröz
 İstanbul İstanbul Bursa
 Rahmi
Aşkın Türeli
 İzmir
Türkiye Büyük
Millet Meclisi Başkanlığına
Görüşülmekte olan 561 sıra sayılı kanun
teklifinin çerçeve 8 inci maddesinin teklif metninden çıkartılmasını arz ve
teklif ederiz.
 Mustafa
Kalaycı Mehmet Günal Seyfettin
Yılmaz
 Konya Antalya Adana
 Lütfü
Türkkan Adnan Şefik Çirkin
 Kocaeli Hatay
BAŞKAN – Komisyon aynı mahiyetteki bu
önergelere katılıyor mu?
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Başkanım.
BAŞKAN – Hükûmet?
GÜMRÜK VE TİCARET BAKANI HAYATİ YAZICI
(Rize) – Katılmıyoruz Sayın Başkan.
BAŞKAN – Önce Milliyetçi Hareket
Partisi. 
Sayın Günal, buyurunuz. (MHP
sıralarından alkışlar) 
MEHMET GÜNAL (Antalya) – Teşekkür
ederim Sayın Başkan.
Değerli milletvekilleri, hepinizi
saygıyla selamlıyorum.
Değerli arkadaşlar, bu maddede yine
özel bir düzenleme var maalesef. Adalet ve Kalkınma Partisi hükûmetleri
döneminde Kamu İhale Kanunu’nda, Devlet İhale Kanunu’nda yapılan düzenlemeleri
artık biz saymaktan yorulduk. Bu da başka bir düzenleme getiriyor. Tabii, arkadaşlarımız
bunun -basit bir- işte, bankamatik yeri veya Milli Emlaktan kiralanan şeylerle
ilgili, ilgili temsilcilerin, şube müdürlerinin ihmalinden kaynaklandığını
söylüyorlar. Peki, bu şartlarda bunları…
KAMER GENÇ (Tunceli) – Sayın Başkan, üç
tane önergeyi okutmadan iki önergeyi okuttunuz; üç önergeyi okutun, ondan sonra
işleme koyun.
BAŞKAN – Sayın Genç, aynı mahiyette
olduğu için hepsi okundu.
KAMER GENÇ (Tunceli) – Aynı mahiyette
değil. Üç tane önergeyi okuyacaksınız. Aynı mahiyetteki önergeleri…
BAŞKAN – Sayın Genç, gerekli şey
yapıldı.
MEHMET GÜNAL (Devamla) – Bu tarafta da
çok şey var da, onları bekliyorum aslında. Arkadaşlar arkada muhabbete
dalmışlar.
BAŞKAN – Buyurunuz Sayın Günal.
MEHMET GÜNAL (Devamla) – Sayın
Başkanım, biraz da, bu taraftan da gürültü olduğu için duydum. Müdahale
ederseniz… 
Arkadaşlar, artık, herhâlde, yoklamayı…
BAŞKAN – Buyurunuz Sayın Günal, devam
ediniz.
MEHMET GÜNAL (Devamla) – Teşekkür
ederim.
BAŞKAN – Sayın milletvekilleri, ben
uyarmaktan yoruldum, siz konuşmaktan yorulmadınız. Lütfen, sessizlik rica
ediyorum.
Buyurunuz efendim.
MEHMET GÜNAL (Devamla) – Çok teşekkür
ederim Başkanım.
Bu ihale mevzuatındaki düzenlemeler,
maalesef, AKP klasiği oldu arkadaşlar. Burada ne yapıyoruz, biliyor musunuz? O
anda götürüp sözleşmesini yenilemeyen ilgili birimlerin temsilcilerinin yaptığı
ihmali biz burada kanunla temizliyoruz. Burası birilerinin ihmalini temizleme
yeri değil, ne kadar iyi niyetli olursa olsun. Öbür yatıranlar ne olacak? Bunun
hesabını sorması gereken biz değiliz. Neymiş efendim, ihalelere giremezlermiş.
Ya, giremiyorsa, o zaman ilgili müdürünü çağıracak, o kurum kendi içinde
cezasını kesecek. Bunun böyle olduğunu bilmiyorsa, o müdürünü, o temsilcisini,
o vekilini çalıştırmayacak.
Şimdi, biz burada kanunların genelliği
ilkesini çiğniyoruz. Burada, maddede yazıyor. 83’üncü maddenin ilgili fıkrasına
baktım, burada bunların bir yığın ihaleden menedilmesi gerekir diyor.
Koyduğumuz kanun maddesini, değerli arkadaşlar, burada eğer siz bunu
kaldırırsanız… “Bir yıl katılamaz.” diyor. Ya, katılmıyorsa sorumluluğunu biz
niye Meclis olarak üstleniyoruz? O kurum özel hukuk tüzel kişisi de olsa, eğer
o temsilcisi veya şube müdürü, her neyse, kim yapmadıysa bunun sorununu burada
biz Mecliste… Herkesin sorununun çözme yeri değil ki. 
Şimdi arkadaşlarımız yukarıda
görüşüyor. Ben çıkamadım. Değerli Komisyon Başkanımızın yanında CHP temsilcisi
arkadaşımız gitti. Dövizzedeler var, bankadan çektikleri konut kredileriyle
ilgili sorun var. Onlara dedik ki: “Sizi kanun yoluyla çözmeyelim.” Bankalar
Birliğiyle şimdi yukarıda arkadaşlar konuşuyor. Peki, bu arkadaşların şube
müdürleriyle ilgili şeyi niye kanunla çözüyoruz Sayın Bakanım? Kanunların
genelliği yok mu? Siz hukukçusunuz. Kabinenin bir üyesi olarak size de
sesleniyorum.
FARUK BAL (Konya) – Yandaş himayesi
vardır, yandaş.
MEHMET GÜNAL (Devamla) – Kişiye özel
düzenleme yapıyoruz. Orada 40 bin aileyi ilgilendiren bir mağduriyet var
bankaların yanlış bilgilendirmesinden dolayı. İyi niyetli insanlar var, onlara
hâlâ diyoruz ki hepimiz, “Siz bunda anlaşın, biz kanuni düzenleme yapmayalım.”
Bu ne peki? O zaman bu da Millî Emlaktan, işte, bankamatik yeri kiralayan, büfe
yeri kiralayan yerler. Dolayısıyla artık bundan vazgeçelim.
Bakın, değerli arkadaşlar, bu İhale
Kanunu’na sürekli böyle yamamalar, ilaveler, istisnalar, muafiyetler koyarak
bunu içinden çıkılmaz hâle getirdik. Başka örnek söyleyeyim: İhalelerin
yasaklanması gerekeni yasaklamıyorsunuz. Yukarıda da örnek verdim, benim
temsilcisi olduğum Antalya ilinde TEDAŞ’ın özelleştirilmesi yapıldı. 1,1
milyara satın alan yapılan sözleşmeden, yapılması gereken sözleşmeden
sonra caydı, ihale teminatını yaktı, sonra döndü, tekrar yapılan ihaleye girdi
-nasıl oluyor, benim aklım ermiyor- yarı fiyatına, 550 milyona aldı 1,1 milyar
olan şeyi. İhaleye sokulmaması gerekeni… Burada da benzeri bir şey yapıyoruz.
Bunun boyutu, küçüğü büyüğü, suçlusu, kimin ihmali olduğu bizi ilgilendirmiyor.
Kanunların genelliği ilkesi var. Orada bunu ihaleye sokmamanız gerekirken
teminatını yaktı. E, ben yarı fiyatına alacağımı bilsem ben de yakarım 40-50
milyon teminatımı, yeniden girerim, 500 milyon kârım varsa 50 milyonu veririm.
Bunda bir şey yok. Aynı firma aldı arkadaşlar.
Şimdi burada da geliyoruz, “Efendim…”
diyorlar, “…bankanın müdürü unutmuş, bankamatik sözleşmesini yenilemiş, e bu
banka diğer ihalelere girmesin…” E, girmesin, bizim işimiz değil. Sorumlusunu
da bulsun, o müdürle ilgili, temsilcisiyle ilgili de bunu yapsın. 
Gelin, kişiye özel düzenleme yapmaktan
vazgeçelim. İhalelerde nelerin olduğunu görüyoruz. Onun için, bunu geri çekin
diyor, saygılar sunuyorum. (MHP sıralarından alkışlar) 
KAMER GENÇ (Tunceli) – Sayın Başkan…
BAŞKAN – Teşekkür ederiz Sayın Günal.
KAMER GENÇ (Tunceli) – Sayın Başkan,
işlemi yanlış yaptınız. Bakın, önergeler, önce geliş sırasına göre tümü okunur,
sonra aykırılık sırasına göre işleme konulur. Siz iki önergeyi okudunuz, bizim
önergemizi okumadınız. Şimdi yeniden önergelerin üçünü okuyacaksınız ve
aykırılık sırasına göre işleme koyacaksınız. 
BAŞKAN – Aykırılık sırası yok burada
efendim, aynı mahiyetteki önerge işlemini yapıyorum. 
KAMER GENÇ (Tunceli) – Efendim, anladım
da bizim önergeyi okutmadınız diyorum. Bizim önergeyi okutmadınız.
BAŞKAN – İmza sahiplerini okuduk
efendim. 
KAMER GENÇ (Tunceli) – Yahu, hayır
efendim, önergemizi okumadınız. Bizim önergeyi okuyacaksınız, ondan sonra
işleme alacaksınız önergeleri. Usul böyle efendim. Buradaki memurlara sorun
bilmiyorsanız.
BAŞKAN – Olur, sorarım efendim.
KAMER GENÇ (Tunceli) – E sorun işte o
zaman, sorun.
BAŞKAN – Şimdi Cumhuriyet Halk Partisi
adına kim konuşacak efendim?
MEHMET AKİF
HAMZAÇEBİ (İstanbul) – Sayın Kamer Genç. 
BAŞKAN – Sayın Genç, buyurun. 
KAMER GENÇ (Tunceli) – Efendim,
önergemizi okutmadan öbür önergeyi okutamazsınız. Olmaz, yanlıştır.
Sayın Başkan, usul böyle.
BAŞKAN – Sayın Genç, aynı mahiyette
olduğu için okutmadım. 
KAMER GENÇ (Tunceli) – Efendim, aynı
mahiyette olur, değişik olur, önce bütün önergeleri okutmak zorundasınız.
Arkasından da aynı mahiyette olan önergeleri işleme koyacaksınız. İşte oradaki
memur arkadaşlara sorun, usul böyle. 
BAŞKAN – Siz konuşacak mısınız şimdi
önerge sahibi olarak? Buyurunuz.
KAMER GENÇ (Tunceli) – Ben konuşacağım ama
bizim önergeyi okumadınız ki. 
BAŞKAN – Okuduk önceden efendim. 
Buyurunuz lütfen. (CHP sıralarından
alkışlar) 
YILDIRIM M. RAMAZANOĞLU (Kahramanmaraş)
– Kamer, lambayı bırak Kamer. 
KAMER GENÇ (Tunceli) – Ya, adalet
bitmiş memlekette, adalet bitmiş. Adaleti mecburen arayacağız işte. 
İSMAİL KAŞDEMİR (Çanakkale) – O da
senin gibi tozlanmış artık. 
BAŞKAN – Buyurunuz Sayın Genç. 
KAMER GENÇ (Tunceli) – Şimdi, Sayın
Başkan, değerli milletvekilleri; bu 561 sayılı Yasa Teklifi’nin 8’inci
maddesinin tasarı metninden çıkarılmasıyla ilgili verdiğimiz önerge üzerinde
söz almış bulunuyorum. Hepinize saygılar sunuyorum. 
Şimdi, burada, öyle mantıksız bir kanun
getirmişsiniz ki, diyorsunuz ki: “Türkiye genelinde faaliyet gösteren tüzel
kişiler…” Bu “Türkiye geneli” nedir? Yarı illerde midir, üçte 1 illerde midir,
nedir? Şimdi, tabii, ben Danıştayda hâkimlik yaptığım için biliyorum. Yalnız,
bu, yargının karşısına gittiğimiz zaman şey edebilir. Yani “Türkiye genelinde
faaliyette bulunan” nedir? Niye tüzel kişilere bu hakkı tanıyorsunuz da özel
kişilere tanımıyorsunuz? Bunların temsilcilerinin yaptıkları hatalardan dolayı,
ihale bedelinin 3 mislini ödemek suretiyle ihaleden yasaklanmasını
kaldırıyorsunuz. Bu sizin, herhâlde, ya Tayyip Bey’in bir yakınının veyahut da
bu bakanların birisinin yakınının bir ihalede yasak kararı var, onu kaldırmak
için getirdiğiniz bir madde. Böyle bir madde olmaz, uygulanması imkânsız bir
madde. Düşününüz, 100 milyar liralık bir ihaleye giren adam usulsüzlük yapmış,
300 milyar lira ödeyecek de ihale yasağı kalkacak. Bunlar mantıksız. 
Şimdi, bakın, iktidar partisine bir
tavsiyede bulunuyorum: Arkadaşlar, bakın, yıllardır biz bu Parlamentoda görev
yapıyoruz. Bizi burada her gün çıkıp da efendim, hırsızlıktan, yolsuzluktan,
soygundan bahsetmek zorunda bizi bırakmayın. Biz de istiyoruz ki, şu Parlamento
kürsüsüne çıktığımız zaman kibar insanlara hitap edelim, insanlara saygı
duyalım, nezaket kuralları içinde yapalım ama arkadaşlar, iktidar partisi bize
bu şansı vermiyor. 
Bakın, şimdi, Tayyip Bey diyor ki:
“Halk Bankası Genel Müdürünün evinde bulunan para devletin parası değil.” Peki,
kimin parası? Peki, bu parayı niye Halk Bankası Genel Müdürüne verdiniz? Halk
Bankası -KİT raporundan konuşuyorum- 1 tane tüccara 575 milyon dolar kredi
vermiş ve batmış. Yahu, 575 milyon dolar krediyi bana verin, ben 300 milyon
dolarını vereyim bana veren banka müdürüne. Yani arkadaşlar, bu, banka
parasıdır. Ayrıca da, şimdi, Tayyip Bey, oğluyla konuşuyor “Oğlum evdeki
paraları sıfırladın mı? Sıfırla.” O da diyor ki: “Ya, baba senin talimatlarını
yerine getirdim ama işte 30 milyon euro kalmış bir yerde.” 
Şimdi, yahu, sıfırlama… Peki,
arkadaşlar, bakın, bunlar gerçekten yüz kızartıcı şeyler. “Oğlum, evdeki
paraları sıfırladın mı?” “Baba senin talimatın gereği birtakım yerlere
gönderdim ama 30 milyon euro kalmış, onları da işte birtakım yerlere
veriyoruz.” Yahu, sayın milletvekilleri, bakın, bizden önce bu meseleyi sizin
halletmeniz lazım. Ben şahsen utanıyorum ya, her gün çıkıp da burada
hırsızlıktan, yolsuzluktan bahsetmek hakikaten sıkıyor beni çünkü ben insanlara
saygı duyuyorum ama siz bunları kendi aranızda çözün. 
Arkadaşlar, Başbakanlık makamı artık
boştur. Yolsuzlukta… Eğer hakikaten yanlışsa çıkaralım bir araştırma komisyonu
kuralım, o ses kayıtlarını inceleyelim, eğer hakikaten yanlışsa, hay hay. 
Şimdi, bakan diyor ki burada: “Yasa
dışı yollarla elde edilmiş ses kayıtları.” Yasa dışı yollarla değil beyler,
yani önemli olan olayın özü, olayın özü.
İSMAİL KAŞDEMİR (Çanakkale) – Yasal mı
onlar? Yasal mı onlar? Allah Allah…
KAMER GENÇ (Devamla) – Benim gördüğüm
kadarıyla Tayyip Erdoğan’ın oğlunun dinleme kayıtları var. Dinleme kayıtları
olunca, savcılık kayıtları da dinlenmiş, ondan sonra babasıyla konuşurken
dinlemeye takılmış. Burada artık yani kanun dışı yollarla dinlenme yok.
Ayrıca, o hâkim ve o savcıları da kınıyorum. Peki, Tayyip Erdoğan’ın bu kadar
oğluyla yaptığı konuşmalarda, orada arkadaşlar, kasalarda yok artık, depolarda
para var, depolarda, Türkiye’deki bütün paralar Tayyip Bey’in depolarında. 
AHMET YENİ (Samsun) – Vay anasına be!
KAMER GENÇ (Devamla) - Dolayısıyla,
oraya hemen gidip, polislerle müdahale edip o depoları bassalardı -işte,
İçişleri Bakanının evindeki kasalar gibi, Halk Bankası Genel Müdürünün evindeki
4,5 milyar dolar gibi- eğer Tayyip Bey’in oğlunu bassalardı, o zaman depolarda
belki birkaç katrilyon civarında para bulacaklardı. Ama, o işleri de yapmadığı
için görevlerini ihmal etmişlerdir. Onların hakkında bence soruşturma açmak
lazım; açık açık çıkmış ortaya, diyor ki: “Ondan sonra şu kadarını şuraya
verdik.” “Tunç” diye birisine 10 milyon dolar veriyor, bilmem birilerine…
İSMAİL KAŞDEMİR (Çanakkale) – Yalan
yalan, yalan onlar. 
KAMER GENÇ (Devamla) - Ya, yalansa
çıkaralım ortaya arkadaş, yalansa çıkaralım ya, ben de en az sizin kadar memnun
olurum. 
YUSUF HALAÇOĞLU (Kayseri) – Nereden
bildin yalan olduğunu, beraber mi çalışıyorsun da yalan?
KAMER GENÇ (Devamla) - Hakikaten eğer
bu konular yalansa, ortaya çıkarsa vallahi de billahi de ben sizin kadar memnun
olurum. Çünkü, biz bir Türkiye Cumhuriyeti Devleti Başbakanlığı makamında
oturan kişinin yolsuzlukla, hırsızlıkla suçlanmasını istemiyoruz ya, böyle bir
şey olmaz arkadaşlar, bu devlet ayakta kalmaz. Sizden de rica ediyorum, her gün
bizi çıkarıp da bu kürsülerde bu lafları…
(Mikrofon otomatik cihaz tarafından
kapatıldı) 
KAMER GENÇ (Devamla) - …dinletmemek
için bunun tedbirini alalım arkadaşlar. Deniz Fenerinde bunu yaptınız, 17
Aralıkta bunu yaptınız, vallahi utanıyorum ya, siz de biraz utanın ya! (CHP
sıralarından alkışlar) 
MAHİR ÜNAL (Kahramanmaraş) – Ya bak,
ben de cevap vermeyeceğim ha. Bugün ne oldu sana, gayet olumlu, iyi gidiyordu,
bir şey yoktu?
KAMER GENÇ (Tunceli) – Ya, sizi
dürüstlüğe davet ettim. 
MAHİR ÜNAL (Kahramanmaraş) – Feneri
eline alınca bir şey oldu ya. 
BAŞKAN – Teşekkür ediyoruz. 
Sayın Sakık, buyurunuz. (BDP
sıralarından alkışlar) 
SIRRI SAKIK (Muş) – Sayın Başkan,
değerli arkadaşlar, ben de hepinizi selamlıyorum. 
Evet yani bu maddeyle ilgili çok fazla
sizinle bir şey paylaşmayacağım çünkü bizi ihaleler falan, hiçbir şey
ilgilendirmiyor. Evet, gerçekten bu ülkede daha önceleri bu konuda muhalefet
partisiyle de nasıl bir konsensüs sağladığınızı ve ihalelerle ilgili nasıl
düzenleme yaptığınızı da biliyoruz. Şimdi bizim gerçekten bu konuda çok fazla
bir derdimiz yok. Bunu söylediğimizde medya da zaman zaman cımbızla sözcükleri
alır ve kendisine göre bir haber yapar. 
Şimdi, ben bir başka konuyla ilgili
Parlamentoyu bilgilendirmek istiyorum: Biz, hemen hemen her hafta içi birkaç
kez seyahat ederiz, VIP’den geçiş yaparız ama gördüğüm bir manzara gerçekten bu
ülkenin nasıl bir üçüncü dünya ülkesi olduğunun bir göstergesi. Her tarafta bir
koruma ordusuyla gelen bakanlar var, koruma ordusuyla gelen eski bakanlar var,
koruma ordusuyla gelen milletvekilleri var, koruma ordusuyla gelen belediye
başkanları var. 
Şimdi, geçen gece İstanbul’dan
geliyorum. Geldim, eski İçişleri Bakanı İdris Naim Şahin havaalanında ve bir
indim, 20-25 kişilik bir koruma ordusuyla, BMW bir tarafta, Audi bir tarafta,
birkaç araç. Kardeşim, yani bu ordu ne? Bu ülke sizin babanızın çiftliği mi?
Siz kimden korkuyorsunuz? 
Bakın, biz, bu ülkenin muhalifleriyiz,
sokaktayız, her gün muhalefet yapıyoruz ve hiçbir korumamız yok, hiçbir
güvencemiz yok. Siz kimden korkuyorsunuz? Üç günlük bakanlık yapınca size kim
bu hakkı veriyor? O yetmiyor, Genel Kurulda, salonlarda, bakıyoruz,
milletvekilleri, bakanlar koruma ordusuyla, dünyayı fethetmiş gibi… 
Kardeşim, yarın öbür gün bu göreviniz
bitecek. Bu Genel Kurulda kimden korkuyorsunuz, salonlarda kimden korkuyorsunuz?
Siz VIP’de kimden korkuyorsunuz? Melih Gökçek geliyor, onlarca korumayla, terör
estiriyor. Uçağa biniyorsunuz… Bir vatandaş, uçağa geldi bindi, yanı başımda,
bize böyle tepeden bakıyor. Ya, bu kim, bu Genelkurmaydan mı geldi, bu derin
devletin adamı mı, neyin nesi? İstanbul’da indik, merak ettim, gittim baktım,
silahını aldı, mermiyi önüne verdi. Sordum, bu kim? Vallahi, Başbakanın
korumasıymış. 
Kardeşim, bu ne ayrıcalık, bu ne terör?
Oradaki, VIP’teki polisler döndü bana dedi ki: “Bakın, Sayın Vekilim, biz de
devletin memurlarıyız, bunlar da böyle memur. Bu, VIP’yi kullanıyor, VIP
muamelesi görüyor ve buradan bize tepeden bakıyor.” Sadece oradaki güvenlik
güçlerine tepeden bakmıyor, milletvekiline de bakıyor, bize de bakıyor ve sonra
araştırdım, evet… İlk önce “Cumhurbaşkanının koruması.” dediler.
Cumhurbaşkanlığının baş korumasını aradım “Bizde böyle bir eleman yok.” Sonra,
Sayın Başbakanın koruması olduğunu… Şimdi, gerçekten sevgili arkadaşlar, yani
siz ne yapmak istiyorsunuz? Siz, bu ülkede, gerçekten bu ülkeyi babanızın
çiftliği mi zannediyorsunuz? Üç günlük bakanlık yapınca ömür boyu sizi birileri
koruyacak, devletin beş tane, altı tane aracı sizi mi koruyacak? Üç günlük
hasbelkader bakanlık yapmış arkadaşlarımız var. Ne olacak yani sonsuza dek bu
saltanatınız devam mı edecek? Ben, sizden rica ediyorum buradaki koruması olan
bütün vekillerden ve bakanlardan, bir bütün olarak eski vekillerden, eski
bakanlara kadar, bu Parlamentoda bu koruma terörünü durdurunuz. Biz, buna
tahammül edemiyoruz. Genel Kurulun dışındaki bu uygulamaları çok ahlaki
bulmuyoruz, demokratik toplumlarda, ülkelerde bunlara yer yoktur. Bu koruma
terörüne son verin.
Teşekkür ediyorum. (BDP ve CHP
sıralarından alkışlar)
BAŞKAN – Teşekkür ederiz Sayın Sakık.
Aynı mahiyetteki bu üç önergeyi
birlikte oylarınıza sunuyorum: Kabul edenler… 
MEHMET AKİF HAMZAÇEBİ (İstanbul) –
Karar yeter sayısı istiyoruz.
BAŞKAN – Karar yeter sayısı arayacağım.
Kabul etmeyenler… 
Elektronik cihazla yapacağım.
Bir dakika süre veriyorum.
(Elektronik cihazla oylama yapıldı)
BAŞKAN – Sayın
milletvekilleri, karar yeter sayısı vardır.
Önergeler kabul
edilmemiştir.
8’inci maddeyi
oylarınıza sunacağım: Kabul edenler… Kabul etmeyenler… 8’inci madde kabul
edilmiştir.
9’uncu maddeye
geçiyoruz.
9’uncu madde
üzerinde de gene aynı mahiyette 3 önerge vardır, okutacağım ve birlikte işleme
alacağım. Talepleri hâlinde önerge sahiplerine ayrı ayrı söz vereceğim veya
gerekçelerini okutacağım. 
Şimdi aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 561 sıra sayılı yasa teklifinin 9 uncu maddesinin kaldırılmasını arz ve
talep ederiz.
Sırrı Sakık Hasip Kaplan Adil
Zozani
Muş Şırnak Hakkâri
Esat Canan İdris Baluken 
Hakkâri Bingöl
Türkiye Büyük
Millet Meclisi Başkanlığına
Görüşülmekte
olan kanun teklifinin 9. Maddesinin teklif metninden çıkarılmasını arz ederiz.
Ferit Mevlüt Aslanoğlu İzzet Çetin Vahap
Seçer
İstanbul Ankara Mersin

Mehmet Ali Susam Tufan Köse İlhan
Demiröz
İzmir Çorum Bursa
Celal Dinçer Müslim Sarı Rahmi
Aşkın Türeli
İstanbul İstanbul İzmir
Türkiye Büyük
Millet Meclisi Başkanlığına
Görüşülmekle
olan 561 sıra sayılı kanun teklifinin çerçeve 9 uncu maddesinin teklif
metninden çıkartılmasını arz ve teklif ederiz.
Mustafa Kalaycı Mehmet Günal Seyfettin
Yılmaz
Konya Antalya Adana
Lütfü Türkkan  Adnan Şefik Çirkin
Kocaeli Hatay
BAŞKAN – Komisyon önergelere katılıyor
mu aynı mahiyetteki?
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Başkanım.
BAŞKAN – Hükûmet?
GÜMRÜK VE
TİCARET BAKANI HAYATİ YAZICI (Rize) – Katılmıyoruz Sayın Başkan.
BAŞKAN –
Buyurunuz Sayın Akçay. (MHP sıralarından alkışlar) 
ERKAN AKÇAY
(Manisa) – Sayın Başkan, değerli milletvekilleri; 9’uncu maddedeki önergemiz
üzerine söz aldım, hepinizi saygıyla selamlıyorum.
Değerli arkadaşlar; bir Hükûmet on iki yıllık iktidarı
boyunca Kamu İhale Kanunu’nda, 2886 sayılı İhale Kanunu’nda ve Kamu İhaleleri
Sözleşmeleri kanunlarında neden 175 defe değişiklik yapar? Bu soru önemlidir
fakat cevabını da iktidar tarafından bulamamaktadır, iktidar bunun cevabını
verememektedir. Neden 64 konuda kamu ihalelerinde muafiyet getirilmiştir? Şimdi
bu torba teklifte de yine Kamu İhale Kanunu’yla ilgili iki madde var, düzenleme
var. İhaleden yasaklı olanlar bu yasaktan kurtarılıyor ve oldukça akıl dışı bir
yöntemle. Bu değişiklerin bir tane amacı var: Kamu ihalelerini yandaşlara
peşkeş çekmek değerli arkadaşlar, başka da bir amacı yok. Tarihin hiçbir
döneminde hiçbir iktidar AKP iktidarı kadar yolsuzluğa batmamıştır. 17-25
Aralık yolsuzluk ve rüşvet operasyonları derken dün gece de yine Sayın
Başbakanın, oğluyla telefon görüşmeleri kamuoyunun gündemine bomba gibi düştü.
Şimdi, çıkın işin içerisinden, bu da yeni bir milat olmuştur. Ayrıca yıllardır,
Sayın Başbakanın İsviçre’deki banka hesaplarından konuşulur ve biz de “acaba”
diyoruz. Ancak, görünen o ki Sayın Erdoğan’ın bırakın bankayı, evindeki,
depolarındaki milyar dolarlardan, eurolardan bahsediliyor. Sayın Başbakan
“17-25 Aralık operasyonlarını dış güçler ve çeteler yaptı.” diyerek
yolsuzlukları örtmeye çalışmaktadır. Eski Çevre ve Şehircilik Bakanı Erdoğan
Bayraktar ne dedi? “Başbakan emretti, ben yaptım.” dedi. Tayyip Erdoğan ile
Bilal Erdoğan arasındaki telefon konuşmaları da ve dolaylı ikrarlar da bunu
teyit etmektedir. 
Değerli
arkadaşlar, Hazreti Ömer: “Doğru yoldan saparsam kılıçlarınızla beni
doğrultun.” demişti. Demek ki Müslüman, hata ve haksızlık karşısında pasif
kalamaz. Sayın Başbakan Erdoğan, âdeta diktatörlükte, baskıda sınır
tanımamaktadır. Sayın Başbakan ne dediyse hep, gurup olarak “Çok yaşa.” dediniz.

MEHMET METİNER
(Adıyaman) – Aynen. Çok yaşa…
ERKAN AKÇAY
(Devam) – Yine Sayın Başbakan… 
Yine öyle demeye
de devam edin. 77 milyonun kul hakkını yiyenleri, yolsuzluk yapanları korumak
için kanun çıkarılıyor, yine “Çok yaşa.” devam ediyorsunuz. Şimdi soruyorum
sizlere: Mahşerikübrada 77 milyonun kul hakkının hesabını nasıl vereceksiniz?
Bütün bu haksızlıklar karşısında neden susuyorsunuz? 
Şimdi, hukuku
şimdilik bir tarafta tutalım. Araf Süresi’nin 179’uncu ayetinde Allahutaala ne
diyor, ona bakalım: "Andolsun ki, biz, cinler ve insanlardan birçoğunu
cehennem için yaratmışızdır. Onların kalpleri vardır, onlarla kavramazlar.
Gözleri vardır, onlarla görmezler…
MEHMET METİNER
(Adıyaman) – O, sensin işte.
ERKAN AKÇAY
(Devamla) – “Kulakları vardır, onlarla işitmezler. İşte onlar, hayvanlar
gibidirler. Hatta daha da şaşkındırlar. İşte asıl gafil olanlar onlardır.” 
MEHMET METİNER
(Adıyaman) – Sizi tarif ediyor.
ERKAN AKÇAY
(Devamla) - Ayrıca şair diyor ki: 
“Efendiler pek
açsınız, bu yüzünüzden bellidir 
Yiyin,
yemezseniz bugün, yarın kalır mı kim bilir? 
Soy, sop, şeref,
gösteriş, oyun, düğün, konak, saray 
Hepsi sizin,
efendiler, konak, saray, gelin, alay
Hepsi sizin,
hepsi sizin, hazır hazır, kolay kolay
Yiyin efendiler
yiyin, bu iç açıcı sofra sizin
Doyunca,
tıksırınca, çatlayıncaya kadar yiyin!
Verir zavallı
ülke, verir nesi varsa, malını
Vücudunu,
hayatını, umudunu, hayalini
Bütün
esenliğini, gönlünün bütün sevincini
Hemen yutun,
düşünmeyin, haramını, helalini
Yiyin efendiler
yiyin, bu iç açıcı sofra sizin
Doyunca,
tıksırınca, çatlayıncaya kadar yiyin. (MHP ve CHP sıralarından alkışlar)
BAŞKAN –
Teşekkür ederiz Sayın Akçay.
MEHMET METİNER
(Adıyaman) – Yalan ve iftira!
BAŞKAN – Sayın
Köse buyurunuz. (CHP sıralarından alkışlar)
TUFAN KÖSE
(Çorum) – Sayın Başkan, değerli milletvekilleri; Meclisimizde tatlı bir telaş
var. 17 Aralıktan beri sürekli çalışıyoruz. Geçtiğimiz günlerde HSYK’yı
çıkarttık, demokratikleşme paketi adı altında yine faşizan önlemlerinizi içeren
bir kanunu çıkarttık, geçtiğimiz hafta yine İnternet düzenlemesi, bu hafta MİT
Kanunu geliyor, yine demokratikleşme paketi adı altında bir sürü yalan yanlış
işler yapacaksınız. Öyle bir düzen kuruyorsunuz ki, her şeyin ama her şeyin
Başbakana bağlı olduğu ve Başbakana bağlı olan hiçbir şeye de dokunulamayan bir
düzenin peşindesiniz. Niye böyle bir düzen kuruluyor? “Açım” diyen insanların
Meclis önünde kendini yakmaya çalıştığı, açlıktan ölen çocukların olduğu, evine
ekmek götüremediği için intihar eden kadınların olduğu, dershaneye çocuğunu
yazdıramadığı için intihar eden insanların olduğu bu memlekette, yoksul
halkımızın onuruyla yaşam mücadelesi verdiği bu memlekette niye böylesi bir
düzene ihtiyaç duyuluyor? Niye her şey Başbakana bağlansın? Niye Başbakana
bağlı olan hiçbir şeye dokunulmasın?
Değerli arkadaşlar, 17 Aralık bir
milat, 17 Aralık, cumhuriyet tarihinde belki Osmanlıların tarihinde de
görülmeyen bir rüşvet ve yolsuzluk operasyonunun başlangıcı. O tarihten beri
ortalık toz duman. Her yeni güne bir rezillikle başlıyoruz, yeni bir rezillikle,
maalesef. Her gün ortaya çıkan ses kayıtlarıyla, belge ve haberlerle ortalığa
iktidarın maalesef pislikleri saçılıyor, maalesef. İşte, bu çabanızın, bu
telaşınızın sebebi; öznesi olduğunuz, şüphelisi olduğunuz, ileride de sanığı
olacağınız bu rezaletin üstünü olabildiğince kapatmak, tek derdiniz bu. Korku
dağları sardı. Yargılanacaksınız, çok iyi biliyorsunuz ki bu kadar yolsuzluğun,
rüşvetin, hırsızlığın ardından yargılanmamanız mümkün değil. Onun için “komplo”
diyorsunuz, onun için “paralel yapı” diyorsunuz, onun için “kumpas” diyorsunuz,
“dış güç” diyorsunuz, “faiz lobisi” diyordunuz, şimdi bir de vaiz lobisi
çıkardınız, “vaiz lobisi” diyorsunuz ama bunlar bu pislikleri örtmeye maalesef
yetmeyecek, yolsuzluğa bulaşanları da -hepinize söylemiyorum- kurtarmayacaktır.

Şimdi, Başbakan diyor ki: “Uydurun,
uydurun, uydurun ama uydurmanın da bir ahlakı olur.” 
KAMER GENÇ (Tunceli) – Çalmanın ahlakı
yok mu?
TUFAN KÖSE (Devamla) – Doğru,
uydurmanın da bir ahlakı olur ama şunu bilin: Bunların hiçbirisi uydurma değil.
Zaten Başbakan da “Yalan.” demiyor, “Böyle bir konuşma olmadı.” demiyor,
“Montaj bunlar, montaj yapıldı.” diyor.
ALİ ERCOŞKUN (Bolu) – Ne anladın o
zaman sen bundan?
TUFAN
KÖSE (Devamla) – Değerli arkadaşlarım, size dokunmayan yılan bin yıl yaşasın diyorsunuz,
bin yıl yaşasın. Samimi değilsiniz, “uyduruyor” dediğiniz yapı “Bülent Arınç’a
suikast yapılıyor.” diyerek devletin beynini, devletin kalbini, kozmik odayı
ararken hiçbiriniz bu konuda ses çıkarmıyordunuz. Aklınız neredeydi o zaman?
Parasız eğitim istedi diye gençlerimiz, üniversite öğrencilerimiz hapislerde çürürken hiçbirinizin vicdanı bu konuları
dile getirmeye yetmiyordu. Demokratik gösterilerde insanlar öldürülürken,
gözleri çıkarttırılırken neredeydiniz? Hiçbirinizi göremedik o günlerde. Cumhuriyet
gazetesine bomba atanlarla, Danıştaya saldırıp katliam yapan katillerle, bilim
adamı Türkan Saylan’ı, gazeteci Soner Yalçın’ı, Fatih Hilmioğlu’nu, İlker
Başbuğ’u, Mustafa Balbay’ı aynı dosyalarda yıllarca cezaevinde süründürürken de
hiçbirinizin aklına uydurma gelmiyordu. 
Hak, hukuk, insanlık,
adalet, zulmü yalnızca sana yapılan olarak görüp başkalarına yapılana izleyici
kalmak değildir. “Millî irade” diyor Sayın Başbakan bugün, “Millî irade” diyor,
“Sandık” diyor, “Şimdi Türkiye’yi millet yönetiyor.” diyor. Ya Türkiye’yi
millet yönetiyor, doğru. Millet yönetsin. Millet, yönetsin diye size oy verdi
ama millet, soysun diye Başbakana oy vermedi ki. Milletten soygunlarınızı da
gizlemeye çalışıyor Başbakan. 
Yine diyor ki:
“Muhalefet partileri sandık dayağı yiyorlar, sandık dayağı yemekten
bıkmadılar.” Cumhuriyet Halk Partisi, doğru, zaman zaman sandık dayağı da
yemiştir, diğer siyasi partiler de zaman zaman sandık dayağı yemiş olabilirler
ama Cumhuriyet Halk Partisi hiçbir zaman yetim hakkı yemiyor. Yetim hakkı
yemiyor. Sizlerden özellikle diliyorum, özellikle suça bulaşmamış olanlardan
diliyorum. Suça bulaşmamış olanlar, bu karanlık düzene göz yummasınlar. Göz
yumanlar da bu düzene, bu karanlık düzene ortak olmuş sayılıp ona göre
yargılanacaklardır. 
Hepinizi saygıyla
selamlıyorum. (CHP sıralarından alkışlar) 
BAŞKAN – Teşekkür
ediyoruz Sayın Köse.
Sayın Zozani,
buyurunuz. 
ADİL ZOZANİ (Hakkâri) –
Teşekkür ederim Sayın Başkan.
Değerli milletvekilleri, esasında bu
torba yasaları konuşurken, burada değerlendirmeler yaparken bir şekilde
Türkiye’deki temel sorun alanlarına da değinme şansına sahip olabiliyoruz.
Şimdi burada yeni bir muafiyetten, Kamu İhale Yasası’nda yeni bir muafiyetten
söz eden bir madde üzerinden değerlendirme yapıyoruz. Bu değerlendirmeyi
yaparken biraz da günümüze, etrafımızda olup bitenlere bakmakta fayda var ya da olup bitenlerin
kaynağını bir değerlendirme, irdeleme şansı veriyor bu bize.
Şimdi, bakın, Türkiye’de, ne yazık ki,
son dönemlerde yolsuzluk, usulsüzlük, ihaleye fesat karıştırmak meşrulaştı,
artık sıradanlaştı, toplum içerisinde “Ya olmuşsa olmuş.” havasına
büründürüldü. Oysaki böylesi bir çürümüşlüğü toplum nezdinle meşrulaştırmanın
önümüze getireceği toplumsal felaketi tasavvur etmek lazım. 
Nereden kaynaklanıyor? Yani bir Hükûmet
bu kadar töhmet altına nasıl girdi? Varsayalım ki söylenenlerin tamamı iddiadan
ibaret olsun. Peki, bu iddiaların bu şekilde sürekli dillendiriliyor olması
sizde bir rahatsızlık yaratmayacak mı, yaratmıyor mu? Yaratıyor olması gerekir.
Ya çıkarsınız dersiniz ki “Evet, bunların hiçbirisi gerçek değildir.”
delilleriyle birlikte ortaya koyarsınız ya da kaynağına inersiniz, kaynağını
görürsünüz.
Bakın kaynağı nerede? 
MEHMET METİNER (Adıyaman) – ...olduğu
yerde. 
ADİL ZOZANİ (Devamla) – Sayın Metiner,
siz, ikinci dönemi garantilemişsiniz, kendinizi fazla yormanıza gerek yok ama,
galiba AK PARTİ ikinci dönemini göremeyecek senin, o yüzden kendini yorma.
Şimdi, bakın, bu Hükûmet döneminde
çıkarılmış olan Türk Ticaret Kanunu var. Bakın, kaynağı size söylüyorum,
sorunun kaynağını size ifade etmeye çalışıyorum. Türk Ticaret Kanunu’nda
işverene hülle şirket kurma olanağı verildi. On binlerce işçi bu şirketler
tarafından çalıştırıldı, emeğine el konuldu, sonrasında hülle şirket kurmak
suretiyle bu borçlarından kurtulma olanağı buldu. Kim yaptı bunu? Sizin
Hükûmetiniz çıkardı. Sizin Hükûmetleriniz bunu getirdi. İhale Yasası’yla ilgili
olarak yapılan değişikliklerin haddi hesabı yok. Niye bu kadar muafiyet
yaratıyorsunuz? Türkiye genelinde, işveren camiası üzerinde, Hükûmetinizin
uygulamaları sonucunda, bir bütün olarak, bütün iş adamlarının, bütün
müteahhitlerin fişlendiğini artık görmek gerekiyor. Bu, bir fişleme yasasıdır
ama bunu yaparken de, bakın, hülle yoluyla işçiyi dolandıran iş adamları bütün
ihalelere girebiliyor. Size örnekleriyle söyleyebilirim, isim verebilirim size.
İhaleye girebiliyor. Binlerce işçiyi dolandırmış, emeğine el koymuş, sömürmüş,
o ihaleye girebiliyor çünkü hülle yoluyla onu kurtarmışsınız. Ama galiba
yüzdesini ödemeyen müteahhide iş verilmiyor. 
Bir uygulamayı sizinle paylaşacağım:
Hakkâri merkezde 3 kilometrelik bir yol, hak ediş 7,2 milyar… Valilik şehir
merkezindeki güvenlik yolunu -“Ben bu kadar parayı veremem, vermeyeceğim.”
diyor- teknik elemanlara daralttırıyor, asfaltlı yolu daralttırıyor, 2,4’e
ihaleye çıkarttırıyor, yüzde 33 kırımla 1,4’e ihale ediyor. Üç ay sonra yol
bozuluyor. İçişleri Bakanına sorduk. Sayın Güler döneminde sorduk, Sayın Ala
döneminde bize cevap geldi. “Herhangi bir usulsüzlük yoktur.” E bu usulsüzlük
değilse, gerisi, hepsi meşrudur demektir. 
Bunu ifade etmek istedim. Teşekkür
ediyorum. (BDP sıralarından alkışlar) 
BAŞKAN – Teşekkür ediyoruz Sayın
Zozani.

Y O K L A M A

(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) – Yoklama
istiyoruz Sayın Başkan.
BAŞKAN – Yoklama talebini yerine
getireceğim.
Sayın
Hamzaçebi, Sayın Çıray, Sayın Ören, Sayın Köse, Sayın Seçer, Sayın Öz, Sayın
Aksünger, Sayın Genç, Sayın Ekşi, Sayın Özkan, Sayın Aygün, Sayın Ağbaba, Sayın
Ekinci, Sayın Öner, Sayın Onur, Sayın Türmen, Sayın Küçük, Sayın Havutça, Sayın
Özgümüş, Sayın Danışoğlu.
Sayın
milletvekilleri, üç dakika süre veriyorum.
(Elektronik
cihazla yoklama yapıldı) 
BAŞKAN – Toplantı yeter sayısı vardır.


3.-Isparta Milletvekili Süreyya Sadi Bilgiç ve
Bayburt Milletvekili Bünyamin Özbek ile 80 Milletvekilinin; Bazı Kanunlarda
Değişiklik Yapılması Hakkında Kanun Teklifi ile Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin; Bazı Kanunlarda
Değişiklik Yapılmasına İlişkin Kanun Teklifi, Malatya Milletvekili Mahmut
Mücahit Fındıklı ve Muş Milletvekili Faruk Işık ile 34 Milletvekilinin; Bazı
Kanunlarda Değişiklik Yapılması Hakkında Kanun Teklifi, Şırnak Milletvekili
Hasip Kaplan'ın; Bazı Kanunlarda Değişiklik Yapılmasına İlişkin Kanun Teklifi
ile Plan ve Bütçe Komisyonu Raporu (2/2006, 2/2007, 2/2009, 2/2010) (S.
Sayısı: 561)
BAŞKAN - Aynı mahiyetteki üç önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Madde 9’u oylarınıza sunuyorum: Kabul edenler… Kabul etmeyenler… Madde 9 kabul
edilmiştir.
10’uncu madde üzerinde üç önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 561 sıra sayılı
yasa teklifinin 10 uncu maddesindeki "eklenmiştir" ibaresinin
"dâhil edilmiştir" ibaresiyle değiştirilmesini arz ve talep ederiz.
 Sırrı
Sakık Hasip Kaplan Adil
Zozani
 Muş Şırnak Hakkâri
 İdris
Baluken Sebahat Tuncel
 Bingöl İstanbul

Türkiye Büyük
Millet Meclisi Başkanlığına
Görüşülmekte olan 561 sıra sayılı kanun
teklifinin çerçeve 10 uncu maddesinde ver alan "bu Kanun kapsamında"
ibaresinin "OSB içinde yer alan taşınmazlarla ilgili" şeklinde
değiştirilmesini arz ve teklif ederiz.
 Mustafa
Kalaycı Mehmet Günal Seyfettin
Yılmaz
 Konya Antalya
 Adana
 Lütfü
Türkkan Adnan Şefik Çirkin
 Kocaeli
 Hatay
Türkiye Büyük
Millet Meclisi Başkanlığına
Görüşülmekte olan kanun teklifinin 10.
Maddesindeki ek 2. maddenin aşağıdaki şekilde değiştirilmesini arz ederiz.
"Katılım, kalkınma, yatırım
bankaları ile diğer bankalar da bu kanun kapsamında finansal kiralama işlemleri
yapabilir."
 Ferit
Mevlüt Aslanoğlu Tufan Köse İzzet
Çetin
 İstanbul Çorum Ankara
 Mehmet
Ali Susam Vahap Seçer Celal
Dinçer
 İzmir Mersin İstanbul
 Müslim
Sarı İlhan Demiröz Rahmi
Aşkın Türeli
 İstanbul Bursa İzmir
BAŞKAN – Komisyon son okuttuğum
önergeye katılıyor mu?
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Başkanım.
BAŞKAN – Hükûmet?
GÜMRÜK VE TİCARET BAKANI HAYATİ YAZICI
(Rize) – Katılmıyoruz Sayın Başkan.
BAŞKAN – Kim konuşacak sayın Hamzaçebi?
MEHMET AKİF HAMZAÇEBİ (İstanbul) – Veli
Ağbaba.
BAŞKAN - Sayın Ağbaba, buyurunuz. (CHP
sıralarından alkışlar)
VELİ AĞBABA (Malatya) – Sayın Başkan,
değerli milletvekilleri; hepinizi saygıyla selamlıyorum.
Değerli arkadaşlar, AKP döneminde âdeta
kanun yapma tekniğine dönüşen bir uygulamayla yani torba kanunla yine karşı
karşıyayız. Bu dönemde, torba yasa, yasaları değiştirme tekniği; ayakkabı
kutusu ise mevduat toplama tekniği oldu. 
Bugünkü torba kanunda yok, yok. Orman
Kanunu da var, İhale Kanunu da var, İnternet Kanunu da var, Organize Sanayi
Bölgeleri Kanunu da var. Ben de organize sanayi konusu hakkında konuşacaktım
ama gündem gereği biraz organize işler konusunda konuşmak şart oldu.
Değerli milletvekilleri, tüm Türkiye 17
Aralıkta başka bir sabaha uyandı. 17 Aralıkta, “Beraber yürüdük biz bu
yollarda” şarkısıyla on bir yıldır ülkeyi birlikte yönettiklerinizi bir günde
“Haşhaşi” yaptınız. On bir yıldır birlikte yönettiğiniz arkadaşlarınızın bir
günde “vaiz lobisi” olduğuna tanık olduk. O kadar gözünüz döndü ki vaizi bile
lobici yaptınız. 17 Aralıkta, dolarların esiri olanların, tüyü bitmemiş yetimin
hakkını ayakkabı kutularına giydirdiğine tanık olduk. 17 Aralıkta, Türkiye
tarihindeki en büyük yolsuzluk, hırsızlık, çalıp çırpma olayıyla karşı karşıya
kaldık. Başbakan ne dedi? “Paralel yapı” dedi. Aynı Amerikan filmlerindeki
gibi, orada da suçlular: “Eyvah, federaller geliyor.” derler, suçlular
federalleri görünce korkarlar. Siz de rüyanızda bile “Eyvah paraleller, eyvah
paraleller” diyorsunuz ve her gece bunu sayıklıyorsunuz. Para var, kasa var,
saat var, kaset var, ne deniyor? “Paralel, paralel, paralel.” 
Değerli milletvekilleri, bakan,
ailesini almış, özel uçağıyla Cidde’ye gitmiş, “Gitmedim.” diyen yok; 700 bin
TL’lik hediye saat alınmış, “Almadım.” diyen yok; bir başka bakana elbise
kılıfında rüşvet gitti diyorlar, “Gitmedi.” diyen yok; “tape”lerde yolsuzluk
var, hırsızlık var, ihale var, millete küfür var ama bunlara “Yalan.” diyen
yok; bakanın oğlunun evinde 6 çelik kasa var, “Kasa çıkmadı.” diyen yok; banka
genel müdürünün evinden 4,5 milyon dolar çıkmış, “Çıkmadı.” diyen yok. 
Değerli arkadaşlar, Allah’ını seven
söylesin, vicdanı olan biraz söylesin, helal paranın, alın teriyle kazanılmış
paranın, yasal yollarla kazanılmış paranın ayakkabı kutusunda ne işi var?
Elinizi vicdanınıza koyun söyleyin -belki siz inanabilirsiniz, belki fakir
fukara da inanabilir ama- lütfen, sizden rica ediyorum, biraz vicdanlarınıza
biraz da mantığınıza danışın.
Değerli arkadaşlar, bu kadar yolsuzluk
ve hırsızlık var, Başbakan ne diyor: “Sandıkta hesaplaşalım.” Bakın, değerli
milletvekilleri, ben Başbakanın mahalle bakkalı olsam Başbakana veresiye
vermem. Niye Başbakana veresiye vermezsin? Çünkü, ay sonunda, verdiğim
malzemelerin, verdiğim bisküvinin, yoğurdun parasını istemeye gittiğim zaman
Başbakan ne diyecek? Gel, seçimde hesaplaşalım. Onun için mahalle bakkallarına
da söylüyorum, Başbakana borç vermeyin değerli arkadaşlar.
Değerli arkadaşlar, sandıkta yapılan
icraatın siyaseten hesabı görülür. Hırsızlığın, yolsuzluğun, işlenmiş her türlü
suçun hesap verme yeri mahkemedir, hâkim önüdür, Yüce Divandır. Hırsızlıkla
övünmeyi, sadece ve sadece sizin gibi çok yetenekli siyasetçiler yapar.
Değerli arkadaşlar, 17 Aralık benzeri
bir operasyon dünyanın herhangi bir yerinde olmuş olsaydı neler olurdu? Yer
yerinden oynardı, kıyamet kopardı; bir tane namuslu, bir tane vicdanlı
siyasetçi istifa ederdi. Bizde ne oldu? Yapanlar belli, failleri belli; peki ne
oldu? Polis, emniyet müdürü görevden alındı. 
Olayın vahametini, rezilliğini,
kepazeliğini anlamak için birkaç tane örnek vermek istiyorum size.
Değerli arkadaşlar, Cilvegözü’nde 18
kişi, Reyhanlı’da 52 kişi, yine, Hatay’da Abdullah Cömert polis tarafından
katledildi. Bırakın valiyi, bırakın emniyet müdürünü bir tek polis görevden
alınmadı; ne zaman polis hırsızı yakaladı, ne zaman Suriye’yi kan gölüne
çeviren AKP’nin açıkça desteklediği terör örgütüne silah gönderen tırlar
durduruldu, polis darmadağın oldu. Evde kendi parası ile lahmacun yiyen polisi
miting meydanında gündem yaptınız, miting meydanında polisi yuhalattınız ama
değerli arkadaşlar, AKP polisi ve AKP’nin desteklediği çetelerce katledilen Ali
İsmail Korkmaz’ın katillerine ödül verdiniz. 
Değerli arkadaşlar, suçlu aramaya gerek
yok, ben size suçluyu söylüyorum: Ne faiz lobisi ne vaiz lobisi ne porno lobisi
ne robot lobisi, suçlu arkadaşlar, hayırsız evlat lobisi.
Teşekkür ederim. (CHP sıralarından
alkışlar) 
BAŞKAN – Teşekkür ederiz Sayın Ağbaba. 
MAHİR ÜNAL (Kahramanmaraş) – Sayın
Başkan…
BAŞKAN – Buyurunuz Sayın Ünal.
MAHİR ÜNAL (Kahramanmaraş) – Grubumuza
dönük sayın konuşmacı “sizin gibi siyasiler” ve “hırsızlık” kelimelerini
kullandı. O yüzden, grubumuz adına ve milletvekillerimiz adına İdris Şahin Bey
cevap verecek müsaade ederseniz. 
BAŞKAN – Buyurunuz Sayın Şahin. 



İDRİS ŞAHİN (Çankırı) – Teşekkür
ediyorum Sayın Başkanım. 
Sayın Başkan, değerli milletvekilleri;
gerçekten, bu kürsünün ne anlamı ifade ettiğini, milletin sözcüleri olarak,
milletin vekilleri olarak bu kürsüyü hangi amaçlar doğrultusunda kullanacağını
çok iyi bilen bir iktidarın mensuplarıyız. Ancak, biraz önce burada konuşma
yapan hatibin bağlı olduğu partinin 2005 kongresine sizleri bir götürmek
istiyorum. 
2005 kongresinde, geçmiş Genel
Başkanları Sayın Deniz Baykal’ın şu anki İstanbul Büyükşehir Belediye Başkan
Adayı Mustafa Sarıgül’e hitaben şu sözlerini bir sefer daha hatırlatmam
gerekliliğine inanıyorum. Sayın Baykal aynen şunları ifade ediyordu, diyordu
ki: “Atatürk’ün kurduğu Cumhuriyet Halk Partisini, sermaye gruplarına, onların
iş birlikçilerine ve dışarıdan var olan onların destekçilerine teslim
etmeyeceğiz.” Ama, maalesef, Sayın Deniz Baykal’ın Cumhuriyet Halk Partisi,
bugün onun ifade ettiği gibi sermaye gruplarının ve onların dışarıdan
destekçilerinin hamisi pozisyonundakilerle birlikte iş birliği yapar hâle
gelmiştir ama gücünü milletten alan ve her zaman milletinin karşısında hesap
vermeyi kendine bir boyun borcu olarak kabul eden AK PARTİ iktidarı ise, her
zaman milletine gitmeyi, milletine hesap vermeyi ve onlarla iş birliği yapmayı
kendisine düstur edinmiştir. İşte, buraya çıkıp geçmişinizi unutarak,
kirliliklerinizi, İSKİ skandallarınızı, İstanbul’da yaşattıklarınızı bu
milletin unuttuğunu zannediyorsanız aldanıyorsunuz. Eğer bir hırsız arıyorsanız
aynaya geçip, karşısına dikilip bakmanız lazım…
SAKİNE ÖZ
(Manisa) – Bugünden bahset, bugünden bahset.
İDRİS ŞAHİN
(Devamla) – … kendinizle bütünleştiğini çok net olarak göreceksiniz. 
SAKİNE ÖZ
(Manisa) – Bugünden bahset.
İDRİS ŞAHİN
(Devamla) – Bu kürsüde, bir daha, sözlerinizi özellikle geçmişinizi gözünüzün
önüne getirerek ifade etmenizi tavsiye ediyor, hepinizi saygıyla selamlıyorum.
(AK PARTİ sıralarından alkışlar) 
BAŞKAN –
Teşekkür ediyoruz Sayın Şahin. 
MEHMET AKİF
HAMZAÇEBİ (İstanbul) – Sayın Başkan…
BAŞKAN – Buyurunuz
Sayın Hamzaçebi.
MEHMET AKİF
HAMZAÇEBİ (İstanbul) – Sayın konuşmacı konuşmasıyla grubumuza sataşmıştır
efendim, söz istiyorum. Sayın Deniz Baykal’ın genel başkanlık dönemine girerek…
BAŞKAN – Evet.
Buyurun Sayın
Hamzaçebi. 



MEHMET AKİF
HAMZAÇEBİ (İstanbul) – Sayın Başkan, değerli milletvekilleri; en iyi savunma
saldırıdır. Biraz önceki hatip böyle bir yöntemi benimsedi. Yine, güzel bir
atasözümüz vardır: “Yavuz hırsız ev sahibini bastırır.” Ama bu sefer
bastıramayacaksınız. (CHP sıralarından alkışlar) 
17 Aralıkta
Türkiye Cumhuriyeti tarihinde görülmemiş ölçüde bir rüşvet ve yolsuzluk
operasyonu yapıldı. 4 bakan istifa etmek zorunda kaldı. Bakanlara, onların
yakınlarına, Başbakanın çocuklarına uzanan bir soruşturma başladı ve o tarihten
bu yana Adalet ve Kalkınma Partisi Grubu ve Hükûmeti, Türkiye Büyük Millet
Meclisinin gündemini o yolsuzluk soruşturmasını örtecek yasalarla doldurdu.
Devamı var, birkaçı buradan çıktı, birkaçı geliyor. Siz, şimdi, bırakmışsınız
onları, geliyorsunuz buraya; yok Sarıgül, yok Sayın Deniz Baykal, başka şeyler
söylüyorsunuz.
Sarıgül,
İstanbul’da Büyükşehir Belediye Başkanlığına…
İDRİS ŞAHİN
(Çankırı) – Sayın Baykal söylemedi mi? 
MEHMET AKİF
HAMZAÇEBİ (Devamla) – …Mansur Yavaş, Ankara’da Büyükşehir Belediye Başkanlığına
gidiyor. Bunları kaybedeceksiniz, iktidarı kaybedeceksiniz. 
İDRİS ŞAHİN
(Çankırı) – Sayın Başkanım, Genel Başkanınız bu ifadeleri Genel Kurulda
kullandı mı kullanmadı mı, ona bakacaksınız. 2005’teki kongrede kullandı mı
kullanmadı mı, ona bakacaksınız. 
MEHMET AKİF
HAMZAÇEBİ (Devamla) – Bakın, dün İnternet’te ciddi bir iddia ortaya konuldu.
RECEP ÖZEL
(Isparta) – O yalanlandı.
MEHMET AKİF
HAMZAÇEBİ (Devamla) – Ciddi bir iddia ortaya konuldu. 
İDRİS ŞAHİN
(Çankırı) – Sayın Baykal yalan mı söylüyor? 
MEHMET AKİF
HAMZAÇEBİ (Devamla) – Biz buraya önergeyi getireceğiz…
İDRİS ŞAHİN
(Çankırı) – Sayın Baykal yalan mı söylüyor?
MEHMET AKİF
HAMZAÇEBİ (Devamla) – …önergeyi getireceğiz. Siz, gücünüzü, Adalet ve Kalkınma
Partisi olarak gücünüzü elbette grup olarak milletten alıyorsunuzdur, buna
inanıyorum; tüm milletvekillerini, bu salonda bulunan Adalet ve Kalkınma
Partili milletvekillerini bu nedenle kutluyorum, milletten aldığınıza
inanıyorum ama Hükûmetiniz, Başbakanınız gücünü milletten değil, ayakkabı
kutularından, para kasalarından alıyor. (CHP sıralarından alkışlar) Sorun
buradadır. Bu hesap mahkemede görülecektir. Ayrıca, millete tabii ki seçimlerde
hesap vereceksiniz. 
Sözlerimi bitirirken sizlere saygılar
sunuyorum. (CHP sıralarından alkışlar)
BAŞKAN – Teşekkür ederiz Sayın
Hamzaçebi.
MAHİR ÜNAL (Kahramanmaraş) – Sayın
Başkan…
VELİ AĞBABA (Malatya) – Sayın Başkan…
BAŞKAN – Buyurunuz Sayın Ünal.
MAHİR ÜNAL (Kahramanmaraş) – Sayın
Başkan, Sayın Grup Başkan Vekili konuşmasında “AK PARTİ’nin, gücünü, ayakkabı
kutularından aldığı” gibi bir ithamda bulundu.
MEHMET AKİF HAMZAÇEBİ (İstanbul) –
Hayır, Başbakanın…
MAHİR ÜNAL (Kahramanmaraş) – Grup
başkanımızdır efendim. Müsaade ederseniz, iki dakika…
MEHMET AKİF HAMZAÇEBİ (İstanbul) – “AK
PARTİ’nin” demedim ama “Başbakanın” dedim.
BAŞKAN – Buyurunuz efendim. (AK PARTİ
sıralarından alkışlar)
Lütfen yeni sataşmalara mahal
vermeyiniz.
ERKAN AKÇAY (Manisa) – Havuzdan alıyor,
havuzdan.



MAHİR ÜNAL (Kahramanmaraş) – Sayın
Başkan, değerli milletvekilleri; 17 Aralıktan bugüne Türkiye siyaseti bir
sınavdan geçiyor. Meşru, seçilmiş, demokratik Hükûmet, sistem…
SAKİNE ÖZ (Manisa) – Seçmişler ama hata
yapmışlar.
MAHİR ÜNAL (Devamla) - …ve onun meşru
siyasi temsileri şantajın ve kasetin yanında mı yer alacaklar, yoksa
demokrasinin, sandıkla gelenin, sandıkla gidenin yanında mı yer alacaklar? (CHP
sıralarından gürültüler)
Sayın Deniz Baykal’a İdris Bey’in
atıfta bulunması önemlidir çünkü Sayın Deniz Baykal, orada, o kongrede önemli
bir şey söyledi “Ben sizin ağababalarınıza teslim olmayacağım.” dedi. Bizim
eğer parayla pulla işimiz olsaydı…
VELİ AĞBABA (Malatya) – Yok mu? 
MAHİR ÜNAL (Devamla) - …biz o
ağababalarıyla ittifaklar oluşturur, koalisyonlar kurar, onların yurt dışındaki
ağababalarıyla da savaşmazdık. Biz onlarla savaşa savaşa bugünlere geldik ve şu
anki savaşımız da sizin ağababalarınızla. (AK PARTİ sıralarından alkışlar)
Dolayısıyla, bizim parayla pulla, ayakkabı kutusuyla işimiz olmaz; olmadı da
olmayacak da. 
MÜSLİM SARI (İstanbul) – Tezkereler
nerede, tezkereler nerede?
MAHİR ÜNAL (Devamla) - Biz, emanet
aldığımız milletin iradesini sandıkta tekrardan millete teslim edeceğimiz güne
kadar bu savaşı, bu mücadeleyi vereceğiz. Dolayısıyla, bizim yaslandığımız yer,
gücümüzü aldığımız yer sandıktır, milletin iradesinin tecelli ettiği yerdir. 
SAKİNE ÖZ (Manisa) – Yaslandığınız
duvar yıkılıyor!
MAHİR ÜNAL (Devamla) - Dolayısıyla,
bizi sandıkta yenemeyecek olanlar kasetlerle, kutularla oynamaya devam
etsinler, millet olup bitenin farkındadır.
Genel Kurulu saygıyla selamlıyorum
efendim. (AK PARTİ sıralarından alkışlar)
BAŞKAN – Teşekkür ederiz Sayın Ünal.
VELİ AĞBABA (Malatya) – Sayın Başkan…
BAŞKAN – Buyurunuz Sayın Ağbaba.
Bir dakika sessiz olursanız…
VELİ AĞBABA (Malatya) – Sayın Başkan,
Sayın Grup Başkan Vekili, biraz önce, az önce söz verdiğinizde benim
konuşmalarımı başka anlama gelecek şekilde ifade etti, düzeltmek istiyorum, bir
önceki konuşmasında. 
BAŞKAN – Konuşmanızı yanlış anlama
gelecek şekilde değiştirdi.
AHMET AYDIN (Adıyaman) – Şahsına
sataşma yok efendim, grup adına da cevap verildi zaten, şahsına sataşma yok. 
BAŞKAN – Buyurunuz düzeltiniz. (CHP
sıralarından alkışlar)
MEHMET ŞÜKRÜ ERDİNÇ (Adana) – Neresini
düzeltecek?



VELİ AĞBABA (Malatya) – Sayın Başkan,
ben tabii gruba “hırsız” falan demedim ama birkaç şey sormak istiyorum müsaade
ederseniz. Bu dönemdeki -benim tanıdığım- birkaç ifadeyi sizden merak ediyorum:
Acaba bacanağı Cumhuriyet Halk Partisi Grubu mu icat etti? Örneğin, İzmir
Büyükşehir Belediye Başkan adayı Sayın Binali Yıldırım’ın bacanağına operasyonu
biz mi yaptık? Yine bacanak var, kayınpeder var, kayınbaba var, kayın var,
şimdi bir de hayırsız evlat çıktı. Bunları biz icat etmedik arkadaşlar. Bakın,
bunları biz icat etmedik. Burada bu cumhuriyet tarihinin en büyük
hırsızlığıyla, en büyük yolsuzluğuyla karşı karşıyayız. 
Şimdi, diyorsunuz ki Amerika’ya düşman
olmuşsunuz, Pensilvanya’ya. 
Pelsinvanya’ya
tur düzenleyen biz değildik, Pensilvanya’dan altı ay önce randevu alıp etek
öpen de biz değildik, hiçbir milletvekilimiz Pensilvanya’da etek öpmedi. 
AHMET AYDIN (Adıyaman) – Geçen gün
görüşmediniz mi?
VELİ AĞBABA (Devamla) – Etek öpen de
sizsiniz, on bir yıldan beri kol kola, el ele yürüyen de sizsiniz. 
Hırsızlık, hırsızlık var mı? Ben size
söyleyeyim: Sabah, ATV ihalesi var, kayıtları var arkadaşlar. Yanlışsa
“Yanlış.” deyin, yalansa “Yalan.” deyin, biz de özür dileyelim. 
RECEP ÖZEL (Isparta) – Yalan!
AHMET AYDIN (Adıyaman) – Bunlarla ne
alakası var? 
VELİ AĞBABA (Devamla) – Bakın, para
kutusu var mı yok mu? 6 tane para kutusu çıktı çıkmadı mı? 700 bin liralık saat
var mı yok mu? Ondan sonra, kutu var mı yok mu? Yolsuzluk var mı yok mu? “Yok.”
diyemiyorsunuz. 
RECEP ÖZEL (Isparta) – Yok. 
VELİ AĞBABA (Devamla) – Her alanda,
bakın, her yerden pislik fışkırıyor, her açılan evden pislik çıkıyor, her
açılan evden yolsuzluk çıkıyor. “Yok.” deyin, gelin, biz de özür dileyelim. 
Bakın, milletin bilmem nesine koyanlar
sizin döneminizin ürünü. Bir günde, bir haftada 680 milyon dolar toplayanlar
sizin yandaşlarınız, sizin zengin ettiğiniz insanlar. Bunlar Cumhuriyet Halk
Partisi döneminde olmadı. Cumhuriyet Halk Partisi Grubunda, milletvekilleri
dâhil, adayları da dâhil, hiçbirinin kirli el sıktığını, kanlı el sıktığını
söyleyemezsiniz, söyleyenler de cevabını alır. 
İDRİS ŞAHİN (Çankırı) – Esed’in elini
kim sıktı?
VELİ AĞBABA (Devamla) – Siz bunların
hesabını verin. 
Bakanlar niye istifa etti örneğin,
bakanlar niye istifa etti? 
İDRİS ŞAHİN (Çankırı) – Esad’ın elini
kim sıktı?
VELİ AĞBABA (Devamla) – Niye şu inşaatı
yapamıyorsunuz artık, niye? 
MAHİR ÜNAL (Kahramanmaraş) – Yapıyoruz,
yapıyoruz. Sivas’ta yaptık onu. 
VELİ AĞBABA (Devamla) – Bakanlarınız
sizin niye istifa etti, bunun cevabını verin, niye istifa etti? Eğer temizse,
dürüstse bakanlarınız niye istifa etti? 
MEHMET ŞÜKRÜ ERDİNÇ (Adana) – Eğer
temizseniz, dürüstseniz siz yapın hadi!
VELİ AĞBABA (Devamla) – Değerli
arkadaşlar, hırsızlığa, yolsuzluğa batmış bir grup var, kusura bakmayın. (CHP
sıralarından alkışlar)
MAHİR ÜNAL (Kahramanmaraş) – Etik
değerler için istifa etti, yargı süreci devam ediyor. 
BAŞKAN – Teşekkür ederiz Sayın Ağbaba. 


3.- Isparta Milletvekili Süreyya Sadi Bilgiç ve Bayburt
Milletvekili Bünyamin Özbek ile 80 Milletvekilinin; Bazı Kanunlarda Değişiklik
Yapılması Hakkında Kanun Teklifi ile Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi'nin; Bazı Kanunlarda Değişiklik
Yapılmasına İlişkin Kanun Teklifi, Malatya Milletvekili Mahmut Mücahit Fındıklı
ve Muş Milletvekili Faruk Işık ile 34 Milletvekilinin; Bazı Kanunlarda
Değişiklik Yapılması Hakkında Kanun Teklifi, Şırnak Milletvekili Hasip
Kaplan'ın; Bazı Kanunlarda Değişiklik Yapılmasına İlişkin Kanun Teklifi ile
Plan ve Bütçe Komisyonu Raporu (2/2006, 2/2007, 2/2009, 2/2010) (S. Sayısı:
561) (Devam)



BAŞKAN - Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 561 sıra sayılı kanun
teklifinin çerçeve 10 uncu maddesinde ver alan "bu Kanun kapsamında"
ibaresinin "OSB içinde yer alan taşınmazlarla ilgili" şeklinde
değiştirilmesini arz ve teklif ederiz.
 
Mustafa Kalaycı (Konya) ve arkadaşları 
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Sayın Başkan. 
BAŞKAN – Hükûmet? 
GÜMRÜK VE TİCARET BAKANI HAYATİ YAZICI
(Rize) – Katılmıyoruz Sayın Başkan. 
BAŞKAN – Sayın Yeniçeri, buyurunuz. 
ÖZCAN YENİÇERİ (Ankara) – Sayın Başkan,
değerli milletvekilleri; hepinizi saygıyla selamlıyorum. 
Uzun Hasan’a, Fatih Sultan Mehmet bir
yazı, bir ferman gönderir, der ki: “Kişi, devletine mağrur olur, haddini
tecavüz eder, mülkü İslam olan memleketime saldırırsa iktidarını kaybeder.
Şevval ayında gelip zulmünü mazlumların üzerinden kaldıracağım.” 
Değerli milletvekilleri, gerçekten,
bizim burada bir konuyu atlayarak, sürekli bir biçimde değerlendirme yaptığımız
görülüyor, o da şu: İktidar partisi, kendi konsepti içerisinde kimi zaman
torba, kimi zaman da spesifik olaylara karşı ürettiği yasaları Meclise getiriyor
ve sunuyor. Bugün de yine bir torba kanunla karşı karşıyayız, ki bu konuda
söylenmedik söz, yapılmadık ikaz, ortaya konulmadık eleştiri kalmamıştır.
Şimdi, bu
tasarıda, çevreyle ilgili düzenlemelerden ihaleyle ilgili düzenlemelere,
ihaleyle ilgili düzenlemelerden millî parka, organize sanayiyle ilgili
düzenlemelerden kara avcılığına kadar içerisinde yok yok olan bir torba yasayla
karşı karşıyayız. Genel ilke olarak şunu ifade edebiliriz ki: Eğer, bir
parlamento ne kadar çok bu tür torba yasa çıkarıyorsa, o parlamento, o kadar
çok yasamayı ciddiye almıyor demektir.
Şimdi, bakın, bu
çıkardığımız tasarılar veyahut bizim önümüze, gündeme getirilen tasarıların
çıkış menşesileri, nedenleri nelerdir, onlara biraz temas etmek istiyoruz.
Şimdi, bu 17 Aralıktaki ayakkabı kutusu meselesi, HSYK düzenlemesini getirdi;
Başbakanın İnternet’e düşen ses kaydı, İnternet’e sansür kanununu getirdi;
dershanelerle ilgili olgu, Millî Eğitim Kanunu’nu getirdi; tırlara yönelik MİT
ve Emniyet arasındaki karşıtlık, bildiğiniz gibi, MİT Yasası’nı gündeme
getirdi, milletin ihtiyaçları için değil savunma ihtiyaçları için yasa
çıkarıyoruz. Adalet ve Kalkınma Partisi, kimyasını ve sağduyusunu büyük ölçüde
bu yönü itibarıyla yitirmiştir.
AHMET YENİ
(Samsun) – Yitirmedi Hocam, yitirmedi.
ÖZCAN YENİÇERİ
(Devamla) – Bir öfkenin, bir tepkinin, bir savunmanın ve bir intikam duygusunun
yasalarını buraya getiriyorsunuz. Getirdiğiniz bu yasalar, önümüzdeki süreçte
göreceksiniz, sizin elinizi ayağınızı bağlayan yasalar olacaktır. Şikâyet
ediyorsunuz, diyorsunuz ki: “Özel yetkili mahkemede bir hâkim şu kadar fişlemiş
hem de şu kadar insanı dinlemiş hem de Başbakanı dinlemiş, şunu dinlemiş, bunu
dinlemiş.” Dün size ben orada söyledim: Bu kadar yetkiyi TİB Başkanına
verirseniz, o sizi dinler. Bu kadar yetkiyi götürür de siz, eğer, MİT
Müsteşarına verirseniz yarın o sizi dinleyecektir; hem kelsiniz hem fodul, hem
kendiniz getiriyorsunuz yetkiyi veriyorsunuz hem de “Yandım Allah!” diye çıkıp
bağırıyorsunuz, buna hakkınız yok. Bir defa, bu işleri getiren de, yasaları
çıkaran da ve bu sistemi kuran da sizsiniz, sonucuna da katlanması gerekenlerin
siz olduğunuzu burada yüksek sesle ifade etmek istiyorum. 
Şimdi, gelelim maddeye. Organize sanayi
bölgelerinde yapılan yatırımların finansmanında -finansmanı elbette hayati önem
taşır- bu konudaki katılım, kalkınma ve yatırım bankalarının finansal kiralama
işlemi yapması doğrudur. Ancak, niye yalnızca katılım, kalkınma ve yatırım
bankaları bu finansal kiralamayı yapacaklar da diğer bankalar bu finansal
kiralamayı yapmayacaklar? 
AHMET YENİ (Samsun) – Leasing
şirketleri var, ayrı şey; onlar leasing yapabilir. 
ÖZCAN YENİÇERİ (Devamla) – Bunları da
dikkate almak lazım. 
AHMET YENİ (Samsun) - Hocam yanlış
söylüyorsun, bilmeden girdin o işe!
ÖZCAN YENİÇERİ (Devamla) - Organize
sanayi bölgelerinin de, her şeyden önce, cazip, çekici ve etkileyici hâle
getirilmesi her şeyden önemlidir. 
AHMET YENİ (Samsun) – Hocam bilmeden
girdin o işe! Öyle değil Hocam!
ÖZCAN YENİÇERİ (Devamla) – Bu bakımdan,
çok açık bir biçimde söyleyelim ki organize sanayi bölgeleri, planlı ve dengeli
sanayileşme için vardır; çarpık gecekondu ve sanayileşmeyi önlemek için vardır;
bilgi ve bilişim teknolojilerinden yararlanmak için vardır; Türkiye markaları
yaratmak için vardır; üretim, istihdam ve ihracatı geliştirmek için vardır;
kayıt dışı ekonomi için mücadele için vardır. Önündeki bütün imkânları da geniş
bir biçimde kullanacak ve ciddi bir biçimde ele alınması gereken bir durum söz
konusudur. Aksi takdirde, organize sanayi bölgelerinin sınırlandırılması,
organize sanayi bölgelerinin fonksiyonlarının dışına çıkarılması son derece
olumsuz sonuçlar doğuracaktır. 
Organize sanayi bölgelerinin sayısız
sorunları vardır ama zamanım yok, bunları anlatmaya vaktim yok ama şunu
söyleyeyim… 
(Mikrofon otomatik cihaz tarafından
kapatıldı) 
ÖZCAN YENİÇERİ (Devamla) – Organize
sanayi bölgelerinin ciddi bir biçimde desteklenmesi ve aynı şekilde de gerekli
tedbirlerin alınması gerekiyor. 
Hepinize saygılar sunarım. (MHP
sıralarından alkışlar)
BAŞKAN – Teşekkür ederiz Sayın
Yeniçeri.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 561 sıra sayılı
yasa teklifinin 10 uncu maddesindeki "eklenmiştir" ibaresinin
"dâhil edilmiştir" ibaresiyle değiştirilmesini arz ve talep ederiz.
 
Sırrı Sakık (Muş) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Sayın Başkanım.
BAŞKAN – Hükûmet?
GÜMRÜK VE
TİCARET BAKANI HAYATİ YAZICI (Rize) – Katılmıyoruz Sayın Başkan.
BAŞKAN –
Buyurunuz Sayın Sakık. (BDP sıralarından alkışlar)
SIRRI SAKIK (Muş) – Sayın Başkan,
değerli arkadaşlar; tekrar hepinizi saygıyla, sevgiyle selamlıyorum. 
Evet, bu olup bitenlerin karşısında
gerçekten insanın nutku tutuluyor, nefes alamıyor yani diliyorum, umuyorum,
söylediğiniz noktadayız. Eğer o noktada değilsek gerçekten vahim bir
noktadayız. Biz, onun için birçok şeyin netleşmesinden sonra son sözlerimizi
söyleriz. 
Sevgili arkadaşlar, bakın, bir seçim
sürecindeyiz. Seçim sürecinde, biz Kürt coğrafyasında seçim start’ını
verdiğimizde, ilk söylediğimiz şuydu: “Burada düşman partiler yok, bütün
partiler birbirleriyle yarışacaklar ama bir kardeşlik hukuku içerisinde bu
yarış olacak.” ve buna riayet ettik ama zaman zaman nahoş şeylerin de olduğunu
gördük ama biz BDP olarak bunun karşısında hep durduk.
Son günlerde, özellikle dikkat edin,
son günlerde Keşan’da başlayan, İstanbul’da ve sonra İzmir’de, Urla’da HDP’nin
saldırıya maruz kaldığını... Daha önce, üniversitelerde Kürt öğrencileri aynı
saldırıya maruz kaldılar. Sonra, Kürt mahallelerine aynı saldırılar
gerçekleşti. Bu saldırıları gerçekleştirenleri tanıyoruz, onları biliyoruz.
Onlar bu barış sürecinden önce, gelen asker ve polisin cenazesinde timsah
gözyaşları akıtarak süreci sürekli tetikliyorlardı. Şimdi, şükürler olsun, bir
yıla yakın bir süredir silahlar susmuş, kan yok, gözyaşı yok, ölüm yok yani biz
cezaevlerinin kapısındayız ama biz morgun önünde değiliz, biz mezarlıkta
değiliz, hastanenin önünde değiliz ama bundan rahatsız olan kesimler sokakları
tetikliyorlar. Urla’da HDP bürosunun açılışında, ne yazık ki, ağır bir
saldırıya arkadaşlarımız maruz kaldılar. İstanbul’da, Kadıköy’de aynı şekilde
saldırıya maruz kaldılar. Keşan’da saldırıya maruz kaldılar. Utanmadan da şunu
söylediler: “Sizin Urla’da işiniz ne?” Peki, Urla kimin babasının çiftliği?
Şimdi, Urla’da bu sözü söyleyenler acaba nereden geldiler, Urla’da o topraklara
sahip oldular? Bu toprakları devletin baskısından, zulmünden terk edip oralara
gidip oraları vatan edinenlere bu hakkı, bu sözü kim söyleyebilir? Bu yetmiyor…
Bakın, Hocalı
katliamı bir katliamdır, biz de bu katliamı gerçekleştirenleri kınıyoruz. Ama
her yıl bunu bir gerekçe olarak… İstanbul’da belli odaklar vardır, ırkçı,
milliyetçi, ulusalcı kesimler, bundan bir yıl önce eski İçişleri Bakanı bunlara
öncülük ediyordu, Taksim’in göbeğinden ta Agos gazetesinin önüne kadar
yürüyorlardı. Bu sefer, eski İçişleri Bakanı yok orada ama aynı grup Agos
gazetesinin önüne kadar gidip diyor ki: “Biz hepimiz Ogün Samast’ız.” Ve Ermeni
vatandaşlarımıza ve kardeşlerimize hakaret ediyorlar, Hükûmet bu konuda seyirci
ve o failleri alıp bir türlü yargılamıyor. Bir tek eksik şey, İdris Naim Şahin
bu sefer yok orada ama aynı sloganlar, aynı söylemler orada devam ediyor.
Bakın, sevgili
arkadaşlar, HDP ve BDP bu ülkede barışın teminatıdır. Yani iki farklı ırmak
gibiyiz biz. Sayın Öcalan’ın da 21 Martta söylediği gibi, nasıl Sakarya ve Meriç,
Fırat’a ve Dicle’ye kardeşse BDP’yle Halkların Demokratik Partisi öyle kardeş
partidirler. Biz, Kürt coğrafyasında, HDP de Türkiye coğrafyasında halkların
kardeşliğini bütünleştirmek adına siyaset yapıyoruz. İki farklı ırmak gibiyiz
ama tek bir ırmakta buluşmak üzere siyaset yapıyoruz.
Bazı şer
odakları, yani, bu barış sürecini içine sindiremeyenler, sokağı tetikleyerek,
BDP’yi, HDP’yi tehdit ederek eğer sonuç almaya çalışıyorlarsa, vallahi, biz
sizleri tanıyoruz, otuz yıldır sizin zulüm politikalarınıza hiçbirimiz boyun
eğmedik ve eğmeyiz de. Hele hele, Kürtleri tehdit ederek, Kürtleri korkutarak
sonuç almaya çalışanlar dönüp Kürtlerin tarihlerine baksınlar. Kürtlerin nasıl
-bir zoru, zulmü- yoktan var olduklarını iyi görürler. Herkesi akıllı olmaya davet
ediyoruz.
Teşekkür
ediyorum. (BDP sıralarından alkışlar)
BAŞKAN – Teşekkür ediyoruz Sayın Sakık.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
10’uncu maddeyi oylarınıza sunuyorum:
Kabul edenler… Kabul etmeyenler… 10’uncu madde kabul edilmiştir.
11’inci madde üzerinde üç önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 561 sıra sayılı yasa
teklifinin 11 inci maddesindeki “ve” ibaresinin “ile” ibaresiyle
değiştirilmesini arz ve talep ederiz.
 Sırrı
Sakık Hasip Kaplan Adil
Zozani
 Muş Şırnak Hakkâri
 Halil
Aksoy İdris Baluken
 Ağrı Bingöl
Türkiye Büyük
Millet Meclisi Başkanlığına
Görüşülmekte olan 561 Sıra Sayılı yasa
teklifinin 11. maddesinin sonundaki “esas usuller” ifadesinin önüne “tüm”
kelimesinin eklenmesini arz ederiz.
 Ferit
Mevlüt Aslanoğlu Namık Havutça İlhan
Demiröz
 İstanbul Balıkesir Bursa
 Uğur
Bayraktutan Ali Sarıbaş
 Artvin Çanakkale
Türkiye Büyük
Millet Meclisi Başkanlığına
Görüşülmekte olan 561 sıra sayılı kanun
teklifinin çerçeve 11 inci maddesinde yer alan “Bakanlıkça” ibaresinden sonra
gelmek üzere “çıkarılacak yönetmelikle” ibaresinin eklenmesini arz ve teklif
ederiz.
 Mustafa
Kalaycı Mehmet Günal Seyfettin
Yılmaz
 Konya Antalya Adana
 Lütfi
Türkkan Şefik Çirkin Erkan
Akçay
 Kocaeli Hatay Manisa
 S.
Nevzat Korkmaz
 Isparta
BAŞKAN – Komisyon bu son okuttuğum
önergeye katılıyor mu?
PLAN VE BÜTÇE KOMİSYONU BAŞKANI RECAİ
BERBER (Manisa) – Katılmıyoruz Sayın Başkan.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz Başkanım.
BAŞKAN – Sayın Korkmaz, buyurunuz. (MHP
sıralarından alkışlar)
S. NEVZAT KORKMAZ (Isparta) – Sayın
Başkan, değerli milletvekilleri; hepinizi saygıyla selamlıyorum. 
Ben de kamu ihaleleri üzerine
görüşlerimi ifade etmek istiyorum. 57’nci Hükûmet zamanında çıkarılan bir Kamu
İhale Kanunu var. Bir sistem kurulmuş kamu ihalelerinin üzerindeki siyaset
baskısını kaldırmak ve objektif değerlendirmelerle ihaleyi hak edene vermek
üzerine ancak AKP Hükûmeti tarafından bu sistem perperişan edilmiş. Şu ana
kadar, belki 30 kez değiştirilmiş, her bir madde belki kendi içerisinde birçok
kez değişikliğe uğramış. Yine, efendim, yandaşları memnun etmeye, onların
semirmesine yol açmaya yönelik bir düzenlemeyle şu anda Genel Kurula geliyorsunuz.
Zaten, AKP gelecekte herhâlde en çok bu hususla eleştirilecek, en çok bu
hususla mahkûm edilecek.
TÜRGEV’e yapılan bağışlar var, daha
önce de buradan söyledim, Başbakanın oğlu Bilal Erdoğan’ın da yönetimde olduğu
TÜRGEV Vakfına yapılan astronomik bağışlar var. 
Değerli arkadaşlar, bakın, ben burada
şirket isimlerini vermeyeyim ama 200 trilyon, bir şirketin vermiş olduğu bağış
miktarı 200 trilyon. Efendim, 6 trilyon, 5,5 trilyon vesaire. Şirketleri
sıkıntıya sokmamak adına burada bahsetmiyorum, isimlerini vermiyorum. 
Biz bu kürsüden söylemekten yorulduk,
siz bu düzenlemeleri getirmekten yorulmadınız, çünkü, arkadaşlar, işin
içerisinde büyük paralar var, komisyonlar var, rant var, çünkü işin içerisinde
söz verdiğiniz yandaşlarınızı zengin etme konusu var.
Merak ediyorum, yetmedi mi arkadaşlar,
bu yandaşlarınızı zengin ettiğiniz, yedirdiğiniz, içirdiğiniz yetmedi mi? Şike,
yalnızca sporda, yeşil sahalarda, kapalı spor salonlarında olmuyor, sizler
milyonlarca taraftarı olan spor kulüplerini bile hukuki olmayan birtakım
delillerle mahkûm ediyorsunuz, ancak aslanı kediye boğdurmakta üzerinize yok,
haklıyı haksıza mağlup ettirmekte üzerinize yok. 
Asıl şikeci sizsiniz. Evet, AKP’ye
söylüyorum, asıl şikeci sizsiniz. Kamu ihale sisteminde hak edene değil, hak
etmeyene veriyorsunuz ihaleleri, işte şike budur. Bunun, yarın çoluğunuza
çocuğunuza mutlaka haklı bir izahı olmalı, yoksa bu ayıpla, ne yarın rûzi
mahşerde Yaradan’ın huzuruna çıkarsınız ne de bugün çoluk çocuğunuzla
yüzleşebilirsiniz.
AKP,
her konuda olduğu gibi bunu da alelacele, yangından mal kaçırırcasına bir torba
kanun şeklinde getiriyor, ne hak ne İç Tüzük ne kanun umurunda değil, yeter ki
işi olsun, yeter ki söz verdiği birilerini memnun etsin. Dolayısıyla, “adalet”
kelimesi, partinizin başındaki “adalet” kelimesi, AK PARTİ’nin “A”sını
tamamlamak üzere oraya kondurulmuş bir kelime. İçi boş, inandığınız bir kavram
değil, eğer öyle olsaydı, bugüne kadar bu eleştirilerimize karşı kapı duvar şeklinde sessiz
kalmazdınız. Adalet ve Kalkınma Partisi iktidarı neye benziyor biliyor musunuz
arkadaşlar? Artık bu son çıkan tape’ler, dinlemeler ve neredeyse bütün
kahvelerde insanların ağızlarına kadar düşmüş bu rezaletlerden sonra Adalet ve
Kalkınma Partisi derede çırpınan ama bir türlü oksijen alamayan balıklara
benziyor. Yani, kıymetli arkadaşlar -AKP milletvekillerine söylüyorum- sizi
besleyen artık istismar alanları da kalmayınca oksijen alma şansınız kalmadı.
Yani son belli, Adalet ve Kalkınma Partisi için son belli ve bundan
kaçamayacaksınız. Dolayısıyla, artık bu yeme içme işlerini bir tarafa bırakması
lazım. Yani devleti yönetiyorsunuz, devletin kaynaklarını kullanıyorsunuz.
Namuslu ve dürüst olmak sadece kendisinin yememesi içmemesi anlamında değil,
çevresine de yedirmemesi gerekiyor, siz çünkü bu emanetin üzerinde
oturuyorsunuz. 
Artık herkes birbirine sormaya başladı,
o kadar karamsar bir hava var ki “Ne olacak bu memleketin hâli?” diyor. Ne
olacağı belli. Eğer Adalet ve Kalkınma Partisi adalete, hakkaniyete, hukuka
böyle sırtını dönmeye devam eder ise Allah muhafaza, bu ülkenin, bu milletin
sonu karanlık gözüküyor. Birazcık el insaf diyoruz AKP milletvekili
arkadaşlarımıza, birazcık Allah korkusunu hatırlamanızı istiyoruz. 
Yüce Meclisi saygıyla selamlıyorum.
(MHP sıralarından alkışlar) 
BAŞKAN – Teşekkür ediyoruz Sayın
Korkmaz.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 561 Sıra Sayılı yasa
teklifinin 11. maddesinin sonundaki “esas usuller” ifadesinin önüne “tüm”
kelimesinin eklenmesini arz ederiz.
Ferit Mevlüt Aslanoğlu (İstanbul) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKANI RECAİ
BERBER (Manisa) – Katılmıyoruz Başkanım.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz Başkanım.
BAŞKAN – Katılmıyorsunuz.
Sayın Ören, buyurunuz efendim. (CHP
sıralarından alkışlar) 
HASAN ÖREN (Manisa) – Sayın Başkan,
değerli milletvekilleri; iktidar sırasındaki milletvekillerinin yerinde olmak
istemezdim. Gerçekten zor günler yaşıyorsunuz. 
RECEP ÖZEL (Isparta) – Sen buna karar
verme ya Sayın Ören!
HASAN ÖREN (Devamla) – Çıkan hatiplerin
hepsi o kadar sıkıntılı ki kimisi 2005 kurultayından, Cumhuriyet Halk
Partisinin kurultayından medet umuyor, kimisi ise daha gerilere gidip yirmi yıl
önceki İSKİ’den bahsediyor. Ne kadar sıkıntılı durumdasınız, çok
sıkıntıdasınız.
SUAT ÖNAL (Osmaniye) – Hasan Bey, biz
rahatız, siz kendinize bakın.
HASAN ÖREN (Devamla) – Ama bu kürsüye
gelip bugün yaşananları anlatmak durumundasınız. Bunları anlatmadığınız süre
içerisinde sadece kendinizi kandırırsınız. Eriyorsunuz; en son kamuoyu
yoklamalarında 35’e düşmüşsünüz. Bu erime devam edecek. (AK PARTİ sıralarından
gürültüler)
CUMA İÇTEN (Diyarbakır) –
Milletvekilliğinden istifaya var mısınız?
HASAN ÖREN (Devamla) – Bu erimeyle
ilgili bunu durdurmanız mümkün değil. İstediğiniz kadar bağırın…
CUMA İÇTEN (Diyarbakır) – Gel istifaya.
HASAN ÖREN (Devamla) – …istediğiniz
kadar ayağa kalkın, zıplayın… 
HİLMİ BİLGİN (Sivas) – CHP kaç
görünüyor o ankette?
HASAN ÖREN (Devamla) – …ama siz, bu
hırsızlıkları, bu yolsuzlukları, bu soygunu anlatamazsınız. 
RECEP ÖZEL (Isparta) – Onu Manisa’nın
CHP İl Başkanlığı…
HASAN ÖREN (Devamla) – Anlatmak istiyor
iseniz bu kürsüye geleceksiniz. En son çıkanları duydunuz. 
MEHMET METİNER (Adıyaman) – Ne alakası
var?
HASAN ÖREN (Devamla) – Konuyla ilgili
ihtisas sahibi olanlar şunu söylüyorlar, diyorlar ki: “Cenabı Allah’ın verdiği
bu sesi taklit etmek mümkün değildir.”
RECEP ÖZEL (Manisa) – Şimdi sizinkini
ekleyelim de gör orada.
HASAN ÖREN (Devamla) – “Montajın
montajı ise, siz nasıl montaj yaparsanız yapın, hangi gün konuşulanları
toplayıp montajlar iseniz o belli olur.” diyor. Yani, ne yaparsanız yapın,
Başbakanın Bilal Erdoğan’la konuşması doğrudur. Siz bunu, ne söylerseniz
söyleyin, ne kadar inkar ederseniz edin…
MAHİR ÜNAL (Kahramanmaraş) – Yani uzman
görüşü müdür bu?
HASAN ÖREN (Devamla) – …toplumun içinde
Adalet ve Kalkınma Partisinin böylesine bir soyguna… 
RECEP ÖZEL (Isparta) – Ya sen uzman
mısın Hasan Bey? Montaj uzmanı mısın?
HASAN ÖREN (Devamla) – …böylesine bir
hırsızlığa ev sahipliği yapmasını kabul etmiyoruz.
MEHMET METİNER (Adıyaman) – Ayşenur
Arslan… Çok ayıp!
SUAT ÖNAL (Osmaniye) – Hayallerle
yaşayın durun, hayallerle!
HASAN ÖREN (Devamla) – Değerli
arkadaşlar, tabii ki laf atacaksınız. 
MEHMET METİNER (Adıyaman) – Ayşenur
Arslan’ın tutumu bile…Çok ayıp, hiç yakışmıyor!
HASAN ÖREN (Devamla) – Böylesine uzun
bir dönem içerisinde, 17 Aralıktan bu yana bu kadar tapeler çıkacak, bu kadar
konuşmalar yapılacak ve hırsızlıkla ilgili, soygunla ilgili, bırakın
Cumhuriyet Halk Partisini…
GÖKCEN ÖZDOĞAN ENÇ (Antalya) – Biz
kasetle gelmedik, kasetle gitmeyeceğiz!
HASAN ÖREN (Devamla) – …kendi
seçtiğiniz bakan bile yani Başbakanın atadığı Bakan…
MEHMET METİNER (Adıyaman) – Hiç
yakışmıyor bu üslup sana!
HASAN ÖREN (Devamla) – …Erdoğan
Bayraktar diyecek ki: “Ey Başbakan, ben bu imarla ilgili izinleri senden aldım,
sen söyledin, ben yaptım. Eğer ben istifa ediyor isem Sayın Başbakan, sen niye
istifa etmiyor musun?” Bu kadar korumak zorunda mısınız? Nasıl bir içgüdüdür
bu, nasıl bir heyecandır bu? Tamamen bir insana adapte olmuşsunuz, bununla
ilgili belki içinizde, yarınız da bunların olduğunu biliyor. Bilmenize rağmen
söyleyemiyorsunuz, bildiğiniz hâlde söyleyemiyorsunuz.
SUAT ÖNAL (Osmaniye) – Hayal aleminde
yaşıyorsun Hasan Bey!
HASAN ÖREN (Devamla) – Yoksulluktan
yağmalamaya geçtiniz. Şimdi, yağmalamanın sonunda ne geldi? E bunları yaptınız,
bunların hesapları sorulacak. Sorulmaması mümkün mü? O zaman yargıyı
düzenlemeniz lazım. Şimdi, yargı düzenlemesine geçtiniz.
MEHMET ERSOY (Sinop) – Birgül Hanım’a
sor!
HASAN ÖREN (Devamla) – Peki, hani,
böyle iddialar karşısında, -yani Başbakanın, oğluyla yaptığı konuşmaların iddia
olduğunu düşünelim- bu iddiaların karşısında erki elinde tutan insanların
soruşturmanın selameti için kenarda olması gerekli değil mi?
MEHMET ERSOY (Sinop) – Olur canım,
olur!
HASAN ÖREN (Devamla) – Metiner,
Ergenekon’da öyle demediniz mi?
MEHMET ERSOY (Sinop) – Birgül Hanıma’a
sor, Birgül Hanım’a, ne diyor?
HASAN ÖREN (Devamla) – Genelkurmay
Başkanını içeriye atar iken tapeler geçerliydi, konuşmalar geçerliydi, ıslak
imzalar geçerliydi, şimdi, çıkınca geçerli değil.
MEHMET METİNER (Adıyaman) – Kendinle
çelişme!
HASAN ÖREN (Devamla) – Yani, sokakta
oynayan çocuklar gibisiniz. Hani, meşe oynarken kaybeden ağlar ya, o duruma
düşüyorsunuz.
MEHMET METİNER (Adıyaman) – Kendinle
çelişiyorsun, kendinle!
HASAN ÖREN (Devamla) – Değerli
arkadaşlarım, bitmiştir.
İçinizdeki arkadaşlarımız artık
kafalarını kaldırsın. Bu usulsüzlük, bu soygun Türkiye’de yaşayan
yurttaşlarımızın kabul edeceği bir şey değildir.
MEHMET ERSOY (Sinop) – Birgül Ayman
Güler’e sorun.
HASAN ÖREN (Devamla) – Bunu kabul etmek
mümkün değildir. Cumhuriyet Halk Partisinin milletvekilleriyle bunu
örtemezsiniz. Onları eleştirerek, geriye dönerek bu hırsızlığı, usulsüzlüğü yok
edemezsiniz. Bununla ilgili son sözüm…
İHSAN ŞENER (Ordu) – Millet söyleyecek,
millet!
HASAN ÖREN (Devamla) – …hırsızlık ve
usulsüzlük yapanların ar damarı çatlamış ama toplardamarlarınız toplamaya devam
ediyor.
İSMAİL KAŞDEMİR (Çanakkale) – CHP’ye
bak, CHP’ye!
HASAN ÖREN (Devamla) – Saygılar
sunarım. (CHP sıralarından alkışlar)
BAŞKAN – Teşekkür ederiz Sayın Ören.
MEHMET AKİF HAMZAÇEBİ (İstanbul) –
Yoklama istiyoruz.
BAŞKAN – Yoklama talebi vardır, yerine
getireceğim.
Sayın Hamzaçebi, Sayın Aslanoğlu, Sayın
Çıray, Sayın Ören, Sayın Serter, Sayın Akar, Sayın Seçer, Sayın Demirçalı,
Sayın Acar, Sayın Öz, Sayın Erdemir, Sayın Özkan, Sayın Küçük, Sayın
Danışoğlu, Sayın Türmen, Sayın Ekşi, Sayın Havutça, Sayın Ekinci, Sayın Yıldız,
Sayın Öner.
Sayın milletvekilleri, üç dakika süre
veriyorum.
(Elektronik cihazla yoklama yapıldı)
BAŞKAN –
Toplantı yeter sayısı vardır.


3.- Isparta
Milletvekili Süreyya Sadi Bilgiç ve Bayburt Milletvekili Bünyamin Özbek ile 80
Milletvekilinin; Bazı Kanunlarda Değişiklik Yapılması Hakkında Kanun Teklifi
ile Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Bazı Kanunlarda Değişiklik Yapılmasına İlişkin Kanun Teklifi,
Malatya Milletvekili Mahmut Mücahit Fındıklı ve Muş Milletvekili Faruk Işık ile
34 Milletvekilinin; Bazı Kanunlarda Değişiklik Yapılması Hakkında Kanun
Teklifi, Şırnak Milletvekili Hasip Kaplan'ın; Bazı Kanunlarda Değişiklik
Yapılmasına İlişkin Kanun Teklifi ile Plan ve Bütçe Komisyonu Raporu (2/2006,
2/2007, 2/2009, 2/2010) (S. Sayısı: 561) 
BAŞKAN –
Cumhuriyet Halk Partisinin önergesini oylarınıza sunuyorum: Kabul edenler...
Kabul etmeyenler... Önerge kabul edilmemiştir. 
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 561 sıra sayılı yasa
teklifinin 11 inci maddesindeki “ve” ibaresinin “ile” ibaresiyle
değiştirilmesini arz ve talep ederiz.
Sırrı
Sakık (Muş) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI RECAİ BERBER (Manisa) – Katılmıyoruz Başkanım.
BAŞKAN –
Hükûmet?
MİLLÎ SAVUNMA
BAKANI İSMET YILMAZ (Sivas) – Katılmıyoruz Başkanım.
BAŞKAN –
Buyurunuz Sayın Kaplan. (BDP sıralarından alkışlar)
HASİP KAPLAN
(Şırnak) – Teşekkür ederim Sayın Başkan.
Evet,
arkadaşlar, yirmi dakika sonra canlı yayın bitiyor ve ondan sonra İnternet
yasaklarını konuşacağız tabii. 
HAYDAR AKAR
(Kocaeli) – Siz gidersiniz, biz kalırız.
HASİP KAPLAN
(Devamla) – Ama, ben İnternet yasakları konusunda burada canlı yayın kesilmeden
bir iki söz söylemek istiyorum.
Bu torba kanunla ilgili gerekçelerimizi
koymuştuk. Şimdi, tabii, Cumhurbaşkanı cumhuriyet tarihinde, Meclis tarihinde
bir ilki gerçekleştirdi; Köşk’te onayladı yasayı, sonra aradı Meclisi dedi ki:
“Şu kanunun şu şu maddelerini değiştirin.” İki saat içinde kanun teklifi
verildi.
Bir gecelik gelin diye bir çiçek
duydunuz mu? Bir gecelik gelin isminde bir çiçek; sarı ayçiçeğinin yapraklarını
beyaz düşünün, kocamandır, gece on ikide açar, sabah saat beşte o açan bembeyaz
yapraklar -ortada sarı şeyleri var- sabah kapanır. Bu çiçek, bazen iki sene de,
üç sene de, beş sene de açar.
Ben, Sakarya Karasu’daydım, oradan bir
öğretmen hemen çağırdı beni: Lütfen, gelin balkona… Diğer komşular da geldi.
Ben de misafirlikteydim ve o çiçeği gördük, onun açılışını gördük; tıpkı şu an
ekranlarda tane tane yavaşlatılmış gibi açılan yapraklarını. Sonra çayımızı
içtik, hep beraber kapanışını gördük. Saat on ikiydi, dört buçuk gibi kapandı,
o çiçeğin ömrü dört buçuk saatti. Bu İnternet Kanunu’nun ömrü bu çiçek kadar
bile olamadı arkadaşlar. 20.30’da Sayın Cumhurbaşkanı yurt dışından döndü,
onayladı, iki saat sonra kanun teklifi geldi Komisyona; biz gece gündüz
çalışıyoruz ya… Halkımıza bu arada bunu da buradan ifade edeyim: Çok çalışkan
bir Meclis, fabrika gibi vardiya usulü de değil, çalışıyoruz. İki saat sonra
kanun teklifi geldi. Ne değiştiriyorsunuz arkadaşlar? Trafik kayıtlarını
denetim altına alıyoruz, E yine TİB Başkanına bağlı olacak. Arkadaşlar, TİB Başkanı yargı makamı
değil. Anayasa’nın 22’nci maddesi haberleşme özgürlüğüyle ilgili olarak çok
açık bir tanım koyar: “Hâkim kararı olmadıkça yasaklanamaz.” Şimdi, bunu
dolanmak için, Anayasa Mahkemesinin önüne gelen bu olayı kesmek için getirilen
kanun teklifiyle, efendim, ne olacak? İşte, yasaklama kararı verdikten sonra
yirmi dört saat içinde sulh ceza yargıcına gidecek. Olmadı arkadaşlar!
Özgürlükleri yasaklamaya başladığınız anda özgürlüklerin dışında arayışlar
başlar arkadaşlar; kripto para etmez, her türlü yasak para etmez. İnternet
yasakları… Uydu üzerinden yurt dışından, başka servislerden, başka makamlardan
aranmaya başlanır. Bunun size ispatını herkes gösterebilir arkadaşlar.
Bilişimle, teknikle, yasalarla, yasaklarla oynamanın anlamı yok arkadaşlar. O
devirler bitti, eskidendi onlar. Şimdi yasaklar zamanı değil. Özgür olun,
şeffaf olun yani şöyle o kadar rahat olun ki vicdanınıza inen yumruklar
olmasın, böyle hissetmeyin kendinizi, özgür hissedin. Kendinizi güvensizlikle dolu
bir sessizlik, korku içinde hissetmeyin; açık olun, net olun, rahat olun. 
Yine, tapınaklarda ikili oynayan güçler çok huzur bozucudur
arkadaşlar; paralel olsun dikey olsun fark etmez. Ama şunu çok iyi bilelim…
Yunus Emre’nin “Yazık, bütün ömrün eyvaha vardı/Büyüklenmek, seni yoldan
ayırdı.” diye çok güzel bir sözü var, onu söylemek istiyorum. Yasaklarla kimse
büyüklenmeye kalkmasın arkadaşlar.
Saygılar sunuyorum. (BDP sıralarından alkışlar)
BAŞKAN – Teşekkür ediyoruz Sayın Kaplan.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Madde 11’i oylarınıza sunuyorum: Kabul edenler… Kabul
etmeyenler… Madde 11 kabul edilmiştir. 
12’nci madde
üzerinde üç önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 561 sıra sayılı kanun teklifinin çerçeve 12 nci maddesinde yer alan
“Bakanlıkça” ibaresinden sonra gelmek üzere “çıkarılacak yönetmelikle”
ibaresinin eklenmesini arz ve teklif ederiz.
 Mustafa
Kalaycı Erkan Akçay Mehmet
Günal
 Konya Manisa Antalya
 Seyfettin
Yılmaz Lütfü Türkkan  Adnan
Şefik Çirkin
 Adana Kocaeli Hatay
Türkiye Büyük Millet Meclisi
Başkanlığı’na
Görüşülmekte
olan yasa teklifinin 12. maddesinin sonundaki “Bakanlıkça belirlenir” ifadesinin
“Bakanlıkça öncelikle belirlenir” şeklinde değiştirilmesini arz ederiz.
 Ferit
Mevlüt Aslanoğlu Kadir Gökmen Öğüt Süleyman
Çelebi
 İstanbul İstanbul İstanbul
 İlhan Demiröz  Ali
Sarıbaş
 Bursa Çanakkale
Türkiye Büyük Millet Meclisi
Başkanlığına
Görüşülmekte
olan 561 sıra sayılı yasa teklifinin 12 nci maddesindeki “avlaklar” ibaresinin
“av sahası” ibaresiyle değiştirilmesini arz ve talep ederiz.
 Sırrı
Sakık Hasip Kaplan Adil
Zozani
 Muş Şırnak Hakkâri
 Halil
Aksoy İdris Baluken
 Ağrı Bingöl
BAŞKAN –
Komisyon bu son okuttuğum önergeye katılıyor mu?
PLAN VE BÜTÇE
KOMİSYONU SÖZCÜSÜ ERTUĞRUL SOYSAL (Yozgat) – Katılmıyoruz Başkanım.
BAŞKAN –
Hükûmet?
MİLLÎ SAVUNMA
BAKANI İSMET YILMAZ (Sivas) – Katılmıyoruz Başkanım.
BAŞKAN – Sayın
Kaplan, buyurunuz efendim. (BDP sıralarından alkışlar) 
HASİP KAPLAN
(Şırnak) – Sayın Başkan, bugün biraz duygusalım, bağışlayın. 
Ukrayna’da bir
grup polis diz çökerek aynen “Halkımızdan özür diliyoruz baskı uyguladık diye.”
İnanıyorum, bu ülkede bir gün polis halkın önünde diz çökerek “Biz
kardeşlerimize haksızlık yaptık, çok gaz sıktık, çok cop vurduk, çok haksızlık
yaptık.” diye özür dileyecek, göreceğiz ve çok yakında, buna inanın. 
HÜSEYİN FİLİZ
(Çankırı) – Gezi eylemleri hariç.
HASİP KAPLAN
(Devamla) – Gezi’de, Nevroz’da, her yerde, hayatın olduğu her yerde, itirazın
olduğu her yerde. Yeter ki meşruiyet içinde, meşru hak arayışlarında dimdik
ayakta durulabilsin. 
Ben şuna
şaşıyorum: Hatırlar mısınız Kızıltepe’de 13 yaşında bir çocuğa yaşından fazla
kurşun sıkılmıştı. Delik deşik edilmiş bedeniyle yere serildikten sonra onun
dosyasını Eskişehir’e sürgün etmişlerdi ve onu öldüren polislerin hepsi ceza
almadan dosyayı kapatmışlardı hatırlıyor musunuz? Çok yazdı, çok çizildi
“Kızıltepe’de Kaymaz Olayı” diye.
Avrupa İnsan Hakları mahkemesi ne dedi?
“Siz yaşam hakkını ihlal ediyorsunuz, sizi mahkûm ediyorum.” Kimi mahkûm etti?
Bu konversiyonlarda bağlı olan sözleşmeli hükûmetleri mahkûm eder. Hükûmeti
mahkûm etti, aslında Türkiye’yi, 77 milyon insanı değil, sözleşmeli Hükûmeti,
konversiyonun tarafı olan Hükûmeti. Ey Hükûmet, seni devlet şahsında mahkûm
ediyorum diyor. 21’inci yüzyılda yaşam hakkından, insan hakları hukukundan
mahkûm olmak ne rezil bir şeydir biliyor musunuz? İnsan öldürmekten mahkûm
olmak. Mahkûm olmanın çok çeşitleri var.
Biz adaleti herkes için düşündüğümüz
zaman, inanın bu ülkede çok ama çok yol alacağız. Adaletin herkes için eşit
olduğu, hukukun herkes için olduğu, insan haklarının herkes için olduğu bir
Türkiye hayal değil arkadaşlar. 12 Eylül darbe Anayasası’nı değiştirmek hayal
değil bu ülkede. Bu ülkede eğer siyaset bitmişse, tıkanmışsa, çözüm olamıyorsa,
kendini yaratamıyorsa, üretemiyorsa, çözemiyorsa -İnternet yasaklarını bırakın
bir kenara- her gün her gün, servis servis, perde perde, bölüm bölüm yayınlar
başlıyorsa bir şey var, siyaset kurumunda bir şey yanlış gidiyor demektir. Halk
bizi, hepimizi sorguya çeker arkadaşlar. Hükûmet yanlış yapıyorsa muhalefete
bakar “Siz doğru yapıyor musunuz?” diye. Bir yanlış karşısında üç muhalefet partisi
de bir araya gelemiyorsa veya bir doğru etrafında bu Mecliste iki parti bir
araya gelemiyorsa, bir sorunun çözümünde konuşulamıyorsa, bir darbe anayasasını
aradan otuz beş yıl geçmesine rağmen değiştiremiyorsak, bir seçim sistemini
demokratik bir şekilde değiştiremiyorsak biz bu insanlara ne vermişiz, ne
verdik? Yalan söyledik meydanlarda, “Bu darbe anayasasını değiştireceğiz.”
dedik, daha da gericileştirdik, daha da zorbalaştırdık, daha da
yasakçılaştırdık. Onun içine Avrupa Birliğinden serpilen birkaç tane özgürlük
maddesini de kopara kopara torbalarla torbalaştırdık arkadaşlar, torba torba,
yama yama oldu o Anayasa. Kenan Evren’in anayasası yaşıyor, Kenan Evren’in ruhu
yaşıyor, generallerin ruhu yaşıyor bu Mecliste, yasaklar yaşıyor. Özgürlüklere
getirilen, İnternet kısıtlamaları, basına yarın MİT Yasası’yla gelecek
kısıtlamalar, bütün insanlara yasak, kısıtlama ve zorbalık ve baskı ve
cezaevinde olan insanlar… 
Özgürlük niye sizi korkutur arkadaşlar?
Çok güzel bir şeydir özgürlük, mavi gökler gibi ıssız, uçsuz bucaksız.
Yıldızlara tutunabileceğiniz kadar özgürce düşünmeye başladığınız zaman,
inanın, Türkiye’de çok şey değişecek. Buna inanıyorum ben. Biz değişmesek
Türkiye’de 76 milyon hepimizi değiştirecek, bu Meclisi değiştirecek; bir başka
döneme başka insanlar, başka partiler bu Mecliste olacak. Yasaktan yana olanlar
kaybedecek, özgürlüklerden yana olanlar kazanacak.
Saygılarımla…
BAŞKAN – Teşekkür ediyoruz Sayın
Kaplan.
Önergeyi oylarınıza sunuyorum: Kabul
edenler… Kabul etmeyenler... Kabul edilmemiştir.
Diğer önergeye okutuyorum:
Türkiye Büyük
Millet Meclisi Başkanlığına
Görüşülmekte olan yasa teklifinin 12.
maddesinin sonundaki “Bakanlıkça belirlenir” ifadesinin “Bakanlıkça öncelikle
belirlenir” şeklinde değiştirilmesini arz ederiz.
Ferit Mevlüt
Aslanoğlu (İstanbul) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ
ERTUĞRUL SOYSAL (Yozgat) – Katılmıyoruz Başkanım.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz Başkanım.
BAŞKAN – Sayın Öğüt, buyurunuz. (CHP
sıralarından alkışlar)
KADİR GÖKMEN ÖĞÜT (İstanbul) –
Saygıdeğer Başkan, değerli milletvekilleri; 561 sıra sayılı torba kanunun
12’nci maddesi üzerine söz almış bulunmaktayım.
Yine, aceleye getirilmiş, eminim ne
olduğunu sizin bile bilmediğiniz bir yasa tasarısıyla karşı karşıyayız. Yine,
seçim öncesi, işinize gelen yasaları alelacele geçirme telaşı içindesiniz ve
yine her zaman ki gibi muhalefeti görmezden gelmek suretiyle yapmaktasınız. 
Bu torba yasayla, üçüncü köprü yoluyla
yok edilen yeşil alanlar, göletler, avlaklar, ormanlar, yaşam alanlarının
altyapıları tamamen yok edilmektedir. Ama Gezi’de başlayan direniş bugün
ODTÜ’de de devam etmektedir. Bu yeşil alanların yok edilmesine bu toplum engel
olacaktır.
Değerli milletvekilleri, hadi, yandaş
medya “Alo Fatih”ten korkuyor, onu herkes öğrendi, ya milletin temsilcilerinin
bulunduğu Meclis TV’nin dahi yayınlarının kesilmesine ne diyorsunuz, nasıl
içinize sindiriyorsunuz? Bakınız, Sayın Başbakan 2009 seçimleri öncesinde
“Türkiye’de hukuk var, demokrasi var, yerleşmiş bir sistem, oturmuş kurumlar var,
kurallar var. Bu ülkede fikri hür, vicdanı hür savcılar var, hâkimler var.”
diyordu. Yine aynı tarihlerde Ulaştırma Bakanı olan Sayın Binali Yıldırım
telefon dinleme eleştirilerine karşılık “Yanlış işiniz, yasal olmayan işiniz
yoksa dinlenmekten korkmayın, istediğiniz kadar konuşun.” diye fetvalar
veriyordu. O sahte delil ve dinlemelerle bu ülkenin yurtseverleri beş yıldır
içeride yatmakta, zulümhanelerde gün saymaktadırlar. Tam beş sene sonra, o
günün fikri, vicdanı hür savcıları bugünün paralelleri mi oldu? Sizi kim
kandırmış? Devleti on bir yıl boyunca kandırılarak mı idare etmişsiniz? 
2011 yılına geri dönelim. Sayın
Başbakan seçimler öncesi, 4 Mayıs 2011’de yaptığı bir konuşmada Sayın Deniz
Baykal için, “Bak, Hacı Bektaş Veli ‘Eline, beline, diline hâkim ol.’ diyor. Bu
konu, bu kaset özel değil genel.” diye konuşuyordu. O günlerde size defalarca
söyledik, “Bu kasetleri üretenleri bulun.” dedik. Bulmak istemediniz, tepe tepe
de kullandınız. Bugün, “Bu komplonun Türkiye'nin hayrına değil, şerrine olduğunu
lütfen görün. Bu komplonun benzerleri Baykal’a, Demirel’e, Erbakan’a da
yapıldı. En sert cevabı vermezsek bu komploların benzerleri yapılmaya devam
edilecektir.” diyebiliyor. Ne demişler: “Alma mazlumun ahını, çıkar aheste
aheste.” Bu millet artık uyanmıştır. Bu millet Ergenekon, Balyoz gibi toplum
vicdanını rahatsız eden davalarda artık ne oyunlar döndüğünü sizin sayenizde
çok net anlamıştır. Sizlerin acımadan bu ülkenin aydınlık yüzleri olan
gençlerimizi susturmaya, sizden olmayanların geleceğini karartmaya
çalıştığınızı, afiş astığı, panolara şiir yazdığı, yemekhaneden parası olmadığı
için parasız yemek yediği için, üniversite içerisinde parasız çay dağıttığı
için soruşturmalar başlatıp davalar açarken de bu rektörler, hâkimler,
savcılar, polisler yine paraleldi, değil mi? 
Hiç duymamış olmayı tercih edeceğimiz
konuşmalar günlerdir İnternet’te dolaşıyor. Biz dinlediğimizde utanıyoruz, siz
inkâr etmemekle birlikte, “montaj” deyip geçiştiriyorsunuz. Hoş, Başbakan
“Mecliste tuzluk var.” dediğinde de hiç üstünüze alınmamıştınız. Sansür
uygulamak için çok çaba sarf ettiğiniz İnternet fenomeni Baattin, sizleri bu
konuda tiye almıştı. Birçoğunuz belki görmüşsünüzdür, ben burada dile
getiremiyorum maalesef. 
Sizler bu ülkenin yöneticileri olarak
milletin değil, kendinizin ve yandaşlarınızın cebini doldurmayı seçtiniz.
Üstelik, bunu alnınızın akıyla, emeğinizle değil; rüşvetle, emekçinin ve
emeklinin cebinden çalarak, kursağından alarak yaptınız, umutlandırarak, bir
parmak bal çalarak yaptınız. Bugün, tüm emekliler gibi, emekli astsubaylar da
kan ağlamaktadır. Daha yeni, özlük haklarıyla ilgili sorunları çözülmediği
için, duymazdan gelindiği için mart ayında ölüm orucunu başlatacaklarını
açıkladılar. Kaçınızın haberi var acaba? Kaçınız “Ne sorunlar var?” deyip araştırıyorsunuz.

Değerli milletvekilleri, bu Hükûmet
artık halk nezdinde meşruiyetini yitirmiştir. Bir an evvel istifa etmelidir ve
sandığa gitmelidir. 
Sayın milletvekilleri, “Nazım Hikmet
vatan hainliğine devam ediyor hâlâ” diye bir şiir vardı. Şiir hâlâ güncelliğini
ne yazık ki korumaktadır. Ona buna “vatan haini” dediğiniz için bu şiiri bir
daha hatırlatmak istiyorum: “Evet, vatan hainiyim, siz vatanperverseniz, siz
yurtseverseniz ben yurt hainiyim, ben vatan hainiyim/Vatan
çiftliklerinizse/kasalarınızın ve çek defterlerinizin içindekilerse
vatan/vatan, şose boylarında gebermekse açlıktan/vatan, soğukta it gibi
titremek ve sıtmadan kıvranmaksa yazın/fabrikalarında al kanımızı içmekse
vatan/vatan tırnaklarıysa ağalarınızın/vatan, mızraklı ilmühalse/vatan, polis
copuysa/ödeneklerinizse, maaşlarınızsa vatan/vatan, Amerikan üsleri, Amerikan
bombası, Amerikan donanması topuysa ben vatan hainiyim/Yazın üç sütun üstüne
kapkara haykıran puntolarla/Nazım Hikmet vatan hainliğine devam ediyor hâlâ.”
Saygılarımla. (CHP sıralarından
alkışlar)
BAŞKAN – Teşekkür ediyoruz Sayın Öğüt. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 561 sıra sayılı kanun
teklifinin çerçeve 12 inci maddesinde yer alan “Bakanlıkça” ibaresinden sonra
gelmek üzere “çıkarılacak yönetmelikle” ibaresinin eklenmesini arz ve teklif
ederiz.
Mustafa Kalaycı
(Konya) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ
ERTUĞRUL SOYSAL (Yozgat) – Katılmıyoruz Sayın Başkanım.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz Başkanım.
BAŞKAN – Buyurunuz Sayın Varlı. (MHP
sıralarından alkışlar)
MUHARREM VARLI (Adana) – Teşekkürler
Sayın Başkanım.
Sayın Başkan, değerli milletvekilleri;
verdiğimiz önerge üzerinde söz aldım. Hepinizi saygıyla selamlıyorum. 
Bu maddede kara avcılığıyla alakalı
düzenlemeler yapılıyor. Tabii, kara avcılığında köy tüzel kişiliğine buradan
katkı sağlanması düşünülmüş ama daha önce de meralar düzenlenmişti köy tüzel
kişiliğine katkı sağlasın, köydeki hayvancılıkla uğraşan insanlara katkı
sağlasın diye ama daha sonra tuttunuz meraları kiralanabilir alanlar hâline
getirdiniz. Köylülerin faydalanabileceği alanları kiralanabilir, oradan menfaat
elde edilebilir hâle getirdiniz. Dolayısıyla da köylünün buradan çok fazla
faydalanamayacağı ortaya çıktı.
Yine, bu dinlemelerle ilgili her gün
yeni şeyler çıkıyor. Buradan geçmiş dönemlerde “Yahu arkadaş, herkes
dinleniyor, gelin bununla ilgili bir çözüm bulalım, çözüm üretelim.”
dediğinizde “Devletin güvenliği için, efendim, şunun güvenliği için veya şu
yasa gereğince dinleniyor.” diye hep savunma yaptınız. Şimdi, sıra size
gelince, sizin dinlenmelerinizle alakalı konular gündeme gelince, burada
eleştiri getiriyorsunuz veya yerinizden sataşmalarda bulunuyorsunuz. 
Arkadaşlar, bakın, geçmiş dönemde
birçok kurum dinlendi, birçok insan dinlendi hatta Türkiye’de yaşayan 70 milyon
insanın hepsi telefonunda konuşurken kendisinin dinlendiğinden şüphelenerek
“Yahu, bunu telefonda konuşmayalım.” diyordu ama siz bunu görmediniz,
duymadınız. Dolayısıyla, demek ki Başbakan da dinlenebiliyormuş, bakanlar da
dinlenebiliyormuş. Bugün ortaya çıkınca bundan şimdi muzdarip olduğunuzu
söylüyorsunuz. O zaman bundan muzdaripseniz, başkalarına yapılanları reva
görmeyecektiniz, başkalarına yapılanları da haksızlık kabul edecektiniz, o
zaman üstüne gidecektiniz bu meselenin. O zaman üstüne gitmediniz, oh, hatta
güldünüz, hoşunuza gitti “MHP barajın altında kalsın da tek başımıza Anayasa’yı
değiştirecek çoğunluğu elde edelim.” diye çıktınız, bir de seçim meydanlarında
bununla ilgili konuşma yaptınız ama gün geldi, sizin başınıza geldi bu iş. Yani
ben bundan hoşnut değilim, dinleyenler de kimse cezasını da bulmalı ama
bununla alakalı dün tedbir almadınız, dün hoşunuza gitti, bugün sizin başınıza
geldi, onu anlatmaya çalışıyorum. 
Arkadaşlar, onun
için, yapacağımız her şeyi hakkaniyetli, Allah rızası için, herkese yarayacak,
herkesin hakkını koruyacak şekilde yapmamız lazım. Sadece kendinize özgü
şeyleri koruyacak, kendi menfaatinizi koruyacak, kendi siyasi geleceğinizi
garanti altına alacak şekilde bir yasa tasarısı hazırlarsanız gün gelir sizin
başınıza patlar ve kabak patladığı zaman da ondan sonra bağırmanın bir anlamı
kalmaz artık. Dolayısıyla, bu yasa tekliflerini hazırlarken, kanunları
hazırlarken vicdan çerçevesinde, Allah korkusu gözeterek, bütün insanlarımızın
hak ve hukukunu gözeterek hazırlamamız lazım. Yoksa hepimiz bundan mağduriyet
yaşarız, hepimiz bundan sıkıntı duyarız.
Bu maddede yine
işte kara avcılığında, köy tüzel kişilerine kara avlaklarının fayda
getireceğiyle alakalı düzenleme yapıyorsunuz. Avcılık Türkiye’de bitmek üzere.
Avcılığı aslında Türkiye’de yaban hayatını koruyarak, yabani hayvanların
hakkını da koruyarak turizm kazancı hâline de getirebiliriz ama ne yazık ki
bununla alakalı şu ana kadar on iki yıllık iktidarınızda hiçbir şey yapmadınız.
Hatta “Av hayattı bitti.” denilecek kadar da Türkiye’de yaban hayatı azaldı ne
eskisi gibi insanlar doğru düzgün gidip av yapabiliyorlar, belki bundan
geçimini çıkartan insanlar vardı, onu bile sağlayamıyorlar. İşte, Antalya’nın
dağlık, kırsal alanlarında dağ keçisi, yaban geyiği… Mesela, bununla ilgili çok
güzel turizme dönüştürüp ülkemiz gelir de elde edebilir ama tabii ki dediğim
gibi, yaban hayatını da koruyarak. 
Yine bu yasada
işte, demin az önce de bahsettim, mera arazileri. Her çıktığımda söylüyorum, bu
2/B arazilerinin satışında yakında hazine arazilerinin satışı başlayacak.
Bununla alakalı bir an önce tedbir alın. Bakın, daha önce söyledik “Dinlemelere
tedbir alın.” diye, dinlemediniz. Yine buradan haykırarak söylüyorum,
tutanaklara geçsin diye söylüyorum: Bununla alakalı bir an önce tedbir alın. Bu
arazileri çiftçiler satın alsın. Eğer bu arazileri çiftçiler alamazsa -Allah
göstermeye- kan dökülür, bunun sorumlusu da siz olursunuz. Onun için, bununla
alakalı bir an önce tedbir alalım; köylüyü, çiftçiyi, orada yaşayan insanları,
bu tarlaları ekip diken insanları koruyalım, onlar bu tarlaları satın alsınlar.
Yoksa bu -Allah göstermeye- çok kötü sonuçlar doğurur, bunun vebali de
sizin boynunuzda asılı kalır. 
Hepinize saygılar sunuyorum. (MHP
sıralarından alkışlar) 
BAŞKAN – Teşekkür ediyoruz Sayın Varlı.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Madde 12’yi oylarınıza sunuyorum: Kabul
edenler… Kabul etmeyenler… Kabul edilmiştir. 
Madde 13 üzerinde 3 önerge vardır,
okutuyorum: 
Türkiye Büyük
Millet Meclisi Başkanlığına
Görüşülmekte olan 561 sıra sayılı yasa
teklifinin 13 üncü maddesi içerisindeki “münhasıran” ibaresinin “özellikle”
ibaresiyle değiştirilmesini arz ve talep ederiz. 
 Sırrı
Sakık Hasip Kaplan Adil
Zozani
 Muş Şırnak Hakkâri
 İdris
Baluken Nazmi Gür
 Bingöl Van
BAŞKAN – Şimdi okutacağım iki önerge
aynı mahiyettedir. Bu önergeleri birlikte işleme alacağım, önerge sahiplerine
de istemleri hâlinde söz vereceğim. 
Şimdi aynı mahiyetteki önergeleri
okutuyorum: 
Türkiye Büyük
Millet Meclisi Başkanlığına
Görüşülmekte olan kanun teklifinin 13.
Maddesinin teklif metninden çıkarılmasını arz ederiz.
 Ferit
Mevlüt Aslanoğlu İzzet Çetin Vahap
Seçer
 İstanbul Ankara
 Mersin
 Mehmet
Ali Susam Tufan Köse Mustafa
Sezgin Tanrıkulu
 İzmir Çorum İstanbul
 Celal
Dinçer Müslim Sarı İlhan
Demiröz
 İstanbul İstanbul Bursa
 Rahmi
Aşkın Türeli
 İzmir
Türkiye Büyük
Millet Meclisi Başkanlığına
Görüşülmekte olan 561 sıra sayılı kanun
teklifinin çerçeve 13 üncü maddesinin teklif metninden çıkartılmasını arz ve
teklif ederiz.
 Mustafa
Kalaycı Mehmet Günal Seyfettin
Yılmaz
 Konya Antalya Adana
 Lütfü
Türkkan Adnan Şefik Çirkin Erkan
Akçay
 Kocaeli Hatay Manisa
BAŞKAN – Komisyon aynı mahiyetteki bu
önergelere katılıyor mu?
PLAN VE BÜTÇE KOMİSYONU SÖZCÜSÜ
ERTUĞRUL SOYSAL (Yozgat) – Katılmıyoruz Başkanım.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz Başkanım. 
BAŞKAN – Evet, Sayın Günal, buyurunuz
efendim. (MHP sıralarından alkışlar) 
MEHMET GÜNAL (Antalya) – Teşekkürler
Sayın Başkan. 
Değerli milletvekilleri, hepinizi saygıyla
selamlıyorum. 
Değerli arkadaşlar, bu maddenin
gerekçesinde 5015 sayılı Petrol Kanunu’yla uyumlu hâle getirilmek istendiği
söyleniyor, amaç bu deniliyor ve petrokimya üretiminde kullanılmak üzere ilgili
üretici firmalara, işleme lisansı olanlara aynı zamanda LPG ithal izni
veriliyor. Bu özel bir düzenleme olduğu için bu düzenlemenin yapılmasına
karşıyız. Çünkü şu anda yaklaşık olarak 70 civarında firma bunun ithalatını
yapıyor. Dolayısıyla, burada yeni bir ithalatçı grubu yaratılıyor bir taraftan.
Diğer taraftan da, tabii, hukuka aykırılık var. Hem hukukun genelliği ilkesine
aykırı hem rekabet hukukuna aykırı. “Neden?” diyeceksiniz. Sadece petrokimya
sektörüne özel bir düzenleme yapılıyor. 
Ben soruyorum şimdi, Sayın Bakanlar
burada, petrokimyanın dışında Sayın Bakanımı ilgilendiren millî savunma
sanayisinde kullanılmıyor mu bunlar? Yani demir çelikle ilgili yerde
kullanılmıyor mu? Sizin Bakanlığınızı ilgilendiren yerler var, örnek. Siz
buradasınız diye söylüyorum. Peki, onlara niye ithal izni vermiyoruz da sadece
münhasıran petrokimya sektöründe kullanılmak üzere? 
Bir de, burada, geçmişten bugüne, yakıt
kaçakçılığıyla ilgili, kayıt dışı olanlarla ilgili Sayın Başbakanın
açıklamaları var, petrolle ilgili de var. Yarın, yeniden, bu dâhilde işleme
rejimine benzer şekilde, burada da alıp iç piyasaya satmayacaklarını nasıl
kontrol edecekler? Bu da ayrı bir konu. 
Ayrıca, en önemlisi, burada maliyenin
gelir kaybı ne olacak? Komisyonda konuştuk. Her vazgeçtiğiniz bir gelir dönüp
vatandaşın sırtına biniyor. Yine, Eylül ayının 20’leri gelince Orta Vadeli
Program’da, yine, Maliye Bakanımız arzı endam edecek ve diyecek ki: “Kusura
bakmayın, gelir hedeflerimiz tutmadı. Bunları vatandaşa ÖTV olarak, KDV olarak
bindireceğiz.” Şimdi, bunların hesabını sorduk. Doğru dürüst bir etki
analiziyle, teklif olarak geldiği için, maalesef, yapılmamış. Yani buradan bir
vergi kaybımız var. Bunu da yarın vatandaşa yükleyeceğiz. Bunların da hesabının
kitabının yapılması gerekiyor. Maalesef, sormamıza rağmen, arkadaşlarımız,
kanun teklifi olarak geldiğinden dolayı, böyle bir düzenleme getirmediler.
Gerçekten de her eksilen vergi, yarın size, yol su elektrik olarak diyor ya,
aynen, ÖTV, KDV, özel iletişim vergisi olarak dönüyor. Burada konuşuyoruz,
biliyorsunuz. Ama bunun hesabını sormadılar Sayın Ünal. Güzel söylüyorsunuz da
soruyoruz arkadaşlar: “Etki analizi yok ama en azından ne kadarlık bir ÖTV’den
vazgeçeceğiz? Bunu ithal eden sektörde, petrokimya sektöründe ne kadarlık bir
LPG kullanılıyor acaba?” diye sorduk, maalesef bunlar da eksik kaldı.
Dolayısıyla bu çalışmaları yaparken hangi sektöre katkısı olacak, nasıl olacak,
diğer sektörlerde bununla ilgili ihtiyaç var mı? Ki Sayın Bakan burada olduğu
için aklımıza geldi, söylüyoruz. En önemli, demir çelik sektöründe de
kullanılıyor. Artı, böyle bir düzenlemede rekabeti koruyalım, düzenleme yapalım
derken tam tersine rekabeti bozucu etkileri var. 
Onun için, gelin… Burada vatandaşı
sıkıntıya sokacak ve gelir kaybını telafi etme yolları gösterilmeden yapılan
şeyler maalesef yanlış oluyor. İşte, günlerdir tartıştığımız şey bu.
Tekliflerin havalesinde sorun yaşadınız. Her seferinde Hükûmet tasarısı olarak
gelmesi gereken düzenlemeler, iki tane arkadaşımız imza atıyor, sağ olsunlar,
bakanlıklar getiriyor şu talebimiz var diye, buraya geliyor. Öyle olduğu zaman
Başbakanlığın hazırladığı düzenleme mevzuatıyla hiç alakası olmayan -etkisi,
boşluğu, yarın vergi kaybı, rekabet hukukuna etkisi nedir- düzenleme olmadan
buradan kanunlar geçiyor. Sonra ne yapıyoruz? Henüz Cumhurbaşkanından, imzadan
çıkmadan buraya değişiklik teklifi geliyor. 
Onun için, gelin, bir kere bu kanun
yapma tekniğinden vazgeçelim Sayın Bakanım, burada yarın vatandaşa yüklenecek
olan, bu ÖTV kaybına yol açacak olan, maliyenin gelir kaybına yol açacak olan
bu düzenlemeyi de buradan kaldıralım ve kanunların genelliği ilkesine uygun,
varsa eğer bir düzenleme, teşvik edilmesi gereken bir şey varsa, bütün
sektörleri düzenleyecek şekilde, onlara da destek olacak şekilde bir izin
verelim. Yoksa burada sadece yeni bir ithalatçı grubu yaratmanın ötesinde, o
sektörde bir iki firmaya düzenlemede birazcık kolaylık sağlamanın dışında bir
amacı bulunmadığı görülüyor. 
Bu çerçevede bu maddenin bu tekliften
özel düzenleme olduğu gerekçesiyle çıkarılmasını talep ediyoruz.
Saygılar sunuyorum. (MHP sıralarından
alkışlar)
BAŞKAN – Teşekkür ederiz Sayın Günal.
Cumhuriyet Halk Partisinin önergesi
üzerine kim konuşacak? 
MEHMET AKİF HAMZAÇEBİ (İstanbul) –
Sayın Sezgin Tanrıkulu.
BAŞKAN – Sayın Tanrıkulu, buyurunuz
efendim. 
MUSTAFA SEZGİN TANRIKULU (İstanbul) –
Sayın Başkan, değerli milletvekilleri; bu kürsüyü çok fazla kullanmıyoruz ama
arkadaşlarımız da burada, sizler de buradasınız. Bugün Genel Başkanımız da
ifade etti, yani gerçekten de bu cumhuriyet tarihinin en ağır, en zor
günlerinden geçiyoruz. Yani birbirimizin gözüne bakacak bile durumumuz
kalmamış. 
Ben bir kez dinledim o dün yayınlanan
kasetleri ve bir daha dinlemek istemedim ama bu cumhuriyetin bir yurttaşı
olarak gerçekten de utandım ve bir avukat olarak, bir insan hakları savunucusu
olarak yıllarca yasa dışı dinlemelerle, hukuk dışı dinlemelerle mücadele ettim.
Bu kürsüde çok konuştum bu konuları ama hepiniz sessiz kaldınız. 
Bugün iki buçuk yıl boyunca partimizin
verdiği bütün soru önergelerini, araştırma komisyonu önergelerini ve yasa tasarısı
önerilerini çıkardım ve sosyal medyada paylaştım. Burada yasa tasarıları
getirdik, sizler duvar oldunuz, duvar, bir yerden geçmedi.
HÜSEYİN ÜZÜLMEZ (Konya) – Tasarı
getiremezsin, evvela öğren, tasarı getiremezsin. 
MUSTAFA SEZGİN TANRIKULU (Devamla) – Susar
mısın! 
HÜSEYİN ÜZÜLMEZ (Konya) – Tasarı
getiremezsin, öğren!
MUSTAFA SEZGİN TANRIKULU (Devamla) –
Susar mısın!
MUSTAFA SEZGİN TANRIKULU (Devamla) –
Eğer sende zerre kadar utanma olsa, burnun kızarsa orada konuşmazsın, dinlersin
ilk önce. Tamam mı? Zerre kadar burnun kızarıyorsa eğer susarsın, ilk önce
dinlersin. 
MAHİR ÜNAL (Kahramanmaraş) – Sayın
Başkan, lütfen hatibi düzgün konuşmaya davet eder misiniz?
MUSTAFA SEZGİN TANRIKULU (Devamla) –
Değerli arkadaşlar, bakın, duvar oldunuz, hepiniz duvar oldunuz ve ben
listesini bugün yayınladım değerli arkadaşlar. O gün neredeydiniz, söyler
misiniz bize? Niye bugün mağdurluk edebiyatı yapıyorsunuz? Kaç tane yasa
tasarımız var orada yasa dışı dinlemelere, hukuk dışı dinlemelere karşı çıkmak
için. Kaç tane soru önergesi verdik, bir tanesine cevap vermediniz. “Bir gün
gelecek, sizi vuracak.” dedik ve geldi, sizi vurdu; geldi, sizi bugün vurdu
değerli arkadaşlar. 
Bakın, 2005 yılında, değerli
arkadaşlar, 1 Temmuz 2005 yılında sizin iktidarınız döneminde Diyarbakır 6.
Ağır Ceza Mahkemesi tüm Türkiye’yle ilgili olarak yasa dışı dinleme kararı
aldı, tüm Türkiye’yle ilgili olarak. Ben suç duyurusunda bulundum, MİT
Müsteşarı hakkında bulundum. Baro Başkanıydım, milletvekili değildim. Bizim
cesaretimiz o kadar. Hâkim ve savcılar hakkında suç duyurusunda bulundum, ta o
zaman bulundum ve tüm Türkiye’deki iletişimi dinlemeye karar vermişlerdi. Ne
yapıldı o zaman? Size de ilettim. Bakanlarınız burada, o zamanki Bakan şimdi
Meclis Başkanı; ona da söyledim “Bakın, bu hukuk gelir sizi vurur.” dedim ve
şimdi geldi sizi vurdu. Bu kadar büyük, bu kadar büyük gerçekten, değerli
arkadaşlar, insanın tahmin etmeyeceği kadar. Dinlediğim zaman şok oldum ya.
Hakikaten şok oldum. Başbakan adına, bakanlar adına bu cumhuriyetin yurttaşı olarak
utandım, utandım. Hakikaten utandım, gerçekten utandım. 
Değerli arkadaşlar, bakın, utandım. 
MAHİR ÜNAL (Kahramanmaraş) – Yani, sen
onu gerçek mi kabul ediyorsun?
RECEP ÖZEL (Isparta) – O dinleme değil
ki, o montaj ya! O dinleme değil ki!
MUSTAFA SEZGİN TANRIKULU (Devamla) –
Utandım değerli arkadaşlar, utandım. Bu cumhuriyetin yurttaşı olarak utandım,
sizler adına utandım.
RECEP ÖZEL (Isparta) – O dinleme değil
ki, çarpıtıyorsun, çarpıtıyorsun.
MUSTAFA SEZGİN TANRIKULU (Devamla) –
Bakın, insanların, çocuklarına bırakacakları en değerli şey onurlarıdır
onurları. Onurlarını, haysiyetlerini miras bırakırlar; para değil, sağa sola
sığmayan para değil, onur bırakılır onur, haysiyet bırakılır. 
Bu cumhuriyet sizlere Başbakanlık
vermiş, milletvekilliği vermiş, bakanlık vermiş, her şeyi vermiş; bundan daha
büyük bir onur var mı? Nedir bu, nedir bu kibir? Nedir bu kadar çok para hırsı,
nedir? Nereye koyacaksınız bütün bunları, nereye götüreceksiniz? 
YILMAZ TUNÇ (Bartın) – Ya, bunlar sahte
sahte, montaj montaj!
MUSTAFA SEZGİN TANRIKULU (Devamla) –
Nereye götüreceksiniz değerli arkadaşlar? Sizlere soruyorum nereye
götüreceksiniz?
YILMAZ TUNÇ (Bartın) – Ya, montaj bu
montaj!
MUSTAFA SEZGİN TANRIKULU (Devamla) –
Bakın, değerli arkadaşlar, gerçekten gerçekten utanmanız lazım, herkesin
utanması lazım. Türkiye'nin bu hâlinden, Türkiye’yi getirdiğiniz bu hâlden
herkesin utanması lazım ve başta da sizlerin utanması lazım. Bakın burada
bütün yasama çalışmalarımıza engel oldunuz bu konuda.
RECEP ÖZEL (Isparta) – Ya, sen imzana
sahip çıkamadın, imzana!
MUSTAFA SEZGİN TANRIKULU (Devamla) –
Beraber engelleyebilirdik. On bir yıl boyunca iş tuttunuz, on bir yıl boyunca.
Ama Başbakan, tek bir yerde doğru bir söz söyledi, Kazlıçeşme’de. Kazlıçeşme’de
doğru bir söz söyledi.
MAHİR ÜNAL (Kahramanmaraş) – Her sözü
doğrudur, her sözü doğrudur, rahat ol sen!
MUSTAFA SEZGİN TANRIKULU (Devamla) –
“Milyonları evlerinde tutmayı beceremiyoruz, zor tutuyoruz.” dedi. Evet, hangi
milyonlar olduğu bugün ortaya çıktı değerli arkadaşlar. Hangi milyonlar olduğu
ortaya çıktı.
Bakın, sizin…
MAHİR ÜNAL (Kahramanmaraş) – Sen
kasetle mi siyaset yapıyorsun ya! Sen kaset siyaseti mi yapıyorsun?
MUSTAFA SEZGİN TANRIKULU (Devamla) –
Evet, siyaset yapıyoruz tabi iki. 
MAHİR ÜNAL (Kahramanmaraş) – Kasetle siyaset
olmaz! Kaset siyaseti yapıyorsun. Dün durduğun yerde niye durmuyorsun?
MUSTAFA SEZGİN TANRIKULU (Devamla) –
Ama onurumuzla yapıyoruz, haysiyetimizle yapıyoruz. Çocuklarımıza bırakacağımız
tek iş vardır, onurumuzdur onurumuz. Ne para, ne kibir, onurumuzdur; bunu böyle
bilmeniz lazım.
MAHİR ÜNAL (Kahramanmaraş) – Dün haklı
olarak şikâyet ettiğin şeyi bugün niye kullanıyorsun? Dün haysiyetli bir şey
yapıyordun sen.
BAŞKAN – Teşekkür ederiz Sayın
Tanrıkulu. 
MUSTAFA SEZGİN TANRIKULU (Devamla) –
Bugün de yapıyorum, bugün de aynı şeyi yapıyorum. 
MAHİR ÜNAL (Kahramanmaraş) – Bugün niye
bunun üstünden siyaset yapıyorsun? 
MUSTAFA SEZGİN TANRIKULU (Devamla) –
Bütün yaptıklarım ortada, bütün yaptıklarım ortada benim. 
MAHİR ÜNAL (Kahramanmaraş) – Yanlış
yapıyorsun. Sen yanlış yapıyorsun. Bunu senin vicdanın da biliyor.
MUSTAFA SEZGİN TANRIKULU (Devamla) –
Bütün yaptıklarım ortada değerli arkadaşlar. 
(Mikrofon otomatik cihaz tarafından
kapatıldı) 
MUSTAFA SEZGİN TANRIKULU (Devamla) – Bu
kürsüde söylediklerim, bu Meclis çatısı altında yaptıklarım benim onurumdur.
Keşke siz de bunun onda 1’ine sahip olsanız. 
MAHİR ÜNAL (Kahramanmaraş) – Dün
söylediğin şeyler doğruydu, bugün yanlış şeyler söylüyorsun. 
MUSTAFA SEZGİN TANRIKULU (İstanbul) –
Ayıp, ayıp! Keşke sen de gelsen burada onurunla konuşsan! ( AK PARTİ ve
CHP sıraları arasında karşılıklı laf atmalar) 
BAŞKAN – Teşekkür ediyoruz Sayın
Tanrıkulu. (CHP sıralarından alkışlar) 
Aynı mahiyetteki iki önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 561 sıra sayılı yasa
teklifinin 13 üncü maddesi içerisindeki “münhasıran” ibaresinin “özellikle”
ibaresiyle değiştirilmesini arz ve talep ederiz.
 Sırrı
Sakık (Muş) ve arkadaşları
BAŞKAN – Komisyon, önergeye katılıyor
mu? 
PLAN VE BÜTÇE KOMİSYONU SÖZCÜSÜ
ERTUĞRUL SOYSAL (Yozgat) – Katılmıyoruz Başkanım. 
BAŞKAN – Hükûmet? 
MİLLÎ SAVUNMA BAKANI İSMET YILMAZ
(Sivas) – Katılmıyoruz Başkanım. 
BAŞKAN – Gerekçeyi okutuyorum: 
Gerekçe: Yapılan bu değişiklikle bu
metnin daha anlaşılır olması amaçlanmıştır. 
BAŞKAN – Gerekçesini okuttuğum önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
13’üncü maddeyi oylarınıza sunuyorum: Kabul
edenler… Kabul etmeyenler… Kabul edilmiştir. 
Böylece birinci bölümde yer alan
maddelerin oylaması tamamlanmıştır. 
Sayın milletvekilleri, bir saat ara
veriyorum. 
Kapanma Saati:
19.17
DÖRDÜNCÜ OTURUM
Açılma Saati: 20.19
BAŞKAN: Başkan Vekili Şükran Güldal MUMCU
KÂTİP ÜYELER: Fehmi KÜPÇÜ (Bolu), Muhammet Bilal MACİT (İstanbul)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 67’nci Birleşiminin Dördüncü Oturumunu açıyorum. 
561 sıra sayılı Kanun Teklifi’nin
görüşmelerine kaldığımız yerden devam edeceğiz. 
Komisyon ve Hükûmet yerinde. 
Şimdi ikinci bölümün görüşmelerine
başlıyoruz. 
İkinci bölüm 14 ila 26’ncı maddeleri
kapsamaktadır. 
İkinci bölüm üzerinde gruplar adına ilk
söz Cumhuriyet Halk Partisi Grubu adına Aydın Milletvekili Bülent Tezcan’a
aittir. (CHP sıralarından alkışlar) 
Buyurunuz Sayın Tezcan. 
Süreniz on dakikadır. 
CHP GRUBU ADINA
BÜLENT TEZCAN (Aydın) – Teşekkür ederim Sayın Başkan.
Sayın Başkan,
değerli milletvekilleri; aslında Türkiye Büyük Millet Meclisi olarak hem
devletin hem hükûmetin hem de bu milletin hiç hak etmediği bir kara lekenin
altında görüşmeler yapıyoruz.
Değerli
arkadaşlar, dünden bu yana yaşananlara bir bakın. Aslına bakansanız, 17
Aralıktan bu yana yaşananlara dönüp bir bakalım. Bakın, Türkiye’de yolsuzlukla,
hırsızlıkla, usulsüzlükle, rüşvetle, zorla haraç almakla ilgili neredeyse
ciltler dolusu roman yazılabilecek bir müktesebatın oluştuğunu ne yazık ki
gördük. 
Sayın
milletvekilleri, bakın, Türkiye Büyük Millet Meclisi görüşmelerini yapabilmesi
için Hükûmetin hazır bulunması gerekir. Hangi hükûmetin? Meşru hükûmetin hazır
bulunması gerekir. Bugün ne yazık ki, Recep Tayyip Erdoğan başta olmak üzere
Başbakan da meşruiyetini yitirmiştir, Türkiye Cumhuriyeti Hükûmeti de
meşruiyetini yitirmiştir. Meşruiyetini yitiren bir Hükûmetin olduğu yerde
Türkiye Büyük Millet Meclisi herhangi bir yasama faaliyetini ya da Genel Kurul
çalışmasını yapamaz. 
Değerli arkadaşlar, bakın, bu milletin en zor
zamanlarında, yoksulluğun diz boyu olduğu zamanlarda bu çatının altında bu
Meclis, gazi Meclis milletinin yokluğuyla el ele vererek ulusal Kurtuluş
Savaşını verdi. Yedi düvele karşı bu topraklar işgal edildiğinde Tekâlif-i
Milliye emirlerini çıkarıp Anadolu’nun her yerinde vatandaşına dedi ki: “Vatan
işgal altında, namusumuz işgal altında, onurumuz işgal altında, “Gelin ey
milletim, onurumuzu birlikte kurtaralım." dedi. Onun için 2 öküzü olan
1’ini verdi, 2 çift çorabı olan 1’ini verdi, 1 çift çorabı olan tekini verdi.
Emzikteki çocuğunun rızkından çıkarıp getirdiler, bu gazi Meclis milletin
onurunu kurtarsın diye, yokluklar içerisinde ulusal kurtuluş savaşını versin
diye gönül gönüle, el ele birlikte mücadele etti. 
Değerli
arkadaşlar, o zaman işte bunun için Türkiye Büyük Millet Meclisine “Gazi
Meclis” dedik. İşte bunun için Türkiye Büyük Millet Meclisi her şeyin
üzerindedir ve milletin onurunun sahibidir. Şimdi, milletin onuru göz göre göre
çiğneniyor, beytülmale el uzatılmış, beytülmal talan edilmiş ve “Talan ortaya
çıkmasın.” diye bir gece yarısı Başbakan telefonun başına geçiyor, çocuklarına:
“Yedi sülalenizi birden toplayın, kardeşini, enişteni, damadını, birlikte bu
paraları kaçırın." diyor. Sevgili Milletvekilleri, bunu anlamak mümkün mü?
Böyle bir Mecliste milletin onurunu korumak ve kurtarmak söz konusuyken, gazi
Meclisin onuruna yakışır faaliyet yapmak söz konusuyken milletin ve Hükûmetin
alnındaki bu karayı silmediğimiz sürece biz yasama faaliyeti yapamayız ve
Türkiye Büyük Millet Meclisi bu yolsuzlukların üstünü örtmenin bir aracı hâline
geldiği ve getirildiği sürece o yolsuzluğun ortağı olur, o çalınan karanın
ortağı olur. Şimdi hep beraber yapacağımız bir şey var sevgili milletvekilleri,
ben Adalet ve Kalkınma Partili arkadaşlarıma ve Adalet ve Kalkınma Partisine
söylemiyorum, Türkiye Büyük Millet Meclisindeki bütün milletvekili
arkadaşlarımızın, hepsinin bu yaşananlar karşısında rahatsız olduğunu biliyorum
ya da en azından olacağını düşünüyorum. 
Değerli arkadaşlar, bakın, 17 Aralıktan bu yana
Türkiye’de bütün bir sistemi yolsuzluk üzerine yürütmeye çalışan bir anlayışın,
tek başına devleti ve sistemi kontrol etmeye çalıştığı bir düzenle karşı
karşıyayız. Buna dur diyecek olan sadece ve sadece Türkiye Büyük Millet
Meclisidir; milletin onurunun şahlandığı yerdir, milletin onurunun ifade
edildiği yerdir. 
Değerli
arkadaşlar, bakın, Gazi Meclisin alnına bu lekenin sürülmesine, Gazi Meclisin
alnına bu karanın çalınmasına müsaade etmeyelim ve hep beraber, meşruiyetini
yitirmiş olan bu Hükûmet istifa etmediği sürece yasama faaliyetlerine son
verelim. Biz, Türkiye Büyük Millet Meclisiyiz; biz, yolsuzluğun Meclisi
değiliz; biz, haram üzerine kurulan, inşa edilen binaları koruyacak bir Meclis
değiliz. Biz, Türkiye Büyük Millet Meclisiyiz, bu milletin yokluğunda ve
yoksulluğunda onunla el ele vermiş, Anadolu’dan Ankara’ya gelip en yoksul
günlerde milletin onurunu korumuş ve kurtarmış Meclisin milletvekilleriyiz.
Titreyip kendimize döneceğiz. Kimsenin kulu olmayacağız, Allah’ın kulu olmaktan
başka. Allah’ın kulu olmaktan başka kimsenin önünde kul gibi biat etmeyeceğiz.
(CHP sıralarından alkışlar) 
Değerli
arkadaşlar, bakın, ses kasetlerini dinledik, dinlediniz. Akıllara zarar,
akıllara zarar. 1 milyar eurodan bahsediliyor, 1milyar euro. Bu milletin malı
bu para, bu milletin malı, yetimin hakkı. 5 milyon insanımız işsiz, 5 gençten
1’isi işsiz. Bu memlekette 700-800 lira asgari ücret, emekli geçinemiyor. 1
milyar euroyu nereden buldun diye Başbakana soracak onurlu bir Meclis istiyoruz
ve bu Meclis bunu soracaktır, sormasını bekliyoruz. (CHP sıralarından alkışlar)

Değerli
arkadaşlar, bakın, günlerden bu yana bir şeye alıştırdılar bu milleti. Sevgili
milletim, bu nasıl iştir? “Bismillah”la başlayıp “Elhamdülillah”la bitirdiğin
sözün arasında hırsızlık yapıyorsun bu memlekette. Dinimizde böyle bir şey var
mı? Bismillah ile elhamdülillahın arasına hırsızlık sığar mı? Hangi inanca bu
sığar? Konuşma “Bismillah”la başlıyor, “Paraları kaçır.”la devam ediyor,
“Elhamdülillah”la sona eriyor. Değerli arkadaşlar, şeytanın bile aklı şaşar
böyle duaya, şeytanın bile aklı şaşar.
Şimdi, biz, burada, bugün, sanki bunlar
hiç yaşanmamış gibi, sanki Türkiye Cumhuriyeti’nde bugüne kadar, iki aydan bu
yana, Parlamentoda alelacele geçirilen bu yasalar, bu değişiklikler Başbakanın
usulsüz elde ettiği paraları korumak ve bu yolsuzluğu örtmek için çıkarılan
kanunlar değilmiş gibi burada yasama faaliyetine devam ediyoruz. 
İSRAFİL KIŞLA (Artvin) – Yalan söyleme!
Yalan söyleme!
BÜLENT TEZCAN (Devamla) – Tarih bunu
herkesten soracak; tarih bunu bugün burada suskun kalanlardan da soracak, bugün
kürsüden çıkıp haykıranlardan da soracak. Şimdi, şunun hesabını verin, itiraz
etmeyin arkadaşlar… Ben milletvekillerini suçlamıyorum, ben iktidar yetkisini
elinde bulunduran, meşruiyetini yitirmiş Başbakanı suçluyorum. Ben devlet
gücünü kullanarak, elindeki yetkiyle bu milletin, yetimin, yoksulun hakkına el
uzatan Başbakanı ve onun arkasında duran Hükûmeti suçluyorum. Ben beytülmali
kendi cebi gibi gören ve beytülmale el uzatmaktan çekinmeyen, sıkılmayan
Başbakandan bahsediyorum, sizden bahsetmiyorum. Üzerinize alınmayın, üzerinize
alınmayın. Ama siz de diyorsanız ki “Biz bu sistemin parçası olacağız.” Siz de
diyorsanız ki “Biz bu sistemin içinde olacağız…” 
MUSTAFA ŞAHİN (Malatya) – Akıllı ol
biraz! Akıllı ol! Akıllı ol, akıllı! Sesini yükseltme! Akıllı ol! Adam gibi
konuş!
BÜLENT TEZCAN (Devamla) – Ben
akıllıyım! Aklınızı başınıza alın! Ben akıllıyım! Aklınızı başınıza alın!
MUSTAFA ŞAHİN (Malatya) – Adam gibi
konuş! “Başbakan” diyemezsin. Ahlaklı konuşacaksın!
BÜLENT TEZCAN (Devamla) – Ahlak dışı
hiçbir şey söylemiyorum. Ahlakla davranmak istiyorsanız… Ahlak dışılık milletin
gözü önünde cereyan ediyor.
MAHİR ÜNAL (Kahramanmaraş) – İftira
ediyorsun, iftira!
BÜLENT TEZCAN (Devamla) – Bu memleketin
varlığına, yetimin yoksulun hakkına el uzatanlara itiraz etmektir ahlaklı
olmak.
MAHİR ÜNAL (Kahramanmaraş) – Asılsız,
mesnetsiz iftiralarda bulunuyorsun! Karanlık kasetler adına konuşuyorsun!
BÜLENT
TEZCAN (Devamla) – Ahlaklı olmak, dürüst, namuslu milletin malını
koruyabilmektir. Ahlaklı olmak devlet imkânlarıyla salma salıp iş adamlarını
soyarak, beytülmali soyarak zengin olmak değildir; ahlaklı milletvekili bunu
yapar.
Hepinize
saygılar sunuyorum, teşekkür ediyorum. (CHP sıralarından alkışlar)
BAŞKAN –
Teşekkür ederiz Sayın Tezcan.
MAHİR ÜNAL
(Kahramanmaraş) – Sayın Başkan…
BAŞKAN –
Buyurunuz Sayın Ünal.
MAHİR ÜNAL
(Kahramanmaraş) – Sayın Konuşmacı grubumuza dönük, Grup Başkanımıza dönük son
derece ağır ithamlarda bulundu. 
BAŞKAN –
Buyurunuz Sayın Ünal. (AK PARTİ sıralarından alkışlar) 



MAHİR ÜNAL
(Kahramanmaraş) – Sayın Başkan, değerli milletvekilleri; bazen sözün bittiği
yere gelirsiniz.
KAMER GENÇ
(Tunceli) – Zaten bitmiş söz!
NAMIK HAVUTÇA
(Balıkesir) – Aynen öyle!
BÜLENT TEZCAN
(Aydın) – Aynen öyle, doğrudur Başkan!
MAHİR ÜNAL
(Devamla) – Sizin hafızanızla, yaşadıklarınızla birileri çıkar ve âdeta bunu
yok sayarak, sizinle alay eder gibi, gözünüzün içine bakarak, sizin
unuttuğunuzu zannederek, bu ülkede 24 tane bankanın içi boşaltılırken susanlar,
yolsuzlukların diz boyu olduğu…
İLHAN DEMİRÖZ
(Bursa) – Kim boşalttı?
GÜRKUT ACAR
(Antalya) – Bunları mazur gösteriyor mu?
MAHİR ÜNAL
(Devamla) – …ekonominin, sistemin, siyasal sistemin çöktüğü günlerde
konuşmayanlar…
HAYDAR AKAR
(Kocaeli) – Siz daha mı çok çaldınız?
MAHİR ÜNAL
(Devamla) – …bugün karanlık kasetlerle operasyon yapılırken o karanlık
kasetleri kendi siyasetlerine malzeme yaparak, sanki bunlar hakikatmiş gibi
hakaret etmeyi kendilerinde bir hak olarak görürler ve bunu da siyaset yapmak
zannederler. Bizler sizin söylediğiniz her şeyden ariyiz ve uzağız. 
HAYDAR AKAR
(Kocaeli) – Mahir Bey, inanarak mı savunuyorsun, inanıyor musun? 
MAHİR ÜNAL
(Devamla) – Söylediğiniz her şeyi size misliyle iade ediyoruz. (AK PARTİ
sıralarından alkışlar) 
HAYDAR AKAR
(Kocaeli) – Çok zor Mahir Bey, çok zor!
MAHİR ÜNAL
(Devamla) – Biz onurumuzla, haysiyetimizle, ahlakımızla, dürüstlüğümüzle burada
siyaset yapıyoruz.
GÜRKUT ACAR
(Antalya) – Hangi dürüstlük? Hangi dürüstlük?
MAHİR ÜNAL
(Devamla) – Liderimizle, partimizle, iktidarımızla alnımız ak, gönlümüz ak,
yolumuz da aktır.
KAMER GENÇ
(Tunceli) – Hangi dürüstlük? Tayyip’in evindeki katrilyonlar nereden? Tayyip
Erdoğan’ın evinde bulunan katrilyonlar nereden geliyor, onu söyle!
MAHİR ÜNAL
(Devamla) – Dolayısıyla, siz hangi karanlık kaset siyasetinin değirmenine su
taşıdığınıza bakın. 
VELİ AĞBABA
(Malatya) – İşiniz zor, işiniz zor Sayın Ünal, işiniz zor!
HAYDAR AKAR
(Kocaeli) – Mahir Bey, acıyorum size, vallahi acıyorum!
MAHİR ÜNAL (Devamla) – Daha dün Genel Başkanınız
ağababalarına teslim olmadığı için kasetle gitti, onu kasetle götürenler bizi
kasetle götüremeyecekler…
HAYDAR AKAR (Kocaeli) – Ne zor
yapıyorsun bu konuşmaları, ne zor!
VELİ AĞBABA (Malatya) – Sizin işiniz
zor. 
MAHİR ÜNAL (Devamla) –…ve buna tarih de
millet de şahittir. 
Genel Kurulu saygıyla selamlıyorum. (AK
PARTİ sıralarından alkışlar)
BAŞKAN – Teşekkür ederiz Sayın Ünal.
HAYDAR AKAR (Kocaeli) – Hiç yakışmıyor
sana bu konuşmalar. 
VELİ AĞBABA (Malatya) – İşiniz zor,
Allah size yardım etsin. 





BAŞKAN – Milliyetçi Hareket Partisi
Grubu adına, Antalya Milletvekili Mehmet Günal. (MHP sıralarından alkışlar)
KAMER GENÇ (Tunceli) – Sayın Başkan,
Ünal’a sorun, o Tayyip’in oğlunun evindeki paralar nereden gelmiş? (AK PARTİ
sıralarından gürültüler)
BAŞKAN – Buyurunuz Sayın Günal. 
KAMER GENÇ (Tunceli) – Kamyonlarla
taşımışlar, tırlarla taşımışlar o paraları, onlar nerede?
FAHRETTİN POYRAZ (Bilecik) – İspat et
Kamer!
BAŞKAN – Müsaade ederseniz kürsüdeki
milletvekiline söz vereceğim. 
Buyurunuz Sayın Günal. 
MHP GRUBU ADINA MEHMET GÜNAL (Antalya)
– Teşekkür ederim Sayın Başkan. 
Değerli milletvekilleri, hepinizi
saygıyla selamlıyorum. 
Öncelikle, Sayın Ünal kısa bir şey
söyledi. Doğrudan bize söylemedi ama her seferinde söylüyor, “şu kadar bankayı”
diye ağzına pelesenk etti. 57. Hükûmetin Bakanı Sayın Bal burada geçen gün size
ayrıntılı olarak cevap verdi. 
MAHİR ÜNAL (Kahramanmaraş) – Hayır, siz
üzerinize niye alınıyorsunuz ki?
MEHMET GÜNAL (Devamla) – Bir dakika
yani, işte, şimdi, her seferinde söylediniz de ben de söyleyeyim. Tam tersine,
57. Hükûmet o bankalarla ilgili BDDK Kanunu, Bankacılık Kanunu çıkarıp
uygulayan, batık durumda olan bankaları alıp rehabilite eden…
MAHİR ÜNAL (Kahramanmaraş) – Ya,
Korkmaz Yiğit’ler, Alaattin Çakıcı’lar, Mesut Yılmaz’lar; onlar arasında o… 
MEHMET GÜNAL (Devamla) – Siz de cevap
verirsiniz Sayın Ünal. Sayın Ünal, bir dur, sen de cevap ver. Bana kızma, bak
ben sataşmadan söz istemedim, bir şey söylüyorum. 
MAHİR ÜNAL (Kahramanmaraş) – Hayır, ben
bir şey söylemedim ki. 
S. NEVZAT KORKMAZ (Isparta) – Halk
Bankasını soyup soğana çevirdiniz. 
MAHİR ÜNAL (Kahramanmaraş) – Halkbankın
tek kuruşuna kimsenin eli dokunmadı!
S. NEVZAT KORKMAZ (Isparta) – 30 milyon
euro’yu açıkla bir, 30 milyon euro’yu. 
MEHMET GÜNAL (Devamla) – Ben de diyorum
ki o bankalar daha önce batmıştı, geldiğinde almıştı. Şimdi, siz batan
bankaları bırakın, biz başka batan şeyleri konuşmayacağız. Burada, kanunda bir
sürü şey var. Siz zorla yani bizi başka şey konuşmaya zorlandırıyorsunuz. 
Diyorum ki biz kanunu çıkardık, ele
aldık, bunların hepsi rehabilite edildi, görev zararları da tasfiye edildi,
bankacılık reformu yapıldı. Elinize sağlam teslim ettik, başka bir şey
demiyorum. Ha, söylersen onların da cevabını veririm, o ayrı konu yani
dağarcığımızda hepsi var. Sadece bir cümleyle düzelttim. Yoksa, kalkıp başka
şeyleri de söyleyebilirdim Sayın Ünal. 
Değerli arkadaşlar, bu kanun bir
garabet. Yani, geçen gün uzun tartışma yaptık biliyorsunuz. Arka arkaya, arka
arkaya eklenen tekliflerle aceleden, hatta eksik imzası olan teklifler,
aceleden arkadaşımızın yerine atılan imzalar, böyle garip bir… Ya, böyle bir
kanun yapma tekniği olmaz. İçerisinde her şey var. Plan ve Bütçe Komisyonuyla
ilgili olmayan maddeler de var, oradan geliyor, İnternet Kanunu’nu
yetiştirelim, falanca şeyde acil sahibinden bir şey var, unutmuşuz, onu da
yetiştirelim. Burada, Bakanlar Kurulumuzun hepsine söylüyoruz ama eski Komisyon
Başkanımız olarak asıl Sayın Elvan’a söylüyoruz: Bakanlar Kurulunun, Plan ve
Bütçe Komisyonunun, yasamanın ve Meclisin namusunu size emanet ediyoruz. Yani,
diğer bakanlarımızın da var, en çok sizin emeğiniz var. Hem bürokrasiden
değerli çalışma arkadaşım olarak hem de Plan Bütçe Komisyonu Başkanımız olarak…
Bu kanun yapma tekniğine son verilmesine -Sayın Başbakana da arz edin- bir
çözüm bulalım. Ha, varsa bir kanun, alın, sahip çıkın, Bakanlar Kurulundan
tasarı olarak getirin buraya, biz de eksiğini fazlasını tamamlayalım,
süreçlerden geçsin. Az önceki maddede söyledim, etki analizi yapılmadan
geliyor. ÖTV’den vazgeçtik, ne olacağı belli değil.
Şimdi, buranın
içerisinde sağlıktaki yap-kirala-devret sistemi var, hiçbir etki analizi,
maliyeti yok. Söylüyoruz, diyoruz ki: Önümüzdeki yirmi beş seneyi ipotek altına
alıyorsunuz. Bununla ilgili etki analizine gerek yok, ben size tekrar rakamları
vereyim, defalarca verdim -Sayın Başkan da biliyor, değerli arkadaşlarım da
biliyor, Sayın Sağlık Bakanı da biliyor, bilenler beni bağışlasın, tekrar
olacak, bilmeyen arkadaşlarım varsa - net bir şekilde şimdi sizin insafınıza
sunacağım: Geçen yıl, 2013’te, bu Sağlık Kanunu çıkarken önlerine koydum, 2013
yılı yatırım programında 5,1 milyar TL’yi bulan 88 tane yatırım vardı ve bunun
tamamı 2014, 2015 yılı içerisinde tamamlanacak. Komisyon görüşmeleri sırasında
hem Hazinenin hem Kalkınma Bakanlığının, eski DPT’nin müsteşar yardımcılarını
da davet ettik, arkadaşlarımız da oradaydı. Hazine garantisi vardı, öbür
taraftan da YPK kararlarıyla ilgili kendisine soru sorduk: “Sizin, orta, uzun
vadedeki sağlıkta yatak hedefiniz nedir, şu anda durum nedir?” dedik, “On binde
26” yani, 10 bin kişiye düşen yatak sayısı… “Hedefiniz nedir?”, “30”,
“Türkçesini söyleyin.” dedik; bize söyledikleri rakam, şu andaki mevcut yatak
kapasitesine 25 bin kişi daha eklendiği zaman tamamlanıyor. “Ee, peki, bu 88
tane hastane işletmesinin, tesisinin tamamlandığı durumda, 2015 yılında yani
hangi rakama gelmiş olacağız?” diyorum, ilave 27 bin daha gelmiş olacak.
Şimdi, benim insafım, vicdanım, aklım
ermiyor. Öbür taraftan, burada YPK kararı var, orada da diyor ki: “Yapacağınız
yeni hastaneleri, yatak kapatarak, yeni yatak kapasitesi yaratmadan yapın.”
Şimdi ben anlamadım, zaten, orta, uzun vade hedefini 2015’te tutturacaksak
-burada DPT’den gelmiş Sayın Bakanıma da söylüyorum- bu kadar şeyin altına niye
giriyoruz değerli arkadaşlar? Şu anda, bakın -5,1’di geçen sene, bu senenin
yatırım programı önümüzdeki günlerde tekrar gelir, bakarız, ne kalmış, hangisi
tamamlanmış ama- böyle bir garabet var. Durmadan da Sayın Başbakanla beraber
Sağlık Bakanımız dolaşıyor “Efendim, şehir hastaneleri kuruyoruz…” Kim ödeyecek
bunun faturasını? Yani, böyle bir model olabilir mi? Bakın, elimizde çalışmalar
var, raporlar var, bunun beşiği olan İngiltere’de, Kanada’da, İrlanda’da ne
kadar zarar edildiğini söyleyen raporlar var, parlamento raporları var.
Soruşturma komisyonları kurulmuş “Yüzde 87 daha pahalıya geliyor normal ihale
yönteminden.” diyor birincisi. Yani, şu anda her tarafta sorun var,
Avustralya’da, Kanada’da, İrlanda’da… Ben size, burada elimde makaleler var,
göstereyim, gazete haberleri var ve komisyon raporları var. Şimdi, bir taraftan
İhale Kanunu’nu elliyoruz, orasını oradan alalım, burasında bunu affedelim,
buna muafiyet getirelim; öbür taraftan, elimizde, yeni yatak kapasitesi
yapmadan, sadece yıldız yenilediğimiz gibi otellerde, daha farklı bir yere
topluyoruz. Ya, birkaç tanesini yapın diye defalarca söyledim, tamam, bir model
deneyin, bir görelim. Önümüzdeki yirmi beş sene, 50 milyara yaklaşan bir
maliyetin altına Türkiye Cumhuriyeti devletini, bu milleti niye sokuyorsunuz?
Yani, böyle bir model toptan bir model olabilir mi? Bu seferde konuşuyor arkadaşlarımız,
içerisini de biliyoruz, aynı anda -Sayın Bakan varken söylediğim için
söylüyorum, şimdi kendisi yok ama arkadaşlarım şahittir- hem harcama yetkilisi
hem ihale yetkilisi bir arkadaşımız gelmiş, daire başkanı yetkisiz, imzaları
atıp gidiyor, böyle bir şey olur mu? Sonra da diyor ki: “Bu sözleşmeler
tamamlanmış.” Kim tamamladı? O sözleşmelerin kiminde eksik imza var. Yani,
normalde ilgili genel müdürde olması gereken yetkiyi kalkıp burada biz daire
başkanına vermişiz, daire başkanı normal daire başkanı olmuş, imza yetkisi
olmayan daire başkanı olmuş, KHK çıkarmışsınız, ondan haberi yok arkadaşların. 
Dolayısıyla, bu gibi harcamalar
milletin üzerine yeni vergi yükü getiriyor. Bütçedeki her açık, her birimizin
üzerine yeni borç, bu da bunu ödemek için yeni yeni ÖTV, KDV, özel iletişim
vergisi gibi vergiler getiriyor. Bakın, bunların etki analizlerini yapmadan,
bunları bu şekliyle yapmadan yapabilmemiz, bu yatırımları başarabilmemiz mümkün
değil.
Şimdi, bizim uyarılarımızın bir kısmına
ilişkin arkadaşlarımız, güya, düzenleme getiriyor ama yine, mevcut olan
sözleşmeler üzerinde Sayın Bakana işlem yapma yetkisi veriyor. Söyledik Sayın
Bakan “Sizi ağır töhmet altında bırakır bu.” dedik. Niye? Ya, şimdi, bitmiş
olan sözleşmede hukukta bunun üzerine yeni düzenleme yapılır mı? Biz o şartları
biliyor olsaydık başka türlü ihaleye girerdik, başka şirketler girerdi. Daha
önce bu lafları hatırlıyorsunuz. Sonradan TELEKOM’a sağlanan özel vergi hakları
gibi birtakım özel kolaylıklar sağlanınca büyük iş adamları dedi ki: “Bunu
bilseydik biz de girerdik ihaleye.” İhaleye gireceksiniz, sözleşme bitecek ve
de o ihale süresi boyunca, yani yirmi beş sene boyunca Sayın Bakan “Ben kafama
göre düzeltirim.” Böyle bir şey yok. Bakanı da töhmet altında bırakır, yarın
çok dedikodular çıkar, hiçbir şey olmasa da çıkar. En ufak bir şey olduğu zaman
da hemen “Bunun altında bir çapanoğlu var.” diye bakılır, normaldir. Onun için,
böyle bir yöntem olamaz.
Bu arada, devletin işleyişinde bir
düzen, nizam, organizasyon olması lazım. Daha önce de söyledim: Millî Eğitim
Bakanlığı ayrı aldı, Kültür ve Turizm Bakanlığı “Ben adaya bilmem ne
yapacağım.” dedi, aldı; Sağlık Bakanlığı geldi, aldı. Bakanlığın merkez birimi
dahi bunlar için o kadar proje parası öderken Sayın Bakan, önceki bakan bize
geldi, dedi ki: “Bunu taşra birimleri yapsın.” Yani şimdi, burada bir
dağınıklık var. Yap-işlet-devret modeli geldi, kamu-özel ortaklığı bir model
olarak geldiyse bunu tek elden yürütecek kuruluş, Sayın Bakanın da, benim de
eski mensubu olduğumuz Kalkınma Bakanlığının içerisinde özel daire var. Bu, bu
iş için kurulmuş. Organizasyonunu da yapan, koordinasyonunu da sağlayan birim
orada. Ama ondan memnun olmuyor arkadaşlar. Niye? “Ya, DPT’ciler işi yokuşa
sürüyor.” Onun için de bakanlık yapıldı zaten, DPT olmaktan çıktı. Dolayısıyla,
burada, hepsinin tek elden yürütülmesi, önceliklerin görülmesi, bunun
maliyetlerinin hesaplanması, kamuya maliyetinin hesaplanması, önümüzdeki
yıllarda alternatif maliyetlerinin hesaplanarak, etki analizlerinin yapılarak
buraya gelmesi lazımdı. Maalesef, şimdi, burada 1 maddelik bir düzenleme
yapıyoruz. Bunu düzeltmiyoruz, ne yapıyoruz? Daha önce yapılan sözleşmelerden
mağdur olmuş birilerinin mağduriyetini gidermek veya mevcut sözleşme üzerinde
düzenleme yapma yetkisi verebilmek için… Neymiş? Sadece Etlik Hastanesinde,
efendim, yer teslim edilememiş. Buna özel düzenleme yapın. Genel olarak
sözleşme yetkisi verdiğimiz zaman bu kadar, milyonlarca liralık, 50 milyara
yaklaşan toplam yirmi beş yıllık maliyetli ihalelerde eğer Bakan, kendisi düzenleme
yapma yetkisi alırsa bizim bunu, kusura bakmayın, sadece iyi niyetle açıklama
şansımız yoktur. Hele hele ortalıkta tartışılan, konuşulan konulara gelince,
yarın ne olacağını bilemeyiz. 
Böyle bir yetkinin Sayın Bakana
verilmesi tehlikelidir diyor, hepinize saygılar sunuyorum. (MHP sıralarından
alkışlar)
BAŞKAN – Teşekkür ediyoruz Sayın Günal.
Şahsı adına Konya Milletvekili Faruk
Bal. 
Buyurunuz Sayın Bal. (MHP sıralarından
alkışlar)
FARUK BAL (Konya) – Teşekkür ederim.
Sayın Başkan, değerli milletvekilleri;
şahsım adına söz almış bulunuyorum. Yüce heyeti saygıyla selamlıyorum.
Bu kaçıncı torba yasası, ben saymadım.
Kaçıncı olduğunu da, gerçi, öğrenmek istiyorum ama bir bilinmez, sanki cebir
denklemi mübarek. 
Bilinen tek şey var değerli milletvekilleri,
o da: Eğer AKP’nin zülfüyârine dokunan herhangi bir kanunda bir madde varsa koy
torbaya. Eğer AKP’nin yandaşı sermaye sahiplerinin ayağına dokunan bir taş
varsa ve bu bir kanun maddesiyse koy torbaya. Eğer AKP’nin yandaş hâle
getirdiği kamu görevlilerinin ayağına dokunan bir taş varsa, o da bir kanun
maddesiyle ilgiliyse koy torbaya. İhaleye fesat karıştırmayla ilgili
düzenlemeleri engelleyen, ihaleye fesat karıştırmak isteyenlerin önünde bir
engel varsa, onu da koy torbaya. Eğer bir yandaşın vergide bir sorunu çıkmışsa,
onu da koy torbaya. Maliyeyle, sigortayla ilgili bir sorunu varsa, koy torbaya.
Eğer bir kamu görevlisi görevini suistimal etmiş mahkûm olmuşsa onu da maydanoz
maddesi yap, koy torbaya. İlgili ilgisiz 20-30 tane kanunda değişiklik yapan
bir kanun teklifini veya tasarısını getir Meclisin önüne. Burada da parmaklarda
akıl olmaz tabii de parmağa hükmeden aklı yerinden çıkararak, biat kültürüyle
donatarak “Kaldır parmağı, indir parmağı geçti torba yasası” diyerek,
Türkiye’nin bugüne gelmiş kadar olduğu sorunlarına AKP herhangi bir çare
aramadı, bulamadı. Bu torba kanunlar tamamen AKP’nin yandaşlarına, AKP’yle
ilgili olanlara ve AKP’ye destek verenlerin önündeki yasal engelleri kaldırma
amacıyla düzenlenmiş, kanun yapma tekniğine, Anayasa’ya, İç Tüzük’e aykırı bir
düzenlemedir. Buraya kadar yapılan işlerde dilimize pelesenk olan güzel bir
tabir var, o da: Zengin arabasını dağdan aşırır, fakir düz yolda şaşırır. 
Şimdi, AKP,
torba yasalarıyla önüne gelen pek çok engeli kaldırarak kendisini, yandaşını,
kendisine destek verenlerin sorunları halletti ama gerçek sorunu, Türkiye’nin
gerçek gündemini artık yaşamaktan bıkmış, sorunlarla boğuşmaktan bıkmış, cinnet
hâline gelmiş olan alanlara herhangi bir torba yasasında yer vermiyor.
AKP, torba
yasalarında 4/C’ciler için herhangi bir madde yok. AKP’nin torba yasalarında
taşeron işçileri için herhangi bir madde yok. AKP’nin 300 bine yakın öğretmen
adayının -40 bin tanesi bu şubatta atama bekliyordu- derdine derman olacak bir
madde yok torba yasasında. 
Türkiye’nin
değerli milletvekilleri, 3 tarafı değil, 6 tarafı denizlerle çevrili, içinde
bolca göl ve nehirler var, su ürünleri var, su ürünleri mühendisleri var;
bunlar okullarda okudular, meslek sahibi oldular, bunlar meslekleriyle ilgili
herhangi bir işte çalışamıyorlar, bunlarla ilgili torba yasasında herhangi bir
hüküm yok. Türkiye tarım yönünden çökme devrine girmiştir, köyler boşalmıştır,
hayvancılık berbat bir vaziyettedir, binlerce ziraat mühendisi, veteriner iş
beklemektedir, bunlara torba yasasında herhangi bir madde yok. Teknik
öğretmenler var Türkiye’de, teknik öğretmenler birtakım okullarda çocuklara
bilgi versin diye devlet tarafından okutulmuştur, bunlara torba yasasında çare
yok. Astsubaylar var, astsubay emeklileri var, bunlar perişan bir vaziyette
sanki ordunun zencisi gibi davranılıyor, bunlara torba yasasında bir madde yok.
Uzman çavuşlar var, erbaşlar var, bunlara torba yasasında çare yok. Kıtlık
geliyor kıtlık, kuraklık diz boyu olmuş, düzenlenen birtakım bununla ilgili
işlerde pancar üreticilerinin tonaj meselesine çare yok. Yine, bu kıtlıktan
dolayı devlete taahhüt etmiş olduğu pancarı veremeyecek olan çiftçi, kuraklık…
(Mikrofon otomatik cihaz tarafından
kapatıldı) 
FARUK BAL (Devamla) – nedeniyle
düzenlenen birtakım faaliyetlerden yararlanamayacak ve onlarla ilgili torba
yasasında herhangi bir şey yok. Ne var? Ne olduğunu gelecek maddelerinde
göreceğiz. (MHP sıralarından alkışlar) 
BAŞKAN – Teşekkür ederiz Sayın Bal. 
Şahsı adına, İzmir Milletvekili Rıza
Mahmut Türmen. 
Buyurunuz Sayın Türmen. (CHP
sıralarından alkışlar)
RIZA TÜRMEN (İzmir) – Sayın Başkan, bu
5651 sayılı İnternet Yasası’na getirilen değişiklikler bütün 17 Aralık
yasalarında olduğu gibi hukuk devleti, temel hak ve özgürlüklerle bağdaşmayan
değişikliklerdir. Plan ve Bütçe Komisyonunun kabul ettiği öneriler ise bu
problemleri, sorunları çözmemektedir. Şöyle ki, iki tane çok temel insan hakkı ihlali vardır burada: Bir
tanesi, özel yaşamın gizliliği ihlal edilmektedir; diğeri, ifade özgürlüğü
ihlal edilmektedir. Özel yaşamın ihlaliyle ilgili olarak 5651 sayılı Kanun’un
5’inci maddesinde getirilen değişikliğe bakmak gerekir. Buna göre yer
sağlayıcılar, iki yıldan fazla olmamak üzere bütün bilgileri saklamakla, bütün
bilgileri toplamakla yükümlüdürler ve aynı zamanda, yer sağlayıcılar, TİB talep
ettiği takdirde bu bilgileri hâkim kararı olmadan TİB’e vermekle yükümlüdürler.
Bu, özel yaşamın ihlalidir. Avrupa İnsan Hakları Mahkemesinde Marper-İngiltere
davasına baktığınız zaman, kişisel verilerin toplanması, saklanması ve hâkim kararı
olmadan hele başka bir makama verilmesi özel yaşamın ihlali olarak kabul
edilmiştir. Buna karşılık getirilen değişikliğin, Plan ve Bütçe Komisyonunda
kabul edilen değişikliğin bununla hiç ilgisi yoktur. Plan ve Bütçe Komisyonunda
kabul edilen değişiklik, mahkeme kararıyla bu bilgilerin talep edilmesine
ilişkindir. Mahkeme kararıyla bu bilgiler talep edildiği takdirde TİB bu
bilgileri alacak ve mahkemeye verecektir, bu farklı bir şeydir. Ama bu
değişiklik, 5651 sayılı Kanun’da yapılan değişiklikle ortaya çıkarılan insan
hakkı ihlalini yani özel yaşamın ihlalini etkilememektedir, bu ihlal olduğu
gibi kalmaktadır. Yani Cumhurbaşkanı bunu geri gönderirken buradaki insan
hakları ihlalini gidermek gibi bir düşüncesi varsa eğer, geri göndermeden, işte
pazarlık ederek bu insan hakkı ihlallerini gidermek gibi bir düşüncesi varsa bu
amaç gerçekleşmemiştir.
İkinci olarak ifade özgürlüğüyle
ilgili (9/a) maddesi ciddi kuşkular taşımaktadır. (9/a) maddesinde iki ayrı
durum düzenlenmektedir. Birinci durumda, eğer bir kişi özel yaşamının ihlal
edildiğini ileri sürerse bu iddia TİB Başkanlığına gönderilecek, TİB
Başkanlığı onu birliğe bildirecek ve dört saat içinde erişim engellenecektir
hâkim kararı olmadan, hâkim kararı bulunmadan erişim engellenecektir. Yirmi
dört saat sonra, bu, sulh ceza mahkemesine götürülecektir. Yani, önce, efendim,
erişim engellenecek, ondan sonra mahkeme kararı çıkacaktır. Bu, bizatihi; bu,
başlı başına bir ifade özgürlüğünün ihlalidir. Yani, önce erişimi engelle,
ondan sonra mahkeme kararı çıkar. 
İkinci durumda, gecikmesinde sakınca
olan hâllerde TİB, resen erişimi engelleme hakkına sahiptir. Şimdi, yapılan
değişiklikle bu erişimi engelleme kararına itiraz edilebilirken, itiraz yerine
TİB’in yirmi dört saat içinde bu kararı sulh ceza mahkemesine götürmesi kabul
edilmiştir. Ama, temel problem ortadan kalkmamaktadır; gene erişim
engellenmekte, idarenin kararıyla erişim engellenmekte, ondan sonra mahkeme
kararı alınmaktadır. Bu, ifade özgürlüğünün açık bir biçimde ihlalidir. Yani,
erişimi engellemenin idari bir kararla yapılması, ondan sonra mahkemeye
gidilmesi, ifade özgürlüğüne yapılan sınırlamanın ihlalini ortadan kaldırmaya
yeterli değildir.
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Özel hayata saldırının, ifade özgürlüğüyle ne
alakası var Sayın Türmen?
RIZA TÜRMEN (Devamla) – Kaldı ki
efendim, sulh ceza mahkemesi, karşı tarafın yani engellemeye maruz kalan
kişinin, tarafın görüşünü almadan karar verecektir ki bu da ayrıca adil
yargılama hakkının ayrı bir ihlalidir. Bütün bunları topladığımız zaman
görüyoruz ki Plan ve Bütçe Komisyonunda getirilen değişiklikler, 5651 sayılı
Kanun’da yapılan değişikliklerle ortaya çıkan insan hakları ihlallerini ortadan
kaldırmakta yetersiz kalmaktadır. 
Teşekkür ederim Sayın Başkanım. (CHP
sıralarından alkışlar) 
BAŞKAN – Teşekkür ederiz Sayın Türmen.
Şimdi, soru-cevap bölümüne geçiyoruz. 
On beş dakika bu bölümde soru-cevap.
Yedi dakikasını sorulara, sekiz dakikasını cevaba ayıracağım. 
Sayın Genç, buyurunuz. 
KAMER GENÇ (Tunceli) – Teşekkür ederim.

Biraz önce, Hükûmet sırasında oturan
arkadaşımız, Bakan, dedi ki: “Efendim, bu Tayyip Erdoğan’la oğlu arasındaki
konuşmalar, hukuksuz olarak elde edilmiş bilgilerdir.” dedi. Şimdi bizim
anladığımız kadarıyla, 17 Aralık olayında Tayyip Erdoğan’ın oğlunun dinlenmesi
için savcılıktan karar alınmış, mahkemeden karar alınmış ve o karar nedeniyle
Tayyip Erdoğan’la oğlu arasındaki konuşmalar dinlenmiş. 17 Aralıkta bazı
bakanların çocuklarının, işte evleri aranınca Tayyip Erdoğan da paniğe
kapılmış, oğluna telefon etmiş. “Oğlum, bak, depolarda para dolu, bu paraları
bir yerlere aktar, ondan sonra da bizim paralar yakalanmasın.” demiş. Ama
tabii, burada, hâkim ve oradaki polis de görevini ihmal etmiş, savcı da
görevini ihmal etmiş çünkü bu konuşmaları dinlediği hâlde anında Tayyip
Erdoğan’ın oğluna baskın yapsalar o depolardaki paraları yakalayacaklar.
Dolayısıyla bunlar görevlerini ihmal etmişler. Yani size göre burada dinlenme
hukuksuz olarak nasıl yapılmış?
BAŞKAN –Teşekkür ederiz Sayın Genç.
Buyurunuz Sayın Tanal.
MAHMUT TANAL (İstanbul) – Teşekkür
ederim Sayın Başkan.
Sayın Bakan, Başbakan Üsküdar
Kısıklı’da oturuyor. Oradaki, Kısıklı’daki villalar, yani kendisinin,
kayınbiraderinin ve çocuklarının oturduğu villalar, kaç dönüm üzerinde? Ve aynı
zamanda bu evlerinin bulunduğu villalarda bahçede kazı yapıldığı söyleniliyor.
Bu kazı hangi tarihte yapıldı? Bu kazı işlemi niçin yapıldı? Bu kazı işleminde
orada tarihî bir eser, bir şey mi vardı? Hiç arkeolog filan orada bulundu mu?
Bunun sebebi nedir acaba, bize bilgi verir misiniz? 
Teşekkür ederim.
BAŞKAN – Teşekkür ederiz Sayın Tanal.
Sayın Yılmaz.
SEYFETTİN YILMAZ (Adana) – Teşekkür
ederim Sayın Başkan.
Sayın Bakan, sizden önce görev yapan
Ulaştırma Bakanıyla ilgili çok ciddi iddialar ortada. Özellikle bu havuz
oluşturularak medyaya 680 milyon dolar civarında para toplanıyor. Buraya para
yatıran iş adamları belli. Bu parayı yatıran iş adamlarının özellikle Ulaştırma
Bakanlığından aldığı ihalelerde aşağı yukarı belli. Bir bakan olarak bu iş
adamlarının aldığı ihaleleri bir müfettiş vasıtasıyla inceletme imkânınız oldu
mu, böyle bir şeye ihtiyaç duyuyor musunuz? Gerçekten burada ciddi farklar var
mı? 
Yine bu, özellikle Sayıştay
raporlarında -şimdi rapor yanımda yok ama- yaklaşık maliyetle hak edişler
arasında 4 kata yakın fark var. 4 tane tren yolu yapım ihalesinde 1 milyarken
ödenen para 4 milyara çıkıyor. Bu 4 katlık artış neden kaynaklanıyor? İşte, bu
iş adamları, bunlardan para kazandığı için mi böyle bir havuz medyasına 100-150
milyon dolar verme gereğini hissedebiliyor? Yoksa, böyle bir ortamda kimse
kimseye borç vermiyor.
BAŞKAN – Teşekkür ederiz Sayın Yılmaz.
Sayın Erdemir…
AYKAN ERDEMİR (Bursa) – Teşekkür ederim
Sayın Başkan.
Sayın Bakan, yolsuzluk kayıtlarıyla
ilgili olarak YouTube’daki kaydı 1 gün içinde 2 milyon 385 bin kişinin
izlediğini görüyoruz. Yine, 24 saat içinde Twitter’daki 10 “trend topic”in
7’sinin yolsuzlukla ilgili olduğunu görüyoruz. Ekşi Sözlük’te de 24 saat bile
dolmadan yolsuzlukla ilgili 2 binin üzerinde “entry” girildiğini görüyoruz. Bu
da bir Ekşi Sözlük rekoru. Belli ki İnternet filtresi, sansürü ve torba
yasaları işe yaramıyor. İnternet ’in fişini kökten çekmeyi düşünüyor musunuz?
Teşekkür ederim.
BAŞKAN – Teşekkür ederiz Sayın Erdemir.
Sayın Ekşi…
OSMAN OKTAY EKŞİ (İstanbul) – Teşekkür
ederim Sayın Başkan.
İstanbul Büyükşehir Başkanlığı
tarafından yaptırılan 22 kilometre uzunluğundaki Kadıköy-Kartal metrosunun
toplam maliyetinin 3 milyar 100 milyon Türk lirası olduğu doğru mudur? Bu
hattın kilometre maliyetinin 140 milyon Türk lirasını bulduğu anlaşılmaktadır.
Ulaştırma, Denizcilik ve Haberleşme Bakanlığı tarafından Ankara’da
yaptırılmakta olan metro hattının kilometre maliyetinin 90 milyon Türk lirası
olduğu hesaplandığı, İzmir’deki benzeri bir hattın maliyetinin ise 56 milyon lira
olduğu dikkate alındığında Kadıköy-Kartal hattının yapımında birilerinin
yolsuzluk, hatta hırsızlık yapmış olması ihtimali var mıdır? Sayın Bakandan bu
konuda açıklama yapmasını rica ediyorum. 
Teşekkür ederim.
BAŞKAN – Teşekkür ederiz Sayın Ekşi.
Sayın Acar…
GÜRKUT ACAR (Antalya) – Teşekkür ederim
Sayın Başkan.
Sayın Bakan, 4 Bakan hakkındaki
fezlekeler neden Türkiye Büyük Millet Meclisine getirilmiyor? Kırk beş güne
yakın gün geçti, buna rağmen, hiçbir kımıltı yok ve bu konu kamuoyunda
uyutulmaya çalışılıyor. Bakanların oğulları tutuklu olduğu hâlde bakanlar
tutuksuz olduğu için mi böyle oluyor? Türkiye Büyük Millet Meclisi ne zamandan
beri ağır şekilde yakın suç kanıtları olan sanıkları korumak ve kollamakla
görevli bir tavır takınıyor? 
Başbakan ile oğlunun konuşmaları
hepimize acı verdi. Bu konuşmalarla ilgili soruşturma yapılacak mıdır? Yoksa,
Türkiye Büyük Millet Meclisi bunu da örtbas mı edecektir?
Teşekkür ederim.
BAŞKAN – Teşekkür ederiz Sayın Acar.
Sayın Atıcı…
AYTUĞ ATICI (Mersin) – Teşekkür ederim
Sayın Başkan.
Sayın Bakan, 17 Aralıktan sonra ortaya
dökülen pisliklerin yayılmasını engellemek için İnternet yasaklarını
çıkardınız. Daha sonra, bu bilgilere erkenden ulaşabilmek için MİT yasasını
çıkarmakla meşgulsünüz. HSYK yasası çıkararak örtülemeyecek olan delilleri
buharlaştırma çabası içerisindesiniz. En son, özel yetkili mahkemeler yasasıyla
da “Ola ki bütün bunlara rağmen bir gün yargılanırsak bari bizim çocuklar bizi
yargılasınlar.” diye bir çaba içerisindesiniz. Karşınızdaki orantısız zekânın
farkında mısınız bilmiyorum. Bu orantısız zekâlı gençler şu anda, başta Ankara,
İstanbul, İzmir olmak üzere, bütün büyük şehirlerde sokaktalar Sayın Bakan.
Sesleri buraya kadar gelmiyor gibi görünmekle beraber, bütün Türkiye’yi inim
inim inletiyorlar. İnanın, şu anda sizin yerinizde olmak istemezdim.
BAŞKAN – Teşekkür ederiz Sayın Atıcı.
Buyurunuz Sayın Bakan.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Çok teşekkür ediyorum Sayın Başkan.
Özellikle, dünkü kaset hadisesiyle
ilgili olarak şunu ifade edeyim: Hem Başbakanlık tarafından hem şahsım
tarafından açıklama yapıldı. Bunun tamamıyla montaj ve ahlaksızca yapılan bir
saldırı olduğunu bir kez daha ifade ediyorum.
KAMER GENÇ (Tunceli) – Doğru mu yanlış
mı, onu soruyoruz, ahlaksızlığı bırak.
AYTUĞ ATICI (Mersin) – Doğru mu, yalan
mı, onu söyle, ahlaksızlığı boş ver. Doğru mudur, yalan mı?
KAMER GENÇ (Tunceli) – Doğru mu yalan
mı? Doğruysa, yalan değilse, aksi ispatlanırsa istifa edecek misin?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Ve şunu ifade etmek istiyorum: Bizler açısından
siyaset kurumu son derece önemlidir. İki aydan beri hukuk ayaklar altına
alınıyor, hukuk çiğneniyor ve maalesef…
AYTUN ÇIRAY (İzmir) – Kaç yıldan beri,
kaç yıldan?
AYTUĞ ATICI (Mersin) – Sayın Bakan, on
iki yıldır hukuk çiğneniyor.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) - …gayrihukuki, gayriahlaki bu davranışları
siyaseten kullanmak isteyen siyasi partilerimiz var. 
KAMER GENÇ (Tunceli) – Neden ahlaksız
oluyor?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) - Bunu ben yadırgıyorum. 
KAMER GENÇ (Tunceli) – Allah Allah!
DİLEK AKAGÜN YILMAZ (Uşak) – Yolsuzluğa
ne diyorsunuz Sayın Bakan? 
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) - Eğer biz demokrasi için mücadele edeceksek hep
birlikte etmeliyiz. Dün…
LÜTFÜ TÜRKKAN (Kocaeli) – Önce
hırsızlığı yargılayacaksınız, sonra…
DİLEK AKAGÜN YILMAZ (Uşak) – O paralar
neden saklanıyor?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) - Efendim, bu yolsuzluklarla ilgili olarak şunu
ifade edeyim…
OKTAY VURAL (İzmir) – Bakanları Rıza
Sarraf örümcek ağına alacak, adaletten bahsedeceksiniz, değil mi?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Hatırlarsanız…
OKTAY VURAL (İzmir) – Medya havuzu
nerede?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) - Lütfen… Lütfen…
Hatırlayınız, Sayın Baykal’la ilgili
kaset çıktığında…
KAMER GENÇ (Tunceli) – Oraya dokunma!
OKTAY VURAL (İzmir) – Soruşturma yanlış
mı?
MAHİR ÜNAL (Kahramanmaraş) – Sayın
Başkan, lütfen, Bakanın sorulara cevap vermesine müsaade edin.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) - …ve Sayın MHP’li milletvekilleriyle ilgili kaset
gündeme geldiğinde… (Gürültüler)
DİLEK AKAGÜN YILMAZ (Uşak) – Neden suç
işlediniz? Neden yapılanları açığa çıkardınız?
EKREM ÇELEBİ (Ağrı) – Bakan konuşma
yapıyor. Ayıp ya!
BAŞKAN – Sayın milletvekilleri, lütfen,
Bakanın açıklamalarını dinleyiniz. 
EKREM ÇELEBİ (Ağrı) – Hem soruyorsunuz
hem dinlemiyorsunuz.
OKTAY VURAL (İzmir) – Yargıda
yargılanıyorlar, “yalan” diyor ya!
BAŞKAN – Sakin olunuz lütfen… 
LÜTFÜ TÜRKKAN (Kocaeli) - Baykal’ın
evinde 30 milyon avro mu çıktı ya!
KAMER GENÇ (Tunceli) – Olay yüzde yüz
doğru.
BAŞKAN - Dinleyiniz lütfen….
Buyurunuz Sayın Bakan. 
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Bu konuyla ilgili olarak, maalesef, muhalefet
partilerimiz tarafından gerekli savunma bile yapılamamıştır. 
KAMER GENÇ (Tunceli) – Paralar ortada!
30 milyon euro nereye gitti?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) - Eğer biz siyaset kurumunu üstün tutmak
istiyorsak, siyaset kurumunu gerçekten güç sahibi yapmak istiyorsak…
OKTAY VURAL (İzmir) – Rüşvet ve
yolsuzluk çetesini üstün tutmaya hakkımız yok.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Lütfen… Lütfen…
OKTAY VURAL (İzmir) – Rüşvet ve
yolsuzluk çetesiyle karıştırmayın.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) –Arkadaşlar, lütfen, ben konuşmamı bitireyim,
elbette söz söylemek isterseniz yine devam edebilirsiniz.
OKTAY VURAL (İzmir) – Rüşvet ve yolsuzluk
çetesiyle ilgili soruşturma var!
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) - Ama biz bugüne kadar yolsuzluklarla mücadele
ederek Türkiye’deki bu büyümeyi gerçekleştirdik, bu güçlenmeyi sağladık. 
DİLEK AKAGÜN YILMAZ (Uşak) – Neyin
mücadelesinden bahsediyorsunuz?
OKTAY VURAL (İzmir) – Rüşvet ve
yolsuzluk çetesi. 
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Lütfen… 
OKTAY VURAL (İzmir) – Rüşvet ve
yolsuzluk çetesiyle ilgili soruşturma var.
DİLEK AKAGÜN YILMAZ (Uşak) –
Yolsuzluğun başı sizsiniz!
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) - Bir diğer husus değerli arkadaşlar: Bizim
özellikle İnternet’e yönelik olarak İnternet’e yasak getirdiğimizi, İnternet’e
sansür getirdiğimizi ifade ediyorsunuz. Ben çok merak ediyorum, lütfen bir
arkadaşımız gelsin burada açıklasın, biz neyi yasaklıyoruz? Biz neye sansür
koyuyoruz?
FARUK BAL (Konya) – Sayın Bakan, dün
Youtube’a girilemiyordu.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Bakın, biraz önce, İnternet Yasası’na yönelik
olarak, özel hayatın gizliliğine yönelik olarak bir ifade kullanıldı, burada
kullanıldı. Dendi ki: “Bu kişilik hak ve hürriyetlerine…”
MAHMUT TANAL (İstanbul) – Rüşvet ve
yolsuzluğun mazereti olamaz Sayın Bakan.
İDRİS ŞAHİN (Çankırı) – “Avrupa İnsan
Hakları Mahkemesi” diye siz söylediniz. 
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Ya, lütfen arkadaşlar, bir müsaade edin. Müsaade
edin, ben kendim aktarayım. Siz de bu dediğiniz “İfade özgürlüğünün ihlali
anlamına geliyor.” şeklinde bir ifade kullanıldı. 
Değerli arkadaşlar, bakınız, bilakis
biz, kişilik hak ve hürriyetini koruyan bir düzenleme yaptık burada. Özel
hayatın gizliliği bir kişinin mağduriyetini…
KAMER GENÇ (Tunceli) – Tayyip’i korumak
için düzenleme yapıyorsunuz, Tayyip’i, Tayyip’i! Tayyip’i korumak için
düzenleme yapıyorsunuz, başkasını korumuyorsunuz!
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Değerli arkadaşlar, Deniz Baykal mağdur
olmuştur. 
KAMER GENÇ (Tunceli) – Hayır efendim.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Deniz Baykal’ın mağduriyetini gidermek kişilik
hak ve hürriyetlerini korumaktır. 
DİLEK AKAGÜN YILMAZ (Uşak) – Yıllar
geçti Sayın Bakan, niye ortaya çıkarmadınız? Şimdiye kadar niye ortaya
çıkarmadınız? Siz Hükûmetsiniz, neden açıklamadınız, kim yaptı? 
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Ama siz diyorsunuz ki: “Kişilerin mağduriyeti
bizim açımızdan önemli değil, kişilerin hakkı ihlal edilsin.” Böyle bir şey söz
konusu olamaz. 
DİLEK AKAGÜN YILMAZ (Uşak) – Nasıl
dizayn çalışması yapılıyor, bunları neden açıklamıyorsunuz? Kim yapıyor bu
dizayn çalışmasını? 
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – İnternet Yasası’nda şunu ifade edeyim: Kişilik
hak ve hürriyetlerine yönelik yapmış olduğumuz düzenlemeler var, özel hayatın
gizliliğine yönelik yapmış olduğumuz düzenlemeler var. Lütfen dikkatli
inceleyiniz diye düşünüyorum, incelemenizi tavsiye ediyorum. Eğer dikkatli bir
şekilde incelerseniz eski İnternet yasasına göre oldukça liberal, oldukça açık
ve İnternet’e yasak getirmeyen bilakis İnternet’in daha fazla kullanımına imkân
sağlayan bir düzenleme. 
DİLEK AKAGÜN YILMAZ (Uşak) – Siyasi
dizaynı kim yapıyor Sayın Bakan, bunu açıklayın. Biz sorularımıza cevap
verilmesini istiyoruz.
MAHİR ÜNAL (Kahramanmaraş) – Sizin
istediğiniz gibi mi cevap verecek sorulara?
DİLEK AKAGÜN YILMAZ (Uşak) – Tabii, siz
istediğiniz gibi her şeye hâkimsiniz! Bu Meclisin iradesi de, bu milletin
iradesi de hiçbir işe yaramıyor, ancak siz kendi Başbakanınızı korumasını
biliyorsunuz!
GÖKCEN ÖZDOĞAN ENÇ (Antalya) – Car,
car, car, car, car! Öf! Hayret bir şeysin ya! Ya, bir konuşuyor, konuşuyor.
Dinle, dinle, sordun, dinle, dinle! Allah Allah ya! Böyle bir şey var mı ya?
Sorma o zaman!
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Şimdi, değerli arkadaşlar, şunu ifade edeyim:
Eğer bir kesim millî iradeden güvenini kaybetmişse, millî iradeden güç
alamayacağına inanmışsa başka yol ve yöntemlere başvururlar. Bugünkü yaşanan
hadise budur, bundan ibarettir.
OKTAY VURAL (İzmir) – Ya, millî irade
rüşvet ve hırsızlığın ruhsatı mı be! 
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Bakın, 30 martta seçimler olacak. 
OKTAY VURAL (İzmir) – Bakanlar niye
alındı Bakanlar? Bakanlar niye alındı?
LÜTFÜ TÜRKKAN (Kocaeli) – Cezaevindeki
hırsızların ne günahı var?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Lütfen korkmayınız, sandığa gidiniz, sandıkta
halkımız bunun cevabını verecektir.
OKTAY VURAL (İzmir) – Bakanlar niye
alındı?
LÜTFÜ TÜRKKAN (Kocaeli) – Cezaevindeki
hırsızların günahı ne?
OKTAY VURAL (İzmir) – O bakanlar alındı
ha?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) - Kimse millî iradeden kaçmasın, kimse millî
iradeden kaçmasın. Millî…
OKTAY VURAL
(İzmir) – Bu bakanlar niye alındı? Bu bakanlar niye alındı?
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) - Lütfen, değerli
arkadaşlar… Eğer yanlış…
OKTAY VURAL
(İzmir) – Ne değerli arkadaşları! Soruşturması devam ediyor, fezlekeleri
gönderilmiş bakanlar.
BAŞKAN – Sayın
milletvekilleri, lütfen… Biraz sakin olun da dinleyelim.
OKTAY VURAL
(İzmir) – Kimi savunuyorsun sen? Havuz medyası mı oluşturmak için, havuz mu
oluşturdun sen de? Sen de mi havuzda yüzüyorsun? Sen de mi havuzda yüzüyorsun?
ULAŞTIRMA, DENİZCİLİK
VE HABERLEŞME BAKANI LÜTFİ ELVAN (Karaman) – Değerli arkadaşlar, eğer yanlış
yapılan bir şey varsa vatandaş bunun gerekli cevabını verecektir ama lütfen
saygı duyalım.
OKTAY VURAL
(İzmir) – Yargıda devam ediyor, “yok” diyorsun.
LÜTFÜ TÜRKKAN
(Kocaeli) – Sayın Bakan, cezaevindeki hırsızların günahı ne?
OKTAY VURAL
(İzmir) – Sen de mi havuzda yüzüyorsun?
LÜTFÜ TÜRKKAN
(Kocaeli) – Cezaevindeki hırsızların günahını anlat bize.
BAŞKAN – Sayın
milletvekilleri…
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) – Lütfen, lütfen… Lütfen
haddinizi biliniz!
OKTAY VURAL
(İzmir) – “Lütfen” tabii! Yargıda devam ediyor diyorum, nasıl “yok” dersin? 
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) – Lütfen haddinizi
bilin, lütfen haddinizi bilin!
OKTAY VURAL
(İzmir) – Yargıda devam ediyor. 
MAHİR ÜNAL
(Kahramanmaraş) – Sayın Başkan, böyle bir usul var mı efendim? Bu nedir böyle?
Sayın Başkan…
BAŞKAN – Sayın
milletvekilleri, lütfen… Bakanın açıklamasını dinleyiniz.
OKTAY VURAL
(İzmir) – Yargıda devam eden bir şeye nasıl “yok” diyorsun.
MAHİR ÜNAL
(Kahramanmaraş) – Sayın Başkan, lütfen uyarır mısınız!
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) – Lütfen haddinizi
biliniz!
OKTAY VURAL
(İzmir) – Sen de haddini bil! 
Yargıda devam
ediyor, soruşturma var.
MAHİR
ÜNAL (Kahramanmaraş) – Sayın Başkan, lütfen uyarır mısınız!
BAŞKAN – Sayın
milletvekilleri… Sayın Vural…
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) – Ben sizi herhangi bir
şeyle itham etmedim, itham etmedim. 
OKTAY VURAL
(İzmir) – Rüşvet ve yolsuzluktan alınmadı mı?
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) - Beni bu şekilde itham
edemezsiniz” 
OKTAY VURAL
(İzmir) – Rüşvet ve yolsuzluktan alınmadı mı?
BAŞKAN - Sayın
Vural…
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) - Beni bu şekilde itham
edemezsiniz. İtham edemezsiniz beni.
OKTAY VURAL
(İzmir) – Onlara havuz medyasıyla ilgili soruşturma niye açılmadı?
BAŞKAN – Sayın
milletvekilleri…
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) – Sayın Başkan…
BAŞKAN – Lütfen,
çok rica ediyorum. Böyle bir usul ve böyle bir konuşma tarzı yok.
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) – Beni bu şekilde itham
edemezsiniz. Eğer ispat etmezseniz namertsiniz! 
BAŞKAN - Sayın
milletvekilleri, oturuma on dakika ara veriyorum.
 Kapanma
Saati: 21.08
BEŞİNCİ OTURUM
Açılma Saati: 21.21
BAŞKAN: Başkan Vekili Şükran Güldal MUMCU
KÂTİP ÜYELER: Fehmi KÜPÇÜ (Bolu), Mine LÖK BEYAZ (Diyarbakır) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 67’nci Birleşiminin Beşinci Oturumunu açıyorum. 
561 sıra sayılı Kanun Teklifi’nin
görüşmelerine kaldığımız yerden devam edeceğiz.
Komisyon ve Hükûmet yerinde.
Sayın Bakan, sizin sözünüz eksik
kalmıştı. Bir buçuk dakikalık bir süre size tekrar vereceğim. 
Buyurunuz efendim.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Sayın Başkan, son olarak şunu ifade etmek
istiyorum: Sayın Türmen’in de dile getirdiği bir husus -yıldırım kararı- Avrupa
İnsan Hakları Mahkemesinin İnternet’le ilgili vermiş olduğu bir karar var. Bu
karara baktığımızda, Türkiye’nin ölçüsüz bir karar aldığını ifade ediyor Avrupa
İnsan Hakları Mahkemesi ve İnternet’i tamamıyla kapatma yerine sadece sakıncalı
olan bölümü kapatın şeklinde bir tavsiyede bulunuyor ve Türkiye’yi 30 bin euro
tazminat ödemeye mahkûm ediyor yıldırım kararında.
Eğer bu mevcut, İnternet’le ilgili
yasamız şu an devam etmiş olsaydı bu problemleri bundan sonra da yaşamaya devam
edecektik. Ancak bu, yeni yapılan düzenlemeyle Avrupa İnsan Hakları
Mahkemesinin vermiş olduğu bu karara uygun bir düzenleme yapmış olduğumuzu
görüyoruz. Nedir bu? Burada İnternet’i bir bütün olarak kapatma yerine, sadece
o sakıncalı olan bölümün engellenmesi, işte bu yeni yapılan düzenlemeyle
getiriliyor. Dolayısıyla, Avrupa İnsan Hakları Mahkemesinin tavsiyesine de, bir
anlamda, burada, bu şekilde uymuş oluyoruz.
Ben çok teşekkür ediyorum efendim.
BAŞKAN – Teşekkür ederiz Sayın Elvan.
MEHMET AKİF HAMZAÇEBİ (İstanbul) –
Sayın Başkan, efendim, oturuma ara vermeden söz istemiştim ama ara verdiğiniz
için söz verme imkânı bulamadınız, daha doğrusu, beni dinleme imkânı
bulamadınız.
BAŞKAN – Buyurunuz.
MEHMET AKİF HAMZAÇEBİ (İstanbul) –
Sayın Bakan, konuşmasında, bu düzenlemelerin gerekçesi olarak Sayın Baykal’la
ilgili bazı değerlendirmeler yapıp onu bu düzenlemenin, İnternet düzenlemesinin
gerekçesi olarak ifade etti.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Hayır, örnek olarak verdim, sadece örnek.
MEHMET AKİF HAMZAÇEBİ (İstanbul) – O
nedenle, eski Genel Başkanımız olan Sayın Deniz Baykal’la ilgili bu
değerlendirme nedeniyle 69’uncu maddeye göre söz istiyorum efendim.
BAŞKAN – Buyurunuz efendim. (CHP
sıralarından alkışlar)
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; İnternet’e getirilen yeni
düzenlemelerin, yeni kısıtlamaların tek bir gerekçesi vardır. 17 Aralık rüşvet
ve yolsuzluk soruşturması nedeniyle gerek sosyal medyada, gerekse diğer
alanlarda, İnternet’te meydana gelen, Hükûmet aleyhine olan haberlerin,
tweet’lerin engellenmesi, onların kontrol altına alınmasıdır. Başka hiçbir
amacı yoktur. 
Eğer, gerçekten, Sayın Deniz Baykal’la
ilgili olarak, 2010 yılında yaşanan hadise nedeniyle Hükûmet bir önlem almak
isteseydi, o hadiseyi emsal kabul edip bu kötü uygulamaya yönelik bir önlem
almak isteseydi, bu önlem o zaman alınabilirdi. Ne zaman bu yola başvuruluyor?
17 Aralık rüşvet ve yolsuzluk soruşturmasından sonra başvuruluyor ve bu
düzenlemenin meşruiyetini sağlamak için Sayın Deniz Baykal’a sığınılıyor.
Doğrusu bu açıklamayı samimi bulmuyorum. Sayın Bakanın bakanlık yapma
konusundaki iyi niyetini biliyorum ama bu açıklama doğru değil Sayın Bakan, bu
açıklamayı lütfen yapmayın. İnternet’e getirilen kısıtlamanın tek amacı, rüşvet
ve yolsuzluk soruşturmasının üzerini örtmektir. 
Sayın Rıza Türmen burada gerekli
açıklamaları yaptı. AİHM’nin kararı var, Yıldırım kararı. O zaman hâkim
kararıyla yapılmış olan, hâkim kararına dayalı olarak bir İnternet sitesinin
yasaklanmasını dahi AİHM mevzuatın belirsizliği olarak almış ve bunu insan
haklarına aykırı olarak değerlendirmiştir. Bu düzenlemelerin AİHM kararlarına
uygunluğu hiçbir şekilde yoktur. 
Sayın Bakanın bir cümlesine
katılıyorum: “İki aydan bu yana Türkiye’de hukuk ayaklar altına alınmıştır.”
Evet, iki aydan bu yana Hükûmet tarafından Türkiye’de hukuk ayaklar altına
alınmıştır.
MALİK ECDER ÖZDEMİR (Sivas) – On iki
yıldır, iki ay değil. 
MEHMET AKİF HAMZAÇEBİ (Devamla) –
Saygılar sunuyorum hepinize, iyi akşamlar diliyorum. (CHP sıralarından
alkışlar)
BAŞKAN – Teşekkür ederiz Sayın
Hamzaçebi.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Sayın Başkan…
BAŞKAN – Buyurunuz Sayın Elvan.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Teşekkür ediyorum Sayın Başkan.
Özellikle, hukukun Hükûmet tarafından
ayaklar altına alındığını ifade etti Sayın Akif Hamzaçebi Bey, bunu kabullenmek
mümkün değil. Hukukun ayaklar altına alındığını herkes biliyor. Artık bir kaset
siyaseti başladı Türkiye’de. 
GÜRKUT ACAR (Antalya) – Siz yaptınız
Sayın Bakan.
MALİK ECDER ÖZDEMİR (Sivas) – On iki
yıldır hukuk ayaklar altında Sayın Bakan, on iki yıldır. On iki yıldır
Türkiye’de hukuk kalmadı. 
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Bu kaseti çıkaranları, bu yasa dışı uygulamaları
piyasaya sürenleri herkes biliyor. Bunu özellikle ifade etmek istedim.
İkinci olarak da, burada, değerli
arkadaşlar, İnternet yasasıyla getirilen düzenleme, birincisi, kişilik hak ve
hürriyetlerini koruyan bir düzenleme. Yani kişilik haklarını, eğer dikkatli
incelerseniz… 
KAMER GENÇ (Tunceli) – Tayyip’in
yolsuzluklarını örtmek için getiriyorsunuz bunu, Tayyip’in yolsuzluklarını
örtmek için getiriyorsunuz.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – İkincisi de -özel hayatın gizliliğini- bizatihi
kişinin mağduriyetini önleyen bir düzenleme. 
Şimdi, burada biz hangi durum olursa
olsun mutlaka ve mutlaka bir mahkeme kararını istiyoruz…
KAMER GENÇ (Tunceli) – Mahkeme mi
kaldı?
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) – …ama gecikmesinde
sakınca bulunan hâllerde TİB Başkanlığı engellemeyi yapıyor ve yirmi dört saat
içerisinde mahkemeye başvuruyor ve mahkeme de kırk sekiz saat içerisinde bunu
neticelendirmek zorunda. Dolayısıyla, ister trafik bilgileri olsun ister özel
hayatın gizliliğine yönelik olsun ister kişilik haklarının çiğnenmesine yönelik
olsun, hangi husus olursa olsun tüm bu hususlarda mutlak suretle mahkeme kararı
aranıyor. Bunu bilmemiz gerekiyor ve sizler de biliyorsunuz, dünyanın birçok
gelişmiş ülkesinde bunların birçoğunun mahkeme kararı olmadan engellendiğini de
hepimiz biliyoruz. Ama Türkiye’de mahkeme kararı olmadan hiçbir engelleme
gerçekleşmeyecek. Yani bunun farkında olalım ama birçok gelişmiş ülkede,
hepimiz biliyoruz, engelleme gerçekleşiyor mahkeme kararı olmadan, siz o siteye
girmek istediğiniz zaman karşınıza bir yazı geliyor, “Bu site bulunamamıştır.”
ifadesi geliyor. Hâlbuki o ülke tarafından o site engellenmiştir. 
Bizim gayet açık, gayet şeffaf bir
düzenleme yaptığımız ortada. Ama lütfen bunu başka yerlere çekmeyelim. 
Çok teşekkür ediyorum. 
BAŞKAN – Teşekkür ederiz Sayın Elvan.
MAHMUT TANAL (İstanbul) – Sayın Başkan…
BAŞKAN – Buyurunuz Sayın Tanal.
MAHMUT TANAL (İstanbul) – Ben özür dilerim,
Sayın Bakan şunu söyleyemiyor: Yani bu kasetlerin içeriği doğru mu, yanlış mı?
Yani bunu istiyoruz. 
MAHİR ÜNAL (Kahramanmaraş) – Ya, hâkim
mi ya o, hâkim mi de, nereden bilsin? Nasıl doğru mu, yanlış mı ya!
MAHMUT TANAL (İstanbul) – İçeriği doğru
mu, yanlış mı? Rüşvet, yolsuzluk, hırsızlık özel yaşamın gizliliğiyle
kapatılamaz, örtülemez…
BAŞKAN – Sayın Tanal…
MAHMUT TANAL (İstanbul) – Dünyanın
hiçbir yerinde, hiçbir ahlakında, hiçbir dinde, hiçbir toplumda… Rüşvet,
hırsızlık ahlaksızlıktır. 
BAŞKAN – Sayın Tanal, bunları
söylediniz, soru cevap bölümünde bunları söylediniz. Bakanın verdiği cevaplar
da ortada. (AK PARTİ ve CHP sıralarından karşılıklı laf atmalar)


3.-Isparta Milletvekili Süreyya Sadi Bilgiç ve Bayburt
Milletvekili Bünyamin Özbek ile 80 Milletvekilinin; Bazı Kanunlarda Değişiklik
Yapılması Hakkında Kanun Teklifi ile Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi'nin; Bazı Kanunlarda Değişiklik
Yapılmasına İlişkin Kanun Teklifi, Malatya Milletvekili Mahmut Mücahit Fındıklı
ve Muş Milletvekili Faruk Işık ile 34 Milletvekilinin; Bazı Kanunlarda
Değişiklik Yapılması Hakkında Kanun Teklifi, Şırnak Milletvekili Hasip
Kaplan'ın; Bazı Kanunlarda Değişiklik Yapılmasına İlişkin Kanun Teklifi ile
Plan ve Bütçe Komisyonu Raporu (2/2006, 2/2007, 2/2009, 2/2010) (S. Sayısı:
561) (Devam)
Şimdi ikinci bölüm üzerindeki
görüşmeler tamamlanmıştır. İkinci bölümde yer alan maddeleri, varsa o madde
üzerindeki önerge işlemlerini yaptıktan sonra ayrı ayrı oylarınıza sunacağım. 
İkinci bölümün ilk maddesi 14’üncü
maddeden başlıyor. 
14’üncü madde üzerinde üç önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 561 sıra sayılı yasa
tasarısının 14 üncü maddesindeki "ve" ibaresinin '"ile"'
ibaresiyle değiştirilmesini arz ve talep ederiz.
 Sırrı
Sakık  Hasip Kaplan Adil
Zozani
 Muş Şırnak Hakkâri

 İdris
Baluken Nazmi Gür
 Bingöl Van
Türkiye Büyük
Millet Meclisi Başkanlığına

Görüşülmekte olan 561 sıra sayılı kanun
teklifinin çerçeve 14 üncü maddesinde yer alan “Muhtelif” ibaresinin “İlgili”
şeklinde değiştirilmesini arz ve teklif ederiz. 
 Mustafa
Kalaycı Mehmet Günal Seyfettin
Yılmaz
 Konya Antalya Adana
 Erkan
Akçay Lütfü Türkkan  Şefik
Çirkin
 Manisa Kocaeli Hatay
 Faruk
Bal
 Konya
T. B. Millet
Meclisi Başkanlığı’na
Görüşülmekte olan kanun teklifinin 14.
maddesinin sonundaki “fiyat endeksine yapılmış sayılır” ifadesinin “fiyat
endeksine göre yapılmış sayılır” şeklinde değiştirilmesini arz ederiz.
 Ferit Mevlüt Aslandoğlu Süleyman
Çelebi Rahmi Aşkın Türeli
 İstanbul İstanbul İzmir
 Haluk
Eyidoğan Ali Sarıbaş  İstanbul Çanakkale 
BAŞKAN – Son okuttuğum önergeye
Komisyon katılıyor mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Katılmıyoruz Sayın Başkan. 
BAŞKAN – Hükûmet?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Katılamıyoruz Sayın Başkan. 
BAŞKAN – Kim konuşacak?
MEHMET AKİF HAMZAÇEBİ (İstanbul) –
Sayın Çelebi…
BAŞKAN – Buyurunuz Sayın Çelebi. (CHP
sıralarından alkışlar) 
SÜLEYMAN ÇELEBİ (İstanbul) – Çok
teşekkür ederim Sayın Başkan. 
Değerli arkadaşlar, ben de hepinizi
saygıyla sevgiyle selamlıyorum. 
Aslında dün akşamdan beri Türkiye’de
tam bir trajedi yaşanıyor ama bunun üzerinin kapatılması konusunda da her şey
yapılmaya çalışılıyor ve gündem yeniden değiştirilmeye çalışılıyor.
Şu anda görünen tablo şu: Sayın
Başbakan bugün grup toplantısında yaptığı açıklamada bu tapelerin veya bu
bantların tamamen şantaj niteliğinde olduğunu söyledi fakat bunu kesinlikle
yalanlamıyor “Benim konuşmam değil.” demiyor. 
MAHİR ÜNAL (Kahramanmaraş) – Dedi. 
YILMAZ TUNÇ (Bartın) – Yalanlıyor.
SÜLEYMAN ÇELEBİ (Devamla) – Hayır. 
Yani “çarpıtılmıştır” diyor, “montaj
yapılmıştır” diyor, “şantaj yapılmıştır” diyor. Tamamen montaj yapıldığını
söylüyor.
MAHİR ÜNAL (Kahramanmaraş) – Gerçeği
yansıtmadığı, gerçekle ilgisi olmadığı söylendi.
SÜLEYMAN ÇELEBİ (Devamla) – Montaj
yapıldığını söylüyor.
RECEP ÖZEL (Isparta) – Yani, bu kadar
da çarpıtma olmaz ki ya! Süleyman Bey, ayıp oluyor ama ha!
SÜLEYMAN ÇELEBİ (Devamla) – Arkadaşlar,
bakın “Böyle bir konuşma yapmadım.” demiyor.
RECEP ÖZEL (Isparta) – Kardeşim,
diyor, ne anlama gelir bu konuşma ya!
SÜLEYMAN ÇELEBİ (Devamla) – Hayır.
“Böyle bir konuşmam, benim çocuğumla böyle bir konuşmam olmadı.” demiyor.
YILMAZ TUNÇ (Bartın) – “Montaj” diyor.
ÜLKER CAN (Eskişehir) – Montaj bu,
montaj.
SÜLEYMAN ÇELEBİ (Devamla) – O nedenle,
o nedenle, tamamen…
RECEP ÖZEL
(Isparta) – Ya, bak, şimdi, Kemal Kılıçdaroğlu hakkında da… Söyle, Kılıçdaroğlu
hakkında da çıktı; ne diyeceksin buna, söyle!
SÜLEYMAN ÇELEBİ (Devamla) – Şimdi,
değerli arkadaşlar, yeni yeni montajlar üretilebilir de.
RECEP ÖZEL (Isparta) – İşinize geldi mi
“üretilir” değil mi? 
SÜLEYMAN ÇELEBİ (Devamla) – Kendisi,
Genel Başkanınız çıkar, “Bu, benim beyanım değil.” der…
RECEP ÖZEL (Isparta) – Ya, bunu dedi ya
şimdi!
MAHİR ÜNAL (Kahramanmaraş) – Tamam,
Başbakan bunu söyledi, söyledi bugün Başbakan. 
SÜLEYMAN ÇELEBİ (Devamla) - …bu kürsüde
de gelir burada hesabını verir, onu söyler. Dolayısıyla, ilk önce bunun bugün
ne noktaya geldiği çok net görüyoruz. 
İkinci önemli konu şu değerli
arkadaşlarım: Şimdi, Grup Başkan Vekilimiz de söyledi, burada bu yapılan
düzenlemelere ilişkin göndermeler ya eski Genel Başkanımız Sayın Deniz
Baykal’la ilgili oluyor veya MHP’ye yapılan operasyonla ilgili bunlar bir
referans noktası oluyor. Oysa o yıl yapılan… Tam 2010’dan bu yana, bu konuda
buraya bu kadar çeşitli öneriler geldi, buralarda çeşitli defa yasa teklifleri
konuşuldu, dört yıl, on yıl bu Hükûmetten bunların düzeltilmesi istendi ama düzeltilmedi.

Ne zamandan beri bu işlerle
uğraşıyoruz? 17 Aralık önemli bir dönemeç noktası ama 17 Aralıktan önce de
Gezi’deki eylemlerin de bütünlüğünde, orada yapılan süreci de kapsayan bir yeni
operasyon başlatıldı. Bu operasyonun içinde ne var? Bu operasyonun içinde
değerli arkadaşlarım, tam bir sansür var. Hani 12 Eylülde kitaplar toplatıldı,
bir şekliyle bir yerlere dizildi, 12 Eylül cuntası, askerî yönetim birtakım
sansürler uyguladı, şimdi yeni bir sansürleme yeniden başlatıldı. Bu sansürü
yalnız İnternet’le ilgili düzenleme olarak görmeyin, bakın üst üste çıkan
yasalar, HSYK’la ilgili yapılan düzenlemeler, şimdi getirilen bu İnternet’le
ilgili yapılan düzenlemeler, Millî Eğitim Bakanlığında yapılması düşünülen
düzenlemeler, MİT Yasası’yla…
YILMAZ TUNÇ (Bartın) – Ne var ya bunda,
Millî Eğitim Bakanlığında ne var?
SÜLEYMAN ÇELEBİ (Devamla) - Ne var?
Orada işte atamalar, orada da korku toplumunun yaratılmasına ilişkin her şey
var. Dolayısıyla…
İSMAİL KAŞDEMİR (Çanakkale) –
İnanmadığın konuşmayı yapma. 
SÜLEYMAN ÇELEBİ (Devamla) - Çok
inanarak yapıyorum bunları. 
Tam bir korku toplumunun yaratılmasına
yönelik, tam bir…
MAHİR ÜNAL (Kahramanmaraş) - Korku
toplumunu kimlerin yarattığını görüyorsunuz, karanlık kasetlerle, montajlarla
nasıl bir şantaj ve karanlık dünya yaratılıyor görüyorsunuz ve onu
destekliyorsunuz. 
SÜLEYMAN ÇELEBİ (Devamla) – Korku
toplumunun nasıl yaratıldığını, nasıl bir tehdit altında insanların tutulmak
istenildiğini şu anda görüyoruz, şu anda bu yaşanıyor. Bu yasal düzenlemelerin
bütününe bakarak bunları söylüyorum. Tam bir sansürleme, tam bir baskı rejimi,
tam bir diktatörlüğe doğru sistemin gittiği bir noktada. 
Ben, şimdi halkımıza bir çağrı
yapıyorum Sevgili Başkan da buradayden. Sevgili Uğur Mumcu’nun güzel bir sözü
vardı: “Vurulduk ey halkım, unutma bizi.” Ben de “Söylüyoruz ey halkım, uyanık
tut kendini.” diyorum ve bu çağrıda bulunuyorum çünkü bu süreç bir soygun
süreci, bu süreç tam bir baskı süreci, bu süreç tamamen bir faşizme gidiş
sürecidir. Buna karşı direnmek bizim de namus borcumuzdur. 
Hepinize saygılar, sevgiler sunuyorum.
(CHP sıralarından alkışlar) 
BAŞKAN – Teşekkür ediyoruz Sayın
Çelebi. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 561 sıra sayılı kanun
teklifinin çerçeve 14 üncü maddesinde yer alan “Muhtelif” ibaresinin “İlgili”
şeklinde değiştirilmesini arz ve teklif ederiz. 
Mustafa Kalaycı (Konya) ve arkadaşları
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Katılmıyoruz Sayın Başkan. 
BAŞKAN – Hükûmet? 
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Katılmıyoruz Sayın Başkan. 
BAŞKAN – Sayın Korkmaz, buyurunuz. (MHP
sıralarından alkışlar) 
S. NEVZAT KORKMAZ (Isparta) – Sayın
Başkan, değerli milletvekilleri; hepinize hayırlı akşamlar diliyorum.
Değerli milletvekilleri, bu ülke çok
başbakan gördü, hepsinin ayrı ayrı özellikleri vardı. Ebediyete intikal edenler
için Allah’tan rahmet diliyoruz, hayatta olanlar için de Allah uzun ömür
versin. Hepsinin mutlaka bu ülkeye birtakım hizmetleri oldu, taş taş üzerine
koyandan Allah razı olsun. 
Önemli
olan, değerli milletvekilleri, şu gök kubbenin altında hoş bir seda
bırakabilmek. Siyaset, aktif siyaset herkes için bir gün bitecek. Önemli olan,
daha sonra arkasından kendisinin yüzünü kızartacak laflar söylenmemesi.
“Mezarlıklara bir bakın, kendilerini vazgeçilmez sanan fânilerle dolu
mezarlıklar.” der büyüklerimiz. Büyüklerimizin de dediği gibi değerli
arkadaşlar, önemli olan yüzümüzü kızartacak, bizi mahcup edecek şeyler
yapmamamız. Ben, şahsi olarak meseleye hep şöyle bakmışımdır: Bir insanın ne
her söylediği doğrudur ne her söylediği yanlıştır, önemli olan doğrularını
bulup onun arkasında saf tutabilmektir. Kürsüde çok sert eleştiriler
yapılabilir ancak bu eleştirileri meydanlara, sokaklara taşımamak lazım.
Hakikat acı da olsa hepimizin hayatında deniz fenerleri gibi mutlaka yol
gösterici bir özelliğinin kabul edilmesi lazım. Yaradan kendisine yönelik hak
ihlalleri bile affedeceğini buyururken “Kul hakkıyla karşıma gelmeyin.” diyor,
hele hele kibri şirk sayıyor. İnsanların eksiklikleriyle alay etmeyi, bundan
böbürlenmeyi hoş görmüyor yüce yaradan. Bir Başbakan var ki milletin huzurunda,
seçim zaferi için her şeyi yapabilecek, her değeri ayaklar altına alabilecek,
insanların onurlarıyla, haysiyetleriyle oynayabilecek bir üslubu siyaset üslubu
olarak kullanacak birisi. Maalesef elinin, dilinin ayarı yok, devlet adamının
üslubu hiç yok. Zaten demişti “Öfke, benim için bir siyaset üslubudur.” Bu
öfkenin içinde değerli arkadaşlar, kibir var, aşağılama var, hakaret var, kul
hakkı çiğnemek var. Sayın Genel Başkanımızın evlenmemiş olması, çocuğunun
olmamasıyla ilgili sözde kafa buluyor. Haddine değil de bu bel altı vuruşla
siyaseten bir şeyler kapmak istiyor. Gerçekte, aslında kendisini komik duruma
düşürdüğünün farkında değil. Sanırım tepkiler size de geliyordur değerli
milletvekilleri. Bizleri arayan, mesaj çeken, bizlere kadar gelip yüz yüze
konuşan insanlar, özellikle hanımlar aynen şunları söylüyor, bir tanesi diyor
ki: “Ben, on sekiz yıllık evliyim. Çocuğum olmadı, Allah nasip etmedi. 2002’den
beri AK PARTİ’ye oy veriyorum, ellerim kırılsaydı da vermeseydim. Benim
hanımlık, benim kadınlık onurumla alay ediyor, beni hakir görüyor, beni eksik
görüyor, hakkımı helal etmiyorum.” Erdoğan öfkesini kusarken binlerce çocuksuz
aileye hakaret ediyor. Belki de içinizde de bu durumda olan arkadaşlarımız var.
Değerli
arkadaşlar, Sayın Genel Başkanımız söyledi, nikâhı da, ölümü de Allah yazıyor,
çocuk sahibi olmak da bir nasip işi, yarına çıkıp çıkmamak da yine Yaradan’ın
bileceği iş. Anadolu’da bir söz var: “Gelin ata binmiş ‘Ya nasip.’ demiş.”
derler. Nikâhlanmak da, çocuk sahibi olmak da ancak Yaradan isterse olur.
Sonra, senin, benim, Sayın Başbakan, çocuğumuz var da başımız göğe mi erdi?
Allah herkese hayırlı evlatlar nasip etsin. (MHP ve CHP sıralarından “Âmin.”
sesleri) Kimine evlat verir, hırsız, uğursuz, yolsuz yapar, dünyayı zindan
eder; kimisine evlat vermez milletin çocuklarını ona evlat kılar. Bu sözler
hadsizlik, ayarsızlıktan öte, iman noksanlığıdır. Bunun en iyi inançlı insanlar
tarafından bilinmesi lazım. Bilmiyorsa ya cahilliğindendir, ya da iman
zayıflığındandır. Bu sözlerden dolayı Sayın Erdoğan çoluk çocuk sahibi
olamamış, Allah nasip etmemiş bütün ailelerden özür dilemelidir.
ÜLKER CAN
(Eskişehir) – Allah onlara da 3 çocuk nasip etsin.
S. NEVZAT
KORKMAZ (Isparta) – Ve bu Mecliste ya da Meclis dışında Allah’tan korkup kuldan
utanan her milletvekilinin, herkesin tepki vermesi lazımdır bu sözlere ve
Başbakana insanların onuruyla oynama hakkına sahip olmadığını bu Meclis ve
milletimiz hatırlatmalıdır diyor, yüce heyetinizi saygıyla selamlıyorum. (MHP
ve CHP sıralarından alkışlar) 
BAŞKAN –
Teşekkür ederiz Sayın Korkmaz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 561 sıra sayılı yasa tasalısının 14 üncü maddesindeki "ve"
ibaresinin '"ile"' ibaresiyle değiştirilmesini arz ve talep ederiz.
Sırrı
Sakık (Muş) ve arkadaşları
BAŞKAN –
Komisyon okuttuğum önergeye katılıyor mu?
PLAN VE BÜTÇE
KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN –
Hükûmet…
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) – Katılmıyoruz Sayın
Başkan.
EROL DORA
(Mardin) – Gerekçe…
BAŞKAN –
Gerekçeyi okutuyorum:
Gerekçe:
Yapılan bu
değişiklikle metnin daha anlaşılır olması amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
14’üncü maddeyi
oylarınıza sunuyorum: Kabul edenler… Kabul etmeyenler… 14’üncü madde kabul
edilmiştir. 
15’inci madde üzerinde üç önerge
vardır, okutuyorum:
 Türkiye Büyük
Millet Meclisi Başkanlığına
Görüşülmekte olan 561 sıra sayılı kanun
teklifinin çerçeve 15 inci maddesinin aşağıdaki şekilde değiştirilmesini arz ve
teklif ederiz.
Mustafa Kalaycı  Oktay Vural  Mehmet
Günal 
  Konya İzmir  Antalya
S. Nevzat Korkmaz  Seyfettin Yılmaz Erkan
Akçay 
 Isparta  Adana  Manisa

 Faruk
Bal 
 Konya
"MADDE 15- 4/5/2007 tarihli ve
5651 sayılı İnternet Ortamında Yapılan Yayınların Düzenlenmesi ve Bu Yayınlar
Yoluyla İşlenen Suçlarla Mücadele Edilmesi Hakkında Kanunun 2 nci maddesinin
birinci fıkrasının (j) ve (ö) bentleri aşağıdaki şekilde değiştirilmiştir.
"j) Trafik bilgisi: Taraflara
ilişkin IP adresi, verilen hizmetin başlama ve bitiş zamanı, yararlanılan
hizmetin türü, aktarılan veri miktarı ve varsa abone kimlik bilgilerini
ö) İçeriğin yayından çıkarılması:
İçerik veya yer sağlayıcılar tarafından içeriğin sunuculardan veya barındırılan
içerikten çıkarılmasını veya yurtdışında yerleşik olan içerik veya yer
sağlayıcılar tarafından içeriğin Türkiye Cumhuriyeti çıkışlı IP'lerden
ulaşılmasının engellenmesi"
BAŞKAN – Sayın milletvekilleri, şimdi
okutacağım iki önerge de aynı mahiyettedir. Bu önergeleri okutup birlikte
işleme alacağım, istemleri hâlinde önerge sahiplerine ayrı ayrı söz vereceğim. 
 Türkiye Büyük
Millet Meclisi Başkanlığına 
Görüşülmekte olan 561 sıra sayılı yasa
tasarısının 15 inci maddesinin kaldırılmasını arz ve talep ederiz.
 Sırrı Sakık  Hasip
Kaplan Adil Zozani
 Muş  Şırnak
 Hakkâri 
 Esat Canan  İdris
Baluken  
 Hakkâri  Bingöl
 
Aynı mahiyetteki diğer önergenin imza
sahipleri:
  Ferit Mevlüt
Aslanoğlu  İzzet Çetin  Tufan Köse
  İstanbul
 Ankara Çorum 
  Vahap
Seçer  Rahmi Aşkın Türeli  Celal Dinçer 
 Mersin İzmir
 İstanbul 
 Müslüm
Sarı İlhan Demiröz Osman Oktay Ekşi
 İstanbul  Bursa İstanbul
BAŞKAN –
Komisyon aynı mahiyetteki bu iki önergeye katılıyor mu? 
PLAN VE BÜTÇE
KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN –
Hükûmet? 
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) – Katılmıyoruz Sayın
Başkan. 
BAŞKAN – Sayın
Ekşi, buyurunuz. (CHP sıralarından alkışlar) 
OSMAN OKTAY EKŞİ
(İstanbul) – Sayın Başkan, saygıdeğer milletvekilleri; İnternet yasasında son
olarak yapılmış değişikliği, bugün benden önce konuşan bir saygıdeğer
arkadaşımın ifade ettiği gibi, birkaç saat sonra yani Sayın Cumhurbaşkanımızın
imzalamasından birkaç saat sonra değiştiren bir öneri geldi huzurunuza. Bu yüksek heyetin
yasa yapma konusundaki beceriksizliğinin sanıyorum ki tarihe geçmiş bir rekoru
oldu. Bu yasa önerisi dolayısıyla Sayın Cumhurbaşkanının görüşlerini de kamuoyu
öğrendi. Ona göre Sayın Cumhurbaşkanı yapılan değişiklikten, yani daha önce
geçen metne göre huzurunuza gelmiş olan değişiklikten tatmin olduğunu, o
nedenle de yasayı imzaladığını ifade buyurdular. “Sayın Cumhurbaşkanının bu
kanaatlerinin acaba dayandığı ciddi gerekçe nedir?” diye bendeniz yasayı
inceledim. Herhangi bir önemsenmeye değer hususun yasada değişik bir şekilde
karşımıza çıkmadığını yani İnternet ile uygulamaya giren iletişim özgürlüğünü
ciddi şekilde daraltan -Sayın Bakanın kanaati tam tersi- ve demokrasimizden söz
etme imkânını bile artık elimizden alan son değişiklik maalesef bu huzurunuza
gelen son şekliyle sadece kozmetik dahi denmeyecek kadar hafif birtakım kelime
farklılıklarından ibaret bir değişikliktir. Yapılan nedir? Dört madde
değiştiriliyor, fıkra ilave ediliyor. Yapılan sadece vatandaşa yüklenmiş olan
mahkemeye başvurma yükümlülüğünün idareye aktarılmış olmasından ibaret. Bunun
da ciddiye alınabilecek ve işin özü açısından önemsenecek hiçbir tarafı
olmadığını baştan sizlere arz etmek isterim. 
Saygıdeğer
milletvekilleri, İnternet aracılığıyla kullanmakta olduğumuz iletişim özgürlüğü
konusunda, bu siyasi iktidar zamanında ülkemiz maalesef uluslararası ölçümlere
göre 80 ülke arasında 58’inci düzeydedir yani dibe bir hayli yakındır. Bu
dediğim ifade 2012 yılına ait bir değerlendirmedir. Oysa bugün, 2014 tarihinde
yapılan değişiklikle öyle zannediyorum ki artık 80’inci olmasak bile 79’uncu
olacak kadar aşağıya inmiş olduğumuzu söylemek mümkündür.
Sevgili
dostlarım, bu konuda özgürlüklerimizin genişletildiğini ifade eden Sayın
Bakanın dediklerinin aksine, maalesef, İnternet’le ilgili durumumuz, 36 bin
kullanıcının, daha doğrusu 36 bin sitenin menedildiği bir ülkede yaşadığımız
dikkate alınırsa, Bakanın sözleriyle taban tabana zıt bir gerçeğin karşımızda
olduğu ortaya çıkar. Böyle, bu kadar geniş şekilde siteleri menedilmiş başka
bir ülke bulmak medeni dünyada maalesef mümkün değildir. Kaldı ki getirilen bu
yeni yasa Türkiye’yi o durumdan da daha aşağı itecek ve bizi medeni âlemin
dışına çıkaran bir gerçek ortaya koyacaktır. Nitekim, bütün medeni dünyadan ve
siyaset âleminin önemli isimlerinden Türkiye’deki bu İnternet yasası değişikliğinin
Avrupa Birliğiyle ilişkilerimizi dahi tehlikeye sokacak kadar önemli bir
demokrasiye darbe olduğunu ifade eden pek çok insan var.
Bu gerçekleri
dikkate aldığınız takdirde, Sayın Başbakanın özellikle dün akşam İnternet
sitelerine düşen sözlerinin yirmi dakika içinde yasaklanmasına, yani sitelerden
çıkarılmasına rağmen 2 milyon 200 bin yere dağıldığını eğer dikkate alırsanız,
bu çabaların her şeye rağmen boşa çıkacağını buradaki çoğunluk üyelerine,
çoğunluk teşkil eden partinin mensuplarına özellikle belirtmek isterim. Ne
kadar uğraşırsanız uğraşın, iletişim özgürlüğünü herhangi bir şekilde sonuna
kadar menetme imkânınız olmayacaktır; çok denenmiş bir oyun, sizin de karşınıza
aynı sonuçla çıkacaktır.
Hepinize
saygılar sunuyorum. (CHP sıralarından alkışlar)  
BAŞKAN –
Teşekkür ederiz Sayın Ekşi. 
MEHMET AKİF
HAMZAÇEBİ (İstanbul) – Karar yeter sayısı…
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) – Sayın Başkan…
BAŞKAN –
Buyurunuz Sayın Elvan.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Sayın Başkan, Sayın Ekşi, özellikle şahsıma
yönelik olarak, burada yapılan düzenlemenin kozmetik nitelikte olduğunu ifade
etti. 
Öncelikle şunu hatırlatmak isterim:
Birincisi, yapılan değişikliklerden ilki, trafik bilgilerinin tanımına yönelik
olarak burada bir daraltmaya gittik ve şu anda tüm Avrupa Birliğinin
direktifinde yer alan, tüm gelişmiş ülkelerde yer alan tanıma uygun bir tanım
yapıldı. 
İkincisi, bu trafik bilgilerinin,
mutlak surette mahkeme kararı olmadan TİB Başkanlığı tarafından
kullanılamayacağına dair bir düzenleme getirildi ve tüm bilgiler, trafik
bilgileri mahkeme kararına bağlandı. 
Üçüncüsü, özel hayatın gizliliğine
yönelik, gecikmesinde sakınca bulunan hâllerde TİB Başkanlığına verilen kapatma
yetkisinden sonra, yine Anayasa’mızın 22’nci maddesinde ifadesini bulan
“Yetkili merciin kararı -yani TİB Başkanlığının kararı- yirmidört saat içinde
görevli hâkimin onayına sunulur. Hâkim, kararını kırksekiz saat içinde açıklar;
aksi halde, karar kendiliğinden kalkar.” Dolayısıyla, Anayasa’nın 22’nci
maddesinde belirtilmiş olan husus buraya konmuş durumda. 
Son olarak şunu ifade edeyim: Özellikle
İnternet alanında ciddi bir yasaklama getirildiği ifade edildi, 36 bin
civarında sitenin yasaklandığı ifade edildi. Tabii, bu rakamın altında, onu
özellikle ifade edeyim. 36 bin rakamı doğru bir rakam değil. 
OSMAN OKTAY EKŞİ (İstanbul) – 40 bin
aslında da ben 36 bin…
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – İkincisi, bu sitelerin, kapatılan sitelerin yüzde
99,9’u tamamıyla çocuk pornografisi ve müstehcenliğe yöneliktir. Özellikle,
kişilik hak ve hürriyetlerine yönelik kapatılan site sayısı bir elin
parmaklarını geçmez. Bunu ifade etmek istedim. 
Çok teşekkür ediyorum. 
BAŞKAN – Teşekkür ediyoruz Sayın Elvan.

OSMAN OKTAY EKŞİ (İstanbul) – Sayın
Başkan…
BAŞKAN – Buyurunuz Sayın Ekşi. 
OSMAN OKTAY EKŞİ (İstanbul) – Sayın
Başkan, Sayın Bakan özelimle ilgili aktarımında hata yaptı. İzin verirseniz
düzeltmek istiyorum hatasını. 
BAŞKAN – Buyurunuz Sayın Ekşi. (CHP
sıralarından alkışlar)




OSMAN OKTAY EKŞİ (İstanbul) –
Saygıdeğer arkadaşlarım, bendenizin ifade ettiğim 36 bin rakamı uluslararası
kaynaklardan alınmış bir rakamdır. Türkiye Cumhuriyeti’ndeki bazı bürokratların
bazı gerçekleri küçültme amaçlı verdiği rakamlar Sayın Bakanı aldatıyor
olabilir.
İkinci nokta,
Sayın Bakan burada sadece trafikle ilgili bilgi ve ona ilişkin
değerlendirmesini aktardı. Aslında, birkaç gün sonra huzurunuza gelecek olan
MİT teşkilat yasasında trafikle ilgili bilginin dışında, içerikle ilgili
bilginin de hiçbir sınır tanımadan devlet tarafından, devletin bir birimi
tarafından talep edilip alınacağını göreceksiniz. O zaman, Sayın Bakanın bu
tarihte söylediği değerlendirmenin -kırk sekiz saat sonra- tamamen aksi bir
gerçek hepinizin karşısına çıkacaktır. Bunu dikkatinize sunmak istedim.
Teşekkür ederim. (CHP sıralarından
alkışlar)
BAŞKAN - Teşekkür ediyoruz Sayın Ekşi.

3.-Isparta
Milletvekili Süreyya Sadi Bilgiç ve Bayburt Milletvekili Bünyamin Özbek ile 80
Milletvekilinin; Bazı Kanunlarda Değişiklik Yapılması Hakkında Kanun Teklifi
ile Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Bazı Kanunlarda Değişiklik Yapılmasına İlişkin Kanun Teklifi,
Malatya Milletvekili Mahmut Mücahit Fındıklı ve Muş Milletvekili Faruk Işık ile
34 Milletvekilinin; Bazı Kanunlarda Değişiklik Yapılması Hakkında Kanun
Teklifi, Şırnak Milletvekili Hasip Kaplan'ın; Bazı Kanunlarda Değişiklik
Yapılmasına İlişkin Kanun Teklifi ile Plan ve Bütçe Komisyonu Raporu (2/2006,
2/2007, 2/2009, 2/2010) (S. Sayısı: 561) (Devam)

BAŞKAN - Barış
ve Demokrasi Partisinin önergesinin gerekçesini okutuyorum:
Gerekçe:
Bu düzenleme,
meclisten geçen internet yasasındaki anti demokratik uygulamaları ortadan
kaldırmadığı gibi, trafik bilgisine dair mahkemeyi dolaylı yoldan devreye
sokuyormuş izlenimi uyandırmaktadır. Pratikte yasanın getirdiği anti-demokratik
düzenlemeleri ortadan kaldırmamaktadır.
BAŞKAN - Aynı
mahiyetteki bu iki önergeyi oylarınıza sunuyorum: Kabul edenler... Kabul etmeyenler...
Kabul edilmemiştir.
Diğer önergeyi
okutuyorum:
 
 Türkiye
Büyük Millet Meclisi Başkanlığına 
Görüşülmekte
olan 561 sıra sayılı kanun teklifinin çerçeve 15 inci maddesinin aşağıdaki
şekilde değiştirilmesini arz ve teklif ederiz.
"MADDE 15-
4/5/2007 tarihli ve 5651 sayılı İnternet Ortamında Yapılan Yayınların
Düzenlenmesi ve Bu Yayınlar Yoluyla İşlenen Suçlarla Mücadele Edilmesi Hakkında
Kanunun 2 nci maddesinin birinci fıkrasının (j) ve (ö) bentleri aşağıdaki
şekilde değiştirilmiştir.
"j) Trafik
bilgisi: Taraflara ilişkin IP adresi, verilen hizmetin başlama ve bitiş zamanı,
yararlanılan hizmetin türü, aktarılan veri miktarı ve varsa abone kimlik
bilgilerini
ö) İçeriğin
yayından çıkarılması: İçerik veya yer sağlayıcılar tarafından içeriğin
sunuculardan veya barındırılan içerikten çıkarılmasını veya yurtdışında
yerleşik olan içerik veya yer sağlayıcılar tarafından içeriğin Türkiye
Cumhuriyeti çıkışlı IP'lerden ulaşılmasının engellenmesi" 
 Mustafa
Kalaycı (Konya) ve arkadaşları

BAŞKAN -
Komisyon önergeye katılıyor mu?
PLAN VE BÜTÇE
KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN -
Hükûmet?
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) – Katılmıyoruz Sayın
Başkan.
BAŞKAN - Sayın
Bal, buyurunuz. (MHP sıralarından alkışlar) 
FARUK BAL (Konya) – Sayın Başkan,
değerli milletvekilleri; Parlamento tarihini yazacaklar, on bir yıllık AKP
iktidarı devrine geldiğinde üç önemli özellikten bahsedecektir: Bir, torba
kanunu; iki, demokratikleşme adı altında diktaya yöneliş ve üçüncüsü, parmak
demokrasisi. 
Torba yasalarıyla ilgili, AKP,
kendisinin ve yandaşlarının önünde ayağına değen taşları teker teker, ilgisine,
ilişkisine bakmaksızın, bir torba içerisine koyup bu şekilde parmak
demokrasisinden yararlanarak Meclisten geçirmektedir. Bu torba yasasında,
AKP’lilerin, zenginleşmiş hâliyle, AKP yandaşlarının önündeki engelleri birer
birer dağdan aşırırcasına geçirdiğini, fakirin de düz yolda şaşırdığını biraz
önce ifade etmiştim. 
Bu torba yasalarında taşeron
işçileriyle ilgili herhangi bir iyileştirme yok; 4/C’lilerle ilgili herhangi
bir iyileştirme yok; şimdi, 17 Aralıktan bu yana yüzde 25 civarında olan
devalüasyon karşısında ortaya çıkan dövizzedeleriyle ilgili herhangi bir durum
yok; atama bekleyen 40 bin öğretmenle ilgili herhangi bir öneri yok; su
ürünleri mühendisleriyle, teknik öğretmenlerle, astsubaylarla, uzman erbaşlarla
ilgili herhangi bir hüküm yok; kuraklık, kıtlık nedeniyle zor durumda bulunan
pancar üreticilerinin şimdi başına bela olan tonaj cezalarıyla ilgili herhangi
bir öneri, herhangi bir madde yok. Dolayısıyla, bu, sadece ve sadece, AKP’nin,
önümüzdeki süreç içerisinde ve içinde yaşadığımız süreçte, 17 Aralıktan bu yana
ortaya çıkan tapeleri, kasetleri, kasalardaki, kutulardaki milyon dolarları
gizlemek üzere medya mecralarını susturma operasyonundan ibarettir. 
Değerli milletvekilleri, üç cins basın
bulunmaktadır: Birincisi yazılı basın, gazete, mecmua vesaire. İkincisi görsel
basın, televizyon. Üçüncüsü de İnternet mecrası. Birinci cins basına
baktığımızda, AKP, devri iktidarında zülfüyârine dokunan, kendisini eleştiren,
bir şekilde AKP’nin beğenmediği kişileri köşelerinden attırmış, gazetelerinden
kovdurmuştur. Bunların isimlerini sizlere saymak istiyorum, sadece
bilinenlerini veya kamuoyunun ismen tanıdıklarını: Banu Güven, Nuray Mert,
Oktay Ekşi, Tufan Türenç, Emin Çölaşan, Bekir Coşkun, Cüneyt Ülsever, Can
Dündar, Ruşen Çakır, Yavuz Baydar, Haluk Şahin, Deniz Ülke Arıboğan ve bu
kapsam içerisinde yüzden fazla gazete çalışanı, köşe yazarı, AKP’nin telefon
talimatlarıyla, basın müşavirlerinin talimatlarıyla veya Başbakanın talimatıyla
gazetelerinden kovulmuştur.
Değerli arkadaşlarım, yazılı basındaki
bu durum, görsel basında aynen görülmektedir. Görsel basında ise yeni bir hat
kurulmuştur: “Alo Fatih” hattı. Sayın Genel Başkanımızın televizyonun alt
yazısında geçen bir çift cümlesine tahammülü olmayan Başbakan, ta Fas’tan
Fatih’e “Alo” diyerek “II. Fatih”e talimat verdirerek, ifade özgürlüğünü,
siyaset hürriyetini, halkın haber alma hakkını bertaraf ederek görsel basını da
bu hâle getirmiştir.
Bu, tabii ki İnternet mecrasına da
yayılan bir alandır ve kasaların, kutuların, milyon dolarların, kasetlerin, ses
bantlarının İnternet mecrasında yayılmasını engellemek üzere bu kanun buraya
gelmiştir. Her ne kadar, bu kanunun maddesini Çankaya Köşkü’nden Sayın
Cumhurbaşkanı atmış ise bu dahi bir demokrasi ayıbıdır, bu dahi parmak
demokrasisinin ne hâle geldiğini göstermektedir, bu dahi yürütme organının başı
olan Cumhurbaşkanının talimatıyla bu Meclisten birtakım düzenlemeler yapılması
durumunu ortaya koymuştur ki bunun demokrasiyle bir alakası yoktur, bunun basın
hürriyetiyle bir alakası yoktur.
Sözün özü: Adalet ve Kalkınma Partisi
döneminde basın gayrihürdür, Adalet ve Kalkınma Partisi döneminde basın sansür
edilir. İşte, demokrasinin ortaya koyduğu marka budur, AKP’nin ortaya koyduğu
demokrasi etiketi de bundan ibarettir. (MHP sıralarından alkışlar)
BAŞKAN – Teşekkür ederiz Sayın Bal.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
15’inci maddeyi…
OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.
15’inci maddeyi oylarınıza sunuyorum:
Kabul edenler… Kabul etmeyenler… Karar yeter sayısı yok. (AK PARTİ sıralarından
“Var, var!” sesleri) 
Sayın milletvekilleri, “Burada 139 kişi
var.” diyorsanız karar yeter sayısı var ama görünmüyor. Onun için on dakika
veriyorum.
 Kapanma
Saati: 22.01
ALTINCI OTURUM
Açılma Saati: 22.43
BAŞKAN: Başkan Vekili Şükran Güldal MUMCU
KÂTİP ÜYELER: Fehmi KÜPÇÜ (Bolu), Muhammet Bilal MACİT (İstanbul)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 67’nci Birleşiminin Altıncı Oturumunu açıyorum. 
561 sıra sayılı Kanun Teklifi’nin
15’inci maddesinin oylamasında karar yeter sayısı bulunamamıştı. Şimdi maddeyi
tekrar oylarınıza sunacağım ve karar yeter sayısı arayacağım.
Kabul edenler... Kabul etmeyenler...
Karar yeter sayısı vardır, 15’inci madde kabul edilmiştir. 
16’ncı madde üzerinde dört önerge
vardır, ikisi aynı mahiyettedir, okutuyorum:
Türkiye Büyük
Millet Meclisi Başkanlığına
Görüşülmekte olan 561 sıra sayılı Kanun
Teklifinin 16 ncı maddesiyle 5651 sayılı Kanunun 3 üncü maddesine eklenen
dördüncü fıkra madde metninden çıkarılmasını ve diğer fıkranın buna göre
teselsül ettirilmesini arz ve teklif ederiz.
Ahmet
Aydın Mehmet Doğan Kubat Recep
Özel
Adıyaman İstanbul Isparta
Fatih
Şahin  Hakan Çavuşoğlu
Ankara Bursa
Türkiye Büyük Millet
Meclisi Başkanlığına
Görüşülmekte olan 561 sıra sayılı
kanun teklifinin çerçeve 16 ncı maddesinin aşağıdaki şekilde değiştirilmesini
arz ve teklif ederiz.
Mustafa
Kalaycı Oktay Vural Mehmet Günal

Konya İzmir Antalya
S.
Nevzat Korkmaz Seyfettin Yılmaz Faruk
Bal

Isparta Adana Konya
Erkan
Akçay

Manisa
"MADDE 16 - 5651 sayılı Kanunun 3
üncü maddesinin üçüncü fıkrası aşağıdaki şekilde değiştirilmiş ve maddeye
aşağıdaki fıkralar eklenmiştir.
''(3) Bu Kanun kapsamındaki
faaliyetlerini yurt içinden yürütenlere, bu kanun kapsamındaki bildirimler
yalnızca yasal tebligat adreslerine veya bu kanun kapsamında bildirimleri almak
için kurmuş oldukları elektronik şikayet mekanizmaları üzerinden yapılır.
Yurtdışında faaliyette bulunanlar için bildirimler Türkiye'nin taraf olduğu
uluslararası sözleşme hükümlerine uygun olarak yapılır. Bu fıkra hükmüne uygun
olarak yapılmayan bildirimler nedeniyle içerik, yer ve erişim sağlayıcılarının
sorumluluğuna gidilmez."'
''(4) Başkanlık, bu Kanunun 4 üncü
maddesinin üçüncü fıkrası, 5 inci maddesinin beşinci fıkrası ve 6 ncı
maddesinin birinci fıkrasının (d) bendi uyarınca mahkemelerce talep edilen
trafik bilgilerini isteyebilir.
(5) Trafik bilgisi ancak bir suç
soruşturması ve/veya kovuşturması kapsamında mahkemelerce talep edilmesi
hâlinde Başkanlık tarafından içerik sağlayıcı, yer sağlayıcı ve/veya erişim
sağlayıcıdan alınarak verilir."
BAŞKAN – Şimdi okutacağım iki önerge
aynı mahiyettedir. Bu önergeleri birlikte okutup işleme alacağım, önerge
sahiplerine isterlerse ayrı ayrı söz vereceğim. 
Buyurunuz: 


Türkiye Büyük
Millet Meclisi Başkanlığına
Görüşülmekte olan 561 sıra sayılı yasa
tasarısının 16 ncı maddesinin kaldırılmasını arz ve talep ederiz. 
 Sırrı
Sakık  Hasip Kaplan Adil
Zozani
 Muş Şırnak Hakkâri
 İdris
Baluken Esat Canan
 Bingöl Hakkâri
Aynı mahiyetteki diğer önergenin imza
sahipleri: 
 Ferit
Mevlüt Aslanoğlu İzzet Çetin Vahap
Seçer
 İstanbul Ankara Mersin
 Tufan
Köse Mehmet Ali Susam İlhan
Demiröz
 Çorum İzmir Bursa
 Müslim
Sarı Aykan Erdemir Rahmi
Aşkın Türeli
 İstanbul Bursa İzmir
 Celal
Dinçer
 İstanbul
BAŞKAN – Komisyon aynı mahiyetteki
önergelere katılıyor mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Katılmıyoruz Sayın Başkan. 
BAŞKAN – Hükûmet?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Sayın Başkan katılmıyoruz ancak şunu ifade
edeyim: Bu önergeler ile trafik bilgilerinin mahkeme kararına tabi olmaması
sağlanıyor, onu özellikle ifade etmek istiyorum. Yani, TİB Başkanlığı mahkeme
kararı olmadan trafik bilgilerine erişebilecektir, o anlama geliyor. 
Teşekkür ediyorum. 
BAŞKAN – Önerge üzerinde, Cumhuriyet
Halk Partisi adına Sayın Erdemir.
Buyurunuz Sayın Erdemir. (CHP
sıralarından alkışlar)
AYKAN ERDEMİR (Bursa) – Teşekkür
ederim.
Sayın Başkan, değerli milletvekilleri;
sizleri ve eğer hâlâ yayın kesilmediyse televizyon ve bilgisayar ekranları
başında bizleri izleyen vatandaşlarımızı saygıyla selamlıyorum. 
Öncelikle, Sayın Bakanım, üzülerek ve affınıza sığınarak
sizi ve şahsınızda Bakanlar Kurulunu eleştirerek sözlerime başlamak zorundayım.

“Minareye kılıf yasası” olarak da adlandırılan 5651 sayılı
İnternet Yasası’na yama getiren torba yasayı yeni bir torba yasayla yamamayı
hedefleyen bu değişiklikler, anlamadıysanız tekrarlayayım, 5651 sayılı İnternet
Yasası’na yama getiren torba yasayı yeni bir torba yasayla yamamayı hedefleyen
bu değişiklikler hayal kırıklığına yol açmıştır. Buradan görebildiğimiz
kadarıyla delik büyüktür, yamaya yama tutmamıştır; izin verirseniz izah edeyim.
Dün kamuoyuna bomba gibi düşen rüşvet, yolsuzluk, hırsızlık,
yüzsüzlük, arsızlık ve ahlaksızlık kaydını daha yirmi dört saat dolmadan
Youtube’da 2 milyon 385 bin kişi izlemiş, Twitter’da 10 “trend topic”in 7’si bu
yolsuzluk üzerine. Ekşi Sözlük’te yirmi dört saatte 1.988 “entry” girilmiş ve
bir rekor kırılmış. 
FATİH ŞAHİN (Ankara) – Meydanlar ne diyor, ona bak!
AYKAN ERDEMİR (Devamla) - Burada sormadan edemeyeceğim:
Telekomünikasyon İletişim Başkanlığı uyuyor mu?
FATİH ŞAHİN (Ankara) – Sivas’a bak, Yozgat’a bak!
YILMAZ TUNÇ (Bartın) – Demin de aynı şeyleri söylemiştin.
Sen unutuyor musun söylediklerini? 
AYKAN ERDEMİR (Devamla) - TİB Başkanı Ahmet Cemalettin Çelik
uyuyor mu?
FATİH ŞAHİN (Ankara) – Millet ne diyor, ona bak!
AYKAN ERDEMİR (Devamla) - Ahmet Bey, MİT’te dinlemeden
sorumlu birimin başında bulunuyordu.
FATİH ŞAHİN (Ankara) – Sivas’ı izledin mi?
AYKAN ERDEMİR (Devamla) - 17 Aralıktan yalnızca yedi gün
sonra kendisini TİB Başkanı atayarak vizyonunuzun enginliğini tüm dünyaya
gösterdiniz ama belli ki bu yeterli gelmiyor.
FATİH ŞAHİN (Ankara) – Yozgat… Yozgat mitingini izledin mi?
AYKAN ERDEMİR (Devamla) - Bu aşamada bir “Alo Ahmet” hattı
düşünülebilir mi? “Alo Fatih” kadar verimli çalışan, Başbakan tak diye
emredince İnternet’i şak diye kapatan bir “Alo Ahmet”i bu ülkeye çok görmeyin
lütfen! Türkiye bu kadar zayıf, Türkiye bu kadar güçsüz, Türkiye bu kadar işe
yaramaz sansür ve filtreleri hak etmemektedir. Sizden beklentimiz, gerekli
sansür teknolojilerini bir an önce temin etmenizdir. Kuzey Kore, Çin, İran,
Suudi Arabistan… En ileri baskı tekniği, en ileri sansür tekniği neredeyse
bulalım, parası neyse ödeyelim. Otoriter ülkeler içinde en beceriksizi olma
ayıbından iktidarınızı kurtaralım.
Bakın, Gezi Parkı’ndan bugüne, 17 Aralıktan bugüne orantısız zekâ
kullanan gençlerin sansürünüzü ve filtrenizi madara etmesi hepimizi müteessir
ediyor. Benim tavsiyem İnternet’in fişini kökten çekmeniz yönündedir. Zaten
Sayın Başbakan “Sosyal medya baş belasıdır.” demiştir, “Twitter ile olmaz,
tezek kokusunu hissedeceksiniz.” demiştir; Türkiye'nin bilgi toplumu ve bilişim
vizyonunu işaret etmiştir. Sağlam bir iradeye sahip olduğu sürece İnternet’siz
de yaşanır. 
Değerli milletvekilleri, korkmayın;
rüşveti, yolsuzluğu, hırsızlığı, yüzsüzlüğü ve ahlaksızlığı eleştirmek için 17
Aralıktan bugüne kamuoyunu meşgul eden kayıtları, tapeleri ve fotoğrafları
kullanmayacağım, bunlar benim için yok hükmündedir. Bu ülkede dönen dolapları
idrak edebilmek için kayıtlara, tapelere ve fotoğraflara gerek yoktur; insanın
birazcık aklı ve vicdanı olması, hak ve hukuk inancı olması yeterlidir. AKP
iktidarını sıfırlamam için de yine bu rüşvet, yolsuzluk ve hırsızlık
kayıtlarına ihtiyacım yoktur. Siz gencecik çocukları rant uğruna, ikbal uğruna,
beton uğruna; Abdullah’ı, Mehmet’i, Ethem’i, Medeni’yi, Ali’yi, Ahmet’i rant uğruna
katledip bir rahmet dilemekten, bir başsağlığı dilemekten kaçınınca ben de
vatandaşlarımızın büyük çoğunluğu gibi sizi sıfırladım. 
AHMET AYDIN (Adıyaman) – Vatandaşın
kimi sıfırlayacağı belli olur, az kaldı. 
AYKAN ERDEMİR (Devamla) – Yine, siz
Marmara İlahiyat Fakültesinin “Yunus Emre” olan adını bu milletin bir tarafına
koyacağını ifade eden ve Sayın Başbakanın kankası olan bir müteahhidin adıyla
değiştirince, evet, Yunus Emre’nin adını o müteahhidin adıyla değiştirince ben
sizi öyle bir sıfırladım ki geriye ne Bilal’in 30 milyon avrosu ne Barış’ın 1
milyon doları kaldı. Sizi öyle bir sıfırladım ki istibdat rejiminize de bundan
gayri söyleyecek sözüm kalmadı. Allah topunuzu ıslah etsin. (CHP sıralarından
“Âmin, âmin.” sesleri, alkışlar)
Teşekkür ediyorum. 
BAŞKAN – Teşekkür ederiz Sayın Erdemir.
Aynı mahiyetteki diğer önergenin
gerekçesini okutuyorum:
Gerekçe: 
Bu düzenleme, meclisten geçen anti
demokratik internet yasasının olumsuzluklarına ek olarak kişisel bilgi ve
verilerin korunması ilkesine aykırıdır. Bu sebeple ilgili maddenin
kaldırılmasını arz ve talep ederiz. 
BAŞKAN – Aynı mahiyetteki bu iki
önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 561 sıra sayılı
kanun teklifinin çerçeve 16 ncı maddesinin aşağıdaki şekilde değiştirilmesini
arz ve teklif ederiz.
"MADDE 16 - 5651 sayılı Kanunun 3
üncü maddesinin üçüncü fıkrası aşağıdaki şekilde değiştirilmiş ve maddeye
aşağıdaki fıkralar eklenmiştir.
''(3) Bu Kanun kapsamındaki
faaliyetlerini yurt içinden yürütenlere, bu kanun kapsamındaki bildirimler
yalnızca yasal tebligat adreslerine veya bu kanun kapsamında bildirimleri almak
için kurmuş oldukları elektronik şikâyet mekanizmaları üzerinden yapılır.
Yurtdışında faaliyette bulunanlar için bildirimler Türkiye'nin taraf olduğu
uluslararası sözleşme hükümlerine uygun olarak yapılır. Bu fıkra hükmüne uygun
olarak yapılmayan bildirimler nedeniyle içerik, yer ve erişim sağlayıcılarının
sorumluluğuna gidilmez."'
''(4) Başkanlık, bu Kanunun 4 üncü
maddesinin üçüncü fıkrası, 5 inci maddesinin beşinci fıkrası ve 6 ncı
maddesinin birinci fıkrasının (d) bendi uyarınca mahkemelerce talep edilen
trafik bilgilerini isteyebilir. 
(5) Trafik bilgisi ancak bir suç
soruşturması ve/veya kovuşturması kapsamında mahkemelerce talep edilmesi
hâlinde Başkanlık tarafından içerik sağlayıcı, yer sağlayıcı ve/veya erişim
sağlayıcıdan alınarak verilir."
Mustafa Kalaycı
(Konya) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE KOMİSYONU BAŞKAN VEKİLİ
SIRRI SÜREYYA BİLGİÇ (Isparta) – Katılmıyoruz Sayın Başkanım.
BAŞKAN – Hükûmet?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Katılmıyoruz Sayın Başkan.
BAŞKAN – Sayın Bal, buyurunuz. (MHP
sıralarından alkışlar) 
FARUK BAL (Konya) – Sayın Başkan,
değerli milletvekilleri; bir kez daha huzurunuzdayım, hepinizi saygıyla
selamlıyorum.
Daha önce söz aldığım maddelerde basın
hürriyetiyle demokrasi arasındaki ilişkiyi ifade etmeye çalışmıştım. Evet,
basının üç tane mecrası var demiştik. Bunlardan bir tanesi yazılı mecra:
Gazete, mecmua ve sairleri. Bunların, on bir yıllık AKP Hükûmeti döneminde köşe
yazarlarının, nasıl talimatlarla, Başbakanın emirleriyle işlerinden
çıkarıldığını, bunların yüzü aştığını ve böylece yazılı basının kontrol
edildiğini ifade etmiştim. Görsel basına ilişkin olarak da “Alo Fatih”
hatlarının kurulduğu ve bu “Alo Fatih” hatlarının sadece bir tek televizyon
kanalıyla ilişkili olmayıp yandaşlaşmış olan tüm kanallarda veya candaş olup da
korkutulmuş, vergi borçlarıyla veya vergi cezalarıyla korkutulmuş olan tüm
kanalları kastetmiştim. Buna rağmen, Sayın Başbakanın, ısrarla geride kalmış üç
beş tane cılız ve yayın alanı son derece zayıf olan televizyon kanallarını
işaret ederek bunlarla hesaplaşma derdinde olduğunu bugünkü konuşmasında ve
daha önceki konuşmalarında da dinlemiştik.
Sıra İnternet’e geldi. İnternet’te
elbette sorun var değerli milletvekilleri. On bir yıldır AKP iktidarında bu
sorun yaşanıyordu. En azından bilmekteyiz ki Milliyetçi Hareket Partisi
dinlenmiştir, buna ilişkin İnternet yayınları yapılmıştır, bununla ilgili
deliller de Milliyetçi Hareket Partisi tarafından yetkili mercilere
iletilmiştir. Milliyetçi Hareket Partisinin, İnternet kanallarına düşen
yayınları ve görüntüleriyle ilgili olmak üzere Ömer Faruk Bayındır isimli bir
kişinin bu işi organize ettiğini yetkili mercilere ilan ettik.
OKTAY VURAL (İzmir) – İbrahim Faruk…
FARUK BAL (Devamla) – Ömer Faruk
Bayındır kim? AKP’nin belediye meclisi üyesi. Ne yapmıştır? Yayınları yapan,
Amerika Kıtası’nda bulunan bir İnternet sitesiyle, telefonuyla, kendi
telefonuyla “Ne zaman yayınlayacaksınız? Nasıl yayınlayacaksınız?” diye
defalarca konuştuğu tespit edilmiştir. Telefon numarası bellidir. 
İki: Bu şahıs kendi kredi kartıyla
yayın ücretini ödemiştir, kredi kartının numarası bellidir. 
Üç: Milliyetçi Hareket Partisini
gözetleyen siyah, donanımlı, camları siyahlaştırılmış bir araçtır ve bu aracın
da fotoğrafları bildirilmiştir. Sayın Bakana sorduk: Bulabildiniz mi faili?
İkrar etti ki Sayın Beşir Atalay: “Bulamadık.” Yanında bulunan MİT mensupları
vardı görüşmeler sırasında, “Siz bulabildiniz mi?” dedik. “Hayır, bulamadık.”
dediler ve bu görüntüler üzerinden Sayın Başbakan “Genel, genel…” diyerek oy devşirme
işini tamamladı.
Sıra geldi 17 Aralığa. 17 Aralık, 25
Aralık ve 2 Ocak, demokrasi ve yolsuzluk tarihinde çok önemli üç tane tarih. Bu
tarihlerde ortaya çıkan yolsuzluk ve rüşvetle, kara parayla ilgili sorunlar
AKP’yi son derece de rahatsız etti çünkü bakanlarına, bakan çocuklarına ve
oradan da Sayın Başbakana ve çocuklarına kadar ulaşan bir operasyondu. Bu
operasyonda AKP korktu, telaşa kapıldı, panikle birlikte önce polisleri hak ile
yeksan etti. Arkasından, hâkim ve savcıların elinden dosyaları aldı.
Fezlekeleri kırk beş gün Adalet Bakanı inceledi. Bunların içerisindeki
delilleri ve muhtemel şüphelileri tespit etti, gerekli tedbirleri aldı ve
talimatlar yağdı. Bu talimatlar yargıya talimattı, polise talimattı, “Ankara
böyle istiyor, soruşturmayı durdurun.” talimatı. Gün geldi, iş basına
yansıyınca AKP’nin aklı başına geldi. İnternet’te bu yolsuzlukların, tapelerin,
konuşmaların, görüntülerin yayınlanmasını engellemek amacıyla bu kanun
getirildi. Aynen HSYK kanununda yapılan değişiklikle birlikte HSYK’nın AKP’nin
şubesi hâline getirilmesi gibi, aynen dershanelerle ilgili kanunda olduğu gibi
ve aynen polis teşkilatında yapılmış olan operasyonlar gibi Türkiye AKP’nin
diktatörlüğüne doğru bir gidişatın içine sürüklendi.
Değerli arkadaşlarım, bütün bunlar sizin
parmaklarınızla ortadan kaldırılabilecek bir iş değil, bir bilen var. Cenab-ı
Zülcelal her şeyi bilir, her şeyi görür ve her şeye kadirdir. 
(Mikrofon otomatik cihaz tarafından
kapatıldı) 
FARUK BAL (Devamla) – Bir de bunun öbür
dünyada mahkemeikübrası var. Bu dünyada belki parmaklarınızla istediğinizi
yapabilirsiniz ama öbür dünyada neredeyiz, nereye gideceğimizi ancak Cenabı-ı
Zülcelal bilir. (MHP sıralarından alkışlar)
BAŞKAN – Teşekkür ederiz Sayın Bal.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 561 sıra sayılı Kanun
Teklifinin 16 ncı maddesiyle 5651 sayılı Kanunun 3 üncü maddesine eklenen
dördüncü fıkranın madde metninden çıkarılmasını ve diğer fıkranın buna göre
teselsül ettirilmesini arz ve teklif ederiz.
Ahmet Aydın
(Adıyaman) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Takdire bırakıyoruz Sayın Başkan. 
BAŞKAN – Hükûmet?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Katılıyoruz Sayın Başkan. 
AHMET AYDIN (Adıyaman) – Gerekçe…
BAŞKAN – Gerekçeyi okutuyorum: 
Gerekçe:
Telekomünikasyon İletişim Başkanlığı
tarafından yalnızca mahkemelerce talep edilen trafik bilgilerinin
istenilebilmesi amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir. 
Kabul edilen bu önerge doğrultusunda
16’ncı maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Sayın milletvekilleri, yeni madde
ihdasına dair bir önerge vardır. İç Tüzük’ün 91’inci maddesine göre, yeni bir
madde olarak görüşülmesine komisyonun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilebilir. Bu
nedenle, önergeyi okutup Komisyona soracağım. Komisyon önergeye salt çoğunlukla
yani 21 üyesiyle katılırsa önerge üzerinde yeni bir madde olarak görüşme
açacağım, komisyonun salt çoğunlukla katılmadığı önergeyi işlemden alacağım. 
Şimdi, önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 561 Sayılı Kanun
Teklifinin 16 ncı maddesinden sonra gelmek üzere aşağıdaki maddenin eklenmesini
ve diğer maddelerin buna göre teselsül ettirilmesini arz ve teklif ederiz.
 Mustafa
Kalaycı  Oktay Vural Mehmet
Günal
 Konya İzmir Antalya
 Faruk
Bal Seyfettin Yılmaz  S.
Nevzat Korkmaz
 Konya Adana
 Isparta
“MADDE 17- 5651 sayılı Kanunun 5 inci
maddesinin üçüncü, dördüncü ve beşinci fıkrası aşağıdaki şekilde değiştirilmiş
ve maddeye altıncı fıkra eklenmiştir.
3) Yer sağlayıcı, yer sağladığı
hizmetlere ilişkin iletişimin içeriğinin tespitine ve dinlenmesine imkan
vermeyecek nitelikteki ve bu maddenin 4 üncü fıkrasında belirtilen kapsamdaki
trafik bilgilerini altı aydan az ve iki yıldan fazla olmamak üzere yönetmelikte
belirlenecek süre kadar saklamakla ve bu bilgilerin doğruluğunu, bütünlüğünü ve
gizliliğini sağlamakla yükümlüdür.
(4)
Trafik bilgisi ancak bir suç soruşturması ve/veya kovuşturması
kapsamında mahkemelerce talep edilmesi halinde Başkanlık tarafından yer
sağlayıcı ve/veya erişim sağlayıcıdan alınarak verilir.
(5)
Yer sağlayıcı ancak, kanundaki açık yetkiye dayanarak kamu kurum ve
kuruluşlarca yapılan talepler ile mahkeme kararına dayalı olarak yargı
makamlarınca yapılan taleplere istinaden faaliyetleri neticesinde elde ettiği
kişisel veriler ile bilgi ve belgeleri açıklayabilir. Bu fıkra kapsamında yer
sağlayıcıya yöneltilecek taleplerde istenilen bilgi ve belgelerin hangi amaçla
kullanılacağı hususları, talepte bulunan yetkisi, talebin amaçla ne şekilde
sınırlandırıldığı, talep edilen bilgilerin ancak amaç doğrultusunda
kullanılacağına dair taahhüt ve amaç doğrultusunda kullanılacak bilgilerin
gizliliğinin sağlanması için alınacak korunma tedbirleri gerekçeleriyle
birlikte detaylı olarak belirtilir. Yer sağlayıcı bu fıkradaki hükümler saklı
kalmak kaydıyla Başkanlığın bu Kanun ve diğer Kanunlarla verilen görevlerinin
ifası kapsamında bu fıkra hükmüne uygun şekilde talep ettiği bilgileri
Başkanlığa teslim eder ve bu Kanunda yer sağlayıcılara yüklenen yükümlülüklerin
ifasını teminle sınırlı olmak üzere Başkanlıkça bildirilen tedbirleri alır.
Yurtdışında yerleşik olan yer sağlayıcılara yöneltilecek bilgi taleplerinde
Türkiye'nin taraf olduğu uluslararası adli yardımlaşma anlaşmalarının hükümleri
uygulanır.
(6) Trafik verisi olarak trafik
bilgisinden fazla bilgi istenemez"
BAŞKAN – Komisyon önergeye salt
çoğunluğuyla katılıyor mu? 
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Komisyonu davet etmem gerekiyor Sayın Başkan.
Sayın Kalaycı ve arkadaşlarının yeni
madde ihdasıyla ilgili bir önergesi vardır, Komisyonu davet ediyorum. 
MEHMET GÜNAL (Antalya) – Söyle:
“Bizimkileri de davet ediyorum, gelin.” desin. AKP Grubu dâhildi. 
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Sayın Başkan, Komisyonun toplanamayacağı, salt
çoğunlukla katılamayacağı anlaşılmıştır.
FERİT MEVLÜT ASLANOĞLU (İstanbul) – Bir
dakika ya gelen var, geliyorlar ya. 
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Ben gelen kimse görmüyorum.
Salt çoğunluğumuz yoktur, katılamıyoruz
Sayın Başkan. 
MEHMET GÜNAL (Antalya) – Sayın
Başkanım, hâlâ geliyor arkadaşlarımız. 
FERİT MEVLÜT ASLANOĞLU (İstanbul) – Ben
yoldayım, daha geliyorum. 
MEHMET GÜNAL (Antalya) – Bizim özgül
ağırlığımız daha fazla.
BAŞKAN – 21 kişi göremediğim için
burada…
OKTAY VURAL (İzmir) – Çoğunluk var
efendim burada, var. 3 kişiye 1 kişi; 4 kişiye bir 1 kişi.
BAŞKAN – Evet, şimdi, Komisyon önergeye
salt çoğunluğuyla katılmamış olduğundan önergeyi işlemden kaldırıyorum. 
Şimdi, 17’nci maddeye geçiyoruz.
17’nci madde üzerinde üç önerge vardır,
ikisi aynı mahiyettedir. 
Okutuyorum:
Türkiye Büyük
Millet Meclisi Başkanlığına
Görüşülmekte
olan 561 sıra sayılı kanun teklifinin çerçeve 17 nci maddesinin aşağıdaki
şekilde değiştirilmesini arz ve teklif ederiz.
 Mustafa
Kalaycı Oktay Vural Mehmet
Günal
 Konya İzmir Antalya
 S.
Nevzat Korkmaz Seyfettin Yılmaz Erkan
Akçay
 Isparta Adana Manisa
 Faruk
Bal Lütfü Türkkan
 Konya Kocaeli
"MADDE 17-
5651 sayılı Kanunun 8 inci maddenin birinci fıkrasının birinci bendi aşağıdaki
şekilde değiştirilmiş ve maddeye aşağıdaki fıkralar eklenmiştir.
"(1)
İnternet ortamında yapılan ve içeriği aşağıdaki suçları oluşturduğu hususunda
kuvvetli şüphe sebebi bulunan yayınlarla ilgili olarak, orantılık ilkesine
uygun olarak çocuğa, gençliğe ve aileye yönelik ağır ve vahim nitelikteki
saldırıların önlenmesini teminen erişimin engellenmesine karar verilebilir.
İnternet sitesinin tamamındaki içeriğin bu bentteki koşulları açıkça taşımaması
durumunda internet sitesinde yapılan yayının tümüne yönelik erişimin
engellenmesine karar verilemez. "
"(15) Bu
maddeye göre soruşturma aşamasında verilen hakim kararı ile 9 uncu ve 9/A
maddesine göre verilen hakim kararı birden fazla sulh ceza mahkemesi bulunan
yerlerde Hakimler ve Savcılar Yüksek Kurulu tarafından belirlenen sulh ceza
mahkemeleri tarafından verilir.
(16) Bu kanun
kapsamında URL bazlı erişimin engellenmesi yapacak erişim sağlayıcıların bunu
teminen kuracakları sistemin kuruluşu ve işletme maliyetleri Ulaştırma,
Denizcilik ve Haberleşme Bakanlığının bütçesine konulacak ödenekten karşılanır.
Ödeneğin kullanılmasına ilişkin hususlar Ulaştırma, Denizcilik ve Haberleşme
Bakanlığı tarafından çıkarılacak yönetmelikle belirlenir. URL bazlı erişimin
engellenmesi sisteminin erişim sağlayıcılar tarafından kurulması, işletilmesi,
gizlilik ve güvenliğe ilişkin hususlar ise Bilgi Teknolojileri ve İletişim
Kurumu tarafından çıkartılacak yönetmelikle belirlenir.”
BAŞKAN – Şimdi
okutacağım iki önerge aynı mahiyettedir, birlikte işleme alacağım.
Türkiye Büyük Millet Meclisi
Başkanlığına
Görüşülmekte
olan 561 Sıra Saylı Kanun Teklifinin 17 nci maddesinin kaldırılmasını arz ve
talep ederiz.
 Sırrı
Sakık Hasip Kaplan Adil
Zozani
 Muş Şırnak Hakkâri

 Murat
Bozlak İdris Baluken
 Adana Bingöl
Aynı mahiyetteki
diğer önergenin imza sahipleri:
 Ferit
Mevlüt Aslanoğlu İzzet Çetin Vahap
Seçer
 İstanbul Ankara Mersin
 Mehmet
Ali Susam Tufan Köse Rahmi
Aşkın Türeli
 İzmir Çorum İzmir
 Müslim
Sarı İlhan Demiröz Celal
Dinçer
 İstanbul Bursa İstanbul
BAŞKAN –
Komisyon aynı mahiyetteki iki önergeye katılıyor mu?
PLAN VE BÜTÇE
KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN – Hükûmet?
ULAŞTIRMA,
DENİZCİLİK VE HABERLEŞME BAKANI LÜTFİ ELVAN (Karaman) – Katılmıyoruz Sayın
Başkan.
BAŞKAN – Sayın
Aksünger, buyurunuz. (CHP sıralarından alkışlar) 
ERDAL AKSÜNGER
(İzmir) – Sayın Başkan, değerli milletvekilleri; hepinizi saygıyla selamlıyorum.

Bu yasayla ilgili beklentiler
Cumhurbaşkanının veto etmesi noktasındayken… Memlekette böyle bir makul adam
beklentisi vardı. Tabii, o makul adam da konjonktür gereği veya farklı bir
telefon trafiğiyle İnternet’le ilgili yasayı veto etmedi ama şunu söylemek
istiyorum: Bu dört tane yasanın da hiçbir şey değiştirme imkânı mevcut değil.
Bir şeyi anlamakta güçlük çekiyorum: Ya
bu memleketteki milleti aptal yerine koyuyorsunuz, ya bizleri, hangisi? Şunu
söyleyeceğim de o yüzden bunu söyledim: IP adresi ile URL adresinin farkı ne
mesela? Bir adam diyelim ki suç işledi, o adamı bulacaksınız. Adamın sadece IP
adresini takip ediyorsanız, gittiği adresi bilemedikten sonra suça istinat bir
şey çıkarabilir misiniz? Mümkün değil. Yani, bunu niye anlatıyorsunuz millete?
Sadece bir algıyı yönetmek amacıyla anlatıyorsunuz, şundan: “Yahu oldu böyle
bir hikâye, acayip bir kamuoyu tepkisi var, 3-4 tane maddede değişiklik yapalım
da millet de -Bakın, kamuoyu tepkisi vardı, bazı maddelerde işi hafiflettik-
desin ki: ‘Özgürlükleri daraltacak konuları kaldırdı.’ ” Ne yazık ki böyle
değil.
Sayın Bakanım, söylediğiniz konular da
doğru değil. İrlanda örneğini verdiniz Komisyonda, işte İngiltere örneğini
verdiniz. Binlerce yer… Bazı kelimelerle ilgili konuların yasak olduğunu söylediniz.
Google’ın kendisinden… Ben bizzat kendim görüşüyorum, böyle bir şey mevzubahis
değil. Zaten 5651’in tamamen karşısında olduğumuzu Avrupa İnsan Hakları
Mahkemesinin bize verdiği mahkûmiyet kararlarından dolayı da hepimiz biliyoruz.
8’inci maddedeki katalog suçları, bu memlekette neyin ceza hukuku içerisinde
olup neyin bürokratın elinde olduğunu siz tayin ettiniz yani yargıyı orada
ortadan kaldırdınız.
Şimdi, Türkiye tarumar edilmişse
Türkiye’de tarumarı siz yaptınız. Dinleme komisyonları kurdunuz, itibar
etmediniz. O dinleme komisyonlarında tavsiye kararları yazdınız, başka hiçbir
şey yazmadınız. Arkadaşlar biliyor, hiçbir şey yazılmadı orada, hatta gülündü
geçildi bazı konular; çoğu yere aslında toz kondurulmadı, çoğu görevliye toz
kondurulmadı. “Millî İstihbarat Teşkilatı ne yapar dedik?” Dediler ki: “Emniyet
istihbarattan kaynaklanıyor.” E orayı siz yapmadınız mı? Başbakanın kendisi “Ne
istediniz de vermedik.” derken emniyeti mi verdiniz, istihbarat tarafını mı
verdiniz, millî istihbarat burada mı kaldı? Şimdi konu kaldı da bunları bir
İnternet yasakları getirerek halledeceğinizi mi zannediyorsunuz? Teknik olarak
bunun imkânsız olduğunu zaten anlattık. Boşuna yırtmayın kendinizi. 2 milyon
300 bin kişi tıklamış bunu. Engelleyin engelleyebiliyorsanız. Mümkün değil ki.
Konu bununla alakalı değildi zaten. Bu ülkede o kadar kötü şeyler yapıldı ki
geçmişte, devlet kademelerinin hepsi tarumar edilmiş… 
Arkadaşlardan birisi çıktı, dedi ki:
“Hukuk herkese de lazım.” Evet, doğru, doğru. Davalar olduğunda, sahte dijital
deliller ortaya konulduğunda hiç kimse kalkıp nutuklar atmıyordu ve bu…
Aslında, yarın da, belki söyleyeceksiniz, işte, montajlayacaksınız belki de
birkaç tane liderin, belki muhalefet partilerinin genel başkanlarının
konuşmalarını, yarın montajlayıp millete dinleteceksiniz belki de.
YILMAZ TUNÇ (Bartın) – Zaten var.
ERDAL AKSÜNGER (Devamla) – Buradan mı
yol bulacaksınız yani, buradan mı su yolu götüreceksiniz yani, bu mu hikaye?
YILMAZ TUNÇ (Bartın) – Erdal Bey, var
zaten.
ERDAL AKSÜNGER (Devamla) – Arkadaşlar,
bakın, ne bunları yaparak, bu çocuk oyunlarıyla bu milleti aldatabilirsiniz, ne
de bir başkasını. Teknik olarak mümkün olan konular var ama… 
Bunu şundan dolayı söylüyorum: Dinleme
komisyonu olduğunda biz bunları zaten ifade ettik, bazı konuları ettik ama
bunlar oraya yazılmadı ki zaten. Hani yazsaydınız “Haklısınız.” diyecektim
yani. Yazmadınız bunların hiçbirini.
YILMAZ TUNÇ (Bartın) – Geçen haftaki
kanunda, yazdıklarımızı gerçekleştirdik.
ERDAL AKSÜNGER (Devamla) – Dinleyelim
dediğimiz adamları dinletmediniz. Yani şimdi, Hanefi Avcı bazı şeyler
söylüyordu. Adamla ilgili idam sehpaları kurdunuz. Dinleyelim dediniz,
dinlemediniz. Ben şahsen, bizzat kendim gittim, dinledim adamı neler olduğunu
anlattığında. O adam söyledi bazı şeyleri, siz kabul etmediniz. Kitaplara
yazdı, kabul etmediniz hiçbirisini. 
Şimdi, bu ülkede, eğer sizseniz yargı,
sizseniz savcı, sizseniz mahkeme, bugün TİB Başkanı da BTK Başkanı da aynı
görevleri sizden devralıyor şu anda. Size ne ya, size ne, böyle bir şeyle
ilgili uğraşıyorsunuz! Sonra da millete… Kalkıp algı yöneteceksin. 
Meydanlarda Başbakan diyor ki: “Çocuk
pornosu konusu.” Yapmayın ya, ne çocuk pornosu konusu! Deniz Baykal diyorsunuz,
MHP’nin üst düzey yöneticileri diyorsunuz. Ya, üç sene, dört sene geçti aradan,
faillerini mi buldunuz da böyle konuşuyorsunuz ya!
OKTAY VURAL (İzmir) – Var, biz bulduk,
AKP’li Meclis üyesi, İbrahim Faruk Bayındır.
MEHMET GÜNAL (Antalya) – Bulduk da
kapattılar üstünü.
ERDAL AKSÜNGER (Devamla) – Var mı böyle
bir şey ya! Niye milleti kandırıyorsunuz bunlarla ilgili yani? Hiçbir şey de
bulamazsınız yani. Çocuk pornosuyla ilgili, hiçbir ülkede, ister gelişmiş -bunu
daha önce de söyledim- ister az gelişmiş, böyle bir ahlaksızlığa hiçbir yerde
izin verilmiyor. Bunun arkasına sığınıp yolsuzluk, rüşvet işleri yapmayın.
Bunların hepsi… Yazık, bu liderlere de yazık, bu insanlara da yazık, bu halka
da yazık. 
Hepinizi saygıyla selamlıyorum. (CHP
sıralarından alkışlar)
BAŞKAN – Teşekkür ederiz Sayın
Aksünger.
ULAŞTIRMA, DENİZCİLİK VE HABERLEŞME BAKANI
LÜTFİ ELVAN (Karaman) – Sayın Başkan…
BAŞKAN - Buyurunuz Sayın Elvan.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – …şahsımla ilgili, yanlış ifadeler kullandığımı
konuşmacı ifade etmiştir, lütfen cevap vermek istiyorum.
BAŞKAN – Buyurunuz yerinizden.



ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Sayın Başkan, öncelikli olarak, Sayın Aksünger
-Google’ın- İngiltere’de böyle bir yasak olmadığına dair bir ifade
kullanmıştır, benim böyle bir ifade kullandığımı, yasaklama olduğunu ancak
böyle bir hususun söz konusu olmadığını söylemiştir. Kendisine web sitesini
veriyorum ben, lütfen alsın. “Wikipedia.org” bölümüne girerseniz, orada,
İngiltere’de 100 bin tane kelimenin Google’da yasaklandığını ve arama
yapamadığını görürsünüz, 100 bin kelime ve bunlarda “yasaklanmıştır” veya
“engellenmiştir” şeklinde ifade kullanılmıyor. Nasıl bir ifade kullanılıyor?
Sadece “bulunamamıştır” şeklinde ifade kullanılıyor. Evet, İngiltere’de mahkeme
kararı olmadan bu 100 bin kelime ve kavram Google tarafından engellenmekte,
engellenmesine rağmen, bu, sadece “bulunamamaktadır” şeklinde bir ifadeyle
ekrana çıkmaktadır. Bunun dışında, yine, İngiltere’deki Erişim Sağlayıcıları
Birliği ve İnternet Gözlem Vakfı kara liste oluşturabilmekte, bununla da
mahkeme kararı olmaksızın bunların erişimi engellenebilmektedir. Burada şunu
ifade edeyim…
HAYDAR AKAR (Kocaeli) – Neyle ilgili?
Çocuk pornosu…
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Sadece çocuk pornosu değil efendim, burada şunu
ifade edeyim: Bugün bizim getirmiş olduğumuz düzenlemelerin tamamı, istisnasız
tamamı mahkeme kararına tabidir. Biraz önce sizin vermiş olduğunuz önerge
mahkeme kararını ortadan kaldırmaktadır değerli arkadaşlar. Bir taraftan
diyorsunuz ki “Mahkeme kararı olsun.”, diğer taraftan önerge veriyorsunuz,
“Mahkeme kararı olmasın.” diyorsunuz. Burada neyi anlatmak istiyorsunuz siz,
ben bunu anlamış değilim.
Çok teşekkür ediyorum.
BAŞKAN – Teşekkür ediyoruz Sayın Elvan.
ERDAL AKSÜNGER (İzmir) – Sayın Başkan…
BAŞKAN – Buyurunuz Sayın Aksünger.
ERDAL AKSÜNGER (İzmir) – Sayın Başkan,
sözlerimi açabilir miyim? Yanlış anlamakla itham ederek benim doğru ifade
etmediğimi söyledi Sayın Bakan.
BAŞKAN – Buyurunuz Sayın Aksünger,
düzeltiniz.


ERDAL AKSÜNGER (İzmir) – Sayın Bakanım,
şimdi, şöyle bir durum var: Sizin söylediğiniz 100 bin tane kelime, ben
Google’dan aldım, Google’ın Türkiye Müdüründen aldım zaten bütün hepsini. Yani
orada sitelerin yazdığı şu olabilir: İngiltere’de metro operasyonu, metro olayı
olduktan sonra işi değiştirdiler güvenlik nedeniyle bazı şeyleri, mahkeme
kararıyla bazı konularla ilgili aramalar yasaklanmış olabilir. Ama bunun yüzde
90’ı çocuk pornosu, doğrudur, çocuk pornosu, bunu kabul ediyorum. Başka bir
konu değil zaten, dünyanın her yerinde böyle. 
Ayrıca, İngiltere’de söylediğiniz bu
ISPA normalde sizin dediğiniz gibi bir dayatmayla, iktidarın veya oradaki
Hükûmetin dayatmasıyla kurulmuş bir birlik değil, buradaki erişim sağlayıcıları
birliği gibi değil, kanun çıkartıp kurulmuş bir birlik değil. Bunu siz iktidar
olarak zorla, kanunla kurduruyorsunuz, orada öyle bir şey yok. Burada sadece
bir vakıf daha var, tavsiye kararları alıyor, ISPA’e kendisi söylüyor bununla
ilgili şeyi, her tarafta da bakın.
Ayrıca, sitesi var, ben size o zaman
sitesi var, ben size o zaman onun sitesini vereyim. Bu sitede de ne olmuş
biliyor musunuz? Bu örneği vermekle de büyük bir hata yapıyorsunuz. Neden
biliyor musunuz? Bu site Türkiye Cumhuriyeti Başbakanına bir ödül vermiş. Ne
ödülü olduğunu biliyor musunuz? İnternet Düşmanı Ödülü vermiş, bakın sitesine,
örnek verdiğiniz bu kurumdan bahsediyorum, İnternet Düşmanı Ödülü vermiş ya.
Vermeyin bari burayı, hani, yanlış yapıyorsunuz bununla ilgili konuya. Gidin
bakın yani. 
LÜTFÜ TÜRKKAN (Kocaeli) – Ama Sayın
Bakan bilmiyor, bilmeden vermiş. Bilerek mi verdiniz yoksa? Başbakan duymasın
sakın. 
ERDAL AKSÜNGER (Devamla) – Aynısı
İrlanda örneği var. İrlanda örneğinde de çocuk pornosunun dışında tavsiye
kararı hiçbir şey yapmıyor. Siz kolluk kuvveti gibi çalıştırmak istiyorsunuz.
MİT’ten personel getirip oraya yeni bir MİT yaratmak istiyorsunuz. Ne derseniz
deyin, sizin iyi niyetinizle alakalı değil, yukarıdan birilerinin telefonuyla
alakalı iş bunlar. Orası MİT gibi çalıştırılacak, bunu herkes bilsin.
BAŞKAN – Teşekkür ederiz Sayın
Aksünger.




3.-Isparta
Milletvekili Süreyya Sadi Bilgiç ve Bayburt Milletvekili Bünyamin Özbek ile 80
Milletvekilinin; Bazı Kanunlarda Değişiklik Yapılması Hakkında Kanun Teklifi
ile Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Bazı Kanunlarda Değişiklik Yapılmasına İlişkin Kanun Teklifi,
Malatya Milletvekili Mahmut Mücahit Fındıklı ve Muş Milletvekili Faruk Işık ile
34 Milletvekilinin; Bazı Kanunlarda Değişiklik Yapılması Hakkında Kanun
Teklifi, Şırnak Milletvekili Hasip Kaplan'ın; Bazı Kanunlarda Değişiklik
Yapılmasına İlişkin Kanun Teklifi ile Plan ve Bütçe Komisyonu Raporu (2/2006,
2/2007, 2/2009, 2/2010) (S. Sayısı: 561) (Devam)
BAŞKAN – Aynı mahiyetteki diğer
önergenin gerekçesini okutuyorum:
Gerekçe: 
Bu düzenleme, meclisten geçen anti
demokratik internet yasasının olumsuzlukları daha da derinleştirilmektedir. Bu
sebeple ilgili maddenin kaldırılmasını arz ve talep ederiz. 
BAŞKAN – Aynı mahiyetteki iki önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 561 sıra sayılı kanun
teklifinin çerçeve 17 nci maddesinin aşağıdaki şekilde değiştirilmesini arz ve
teklif ederiz.
"MADDE 17- 5651 sayılı Kanunun 8
inci maddenin birinci fıkrasının birinci bendi aşağıdaki şekilde değiştirilmiş
ve maddeye aşağıdaki fıkralar eklenmiştir.
"(1)
İnternet ortamında yapılan ve içeriği aşağıdaki suçları oluşturduğu hususunda
kuvvetli şüphe sebebi bulunan yayınlarla ilgili olarak, orantılık ilkesine
uygun olarak çocuğa, gençliğe ve aileye yönelik ağır ve vahim nitelikteki
saldırıların önlenmesini teminen erişimin engellenmesine karar verilebilir.
İnternet sitesinin tamamındaki içeriğin bu bentteki koşulları açıkça taşımaması
durumunda internet sitesinde yapılan yayının tümüne yönelik erişimin
engellenmesine karar verilemez. "
"(15) Bu
maddeye göre soruşturma aşamasında verilen hakim kararı ile 9 uncu ve 9/A
maddesine göre verilen hakim kararı birden fazla sulh ceza mahkemesi bulunan
yerlerde Hakimler ve Savcılar Yüksek Kurulu tarafından belirlenen sulh ceza
mahkemeleri tarafından verilir.
(16) Bu kanun
kapsamında URL bazlı erişimin engellenmesi yapacak erişim sağlayıcıların bunu
teminen kuracakları sistemin kuruluşu ve işletme maliyetleri Ulaştırma,
Denizcilik ve Haberleşme Bakanlığının bütçesine konulacak ödenekten karşılanır.
Ödeneğin kullanılmasına ilişkin hususlar Ulaştırma, Denizcilik ve Haberleşme
Bakanlığı tarafından çıkarılacak yönetmelikle belirlenir. URL bazlı erişimin
engellenmesi sisteminin erişim sağlayıcılar tarafından kurulması, işletilmesi,
gizlilik ve güvenliğe ilişkin hususlar ise Bilgi Teknolojileri ve İletişim
Kurumu tarafından çıkartılacak yönetmelikle belirlenir.”

Mustafa Kalaycı (Konya) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Katılmıyoruz Sayın Başkan. 
BAŞKAN – Hükûmet?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Katılmıyoruz Sayın Başkan. 
BAŞKAN – Kim konuşacak?
MEHMET GÜNAL (Antalya) – Sayın Lütfü
Türkkan.
BAŞKAN – Buyurunuz Sayın Türkkan. (MHP
sıralarından alkışlar) 
LÜTFÜ TÜRKKAN (Kocaeli) – Sayın Başkan,
değerli milletvekilleri; Bazı Kanunlarda Değişiklik Yapılması Hakkında Kanun
Teklifi’nin 17’nci maddesiyle ilgili söz aldım. Hepinizi saygıyla selamlıyorum.
Bu maddede, 5651 sayılı Kanun’un 8’inci
maddesine fıkra eklemek istiyorsunuz. 8’inci maddeye göre, İnternet’te intihara
yönlendirme, çocukların cinsel istismarı, uyuşturucu kullanımını kolaylaştırma,
sağlık için tehlikeli madde temini, müstehcenlik, fuhuş, kumar ve Atatürk
aleyhine işlenen suçlar site yasaklamayı gerektiriyor. Siz “Bu suçları işleyen
sitelere, eğer birden fazla sulh ceza mahkemesi varsa HSYK’nın belirlediği
mahkemeler ceza versin.” demişsiniz. Maddenin içeriğinde site kapatmayı
gerektiren maddelere baktığımızda orada ulu önder Mustafa Kemal Atatürk’le
ilgili olan dikkat çekiyor. Velev ki bir sitede Atatürk’e hakaret edildi ve
ilgili yerde de birden fazla sulh ceza mahkemesi var. O zaman ne olacak? Adalet
Bakanlığının sekretaryası olan HSYK devreye girecek ve belirleyeceği bir
mahkemeye “Konuya sen bak.” diyecek. Yani daha öz Türkçe bir şey söyleyelim mi?
Artık HSYK Adalet ve Kalkınma Partisinin arka bahçesi olmuş. O da yandaş bir
hâkime, baktığı bir mahkemeye atayacak, “Atatürk’le ilgili bu suça sen bak.”
diyecek. O yandaş hâkim ne yapacak? Ben ceza vereceklerini, Atatürk’e hakaret
edilen bir siteyi kapatacaklarını hiç zannetmiyorum, keşke öyle olsa ama hiç
zannetmiyorum. Ama, ben sizden bir şey rica ediyorum, bakın, etmeyin, eylemeyin
Atatürk düşmanlığı bu kadar fazla, gerçekten fazla. Atatürk, bu ülkeyi kurmuş,
korumuş, cumhuriyeti kurmuş, bize kadar ulaşmasına vesile olmuş. Bakın, on iki
senedir iktidardasınız, gül gibi ülkeyi ne hâle getirdiniz. Düşman tarafından
işgal edilmiş bir ülkeden bir millet yarattı bu Atatürk. Belki de Atatürk’ün
bizim en çok sevdiğimiz bir sözü var: “Ne mutlu Türküm diyene!” sözü. O söz
sizi çok rahatsız ediyor olabilir, bundan dolayı da Atatürk’ü sindirememiş
olabilirsiniz. 
Gelelim 8’inci maddedeki diğer şıklara,
İnternet’te intihara yönlendirmek suç, bu tarz siteler kapatılıyor. Elbette
insanları intihara yönlendiren siteler kapatılsın, sahipleri ağır cezalar
alsın. Ama, şu gerçeği de unutmayın: İntihara sadece İnternet yönlendirmiyor,
siz de yönlendiriyorsunuz; insanlar geçim sıkıntısından, psikolojik
bozukluklardan intihar ediyorlar. Meslek gruplarından örnekler vereyim size:
Polisler, askerler, öğretmenler, esnaf; esnaf borç batağında yüzüyor, icra
memurlarıyla cebelleşiyor. Biraz evvel, bir avukat arkadaşım anlattı, 2 icra
memurunun konuşmasını dinliyor, diyor ki birisi: “Eve gittiğimde artık inanır
mısın ister istemez gözüm ayakkabı kutusuna takılıyor.” Ola ki orada da bir şey
çıkabilir. Böyle bir algı oluşmuş. Bu esnaf maalesef, biraz evvel bahsettiğim,
sizin döneminizde kepenk kapatan esnafın önemli bir kısmı intiharı tercih
ediyor. Eğer intihar vakalarının artmasını istemiyorsanız esnafın üstündeki
borç yükünü kaldırın. Yüzde 7 enflasyon olan bu ülkede esnafa yüzde 500 vergi
ödetmeyin. 
8’inci maddenin içinde bir de kumar
oynatan sitelerle ilgili bir düzenleme var. Kapatıyorsunuz kumar oynatılan
siteleri. E, kapatın… Bütün Türkiye’yi kumarbaz yaptınız. Herkes Spor Toto,
Loto, Millî Piyango 
HAYDAR AKAR (Kocaeli) – At yarışları… 
LÜTFÜ TÜRKKAN (Devamla) – Ne yani
kumarı esas siz oynatıyorsunuz. Sizinle rekabet ediyor diye mi siteleri
kapatıyorsunuz? Demek ki onda da rekabet istemiyorsunuz siz. Kumarbaz bir
Hükûmetin kumar oynatan İnternet siteleriyle rekabetini sona erdirmek için
getirilen bir yasa olarak görüyorum ben bunu. Millet, kumara bağladı sizin
zamanınızda. Dikkat edin, son on yılda şans oyunlarından yaklaşık 45 milyar
lira satış hasılatı elde etmiş bu kurumlar. Hani kumar haramdı? O kumardan
gelen paralarla siz maaşlarınızı alıyorsunuz, yemek yiyorsunuz, su içiyorsunuz,
haberiniz olsun. 
İSMAİL GÜNEŞ (Uşak) – Sen de alıyorsun.

LÜTFÜ TÜRKKAN (Devamla) – Ben
almıyorum, evet, ben almıyorum arkadaşlar. 
RAMAZAN CAN (Kırıkkale) – Arkadaşların
alıyor. 
LÜTFÜ TÜRKKAN (Devamla) – Bilen bilir,
ben almıyorum.
RAMAZAN CAN (Kırıkkale) – Arkadaşların
alıyor. 
LÜTFÜ TÜRKKAN (Devamla) – Ben kendimden
mesulüm, ben maaş almadım daha. 
YILMAZ TUNÇ (Bartın) – Grup Başkan Vekilin
alıyor. 
RAMAZAN CAN (Kırıkkale) – Arkadaşların
alıyor.
LÜTFÜ TÜRKKAN (Devamla) – Onlar hiç
kumara “Haram” deyip siyaset yapmadılar. Siz hep “Kumar haram.” deyip deyip
geldiniz ama hep haramları siz yediniz. Çocukların evinde haram çıktı,
damatların evinde haram çıktı. Bu milletin bütün rızkını çocuklarınızla,
yandaşlarınızla paylaştınız. Cenabı Allah sizin belanızı verecek ama önce biz
vereceğiz haberiniz olsun! Bu milletin bütün rızkını yediniz. Bakın, Meclise
bakıyorum, ölü evi gibi, utanıyorsunuz çünkü, farkındayım. (AK PARTİ
sıralarından gürültüler) 
Hepinize saygılar sunuyorum. (MHP
sıralarından alkışlar)
RECEP ÖZEL (Isparta) – Hadi oradan,
hadi! 
BEDRETTİN YILDIRIM (Bursa) – Kendine
bak, kendine! Ne hâlde devraldık biz biliyor musun? 
BAŞKAN – Teşekkür ederiz Sayın Türkkan.

ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Kumarbaz olduğumu ifade etti Sayın Başkan. 
LÜTFÜ TÜRKKAN (Kocaeli) – Evet
“Kumarbaz Hükûmet” dedim, “Hükûmet kumarbaz.” dedim. 
MEHMET GÜNAL (Antalya) – Sayın
Başkanım, Bakan her şeye cevap veriyor. Bu da yeni usul herhâlde. 
BAŞKAN – Şimdi, iki dakika buyurunuz
Sayın Bakan. 



ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Sayın Başkan, şunu ifade edeyim: İlgili
arkadaşın öncelikle… 
LÜTFÜ TÜRKKAN (Kocaeli) – İlgili değil…
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Konuşan arkadaşımızın öncelikle… 
LÜTFÜ TÜRKKAN (Kocaeli) – Milletvekili…

ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Milletvekilimizin öncelikle 8’inci maddeyi bir
okuyup yapılan düzenlemenin ne olduğunu bir anlamasını beklerdim. Onu dahi
anlamadan burada kullandığı ifadeler, hele hele Hâkimler ve Savcılar Yüksek
Kurulunun, işte bir mahkeme için hangi sulh ceza mahkemelerine gönderileceğini
falan ifade etti. Buradaki amaç şu değerli arkadaşlar: Hâkimler ve Savcılar
Yüksek Kurulu… Örneğin Ankara’da yirminin üzerinde sulh ceza mahkemesi var.
Bunlardan iki veya üç tanesini ihtisas mahkemesi olarak tayin edecek yoksa
herhangi bir davaya yönelik olarak…
HAYDAR AKAR (Kocaeli) – Sayın Bakan,
komisyonda söyledim bunu, niye kabul etmediniz?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – …Adalet Bakanlığı veya HSYK herhangi bir sulh
ceza mahkemesini tayin etmeyecek.
İkinci bir husus, diğer bir husus
değerli arkadaşlar, katalog suçlarından sadece müstehcenlik ve çocuk pornosu
dışındakilerin tamamı mahkeme kararına tabidir. Eğer mahkeme Atatürk’le ilgili
veya kumarla ilgili herhangi bir karar verirse o zaman yasaklanma veya
engelleme söz konusu olacak. 
LÜTFÜ TÜRKKAN (Kocaeli) - Mahkemenin
görevlendirmesiyle ilgili konuştum.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Dolayısıyla sanki bunu Atatürk’e yönelik bir
düzenleme yapıyormuşuz gibi burada bazı ifadeler kullanılması son derece
yanlıştır. Zaten mevcut olan 5671 sayılı Yasa’mızda bu düzenleme vardı, burada
herhangi bir değişiklik de yapmıyoruz. Daha önceki düzenleme neyse o aynen yer
alıyor.
Teşekkür ediyorum efendim.
BAŞKAN – Teşekkür ederiz Sayın Elvan.
Buyurunuz Sayın Akar.






(CHP sıralarından bir grup milletvekili
ayağa kalktı)
HAYDAR AKAR (Kocaeli) – Yoklama
istiyoruz.
BAŞKAN – Yoklama talebi vardır, yerine
getireceğim.
Sayın Aslanoğlu, Sayın Aygün, Sayın
Özgündüz, Sayın Akar, Sayın Çelebi, Sayın Acar, Sayın Tanal, Sayın Öz, Sayın
Küçük, Sayın Ekşi, Sayın Serindağ, Sayın Çıray, Sayın Türmen, Sayın Kulkuloğlu,
Sayın Tanrıkulu, Sayın Atıcı, Sayın Demiröz, Sayın Ekici, Sayın Seçen, Sayın
Köktürk.
Üç dakika süre veriyorum.
(Elektronik cihazla yoklama yapıldı)

BAŞKAN – Toplantı yeter sayısı vardır. 


3.-Isparta Milletvekili Süreyya Sadi Bilgiç ve Bayburt
Milletvekili Bünyamin Özbek ile 80 Milletvekilinin; Bazı Kanunlarda Değişiklik
Yapılması Hakkında Kanun Teklifi ile Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi'nin; Bazı Kanunlarda Değişiklik
Yapılmasına İlişkin Kanun Teklifi, Malatya Milletvekili Mahmut Mücahit Fındıklı
ve Muş Milletvekili Faruk Işık ile 34 Milletvekilinin; Bazı Kanunlarda
Değişiklik Yapılması Hakkında Kanun Teklifi, Şırnak Milletvekili Hasip
Kaplan'ın; Bazı Kanunlarda Değişiklik Yapılmasına İlişkin Kanun Teklifi ile
Plan ve Bütçe Komisyonu Raporu (2/2006, 2/2007, 2/2009, 2/2010) (S. Sayısı:
561)(Devam)


BAŞKAN - Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
17’nci maddeyi oylarınıza sunuyorum:
Kabul edenler… Kabul etmeyenler… 17’nci madde kabul edilmiştir. 
Sayın milletvekilleri, yeni madde
ihdasına dair bir önerge daha vardır. İç Tüzük’ün 91’inci maddesine göre yeni
bir madde olarak görüşülmesine komisyonun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilir. Bu
nedenle önergeyi okutacağım ve komisyona soracağım. Komisyon önergeye salt
çoğunlukla yani 21 üyesiyle katılırsa önerge üzerinde yeni bir madde olarak
görüşme açacağım. Komisyonun salt çoğunlukla katılmaması hâlinde önergeyi
işlemden kaldıracağım. 
Şimdi önergeyi okutuyorum: 
 Türkiye Büyük
Millet Meclisi Başkanlığına
Görüşülmekte olan 561 Sayılı Kanun
Teklifinin 17 nci maddesinden sonra gelmek üzere aşağıdaki maddenin eklenmesini
arz ve teklif ederiz.
 Mustafa
Kalaycı Oktay Vural  Mehmet
Günal 
 Konya İzmir
 Antalya
 Faruk
Bal  S. Nevzat Korkmaz  Seyfettin
Yılmaz
 Konya
 Isparta Adana

 Erkan
Akçay 
 Manisa

“MADDE 18 – 5651 sayılı Kanunun 9 uncu maddesinin birinci,
ikinci, dördüncü, beşinci, altıncı, sekizinci, dokuzuncu fıkraları aşağıdaki
şekilde değiştirilmiştir, üçüncü ve dokuzuncu fıkraları yürürlükten
kaldırılmıştır.
(1) İnternet ortamında yapılan yayın içeriği
nedeniyle kişilik haklarının ihlal edildiğini iddia eden gerçek kişiler içerik
sağlayıcısına, buna ulaşamaması halinde yer sağlayıcısına başvurarak uyarı
yöntemi ile içeriğin yayından çıkarılmasın ister. Uyarı yönteminin gecikmesinde
sakınca bulunan hallerde veya bu Kanun hükümlerine göre yapılan talep
neticesinde içerik ve/veya yer sağlayıcısı tarafından içeriğin yayından
çıkartılmaması durumunda sulh ceza hakimine başvurarak içeriğe erişimin
engellenmesini isteyebilir. Gecikmesinde sakınca bulunan hal içeriğin yayından
çıkartılması talebinin sonuçlarının beklenmesinin telafisi imkansız zararlar
doğurma ihtimalinin çok kuvvetli olması ve içeriğe erişimin engellenmesi
dışında ihlalin engellenemeyeceğinin muhakkak olmasını ifade eder.
(2) İnternet
ortamında yapılan yayın içeriği nedeniyle kişilik haklarının ihlal edildiğini
iddia eden gerçek kişilerin talepleri, içerik ve/veya yer sağlayıcısı
tarafından en geç yirmi dört saat içerisinde cevaplandırılır. 










Bu sürede
cevaplandırılmayan talepler reddedilmiş sayılır. (3) İnternet ortamında yapılan
yayın içeriği nedeniyle kişilik hakları ihlal edilenlerin talepleri
doğrultusunda gecikmesinde sakınca bulunan hallerde veya bu Kanun hükümlerine
göre yapılan talep neticesinde içerik ve/veya yer sağlayıcısı tarafından
içeriğin yayından çıkartılmaması veya cevapsız bırakılması durumunda Hakim bu
maddede belirtilen kapsamda; içeriğe erişimin engellenmesine karar verebilir.
Hakim bu madde kapsamında vereceği içeriğe erişimin engellenmesi kararlarında gecikmesinde
sakınca bulunan durumu gerekçelendirir, uyarı yöntemine başvurulduğunu ve sonuçsuz
kaldığını, içeriğe halen erişildiğini kararında tespit eder. Uyarı yöntemine
başvurulmadan yapılan talepler gecikmesinde sakınca olması durumunda dahi
reddedilir. Erişimin engellenmesi kararları oranlıIık ilkesine uygun olarak
verilmelidir. Oranlılık ilkesi erişime engelleme kararı ile sağlanması beklenen
yarar ve verilmesi ihtimal dahilinde bulunan zarar arasında makul bir oranının
bulunması, oransızlık durumunda erişimin engellenmesine ilişkin kararının
verilmemesini ifade etmektedir. Erişimin engellenmesi kararı önemli bir zararın
meydana gelmesini önlemek için verilmelidir. Bir tarafın şahsi ihtiyacını
karşılayıp pek çok insana zarar vermesi ihtimali bulunan bir konuda erişimin
engellenmesi kararı verilemez.

(4)  Hakim, bu madde kapsamında
vereceği erişimin engellenmesi kararlarını esas olarak, yalnızca kişilik
hakkının ihlalinin gerçekleştiği yayın, kısım, bölüm ile ilgili olarak (URL vb.
şekilde) içeriğe erişimin engellenmesi yöntemiyle verir. İnternet sitesinin
tamamındaki içerik ilgili kişinin kişilik haklarına yönelik açık bir ihlal
içermedikçe internet sitesinde yapılan yayının tümüne yönelik erişimin
engellenmesine karar verilemez. İnternet sitesinin tamamının erişiminin
engellenmesine ilişkin kararlarda birinci ve ikinci fıkra hükümlerinde
belirtilen esaslar detaylı olarak gerekçelendirilir. Bu şartları taşımayan
internet sitesinin tamamının erişiminin engellenmesine yönelik kararlar Başkanlık
tarafından işleme alınmaz ve bu maddenin beşinci fıkrasına göre bu karara
itiraz edilir. Başkanlık itiraz haklarının kullanılması maksadıyla bu maddenin
5inci fıkrası kapsamındaki taraflara da haklarını kullanmak üzere davayı ihbar
eder.
(5)  Hakimin bu madde kapsamında
verdiği erişimin engellenmesi kararları doğrudan Başkanlığa Birliğe gönderilir.
(6)
 Hakim bu madde kapsamında yapılan başvuruyu en geç yirmi dört saat içinde
duruşma yapmaksızın karara bağlar. Bu karara karşı 4/12/2004 tarihli ve 5271
sayılı Ceza Muhakemesi Kanunu hükümlerine göre itiraz yoluna gidilebilir. Bu
kanun kapsamında verilen erişimin engellenmesine ilişkin tüm kararlara tedbirin
uygulandığı internet sitesini meşru hukuki amaçlarla kullanan kişiler,
Başkanlık ve tedbirin uygulandığı internet sitesini işleten yer sağlayıcı da
itiraz edebilir. İtiraz edene tebliğ veya tefhim edilmeyen kararlardan dolayı
itiraz süresinin geçtiği gerekçe yapılarak itiraz reddedilemez.
(8) Birlik
Başkanlık tarafından erişim sağlayıcıya gönderilen içeriğe erişimin
engellenmesi kararının gereği derhal, en geç dört saat içerisinde erişim
sağlayıcı tarafından yerine getirilir.
(9) Bu kanun ve
diğer kanunlardaki dayanaklar doğrultusunda verilecek erişiminin engellenmesi
kararlarında bu maddenin ikinci fıkrasındaki esaslara uyulur. Erişimin
engellenmesine ilişkin tüm kararların gerekçesinde üçüncü fıkradaki ilkelere ne
şekilde uyulduğu gerekçelendirilir. Bu gerekçelendirmeyi içermeyen kararlar
Başkanlık tarafından uygulanmak üzere erişim sağlayıcılara gönderilmez,
gerekçelendirme yapılması için kararı veren merciiyle iade edilir."
BAŞKAN – Sayın
Komisyon, önergeye salt çoğunluğunuzla katılıyor musunuz?
PLAN VE BÜTÇE
KOMİSYONU BAŞKANI RECAİ BERBER (Manisa) – Sayın Başkanım, ben Komisyon
üyelerini davet ediyorum.
Buyurun.
Sayın Başkan,
Komisyonun salt çoğunluğu bulunmadığı için katılamıyoruz.
BAŞKAN –
Komisyon önergeye salt çoğunluğuyla katılmadığı için önergeyi işlemden
kaldırıyorum.
Madde 18’e
geçiyoruz.
18’inci madde
üzerinde üç önerge vardır, ikisi aynı mahiyettedir, okutuyorum:
Türkiye Büyük Millet Meclisi Başkanlığına
Görüşülmekte
olan 561 sıra sayılı kanun teklifinin çerçeve 18 inci maddesinin aşağıdaki
şekilde değiştirilmesini arz ve teklif ederiz.
 Mustafa Kalaycı S.
Nevzat Korkmaz Oktay Vural
 Konya Isparta İzmir
 Seyfettin Yılmaz Erkan
Akçay Mehmet Günal
 Adana Manisa Antalya
 Faruk
Bal
 Konya
"MADDE 18-
5651 sayılı Kanunun 9/A Maddesinin birinci, ikinci, üçüncü, dördüncü, altıncı,
yedinci fıkraları aşağıdaki şekilde değiştirilmiş, beşinci ve sekizinci
fıkraları yürürlükten kaldırılmıştır.
"(1)
İnternet ortamında yapılan yayın içeriği nedeniyle özel hayatının gizliliğinin
ihlal edildiğini iddia eden gerçek kişiler, gecikmesinde sakınca bulunan
hallerde uyarı yöntemini kullandıktan ve sonuçsuz kaldığını tespit ettikten
sonra Başkanlığa doğrudan başvurarak içeriğe erişimin engellenmesi tedbirinin
uygulanmasını isleyebilir.
(2) Yapılan bu
istekte; hakkın ihlâline neden olan yayının tam adresi (URL), uyarı yönteminin
ne şekilde kullanıldığı ve sonuçsuz kaldığı, hangi açılardan hakkın ihlâl
edildiğine ilişkin açıklama ve kimlik bilgilerini ispatlayacak bilgilere yer
verilir. Bu bilgilerde eksiklik olması halinde talep işleme konulmaz.
(3) Başkanlık kendisine gelen talebi gecikmesinde
sakınca olması, içeriğe erişimin engellenmesinin oranlılık ilkesine uygun
olması, içeriğe erişimin derhal engellenmesi dışında hakkın korunmasının
imkanının olmaması, uyarı yönteminin kullanılmış olması ve sonuçsuz kalmış
olması açılarından değerlendirerek ve gerekçelendirilerek derhal veya yirmidört
saat içerisinde içeriğe erişimin engellenmesi kararı verilmesi için sulh ceza
hakiminin kararına sunar veya bu nevide olmayan talepler için içeriğe erişimin
engellenmesi kararı alınması için sulh ceza hakimine başvurulması için talepte
bulunan kişiye ihtarda bulunur. Sulh ceza hakimi tarafından bu fıkra hükmüne
uygun olarak verilen kararlar Başkanlık tarafından derhal veya dört saat
içerisinde erişim sağlayıcılar eliyle uygulanır.
(4)  Erişimin engellenmesi, özel
hayatın gizliliğinin ihlal eden yayın, kısım, bölüm, resim, video ile ilgili
olarak (URL. şeklinde) içeriğe erişimin engellenmesi yoluyla uygulanır. Bu
madde kapsamında yapılan erişimin engellenmelerinde internet sitesinin tamamına
erişimin engellenmesi işlemi uygulanmaz.
(6)  Hâkim tarafından bu maddenin
üçüncü fıkrasına dayalı verilen kararlara karşı Başkanlık ve 9 uncu maddenin
altıncı fıkrasında sayılan taraflarca 5271 sayılı Kanun hükümlerine göre itiraz
yoluna gidilebilir. İtiraz edene tebliğ veya tefhim edilmeyen kararlardan
dolayı itiraz süresinin geçtiği gerekçe yapılarak itiraz reddedilemez.
(7)  Erişimin engellenmesine konu
içeriğin yayından çıkarılmış olması durumunda hâkim kararı kendiliğinden
hükümsüz kalır."
BAŞKAN – Şimdi okutacağım iki önerge
aynı mahiyettedir. Okutuyorum: 
Türkiye Büyük Millet Meclisi Başkanlığına
Görüşülmekte olan kanun teklifinin 18.
Maddesinin teklif metninden çıkarılmasını arz ederiz. 
Ferit
Mevlüt Aslanoğlu  İzzet Çetin Vahap
Seçer

İstanbul Ankara Mersin
Müslim
Sarı Tufan Köse Rahmi
Aşkın Türeli

İstanbul Çorum İzmir
İlhan
Demiröz Rıza Türmen Celal
Dinçer

Bursa İzmir İstanbul

Mehmet
Ali Susam 

İzmir
Aynı mahiyetteki diğer önergenin imza
sahipleri: 
Sırrı
Sakık  Hasip Kaplan  Adil
Zozani

Muş Şırnak
 Hakkâri
İdris
Baluken  Sebahat Tuncel 

Bingöl İstanbul
BAŞKAN – Aynı mahiyetteki iki önergeye
komisyon katılıyor mu?
PLAN VE BÜTÇE KOMİSYONU BAŞKANI RECAİ
BERBER (Manisa) – Katılamıyoruz Sayın Başkan. 
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz Başkanım. 
BAŞKAN – Sayın Özgündüz konuşacak. 
Buyurunuz efendim. (CHP sıralarından
alkışlar)
ALİ ÖZGÜNDÜZ (İstanbul) – Teşekkür
ediyorum Sayın Başkan. 
Değerli milletvekilleri, hepinizi
saygıyla selamlıyorum. 
Değerli arkadaşlar, dün sizin, Hükûmetin
yayın organı olan iki gazetede bir haber çıktı biliyorsunuz, 3 bin kişilik bir
liste yayınlandı. O listede benim de adım vardı, 2011 Nisanından itibaren
dinliyormuşsunuz. Hayırlı olsun, dinleyin. Bizim, tabii, alnımız açık, başımız
dik, herhangi bir hırsızlık, yolsuzluk, rüşvet olayımız yok. 
YILMAZ TUNÇ (Bartın) – Kim dinliyormuş?
ALİ ÖZGÜNDÜZ (Devamla) – Kim dinliyor?
Mahkemenin verdiği bir karar. “Selam örgütü” diye bir şey uydurmuşsunuz, onu da
söyleyeyim, Selam örgütü… Bunun, dinlemenin, asıl odak noktası…
YILMAZ TUNÇ
(Bartın) – Bize niye söylüyorsun?
ALİ ÖZGÜNDÜZ
(Devamla) – Bir dinleyin, izah edeyim, ondan sonra itirazınız varsa gelin,
söyleyin.
Değerli
arkadaşlar, bir defa, o 3 bin kişilik liste aynı soruşturma kapsamında dinleme
olayı değil, bunu söyleyeyim. Birkaç soruşturma dosyası var, örneğin, şu andaki
İçişleri Bakanı, Başbakanlık Müsteşarı, MİT Müsteşarı, sizin diğer
milletvekillerinizin dinlenmesi olayı bu dosyayla ilgili değil. Bu, “Selam
terör örgütü” denilen uyduruk soruşturma, Hükûmetinizin Suriye ve Orta Doğu
politikasına karşı çıkan kesimlerin dinlenmesi olayıdır. Suriye politikasını
eleştiren bütün unsurlar –şahsım da bunların içinde olmak üzere- burada
dinlemeye alınmış, övünün! 
Sizinkilerle
ilgili başka soruşturma… 17 Aralıkla ilgili dinlemelere düşenler var, bir başka
yasa dışı dinlemeler var, gayriyasal dinlemeler var, bunların hepsini getirip
aynı listede yayınlayarak sanki, işte, “Ey muhalefet, bakın, bizim besleyip
büyüttüğümüz paralel yapı sizi de dinliyor.” gibi bir algı yaratmaya
çalışıyorsunuz, öyle değil.
Ben, dün gittim
cumhuriyet başsavcılığına şikâyette bulundum. Eğer samimiyseniz bu konuda,
gelin arkadaşlar Meclis soruşturma komisyonu kuralım, samimimi misiniz? Siz
önerge verin, biz varız.
İki, benim bir
milletvekili olarak yasama dokunulmazlığım hiçe sayılarak, Anayasa ihlal
edilerek, Ceza Muhakemesi Kanunu ihlal edilerek, Türk Ceza Kanunu hükümleri
ihlal edilerek hakkımda mahkeme bir karar verip dinleyebiliyorsa Bilal Erdoğan
niye diye dinlenmesin arkadaş? Başbakanın oğlu olmaktan başka hiçbir sıfatı
olmayan, sıradan bir vatandaş niye dinlenmesin arkadaş, niye dinlenmesin?
S.NEVZAT KORKMAZ
(Isparta) – Olur mu? Senin var mı 30 milyon avron ya! 
ALİ ÖZGÜNDÜZ
(Devamla) – Şimdi, bu kişi dinlenirken… Babasıyla yaptığı görüşme eğer doğruysa
çok vahimdir ülkem adına; ben, Türkiye Cumhuriyeti’nin Başbakanının içine
düştüğü durum adına üzülüyorum. Eğer böyleyse…
AHMET AYDIN
(Adıyaman) – Yalanlar, yalanlar… 
ALİ ÖZGÜNDÜZ
(Devamla) – Dinleyin, yalansa gelin izah edin.
Gelin bu konuda
da soruşturma komisyonu kuralım, Meclis soruşturma komisyonu kuralım, doğruysa
siz Yüce Divan’a gönderecek misiniz, parmak kaldıracak mısınız?
OKTAY VURAL
(İzmir) – Kuralım, hazırız, varız, hadi bakalım.
ALİ ÖZGÜNDÜZ
(Devamla) – Meclis soruşturma komisyonu kuralım Başbakan hakkında, bu iddiayı
araştıralım, o zaman Başbakanı Yüce Divan’a göndermeyen… Ne diyeyim şimdi,
değil mi? Eğer milletin vekiliyseniz o zaman ona parmak kaldıracaksınız. Onuru,
şerefi, milletin vekili olan o zaman gerçekse gönderecek. Gelin kuralım,
buyurun, temizleyelim. Siz verin önergeyi, hadi bakalım, hodri meydan.
S. NEVZAT KORKMAZ (Isparta) – Hadi,
varız biz.
AHMET AYDIN (Adıyaman) – Öyle saçma
sapan iddialara şey yapılır mı ya? Montaj olduğu çok net.
ALİ ÖZGÜNDÜZ (Devamla) – Arkadaşlar,
bakın, montaj mıdır, değil midir, araştıralım. 
AHMET AYDIN (Adıyaman) – Montaj olduğu
sabit.
ALİ ÖZGÜNDÜZ (Devamla) – Meclis
soruşturması komisyonunu kuralım ve araştıralım, getirin önergeyi. Biz “evet”
vereceğiz, getirin önergeyi. Araştıralım arkadaş. Samimi misin? “Montajdır.”
deyip sıyıramazsınız, kıvıramazsınız. Böyle dediğiniz sürece daha çok
batarsınız. Yarın bilirkişiyi şeye alsak ne olacak, “Bu gerçektir.” çıksa ne
yapacaksınız?
AHMET AYDIN (Adıyaman) – Bunu
mahkemeler soruşturacak zaten.
ALİ ÖZGÜNDÜZ (Devamla) – Peki, söz
veriyor musunuz, bu gerçek olduğu zaman siz bu Başbakanı azledecek misiniz, bu
Başbakanı Yüce Divana gönderecek misiniz? 
HAYDAR AKAR (Kocaeli) – Madem montajdı,
savcıyı, polisi, hâkimi, niye görevden aldılar?
ALİ ÖZGÜNDÜZ (Devamla) – Hadi, söz
verin, milletin karşısında söz verin. 
Hepinizi saygıyla selamlıyorum. 
Teşekkür ediyorum. (CHP sıralarından
alkışlar)
BAŞKAN – Teşekkür ederiz Sayın
Özgündüz.
Aynı mahiyetteki diğer önergenin
gerekçesini okutuyorum:
Gerekçe: 
Bu düzenleme, Meclisten geçen İnternet
yasasındaki antidemokratik uygulamaları ortadan kaldırmadığı gibi, mahkemeyi
dolaylı yoldan devreye sokuyormuş izlenimi vermesine rağmen sorunu çözücü bir
durum ortaya çıkarmamaktadır. Pratikte yasanın getirdiği antidemokratik
düzenlemeleri ortadan kaldırmamaktadır. Bu sebeplerle ilgili maddenin
kaldırılmasını arz ve talep ederiz.
BAŞKAN – Aynı mahiyetteki iki önergeyi
oylarınıza sunuyorum: Kabul edenler…
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Karar yeter sayısını
arayacağım.
…Kabul etmeyenler… Karar yeter sayısı
yoktur.
On dakika ara veriyorum.
 Kapanma
Saati: 23.44
YEDİNCİ OTURUM
Açılma Saati:
23.55
BAŞKAN: Başkan
Vekili Şükran Güldal MUMCU
KÂTİP ÜYELER:
Fehmi KÜPÇÜ (Bolu), Muhammet Bilal MACİT (İstanbul)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 67’nci Birleşiminin Yedinci Oturumunu açıyorum.
561 sıra sayılı Kanun Teklifi’nin
18’inci maddesinin teklif metninden çıkarılmasını öngören aynı mahiyetteki iki
önergenin oylamasında karar yeter sayısı bulunamamıştı.
Şimdi, önergeleri tekrar oylarınıza
sunacağım ve karar yeter sayısı arayacağım.
Kabul edenler… Kabul etmeyenler… Kabul
edilmemiştir, karar yeter sayısı vardır.



3.- Isparta Milletvekili Süreyya Sadi Bilgiç ve Bayburt
Milletvekili Bünyamin Özbek ile 80 Milletvekilinin; Bazı Kanunlarda Değişiklik
Yapılması Hakkında Kanun Teklifi ile Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi'nin; Bazı Kanunlarda Değişiklik
Yapılmasına İlişkin Kanun Teklifi, Malatya Milletvekili Mahmut Mücahit Fındıklı
ve Muş Milletvekili Faruk Işık ile 34 Milletvekilinin; Bazı Kanunlarda
Değişiklik Yapılması Hakkında Kanun Teklifi, Şırnak Milletvekili Hasip
Kaplan'ın; Bazı Kanunlarda Değişiklik Yapılmasına İlişkin Kanun Teklifi ile
Plan ve Bütçe Komisyonu Raporu (2/2006, 2/2007, 2/2009, 2/2010) (S. Sayısı:
561) (Devam)
BAŞKAN – Şimdi, diğer önergeyi
okutuyorum:

Türkiye Büyük
Millet Meclisi Başkanlığına
Görüşülmekte olan 561 sıra sayılı
kanun teklifinin çerçeve 18 inci maddesinin aşağıdaki şekilde değiştirilmesini
arz ve teklif ederiz.
MADDE 18- 5651 sayılı Kanunun 9/A
Maddesinin birinci, ikinci, üçüncü, dördüncü, altıncı, yedinci fıkraları
aşağıdaki şekilde değiştirilmiş, beşinci ve sekizinci fıkraları yürürlükten
kaldırılmıştır.
"(1) İnternet ortamında yapılan
yayın içeriği nedeniyle özel hayatının gizliliğinin ihlal edildiğini iddia eden
gerçek kişiler, gecikmesinde sakınca bulunan hallerde uyarı yöntemini
kullandıktan ve sonuçsuz kaldığını tespit ettikten sonra Başkanlığa doğrudan
başvurarak içeriğe erişimin engellenmesi tedbirinin uygulanmasını isleyebilir.
(2)  Yapılan bu istekte; hakkın
ihlâline neden olan yayının tam adresi (URL), uyarı yönteminin ne şekilde
kullanıldığı ve sonuçsuz kaldığı, hangi açılardan hakkın ihlâl edildiğine
ilişkin açıklama ve kimlik bilgilerini ispatlayacak bilgilere yer verilir. Bu
bilgilerde eksiklik olması halinde talep işleme konulmaz.
(3)  Başkanlık kendisine gelen talebi
gecikmesinde sakınca olması, içeriğe erişimin engellenmesinin oranlılık
ilkesine uygun olması, içeriğe erişimin derhal engellenmesi dışında hakkın
korunmasının imkanının olmaması, uyarı yönteminin kullanılmış olması ve
sonuçsuz kalmış olması açılarından değerlendirerek ve gerekçelendirilerek derhal
veya yirmidört saat içerisinde içeriğe erişimin engellenmesi kararı verilmesi
için sulh ceza hakiminin kararına sunar veya bu nevide olmayan talepler için
içeriğe erişimin engellenmesi kararı alınması için sulh ceza hakimine
başvurulması için talepte bulunan kişiye ihtarda bulunur. Sulh ceza hakimi
tarafından bu fıkra hükmüne uygun olarak verilen kararlar Başkanlık tarafından
derhal veya dört saat içerisinde erişim sağlayıcılar eliyle uygulanır.
(4)  Erişimin engellenmesi, özel
hayatın gizliliğinin ihlal eden yayın, kısım, bölüm, resim, video ile ilgili
olarak (URL şeklinde) içeriğe erişimin engellenmesi yoluyla uygulanır. Bu madde
kapsamında yapılan erişimin engellenmelerinde internet sitesinin tamamına
erişimin engellenmesi işlemi uygulanmaz.
(5)  Hâkim tarafından bu maddenin
üçüncü fıkrasına dayalı verilen kararlara karşı Başkanlık ve 9 uncu maddenin
altıncı fıkrasında sayılan taraflarca 5271 sayılı Kanun hükümlerine göre itiraz
yoluna gidilebilir. İtiraz edene tebliğ veya tefhim edilmeyen kararlardan dolayı
itiraz süresinin geçtiği gerekçe yapılarak itiraz reddedilemez.
(6)  Erişimin engellenmesine konu
içeriğin yayından çıkarılmış olması durumunda hâkim kararı kendiliğinden
hükümsüz kalır."
 
Mustafa Kalaycı (Konya) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKANI RECAİ
BERBER (Manisa) – Katılamıyoruz Sayın Başkan. 
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz Başkanım. 
BAŞKAN – Sayın Günal, buyurunuz.
MEHMET GÜNAL (Antalya) - Teşekkür
ederim.
Sayın Başkan, değerli milletvekilleri;
arkadaşlar görünce “Bir şey mi dinleteceksin?” diyor da, yok, bir tarife bakmak
için elime aldım. 
Tabii, bu İnternet’le ilgili çok
konuşuldu, çok yazıldı. Ne hâle geldiğimiz ortada. Yarım yamalak gönderdik,
getirdik, bitti. Benim takıldığım bir şeyler var. Az önce Elvan buradaydı,
şimdi Sayın Yılmaz var, Sayın Bakanımız değişmiş. Sürekli olarak teknik konular
var. 
Bugün de Sayın Bakan açıklama yapmış
“Bu ses kaydı montaj.” diye. Şimdi, ben bu “montaj” kelimesini anlayamadım.
Terime baktım, diyor ki: “Ayrı ayrı, parça kayıt veya görüntüleri birleştirerek
kullanılacak işe uygun hâle getirme veya parçaları birleştirme.” diyor. Yani,
sahte bir kayıt, bir de sesle ilgili kayıtlarla ilgili herhangi bir şey yok.
Tabii, ayrıca bunun montaj olduğunun anlaşılması için bir işlemden geçirilmesi
gerekmiyor mu? Bilmiyorum, Millî Savunma Bakanlığımızda, Genelkurmayda da bir
şey varsa…
SÜREYYA SADİ
BİLGİÇ (Isparta) – Eğer bir şey yoksa ve bir şey ortaya çıkıyorsa montajdır,
bu kadar basit. Teknik incelemesi yapılacak.
MEHMET GÜNAL
(Devamla) – Hayır, bu kayıt sahtedir demiyorlar, dikkat edin, bu uydurmadır
demiyorlar. Montaj belli parçaların birleştirilmesi anlamına geliyor. İçine
başka şeyler konmuştur, o ayrı. Ben onu algılamaya çalışıyorum yani tamamıyla
reddedilen bir şey yok gibi görünüyor.
İkincisi: Yine,
bugün Sayın Başbakanın konuşmasında enteresan şeyler dinledim, dedi ki,
kardeşim -yani düne geçtik mi bilmiyorum şimdi saate bakmadım bugün derken-
TÜBİTAK’ta “Kriptolu telefonları dinlemişler.” Şimdi, anlayamadığım, haberin
içeriğini, Sayın Başbakan konuşurken cümleyi dinledim ama yeniden bir daha
okudum, TÜBİTAK’ın açıklamalarına baktım. Ha, daha önce bakanların kendi aralarında
ve devlet yetkililerinin konuşması için kriptolu MİLCEP-K1 kodlu telefon
üretilmiş. Şimdi, bugünkü konuşmanın yüzde 90’ı bu ses kaydının ne olduğu
üzerineydi. Şimdi, o zaman, şunu mu anlıyorum, bilemiyorum, Sayın Bakanım da
millî güvenlikten de sorumlu, millî savunmadan da sorumlu olduğu için…
Kriptonun önemli alanlarından birisi de askeriyenin unsurları var. Yani, şimdi,
bu dinlenen telefonlar TÜBİTAK’ın verdiği kriptolu telefonlar mı? Onu
anlayamadım, bir de onu öğrenmek istiyorum.
HAYDAR AKAR
(Kocaeli) – Başbakan söyledi, “Kriptolu telefonlarımızı dinlemişler.” diyor 
MEHMET GÜNAL
(Devamla) – Çünkü, diyor ki: “Kriptolu telefonumuzu bile dinlemişler mi?”
HAYDAR AKAR
(Kocaeli) – Aynen öyle diyor.
MEHMET GÜNAL
(Devamla) – Bir de arkasından da orada da “Sayın Bakanımız gidecek bir
operasyon yapacak.” diyor. TÜBİTAK’la ilgili, birkaç gün önce de, başkan
yardımcısı yine bu böcekle ilgili bilirkişi dosyasını hazırlayan yerde bir
açıklama yapmıştı, haber yer aldı, TÜBİTAK Başkanlığı bunu yalanmış “Bizden böyle
bir talep olmadı.” diye. Ya, Başkanlığa talep gider mi? Raporu kim
hazırlayacaksa ona bu talep gider. Ben onu da anlayamadım. Yani, bunların
hepsi birbiriyle gerçekten ilişkili mi? Kriptolu telefonlar meselesi nedir,
bunlar dinlenebiliyor mu yoksa bunu verdikleri için TÜBİTAK içinde de o zaman
Sayın Başbakanın tabiriyle “Paralel bir yapı” var da onu mu temizleyecekler?
Gerçekten, üst üste geldiği için bu kavramlar biraz kafamı karıştırdı. Bir de
seste montaj olur mu? Yani, görüntü montajını biliyoruz, fotoğrafta montajcılık
var veya işte montaj sanayisi var dışarıdan ithal ettiğimiz…
HAYDAR AKAR (Kocaeli) – Var, var. 3
konuşmayı birleştirmişler!
MEHMET GÜNAL (Devamla) - …parçaları
birleştiriyoruz ama şimdi bu mevcut bir parça birleştirmesi mi, montaj bunu tam
karşılamıyor. Eğer, Sayın Başbakanın kastettiği “Bu dinlemeler sahte, bu ses
kayıtları sahte, birisi taklit etmiş.” diyorsa o zaman bu montaj terimi bunu
karşılamıyor gibi geliyor.
Demin Sayın Bakan -kusura bakmayın
Sayın Bakanım- Sayın Elvan her soruya teknik olarak cevap verip “Google”dan
bakıyor da onun için aklıma geldi, ben kafama takılan soruları buradan sormuş
olayım kendisine, cevap hakkı yine geldiği zaman da saklıdır.
Yani, hakikaten bu kafa karıştırıcı bir
şey, kavram kargaşasından kurtularak konuşmamız lazım. Bu kayıtlar sahteyse
ayrı bir konu, yasal değilse ayrı bir konu veya içinde bir kısmı doğru bir
kısmı çarptırılmışsa ayrı bir konu, onun için bu kavram kargaşasından kurtulmak
için ve işin aslının anlaşılması için bu konuların açıklığa kavuşturulması
gerekiyor diye düşünüyorum.
İnternet konusu, o zaman, bütün bunlar
ortaya çıktıktan sonra geldiğine göre bir tepki yasası olarak geliyor. Bunun
içerisinde tabii ki bu düzeltmeleri önemli buluyoruz ama geride kalan bir çok
madde var. Az önce geçen maddelerde olduğu gibi önergelerimiz kabul edilmedi.
Yine, yarın, bu düzeltmeleri de düzeltmek zorunda kalmazsınız inşallah diyor,
saygılar sunuyorum. (MHP sıralarından alkışlar)
BAŞKAN – Teşekkür ediyoruz Sayın Günal.

Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
18’inci maddeyi oylarınıza sunuyorum:
Kabul edenler… Kabul etmeyenler… 18’inci madde kabul edilmiştir. 
19’uncu madde üzerinde üç önerge
vardır, okutuyorum: 
T. Büyük Millet
Meclisi Başkanlığına
Görüşülmekte olan kanun teklifinin 19.
maddesinin sonundaki “değiştirilmiştir” ifadesinin “düzenlenmiştir” şeklinde
değiştirilmesini arz ederiz. 
 Ferit
Mevlüt Aslanoğlu Rahmi Aşkın Türeli Süleyman
Çelebi
 İstanbul İzmir İstanbul
 Vahap
Seçer Ali Sarıbaş Süleyman
Çelebi
 Mersin Çanakkale İstanbul
Türkiye Büyük
Millet Meclisi Başkanlığına
Görüşülmekte olan 561 sıra sayılı kanun
teklifinin çerçeve 19 uncu maddesinde yer alan “9.189” ibaresinin
“9200”şeklinde değiştirilmesini arz ve teklif ederiz. 

 Mustafa
Kalaycı Lütfi Türkkan Adnan
Şefik Çirkin
 Konya Kocaeli Hatay
 Faruk
Bal Erkan Akçay Mehmet
Günal
 Konya Manisa Antalya
 Seyfettin
Yılmaz
 Adana
Türkiye Büyük
Millet Meclisi Başkanlığına

Görüşülmekte olan 561 Sıra Sayılı Kanun Teklifinin 19 uncu
maddesinin kaldırılmasını arz ve talep ederiz.
 Sırrı
Sakık Hasip Kaplan Adil
Zozani
 Muş Şırnak Hakkâri
 İdris
Baluken Sebahat Tuncel
 Bingöl İstanbul
BAŞKAN – Komisyon son okuttuğum önergeye katılıyor mu?
PLAN VE BÜTÇE KOMİSYONU BAŞKANI RECAİ BERBER (Manisa) –
Katılmıyoruz Sayın Başkanım.
BAŞKAN – Hükûmet?
MİLLÎ SAVUNMA BAKANI İSMET YILMAZ (Sivas) – Katılmıyoruz. 
BAŞKAN – Gerekçeyi okutuyorum:
Gerekçe:
Köy korucularına yönelik bu madde ile anlaşılmaktadır ki köy
koruculuğu sürdürülmek isteniyor. Uygulamaya geçildiği günden bu yana onlarca
faili meçhul ve yargısız infaz gibi ağır suçlara bulaşmış ve köyler için bir
tehdide dönüşmüş olan koruculuk uygulamasını derhal kaldırmalıdır. Bu
sebeplerle ilgili maddenin kaldırılmasını arz ve talep ederiz.
BAŞKAN – Gerekçesini okuttuğum önergeyi oylarınıza
sunuyorum: Kabul edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 561 sıra sayılı kanun teklifinin çerçeve
19 uncu maddesinde yer alan “9.189” ibaresinin “9200” şeklinde değiştirilmesini
arz ve teklif ederiz.
Mustafa Kalaycı (Konya) ve
arkadaşları
BAŞKAN – Komisyon önergeye katılıyor mu?
PLAN VE BÜTÇE KOMİSYONU BAŞKANI RECAİ BERBER (Manisa) –
Katılmıyoruz Sayın Başkanım.
BAŞKAN – Hükûmet?
MİLLÎ SAVUNMA BAKANI İSMET YILMAZ (Sivas) – Katılmıyoruz
Başkanım. 
BAŞKAN – Sayın Yılmaz, buyurunuz.(MHP sıralarından alkışlar)
SEYFETTİN YILMAZ (Adana) – Sayın Başkan, değerli
milletvekilleri; görüşülmekte olan 561 sıra sayılı Kanun Teklifi’nin 19’uncu
maddesinde verdiğimiz önergeyle ilgili söz almış bulunuyorum. Hepiniz saygıyla
selamlıyorum.
19’uncu maddede, on-on beş yıl arasında hizmeti bulunan ve
55 yaşını doldurmamış köy korucularının maaşlarında düzenleme getiriliyor. Bunu
olumlu buluyoruz ve destekliyoruz. 
Şimdi, değerli milletvekilleri, biraz önce Hükûmet adına
Sayın Bakanı izlerken burada demokrasiden, özgürlüklerden bahseden bir konuşma
dinledik. Yani getirdikleri kanunları, demokrasinin gereği olarak özgürlükleri
genişleten birtakım çalışmalar olarak ifade etti. Keşke dedikleri gibi olsa ama
ne yazık ki demokrasiyi ve özgürlükleri kısıtlayan maddelerle karşı karşıyayız,
uygulamalarla karşı karşıyayız, kanunlarla karşı karşıyayız. 
Şimdi, 2002 yılında iktidara
geldiğinizde hâkimiyeti ele alabilmek adına Avrupa Birliğine ve geniş özgürlük
alanlarına sarılarak birtakım çalışmaların içerisine girdiniz ama kademe
kademe ülkede kurum ve kuruluşları ele geçirdikçe demokrasiden ve
özgürlüklerden uzaklaşmaya başladınız. Şimdi bunu görmediğiniz müddetçe, uyarı
mekanizmasını yapmadığınız müddetçe bugünkü yaşadıklarınız kaçınılmaz. 
Bakın, denetimleri ortadan kaldırdınız,
Sayıştayın denetimini ortadan kaldırdınız, Meclisin denetimini ortadan
kaldırdınız, Kamu İhale Kurumunda (KİK) 50-60’ın üzerinde değişiklik yaparak
kontrol mekanizmasını, birtakım ihaleleri kapsam dışına bıraktınız. Denetim
mekanizmasının dışına çıktıkça kendinizi sorgulamaz hâle getirdiniz.
Şu anda ülkeyi yöneten Başbakan öyle
bir noktaya geldi ki kendisinden başka hiçbir sözün ve iradenin geçerli
olmadığını görecek bir noktaya geldi. Bunun uyarı görevini kim yapacak? İşte
birtakım insanların yapması lazım. Bunlardan bir tanesi kim? Milletvekilleri
ama bunu yapmaktan bile kaçınır hâle geldiniz. Böyle olunca da birtakım
aksaklıklar, birtakım yanlışlıkların ortaya çıkması kaçınılmaz hâle geldi.
Sadece bir örnek vereyim, bakın, partinizden istifa eden milletvekilleri var,
neredeyse -haberlerden izliyoruz- adamları uçağın kapasından dışarıya
atacaksınız. Kütahya’da Başbakan diyor ki: “Bunlar demokrasi düşmanıdır, millet
iradesine ihanet etmiştir.” E, peki, siz CHP’den milletvekili alırken çok
demokrat oluyorsunuz da sizin partinizden istifa ettiği zaman adamları uçaktan
atacak noktaya niye geliyorsunuz? (CHP sıralarından alkışlar) Geçen gün havaalanında
bir belediye başkanıyla karşılaştım, bizim partimizden AK PARTİ’ye geçmiş.
Sıkılıyor “Ya işte üzerime gelmeyin, zaten mahcubuz.” E, peki, niye geçtin
kardeşim? “Ya, benim bir projemin onayı vardı, bizim partiye geçerseniz anca o
şekilde yaparız diyerekten geçmek zorunda kaldım.” dedi. (AK PARTİ sıralarından
gürültüler) Şimdi, bunlardan bahsederken demokrat olacaksınız ama başka bir
noktaya geldiği zaman demokrasiden kaçacaksınız. Bunlar oldu mu, olmadı mı?
CHP’den milletvekilini alırken demokratsınız, sizden başka bir partiye geçtiği
zaman “Millet iradesine darbe.” diyorsunuz. Bugün de geldiğiniz noktaya bakın,
iyi hesaplayın.
Şimdi, kendinizi sorgulamazsanız,
kendinizi eleştirmezseniz, yanlışları görmezseniz bugün bu noktaya gelirsiniz.
Bugün geldiğiniz nokta iyi bir nokta değil, istediğiniz kadar görmemeye
çalışın. Şimdi, ben size soruyorum: Allah’ınızı severseniz, hırsızlığa,
yolsuzluğa bulaşmayan yüzde 60, 70, 80 milletvekili var, tasvip etmeyen de
milletvekili var. Hiç aklınıza gelmiyor mu “Ya, bu milletin malı çalınıyor mu?
Bu kamunun malı tarumar ediliyor mu? Bizim acaba bakanlarımız, Başbakanımız
harama bulaştı mı?” Eğer bulaştıysa sizin de boğazınızdan haram lokma
geçmediyse başkasının haramını niye savunur hâle geliyorsunuz? Niye bunu sorgulamıyorsunuz?
Veya sorgulama gereğini niye hissetmiyorsunuz? Hemen, birden pat pat pat,
hepiniz birden patırdıyorsunuz. Ama sorgulayın, artık görün bunu. Devlet olarak
dünya tarihinde görülmemiş, dünya kurulduğundan beri devlet eliyle, hükûmet
eliyle devletin bu kadar soyulduğu bir dönem bin yıldır yaşanmamış.
HAYDAR AKAR (Kocaeli) – Marcoslar
vardı, Marcoslar, hatırlar mısın? Ayakkabı koleksiyonu yapıyordu, bunlar da
kutu koleksiyonu yapıyor.
SEYFETTİN YILMAZ (Devamla) – Bırakın,
asrın yolsuzluğunu, ne asrın yolsuzluğu! Bin yıldır, iki bin yıldır böyle bir
soygun görülmemiş. Bu soygunu sorgulamayacak mısınız? Bu haramı sorgulamayacak
mısınız? Günah değil mi? Yazık değil mi? Haram varsa ortada niye buna ortak
olasınız? Niye çıkarmıyorsunuz? Hepimiz maaş alıyoruz.
(Mikrofon otomatik cihaz tarafından
kapatıldı) 
SEYFETTİN YILMAZ (Devamla) – Milletin
beş kuruşunu birisi haksız yere yiyorsa ona soru sormak bizim hakkımız değil
mi? Burada oturmak için mi maaş alıyoruz biz? (MHP sıralarından alkışlar)
BAŞKAN – Teşekkür ederiz Sayın Yılmaz.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan kanun teklifinin 19.
maddesinin sonundaki “değiştirilmiştir” ifadesinin “düzenlenmiştir” şeklinde
değiştirilmesini arz ederiz. 
Ferit Mevlüt
Aslanoğlu (İstanbul) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKANI RECAİ
BERBER (Manisa) – Katılmıyoruz Sayın Başkan.
BAŞKAN – Hükûmet? 
MİLLÎ SAVUNMA BAKANI İSMET YILMAZ
(Sivas) – Katılmıyoruz Başkan. 
BAŞKAN – Sayın Çelebi, buyurunuz. (CHP
sıralarından alkışlar)
SÜLEYMAN ÇELEBİ (İstanbul) – Sayın
Başkan, değerli arkadaşlar; hepinizi tekrar saygıyla sevgiyle selamlıyorum. 
Aslında bu kürsüye çıkıp teknik
konuları konuşmuyoruz dikkat ederseniz. Çünkü yasal, hukuksal zeminleri
konuşamıyoruz. Konuştuğumuz da aslında bir şey ifade etmiyor çünkü uygulamada
da yapılan yasalar değil uygulamalarla şekilleniyor her şey. Çünkü bugüne kadar
birçok yasal düzenlemelere rağmen, o yasal düzenlemelerin dışında uygulamalar
uzun zamandan beri yapılagelmektedir. Bu anlamda, hukuksuzluğu; bu anlamda,
adaletin işlemediğini ve yasaların da işlemediğini en net şekilde görüyoruz.
Değerli arkadaşlar, dün akşamdan
itibaren, bugün sokağa çıkanlar, bugün Ankara’da ODTÜ önünde sokağa çıkanlar,
bugün İzmir’de meydanlara inenler, bugün Kadıköy’de meydanlara inenler,
Eskişehir’de, Antalya’da meydanlara inenler demek ki Sayın Başbakanın bugünkü
grup toplantısında söylediği beyana inanmıyorlar ki sokaktalar. Onları bir ikna
etmek lazım. Onlar, hani sizin tanımladığınız gibi bir paralel yapının ürünü
insanlar değil, çok net bildiğim için söylüyorum, onlar sizin söylediğiniz gibi
bir yapının ürünü değil.
ALİ AYDINLIOĞLU (Balıkesir) – Hepsi
Gezici, Gezici.
SÜLEYMAN ÇELEBİ (Devamla) – Peki, nedir
onlar? Bu ülkenin gerçek demokratları…
ALİ AYDINLIOĞLU (Balıkesir) – Gezici,
Gezici.
SÜLEYMAN ÇELEBİ (Devamla) –
…yurtseverleri, sosyalistleri, solcuları -tabii ki- bu ülkenin gerçek
üreticileri, emekçileri nasıl bir yanlış yapıldığını görüyorlar ve onun için de
diyorlar ki: “Biz bu sürece inanmıyoruz.” 
Şimdi, ODTÜ’de polis anons ediyor,
diyor ki yapmış olduğu anonsunda polis: “Hepinizi kameralar tespit etmektedir,
tespit ediliyorsunuz. Geleceğinizi tehlikeye atmayın.” Oysa o gençler orada,
değerli arkadaşlar, copa rağmen, gaz bombasına, tazyikli suya rağmen,
kendilerine zulüm etmek için direnmiyorlar, o gençler orada kendi gelecekleri
karanlığa gitmesin diye mücadele ediyorlar. Geleceğine ilişkin kaygıdan dolayı
alanlarda bu mücadele veriliyor ve onun için de bu mücadeleyi sürdürüyorlar.
Dolayısıyla, şimdi, her gelişinizde burada sandık hesabından bahsediyorsunuz;
“İşte, sandıkta hesaplaşalım.” Güzel, sonuna kadar sandıkta hesaplaşalım. 
ŞİRİN ÜNAL (İstanbul) – Hesaplaşacağız.
SÜLEYMAN ÇELEBİ (Devamla) - Bizim
kaygımız sandıkta değil, bir tek şeyde…
İSMAİL GÜNEŞ (Uşak) – Nerede?
SÜLEYMAN ÇELEBİ (Devamla) - Onu
söylüyorum, onu açıklayacağım. Sandıktan filan kaygı duymuyoruz. 
İSMAİL GÜNEŞ (Uşak) – Neden
duyuyorsunuz?
SÜLEYMAN ÇELEBİ (Devamla) -
Elektrikleri söndürmeyin, oyları çalmayın. Hiç sandıktan filan korkmuyoruz,
bundan emin olun, hiç korkmuyoruz, hiç korkmuyoruz. (CHP sıralarından alkışlar,
AK PARTİ sıralarından gürültüler) Bak, oy çalmayın, elektrikleri söndürmeyin.
Ondan sonra, sandıkta gerçekten sizinle 30 Martta hesaplaşacağız. Buna
yüreğimle inanıyorum. 
LÜTFÜ TÜRKKAN (Kocaeli) – Cezaevindeki
hırsızın günahı ne!
SÜLEYMAN ÇELEBİ (Devamla) - Ayrıca,
değerli arkadaşlar, sandık diye tutturdunuz, sandıkla başladınız, sandıkla
bitiriyorsunuz. 
RAMAZAN CAN (Kırıkkale) – Sandık
görevlileri yok mu?
SÜLEYMAN ÇELEBİ (Devamla) - Şimdi,
değerli arkadaşlar, 32 insanın fezlekesi bu Meclise geldi. Niye 5 bakanın
fezlekesi gelmiyor, burada konuşamıyoruz? Niye o 5 bakanın fezlekesi sürekli
erteleniyor? Onları hep sandıkta mı konuşacağız? 
OKTAY VURAL (İzmir) – Savcı
ayarlayacak, savcı.
SÜLEYMAN ÇELEBİ (Devamla) - Hepsi
sandığa mı ihale edilecek? O sorumlular, bu ülkede yanlış yapanlar bu Meclis
önünde hesap vermeyecekler de nerede verecekler bu hesabı?
LÜTFÜ TÜRKKAN (Kocaeli) – Memlekette
hırsızlar sandıkta mı “Suçsuzum.” diyorlar, mahkemeye çıkıyorlar. Allah Allah!
SÜLEYMAN ÇELEBİ (Devamla) - Nerede bu
hesabı sorma imkânına sahip olacağız? Yani, burada olmayacaksa nerede olacağız
arkadaşlar? 
İSMAİL GÜNEŞ (Uşak) – Sandıkta.
SÜLEYMAN ÇELEBİ (Devamla) - Bizim Genel
Başkanımız, başka siyasi partilerin genel başkanları, milletvekillerinin hepsi
hakkında fezlekeler geliyor ama 5 bakanın fezlekesi buraya gelmiyor, buraya
yansımıyor, burada konuşmuyoruz. Peki, diğer konulardaki iddiaları… Meclis
araştırmalarını yapalım diyoruz, “Hayır.” diyorsunuz. Peki, diğer konuda
yapılan yanlışlıkları konuşalım, “Hayır.” Siz bir şeyin üzerini kapatmakla meşgulsünüz.
Artık bu ülkede şeffaf olmanın zamanı geldi ve geçti.
Herkesi şeffaflığa, dürüstlüğe ve
bütün bu yapılan haksızlıkları ortaya çıkartmaya davet ediyorum. Oylarınızı
böyle kullanmanızı diliyorum. Hepinize saygılar sunuyorum. (CHP sıralarından
alkışlar)
BAŞKAN – Teşekkür ediyoruz Sayın
Çelebi.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Madde 19’u oylarınıza sunuyorum: Kabul
edenler… Kabul etmeyenler… Madde 19 kabul edilmiştir.
Madde 20’nin üzerinde aynı mahiyette üç
önerge vardır, okutup birlikte işleme alacağım.
Türkiye Büyük
Millet Meclisi Başkanlığına
Görüşülmekte olan 561 Sıra Sayılı Kanun
Teklifinin 20 nci maddesinin teklif metninden çıkarılmasını arz ve teklif
ederiz.
 Sırrı Sakık  Hasip
Kaplan  Adil Zozani
 Muş  Şırnak
 Hakkâri
 Sırrı Süreyya Önder  İdris
Baluken
 İstanbul  Bingöl

Türkiye Büyük
Millet Meclisi Başkanlığına
Görüşülmekte olan kanun teklifinin
20. Maddesinin teklif metninden çıkarılmasını arz ederiz.
 Ferit Mevlüt Aslanoğlu  İzzet
Çetin Vahap Seçer
 İstanbul  Ankara
 Mersin
 Tufan Köse  Mehmet
Ali Susam  Müslim Sarı 
 Çorum  İzmir
 İstanbul 
 İlhan Demiröz  Celal
Dinçer  Rahmi Aşkın Türeli 
 Bursa  İstanbul
 İzmir 
Türkiye Büyük
Millet Meclisi Başkanlığına
Görüşülmekte olan 561 sıra sayılı
kanun teklifinin çerçeve 20 nci maddesinin teklif metninden çıkartılmasını arz
ve teklif ederiz.
 Mehmet Günal  Mustafa
Kalaycı  Seyfettin Yılmaz 
 Antalya  Konya
 Adana
 Erkan Akçay  Faruk
Bal  Lütfü Türkkan 
 Manisa  Konya
 Kocaeli
 Adnan Şefik Çirkin
 Hatay 
BAŞKAN – Komisyon aynı mahiyetteki bu
üç önergeye katılıyor mu?
PLAN VE BÜTÇE KOMİSYONU BAŞKANI RECAİ
BERBER (Manisa) – Katılamıyoruz Sayın Başkanım. 
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
Önce gerekçeyi okutuyorum:
Gerekçe:
Bu madde ile 5686 sayılı Jeotermal
Kaynaklar ve Doğal Mineralli Sular Kanununun 3 üncü maddesinin birinci
fıkrasına bir bent eklenerek "Jeotermal Kurul" isminde bir kurul
oluşturulmakta ve 3. Havalimanı çalışmaları esnasında ortaya çıkan yeraltı
sularında ortaya çıkan kamu yararı tartışmalarının önüne geçmek için bir
düzenleme öngörülmüştür. Kurul; havalimanı, otoyol, köprü gibi kamuoyunda
oldukça tartışmalı yatırımlarda ortaya çıkan bu durumlarda Çevre Etkisel
Değerlendirme (ÇED) raporlarına ve sivil toplum, meslek odalarının görüşlerine
ihtiyaç duyulmaksızın, kamu yararına karar verecek bir yapıyı öngörmektedir.
Tamamı Bakanlar'dan yani, yürütme erkinden oluşan bu Kurul'un, yürütmenin ihale
ettiği ve faaliyet alanına giren işlerde, çevresel etkileri analiz etmesinin ve
kamu yararını gözetmesinin mümkün olmayacağı çok açıktır. Bu nedenle, bu
maddenin tekliften çıkarılması gerekmektedir.
BAŞKAN – Şimdi, Milliyetçi Hareket
Partisinin önergesi…
OKTAY VURAL (İzmir) – Gerekçeyi
okuyun.
BAŞKAN – Gerekçeyi okutuyorum:
Gerekçe:
Kurulun hangi usuller çerçevesinde
çalışacağı, hangi bilimsel-teknik verilerle karar vereceği, kamu yararını nasıl
belirleyeceği belli değildir. Doğanın yok edilmesine yol olabileceği, o nedenle
böyle bir Kurulun görev, yetki ve sorumlulukları ile çalışma usul ve
esaslarının tespiti ve kamu yararına çalışan sivil toplum kuruluşları ile
üniversitelerin katılımının sağlanması gerektiği düşünülmektedir.
BAŞKAN – Sayın
Demiröz, buyurunuz. (CHP sıralarından alkışlar)
İLHAN DEMİRÖZ
(Bursa) – Teşekkür ediyorum Sayın Başkanım.
Sayın Başkan,
değerli milletvekilleri; 561 sıra sayılı Kanun Teklifi’nin 20’nci maddesi
üzerine vermiş olduğumuz önerge üzerine söz almış bulunuyorum. Hepinizi saygı
ve sevgiyle selamlıyorum. 
3/6/2007 tarih
ve 5686 sayılı Jeotermal Kaynaklar ve Doğal Mineralli Sular Kanunu’nun ilgili
maddesinin birinci fıkrasına bir bent ekliyorsunuz ve bir kurul kuruyorsunuz
Kalkınma Bakanlığının Başkanlığında. 
Değerli
arkadaşlar, ben il özel idaresinden emekli olmuş bir arkadaşınızım. Jeotermalle
ilgili çalışmaları çok yakinen biliyorum. Bu kurula bu görevi verdiğiniz
takdirde bu kurulun bunu başka amaçlarda kullanacağını, kamu yararı kararının
sadece 3 kişilik bir kurulla verilmesinin çok sakıncalı olacağını ifade etmek
istiyorum. Yanlış bir karardır. Önergemiz doğrultusunda bu maddenin
çıkarılmasını talep ediyoruz.
Buradan
hareketle şunu söylemek istiyorum: Bugüne kadar bu torba yasalarda bu son bir
hafta içerisinde 53 artı 1, daha sonra da bugün olduğu gibi 22 madde konuşuyoruz.

Değerli
arkadaşlar, bu torba yasaların içerisinde bir tane tarımla ilgili, çiftçilerle
ilgili maalesef hiçbir şey göremedik. Hatta, bu 22 maddelik torba yasanın
görüşülmesi sırasında Bütçe Planda da görüşmelere katılmamıza rağmen, ve Bütçe
Planda da iki tane çok değerli Bursa Milletvekili olmasına rağmen, çiftçilerin
sorunlarıyla ilgili, Bursa Karacabey’deki sulama birliğiyle ilgili herhangi bir
işlem yapılmadığını özellikle belirtmek istiyorum.
“Neydi bu?” derseniz, değerli
arkadaşlar, Türkiye’nin her tarafında var ama Karacabey’de; Sultaniye, Akhisar,
Ortasarıbey, Durumtay, Beylik, Ovaesemen’de, 10 köyümüzde 2.600 dosya var.
2.600 dosya sadece üretim yaptıkları için. Sulama birliklerine borcu olduğu
için bu arkadaşlarımız icralık. İçeride yatan arkadaşlarımız var, traktörü icra
olan arkadaşlarımız var ama gelin görün ki buna rağmen, bu 2.600 dosyayla
ilgili, bu arkadaşlarımızın isteklerinin sadece ve sadece üretimle ilgili su
kullanmak olduğunu… Faizlerinin silinmesini ve bu konuda bir yapılanma yapılmasını
istemişlerdi ama maalesef ve maalesef Bütçe Planda da arkadaşlarımız bunu
dikkate almadılar ama ben buradan sizin huzurunuzda söylüyorum: Karacabey’de,
Mustafakemalpaşa’da bu arkadaşlarımı özellikle şikâyet edeceğimi, bu konuları
sahip çıkmayacağımı da söyleyeceğimi buradan huzurlarınızda ifade etmek
isterim. 
Yine, aynı şekilde, bir başka konumuz
var arkadaşlar. Bizim İnegöl ilçemiz var. İnegöl ilçesinde Fevziye, Çaylıca,
Doğanyurdu, Paşaören, Süle, Hasanpaşa, Konurlar, Elmaçayır, Ortaköy, Turgutalp,
Akbıyık, Karagölet, Lütfiye, Hocaköy’deki çiftçi arkadaşlarımız çok sıkıntıda.
2006 yılında bir kredi almışlar bankadan, Halkbankasından, Ziraat Bankasından
ama bu kredileri çiftçiler bu zor durumlarından dolayı ödeyememişler. Bunlarla
ilgili çok büyük bir sıkıntıları var. Köydeki arazisi gitmiş, evi gitmiş; köyde
oturuyor, diyor ki: “Mezara girecek yerim kalmadı.” Ama hâlâ, bu kadar
ödemelerine rağmen bu arkadaşlarımız borçlarıyla ilgili bir mesafe
alınamadığını ifade ediyorlar. Binlerce arkadaşımız var ama bizimle görüşebilen
arkadaşımızın sayısı bir parmak sayısı kadar. Neden? Onlar da çekiniyorlar.
Lütfen bu konuları Gıda, Tarım ve Hayvancılık Bakanlığına bırakmadan, hep
beraber, Plan Bütçe Komisyonundaki arkadaşlarımızın yardımıyla bunları çözmemiz
gerektiğini düşünüyorum.
Hepinize iyi akşamlar dileyerek
saygılar ve sevgiler sunuyorum. Sağ olun, var olun. (CHP sıralarından alkışlar)
BAŞKAN – Teşekkür ederiz Sayın Demiröz.
Aynı mahiyetteki bu üç önergeyi
oylarınıza sunuyorum: Kabul edenler… Kabul etmeyenler… Önergeler kabul
edilmemiştir.
Madde 20’yi oylarınıza sunuyorum: Kabul
edenler… Kabul etmeyenler… Kabul edilmiştir.
21’inci madde üzerinde aynı mahiyette,
gene, üç önerge vardır. Okutuyorum ve birlikte işleme alacağım.
Türkiye Büyük
Millet Meclisi Başkanlığına
Görüşülmekte olan 561 Sıra Sayılı Kanun
Teklifinin 21 inci maddesinin kaldırılmasını arz ve talep ederiz.
 Sırrı Sakık Hasip
Kaplan Adil Zozani
 Muş  Şırnak Hakkâri
 Mülkiye Birtane İdris
Baluken
 Kars Bingöl
Aynı mahiyetteki diğer önergelerin imza
sahipleri:
 Ferit Mevlüt
Aslanoğlu Haydar Akar Sedef
Küçük
 İstanbul Kocaeli İstanbul
 İlhan Demiröz Sakine
Öz Faruk Bal
 Bursa Manisa
 Konya
 Mehmet Günal  Mustafa
Kalaycı  Seyfettin Yılmaz 
 Antalya  Konya
 Adana
 Erkan Akçay  Adnan
Şefik Çirkin Lütfü Türkkan 
 Manisa  Hatay
 Kocaeli
 
 BAŞKAN – Komisyon aynı mahiyetteki
bu üç önergeye katılıyor mu?
PLAN VE BÜTÇE KOMİSYONU SÖZCÜSÜ
MEHMET MUŞ (İstanbul) – Katılmıyoruz.
BAŞKAN – Hükûmet?
MİLLÎ SAVUNMA BAKANI İSMET YILMAZ (Sivas) – Katılmıyoruz.
BAŞKAN – Buyurunuz Sayın Kalaycı. (MHP
sıralarından alkışlar)
MUSTAFA KALAYCI (Konya) – Sayın Başkan,
değerli milletvekilleri; hepinizi saygılarımla selamlıyorum.
Son günlerde ardı ardına yapılan
düzenlemelerde olduğu gibi, bu teklifte, toplumun beklentilerinin karşılanması,
çalışanlar ile esnaf, çiftçi ve sanayicilerin sorunlarına çözüm getirilmesi
yerine, usulsüzlük ve yolsuzluklar nasıl örtülebilir, denetimden ve yargıdan
nasıl kurtulunabilinir, onca gelişmeye rağmen hâlâ kamu arazileri ve ormanlar
nasıl talan edilebilir ve yandaş müteahhitlere nasıl imkânlar sağlanabilir
mahiyetini taşıyan düzenlemeler yer almaktadır. Bu teklifle Jeotermal Kaynaklar
ve Doğal Mineralli Sular Kanunu’na eklenen düzenlemeyle bir kurul
oluşturulmaktadır. Kurulun Kalkınma Bakanının Başkanlığında Enerji ve Tabii
Kaynaklar Bakanı ile diğer ilgili bakanlar olmak üzere asgari 3 kişiden
oluşması öngörülmektedir. Bu kurulda su yönetiminden yer altı sularının
korunmasından sorumlu bakanın bulunmaması manidardır. Bu maddeye göre,
jeotermal kaynak ve doğal mineralli su arama ve işletme faaliyetleri ile devlet
ve il yolları, otoyollar, demiryolları, havaalanı, liman, baraj, enerji
tesisleri, maden, petrol, doğal gaz işletmeleri, su isale hatları gibi kamu
yararı niteliği taşıyan yatırımların birbirlerini engellemesi, faaliyetin
yapılamaz hâle gelmesi durumunda jeotermal kaynak ve doğal mineralli su arama
ve işletme faaliyetleri ve yatırımla ilgili kararı kurul verecektir. Kurulun
hangi usuller çerçevesinde çalışma yapacağı, çalışma ve karar süreçlerinin ne
olduğu, hangi bilimsel, teknik verilerle karar vereceği belli değildir. En
önemlisi, kamu yararına hangi yatırımın öncelikli olacağına bu kurul nasıl
karar verecektir? Bakanların vereceği kararın siyasi olacağı açıktır. Kamu
yararına karar alma yetkisi tanıyan bir düzenleme neden kamuoyunda
tartışılmadan alelacele bu torbaya konulmuştur? Bu düzenlemeye konu hangi
projeler yapılmaktadır veya yapılacaktır? Bu teklifte üçüncü havaalanı
projesiyle ilgili bir konuda yargının yürütmeyi durdurma kararını aşmak için ve
bazı projeler kapsamında yapılması planlanan faaliyetlerde ortaya çıkabilecek
doğal kaynakların yok sayılmasına yol açabilecek düzenleme yapılmaktadır. Özel
ve adrese teslim mahiyet arz eden bu madde tekliften çıkarılmalıdır.
Değerli milletvekilleri, demokratik
rejimi diğer yönetim şekillerinden ayıran en önemli fark yönetenler ile
yönetilenler arasındaki açık, şeffaf, saydam ilişkiler ağıyla bu sistemin
oluşturması arzulanan temiz, ahlaklı, dürüst ve erdemli siyaset anlayışıdır.
Demokratik yönetimler gizli kapaklı ilişkilerin, karanlık hesapların, tezgâh
altı münasebetlerin görülmediği, kayırmaların, arka çıkmaların, yandaşlara
peşkeş çekmelerin olmadığı faziletli idareler olmalıdır. 
Bugün her alanda rüşvet ve
yolsuzlukları, ahlaki yozlaşmayı değişik türevleriyle görmek ve karşılaşmak
doğal bir akış gibi algılanmaya başlanmıştır. Aslında en tehlikelisi de budur.
Sayın Başbakan “’Yolsuzluk’ dendiğinde şunu anlarım: Devletin kasası soyuluyor
mu, soyulmuyor mu?” diyerek yolsuzluk anlayışını ortaya koymuştur. Bu tanıma
göre eğer devlet kasasından çalınmıyorsa yolsuzluk olmuyor. Yani yandaşlara
ihale dağıtmak, ihalelerden komisyon almak, kamu arazilerini yağmalamak, imar
düzenlemeleri yaparak köşeyi dönmek, sit alanlarının statüsünü değiştirerek vurgun
vurmak, iş adamlarına rant alanları sağlamak, bu rantlardan bir kısmını sözde
hayır kurumu vakıflara yönlendirmek, iş adamlarına salma yapmak, bir medya
grubu için havuz oluşturup o havuza milyon dolarlar toplamak, Hükûmetle içli
dışlı olan bir iş adamından rüşvet almak, uçağıyla umreye gitmek, 700 bin
liralık hediye saat almak gibi uygulamalar Sayın Başbakana göre yolsuzluk
sayılmıyor. Öyle ya, devletin kasasına giren çıkan bir şey yok. 
Böyle bir anlayışla yönetilen ülkemizde
daha nelerle karşılaşılacağını ve yolsuzlukların hangi boyutlara ulaştığını
anlamak zor değildir. Bu yapılanların da gerek hukuki açıdan gerekse
inançlarımıza göre yolsuzluk olduğu, haram olduğu açıktır. Dünya Bankası
tarafından yapılan ve en yaygın kullanılan yolsuzluk tanımı “Kamu gücünün özel
çıkarlar için kötüye kullanılması.” şeklindedir. Ülkemizde kamu gücünü özel
çıkarları için kullanmayı kendine hak ve imtiyaz olarak gören ve yolsuzlukların
tüm örneklerini sergileyen bir iktidar yönetimiyle karşı karşıyayız. 
Teşekkür ederim. (MHP sıralarından
alkışlar) 
BAŞKAN – Teşekkür ederiz Sayın Kalaycı.

Gerekçeyi okutuyorum: 
Gerekçe: 
Bu düzenleme ile oluşturulan kurul
ilgili sivil toplum kurumlarının ve bilim insanlarının görüşlerine ihtiyaç
duyulmaksızın, yapılmakta olan inşaat alanlarının çevreye zarar verdiği halde
kamu yararı bahanesiyle sürdürülmesini amaçlamaktadır. Dolayısıyla Bakanlardan
yani yürütme erkinden oluşan bu Kurul’un, yürütmenin ihale ettiği ve faaliyet
alanına giren işlerde, çevresel etkileri analiz etmesinin ve kamu yararını
gözetmesinin mümkün olmayacağı çok açıktır. Bu nedenle, bu maddenin tekliften
çıkarılması gerekmektedir. 
BAŞKAN – Cumhuriyet Halk Partisi
Grubundan kim konuşacak?
MEHMET AKİF HAMZAÇEBİ (İstanbul) –
Sayın Haydar Akar. 
BAŞKAN – Sayın Akar, buyurunuz. (CHP
sıralarından alkışlar) 
HAYDAR AKAR (Kocaeli) – Sayın Başkan,
sayın milletvekilleri; sıra sayısı 561 olan kanun teklifinin 21’inci maddesine
vermiş olduğumuz önerge üzerinde söz almış bulunuyorum.
Şimdi, bu maddeye baktığımızda bir
kurul oluşturuluyor. Bu kurul, Enerji ve Tabii Kaynaklar Bakanlığına bağlı ve
onun da altında 3 kişiden oluşan bir kurul. Bu kurulun amacı ne? Bu kurul, kamu
yararı görülen jeotermal kaynaklarının uygun olup olmadığına ve kullanılıp
kullanılmayacağı hakkında kamu adına karar verecek.
Şimdi, garip bir şey var burada:
Nereden çıktı diyebilirsiniz, bunca maden varken, sadece jeotermal su için
böyle bir kurul kurulması ve kamu yararı adına kararı verecek olması yani
oradan bir tren hattı geçiyorsa, limansa, farklı bir özelliği varsa o arazinin,
bu kurula gidecek ve bu kurul bu kararı verecek. 
Şimdi “Bu nereden çıktı?”
diyebilirsiniz. İşte arkadaş, 17 Aralık bu, 25 Aralık bu, dünkü 24 Şubat bu.
Böyle özel kanunlar getiriyorsunuz, özel kanunlardan sonra da “hırsızlık var,
yolsuzluk var” diye konuştuğumuzda burada, sizi itham ettiğimizde kıyameti
kopartıyorsunuz. Aha, size bir özel kanun. Şimdi, bu, nereden çıktı? Bu
Aliağa’da, 2007’de MTA bir sondaj yapıyor ve 700 metrede jeotermal su buluyor.
Bayağı kaliteli bir su ve bir ihale yapıyor, 4734’e göre yani Kamu İhale
Kanunu’na göre bir ihale yapıyor ve bir şirket bu ihaleyi kazanıyor. Ama aynı
Enerji Bakanlığı, başka bir şirkete, orada, aynı arazide rafineri kurma izni
veriyor. Bayağı da ciddi bir yatırım bu. Fakat bu iki şirket birbirine düşüyor
çünkü aynı arazi üzerinde hem jeotermal ısıdan 25 megavatlık bir enerji kaynağı
elde etmeye çalışan bir şirket, yine bir başka şirket de rafineri kurmaya
çalışıyor hemen PETKİM’in yanında Aliağa’da. Sonuç: Mahkeme, mahkeme bu olayı
çözemiyor, çözülecek tabii de, beklemek lazım. Ama, bu arada da adrese dayalı
bir kanun çıkarıyoruz ve burada bir kurul oluşturuluyor, sanki TTK’da yapılmış
gibi, Taş Kömüründe yapılmış gibi ya da normal Kömür İşletmelerinde yapılmış
gibi madenlerimizde yapılmış gibi sanki bir benzeri olmayan bir şey getiriliyor
buraya ve diyorlar ki: “İşte, bu kanunu yapalım ve adrese dayalı bir ilgili
şirkete verelim.” Şimdi ben bu şirketin hangi şirkete vereceğini biliyorum
bunu, ya adlarını da söylemek istemiyorum, aslında ciddi bir yatırım da var
orada. Hangi şirkete verileceğini biliyorum, “yapmayın” diyoruz. Niye
“Yapmayın” diyoruz arkadaşlar? Çünkü, böyle kamu yararı 3 kişilik kurullarla
falan oluşmaz, bir şirket için bu iş yapılmaz. Üşenmedim, araştırdım “Acaba
böyle bir olay Türkiye’nin başka bir yerinde var mı?” diye. Böyle bir olay da
yok hiçbir yerde. İşte, bunun gibi işler yaptığınız zaman, bu insanlar
geliyorlar sizi bu kürsülerden yolsuzlukla suçluyorlar. 
Yine, sadece burada mı oluyor bu iş?
Defalarca Kamu İhale Kanunu’nu değiştirdiniz ve geçen hafta görüştüğümüz torba
yasada sadece 15 madde Kamu İhale Kanunu’yla ilgiliydi. Neydi hatırlıyor
musunuz? Yine, bir arkadaşımız burada işte yasaklı olan müteahhitlerin içeride
kalan teminatlarını çekebilmeleri, alabilmeleri için yasa teklifi vermişti. Hep
adrese dayalı bir iş yapıyorsunuz, yaptığınız işlerin adreslerine baktığınızda
da hani havuz vardı ya havuz, 630 milyon dolarlık havuzdaki şirketler o
şirketleri görüyorsunuz. Nerede görüyorsunuz? TCDD’de görüyorsunuz. Yani gidin,
hızlı tren ihalelerine bakın -geçen hafta orayı KİT Komisyonu olarak inceledik-
gidin, oraya bakın, aynı şirketleri göreceksiniz. Karayolu ihalelerine bakın,
aynı şirketleri göreceksiniz, hiç dikkatinizi çekiyor mu Anadolu’nun kentlerine
giderken? “Duble yol yaptık.” diyorsunuz, duble yolu yapanların hangi şirketler
olduğuna hiç baktınız mı? Ya da elektrik dağıtım şirketlerini hangi şirketlerin
aldığına baktınız mı? Ya da Karayolları, TCDD’deki hızlı tren ihalelerini hangi
şirketlerin aldığına baktınız mı? Toplam 6 7’yi geçmeyen şirket aynı zamanda
madenlerimizi de redevans usulüyle hangi şirketlerin aldığına baktığınızda 6
7’yi geçmeyen şirket hani sizin havuzunuza para aktaran var ya… Tabii,
Başbakanın havuzunda ne kadar olduğunu tam olarak bilmiyoruz, hesabını da
yapamadık çünkü en son kalan paranın 30 milyon euro olduğunu söylüyor Bilal.
Oradan geriye doğru gittiğimizde, amcaya verilen paya baktığımızda, enişteye
verilen paya baktığımızda, eve yatırılacak parayı bilemediğimiz için hesabı tam
tutturamadık. Bu, havuz probleminden de zor bir problem oldu. İşte bunlarla
karşılaşmak istemiyorsanız böyle özel yasalar çıkartmayın diyorum. 
Hepinize saygılar sunuyorum. 
Teşekkür ederim. (CHP sıralarından
alkışlar)
BAŞKAN – Teşekkür ederiz Sayın Akar. 
Aynı mahiyetteki bu üç önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
21’inci maddeyi oylarınıza sunuyorum:
Kabul edenler… Kabul etmeyenler… Kabul edilmiştir. 
22’nci madde üzerinde dört önerge
vardır, okutuyorum: 
Türkiye Büyük Millet Meclisi Başkanlığına
Görüşülmekte olan 561 Sıra Sayılı Kanun
Teklifinin 22 nci maddesindeki ''eklenmiştir'" ibaresinin ''dâhil
edilmiştir'" ibaresiyle değiştirilmesini arz ve talep ederiz.
 Sırrı Sakık  Hasip
Kaplan  Adil Zozani
 Muş  Şırnak
 Hakkâri
 İdris Baluken Erol
Dora
 Bingöl Mardin


Türkiye Büyük Millet Meclisi Başkanlığına
Görüşülmekte olan 561 sıra sayılı kanun
teklifinin çerçeve 22 nci maddesinde yer alan “altı ay" ibarelerinin
"bir yıl" şeklinde değiştirilmesini arz ve teklif ederiz.
Mustafa Kalaycı Mehmet
Günal Seyfettin Yılmaz 
 Konya Antalya
 Adana
 Erkan Akçay  Adnan
Şefik Çirkin Lütfü Türkkan 
 Manisa  Hatay Kocaeli
 Faruk Bal
 Konya
Türkiye Büyük Millet Meclisi Başkanlığına
Görüşülmekte olan 561 Sıra Sayılı Bazı
Kanunlarda Değişiklik Yapılması Hakkında Kanun Teklifinin çerçeve 22 nci
maddesiyle 6292 sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanuna eklenmesi öngörülen
geçici ikinci maddenin sonuna aşağıdaki fıkraların eklenmesini arz ve teklif
ederiz.
 Ahmet Aydın  Mehmet
Akif Hamzaçebi Mehmet Doğan Kubat 
 Adıyaman İstanbul
 İstanbul 
 Mustafa Ataş Recep
Özel  Fatih Şahin 
 İstanbul Isparta
 Ankara 
 İdris Şahin  Hakan
Çavuşoğlu  
 Çankırı Bursa  
“(6) Kanunun 8 inci maddesine göre
revize edilerek onaylanan proje alanlarında kalan taşınmazlardan İdarece
satılanlar proje kapsamında değerlendirilmek üzere proje sahibi idareye devredilir.
Devirden önce söz konusu taşınmazları satın alan hak sahiplerinin ödedikleri
bedel dahil her türlü bilgi ve belgeler proje sahibi idareye Kanunun 8 inci
maddesi kapsamında işlem tesis etmesi amacıyla devredilir.
(7) Kanunun 8 inci maddesine göre proje
alanında kalan ve Maliye Bakanlığınca proje sahibi idareye devredilecek
taşınmazların bedeli, anılan Bakanlıkça devrin uygun görüldüğü yıla ait emlak
vergi değeri üzerinden tahsil edilir." 
Türkiye Büyük
Millet Meclisi Başkanlığına
Görüşülmekte olan 561 sıra sayılı Kanun
Teklifinin çerçeve 22 nci maddesinde yer alan Geçici Maddeye aşağıdaki
fıkraların eklenmesini arz ve teklif ederiz.
 Mehmet
Akif Hamzaçebi Ferit Mevlüt Aslanoğlu Veli
Ağbaba
 İstanbul İstanbul Malatya

 Mahmut
Tanal Haydar Akar Haluk
Eyidoğan
 İstanbul Kocaeli İstanbul
"(6) 2/B alanlarında 6292 sayılı
Kanunun yürürlüğe girdiği tarihten önce kadastro tutanakları kesinleşen veya
güncelleme listeleri tescil edilen alanlar ile bu maddenin yürürlüğe girdiği
tarihten sonra kadastro tutanakları kesinleşecek veya güncelleme listeleri
tescil edilecek alanlarda proje alanı belirlemek isteyen idarelerce kesinleşme
ve tescil tarihinden itibaren bir yıl içinde, bu alanın sınırları tespit
edilerek, alana ait uydu fotoğrafları, varsa her türlü ölçekteki plan,
parselasyon planı, mülkiyet bilgileri, kadastral paftaları ve halihazır
haritalarıyla birlikte proje alanı sınırı onaylamak üzere belediyeler
tarafından valilikler aracılığıyla, TOKİ tarafından doğrudan Çevre ve
Şehircilik Bakanlığına gönderilir. Bu alanlar, adı geçen Bakanlık tarafından
talebin intikal tarihinden itibaren altı ay içerisinde aynen veya
değiştirilerek onaylanır ya da reddedilir ve teklif sahibi idareye bildirilir.
Onaylanan planlar uyarınca belediyelere devredilen taşınmazların tapuları mali
gücü de dikkate alınarak belirlenen bedeller üzerinden hak sahiplerine
devredilir.
(7)  Bu maddenin yürürlüğe girdiği
tarih itibarıyla belediyelerce özel proje alanı uygulaması yapılmak üzere
mülkiyeti belediyelerce Hazine'den devralınan yerlerde; hak sahipleri
tarafından daha önce Hazine'den devralınan parseller bulunması halinde, bu
parseller hak sahiplerinin talebi üzerine Hazine'ye iade edilerek aynı
usullerle özel proje alanı uygulaması kapsamına dahil edilerek değerlendirilmek
üzere belediyelere devredilir. Bu halde daha önce Hazine'ye yapılmış olan
ödemeler hak sahiplerine iade edilir.
(8)  Belediye ve mücavir alan sınırları
içerisinde bulunan ve 31/12/1981 tarihinden önce bilim ve fen bakımından orman
vasfını kaybetmesine rağmen, 6831 sayılı Kanunun 3302 sayılı Kanunla değişik
2'nci maddesinin (B) bendi uygulaması ile Hazine adına orman sınırı dışına
çıkartılma işlemi henüz yapılamayan yerlerin orman kadastrosu ve 6831 sayılı
Kanunun 2'nci maddesinin (B) bendi uygulaması ile 3402 sayılı Kanunun ek 4 üncü
maddesine göre kadastro çalışması, öncelikle büyükşehir belediyesi olan
yerlerden başlanılmak üzere en geç bu maddenin yürürlüğe girdiği tarihten
itibaren bir yıl içinde tamamlanır. Bu yerler de, 6292 sayılı Kanunda
belirtilen esaslar çerçevesinde hak sahiplerine satılır."
BAŞKAN – Bu son okuttuğum önergeye
Komisyon katılıyor mu?
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) -Katılmıyoruz.
BAŞKAN – Hükûmet?
MİLLÎ SAVUNMA
BAKANI İSMET YILMAZ (Sivas) – Katılmıyoruz.
BAŞKAN –
Buyurunuz Sayın Hamzaçebi. (CHP sıralarından alkışlar)
MEHMET AKİF
HAMZAÇEBİ (İstanbul) – Sayın Başkan, değerli milletvekilleri, 2/B konusunu
Hükûmet becerememiştir, başaramamıştır, sınıfta kalmıştır. 19 Nisan 2012
tarihinde 2/B kanunu Parlamento tarafından kabul edildi. Cumhuriyet Halk
Partisi Grubu adına o gün yaptığım son konuşmada şunu söyledim, tutanaklarda
vardır “Bu kanun çözmemiştir, çözüm için bir kez daha buraya
geleceksiniz." dedim. Maalesef yanılmadım, yanılmayı arzu ederdim,
yanılmadım, buraya geldiniz 30 Ocak 2013 tarihinde 6412 sayılı Kanun’la 2/B
kanununda değişiklik yaptınız. Yine bu küsüye çıktım, yine dedim ki: “Bu kanun
da olmadı, bir daha geleceksiniz buraya.” Maalesef yine yanılmadım, yanılmayı
arzu ederdim. 8 Mart 2013 tarihinde 6444 sayılı Kanun Parlamento’da kabul
edildi. Yine bu kürsüye çıktım “Yine olmadı, yine bir daha geleceksiniz."
dedim. Maalesef yanılmadım, şimdi 2/B kanununda değişiklik yapıyorsunuz. Tekrar
söylüyorum: Bu da derde deva değil, bir kez daha geleceksiniz buraya çünkü 2/B’yi
bilmiyorsunuz, vatandaşın derdini bilmiyorsunuz, otellerin kırmızı halılarında
yürümekten, Beykoz’daki vatandaşın arasında, Sultanbeyli’deki vatandaşın
arasında, Ümraniye’deki vatandaşın arasında yürümeyi unuttunuz. (CHP
sıralarından alkışlar) Bugün Ümraniye’den 2.500 imzalı bir dilekçe geldi
grubumuza Ümraniye 2/B Platformu: “Derdimiz büyük, Hükûmete derdimizi
duyuramıyoruz." dediler ama sizin umurunuzda değil.
Değerli
milletvekilleri, Cumhuriyet Halk Partisi olarak sayısız kanun teklifi verdik.
En son verdiğimiz teklif iktidar partisinin teklifiyle birleştirildi, dedik ki:
2/B için zamanında başvuru yapamayan vatandaşlara altı ay ek süre verelim,
peşinatı ve taksiti zamanında ödememiş olanlara yine altı ay ek süre verelim.
Siz “üç ay” demiştiniz, neyse ki bizim altı aylık önerimizi kabul ettiniz. 
Bir şey daha
söyledim, özel proje alanı uygulaması var 2/B kanununda. Bazı belediyeler özel
proje alanı uygulamasına gitmek suretiyle vatandaşın bedelden kaynaklanan
sorununu çözmeye çalışıyor. Beykoz’da bu var ama özel proje alanı uygulaması
yapılan yerlerde daha evvel ne olur ne olmaz düşüncesiyle Millî Emlaktan
tapusunu alıp Millî Emlake borçlanan vatandaşlarımız var. Tapuyu almış,
üzerinde şerh var ama bir yandan oradaki arazileri belediyeye devretmiş Millî Emlak.
Şimdi, belediye diyor ki tapusunu almış olana vatandaşa: “Sen Millî Emlake
başvurdun, aldın. Almasaydın kardeşim.” İşte onun sorununu çözmek için yine
Cumhuriyet Halk Partisi Grubu olarak onun adına, benim verdiğim teklifte bir
madde vardı. Komisyonda kabul etmediniz, neyse ki komisyondan buraya gelene
kadar aklınız başınıza geldi, bunu kabul ettiniz. Buna memnun oldum, buna
memnun oldum. Beykoz’un Görele köyünün sorununu çözmek için çırpınıyorum ama
maalesef size bunu anlatma imkânı olmuyor. 
Bir şey daha söylüyorum: Gelin sadece
Beykoz’un Görele köyünün sorununu çözmeyelim, Ümraniye’nin Elmalıkent
Mahallesi’ni çözelim, Ihlamurkuyu’yu çözelim, Hekimbaşını çözelim, İnkılap
Mahallesi’ni çözelim, Kazım Karabekir’i çözelim; ihtilaflı olan Cemil Meriç Mahallesi’nin
sorunu çözelim. Gelin, özel proje alanı uygulamasında otuz günlük ve üç aylık
başvuru sürelerini bu maddenin yayımı tarihinden itibaren bir yıla çıkaralım,
Ümraniye Belediyesi de başvursun “Özel proje uygulaması yapacağım.” diye Millî
Emlaktan tapuyu alsın, vatandaşın bütçesine uygun bedelle bu araziyi vatandaşa
devretsin. Gelin, Sultanbeyli’nin Hasanpaşa Mahallesi’nin sorunu çözelim.
Sokağın bir tarafı 2B, bir tarafı orman. Bir taraf tapu alacak, alabilirse o
da, alamıyor, fiyatlar yüksek. Bari, gelin kanunen bunları eşit konuma
getirelim, bir tapu vermenin yolunu açalım. Bizim önergemiz bunları kapsıyor. 
Bunu kabul etmeyeceksiniz. Belki kabul
edersiniz, bilemiyorum, anlatıyorum yine ama şu olsun istemiyorum, hep böyle
oldu: Benim oğlum bina okur, döner döner yine okur. Bakın, kaçtır geliyorsunuz
buraya. Gelin, isterseniz ara verelim, şu önergemizi inceleyelim beraber, aklın
yolu bir, bunu kabul edelim. Kabul etmeyeceğinizi bildiğim için diğer önergede
müşterek vermiş olduk. Beykoz’un Görele köyünün sorununu çözmek için diğer
önergede de bizim Cumhuriyet Halk Partisi olarak imzamız var. 
Değerli milletvekilleri, 2/B sorunu
çözülmemiştir. Bunlar kısmi sorunlar; Ümraniye’de, Sultanbeyli’de…
(Mikrofon otomatik cihaz tarafından
kapatıldı) 
MEHMET AKİF HAMZAÇEBİ (Devamla) –
…Beykoz’da çözmeye çalışıyoruz ama Türkiye’de 545 bin vatandaşımız tapu
alabilecek konumda iken bunların yaklaşık olarak -sayısal olarak bir rakam
vereceğim- sadece 408 binine tapu verilme aşamasına gelmiştir. 
VEDAT DEMİRÖZ (Bitlis) – “Sadece” biraz
fazla oldu.
MEHMET AKİF HAMZAÇEBİ (Devamla) –
Diğerleri tapu alabilecek durumda değildir. Satın alma başvurusu yapan kişi
sayısı 634 bin. 
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederiz Sayın
Hamzaçebi. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 561 Sıra Sayılı Bazı
Kanunlarda Değişiklik Yapılması Hakkında Kanun Teklifinin çerçeve 22 nci
maddesiyle 6292 sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanuna eklenmesi öngörülen
geçici ikinci maddenin sonuna aşağıdaki fıkraların eklenmesini arz ve teklif
ederiz.
Ahmet Aydın (Adıyaman) ve arkadaşları
“(6) Kanunun 8 inci maddesine göre
revize edilerek onaylanan proje alanlarında kalan taşınmazlardan İdarece
satılanlar proje kapsamında değerlendirilmek üzere proje sahibi idareye
devredilir. Devirden önce söz konusu taşınmazları satın alan hak sahiplerinin
ödedikleri bedel dahil her türlü bilgi ve belgeler proje sahibi idareye Kanunun
8 inci maddesi kapsamında işlem tesis etmesi amacıyla devredilir.
(7) Kanunun 8 inci maddesine göre proje
alanında kalan ve Maliye Bakanlığınca proje sahibi idareye devredilecek
taşınmazların bedeli, anılan Bakanlıkça devrin uygun görüldüğü yıla ait emlak
vergi değeri üzerinden tahsil edilir." 
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Takdire bırakıyoruz.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılıyoruz Başkanım. 
BAŞKAN – Evet,
kim konuşacak?
AHMET AYDIN
(Adıyaman) – Gerekçe…
BAŞKAN –
Gerekçeyi okutuyorum:
Gerekçe:
Önergeyle; Kanun
Teklifinin çerçeve 22 nci maddesiyle 6292 sayılı Orman Köylülerinin
Kalkınmalarının Desteklenmesi ve Hazine Adına Orman Sınırları Dışına Çıkarılan
Yerlerin Değerlendirilmesi ile Hazineye Ait Tarım Arazilerinin Satışı Hakkında
Kanuna eklenmesi öngörülen geçici 2 nci maddeye eklenmesi öngörülen altıncı
fıkrayla; 6292 sayılı Kanunun 8 inci maddesine göre belirlenen proje
alanlarında revize yapılması durumunda, revize işlemleri öncesi ilgisi
defterdarlıklar ve malmüdürlüklerince satışa konu edilen taşınmazların tüm
uygulamanın proje sahibi idarece alan bütünlüğü içinde gerçekleştirilmesi için
proje sahibi idareye devri ve ayrıca, devirden önce idarece satılan taşınmazlar
karşılığı tahsil edilen bedellerin hak sahipleri ve mevcut haklarını içeren
belgelerle birlikte Kanunun 8 inci maddesi kapsamında işlem tesis etmesi
amacıyla proje sahibi idareye aktarılması amaçlanmıştır.
Diğer taraftan,
6292 sayılı Kanunun 8 nci maddesinin ikinci fıkrasında; "Teklif sahibi
idare tarafından onay tarihinden itibaren en geç otuz gün içinde onaylanan
proje alanı Maliye Bakanlığına gönderilerek, proje alanı içinde kalan 2/B
alanlarındaki taşınmazların devrinin talep edilmesi üzerine, bu taşınmazlardan
Maliye Bakanlığınca uygun görülenler, hak sahipleri ve mevcut hakları da
belirtilmek suretiyle emlak vergi değeri üzerinden talep sahibi idareye
devredilir. Devir bedeli peşin veya bu Kanunda belirtilen sürelerde taksitle
ödenebilir. " hükmü yer almaktadır.
Bu hükme göre,
proje alanında kalan ve Maliye Bakanlığınca proje sahibi idareye devri uygun
görülen taşınmazlar ilgili defterdarlıklar veya malmüdürlüklerince oluşturulan
komisyonlar marifetiyle hak sahipliği yönünden incelettirilmektedir. Yapılan
inceleme sonucunda proje alanında kalan taşınmazlarda kullanıcısı bulunan ve
Maliye Bakanlığınca değerlendirilmesi halinde doğrudan satışa konu edilmesi
gereken taşınmazlar emlak vergi değeri üzerinden, iadeye konu edilmesi gereken
taşınmazlar ise bedelsiz olarak ve hak sahiplerinin diğer hakları da
belirtilmek suretiyle proje sahibi idareye devredilmektedir.
Açıklanan sebeplerle, yine, Önergeyle; Kanun Teklifinin
çerçeve 8 inci maddesiyle 6292 sayılı Kanuna eklenmesi öngörülen geçici 2 nci
maddeye eklenmesi öngörülen yedinci fıkrayla; proje alanında kalan
taşınmazlardaki hak sahipleri ve mevcut haklarının belirlenmesi sürecinin uzun
sürmesi nedeniyle Maliye Bakanlığınca proje sahibi idare lehine devre uygun
görüş verdiği tarih ile devrin gerçekleştiği tarih arasında oluşan yıl
farkından emlak vergi değerlerinin etkilenmemesi, ilgili defterdarlıklar veya
malmüdürlüklerinin devri geç yapması nedeniyle proje sahibi İdare aleyhine
oluşabilecek durumun engellenmesi, daha önce bu kapsamda yapılan devirler ile
bundan sonra yapılacak devirler arasında tarih farkından kaynaklanan bedel
farklığının oluşmasının önlenmesi ve aynı proje alanı içerisinde uygulama
birliğinin sağlaması, devir bedeli olarak Maliye Bakanlığının uygun görüş
verdiği yıl emlak vergi değerinin esas alınarak bu bedel üzerinden taşınmazların
proje sahibi idareye devredilmesi amaçlanmıştır.
OKTAY VURAL (İzmir) – Sayın Başkan,
efendim, biraz önce Akif Bey bu önergeyle ilgili, sadece Beykoz’da çok kısmi
bir çözüm getirdiğini ifade etti yanlış anlamıyorsam. 
MEHMET AKİF HAMZAÇEBİ (İstanbul) –
Evet, Beykoz’daki Görele köyü…
OKTAY VURAL (İzmir) – Görele köyü, çok
kısmi bir çözüm. Dolayısıyla, bu konuda eğer gerçekten şey varsa 2/B’lerle
ilgili daha kapsamlı bir çözüm oluşturması için grup olarak başka bir önergeyle
birlikte imza atmaya da hazır olduğumuzu ifade etmek istiyorum. Yani, çok ciddi
bir sorun var, sadece kısmi olarak çözülüyor. Onların da çözülürken
diğerlerinin de çözülmesi için Adalet ve Kalkınma Partisine grup olarak da
çağrıda bulunuyoruz, biz de hazırız bu konuda. 2/B’lilerle ilgili bir sorunu
çözmek konusunda bir irade varsa buna da hazır olduğumuzu ifade etmek istiyorum
efendim. 
MAHİR ÜNAL (Kahramanmaraş) – Peki,
teşekkür ediyoruz. 
MEHMET AKİF HAMZAÇEBİ (İstanbul) – Bir
yanlış anlaşılma olmasın. Cumhuriyet Halk Partisi olarak bizim önergemiz hem
Beykoz Görele köyünde yaşanan sorunu hem de Sultanbeyli olsun, Ümraniye olsun,
çok yaygın bir şekilde tüm Türkiye’deki sorunu çözmeye yönelik bir düzenlemeyi
de içeriyor. Özel proje alanlarında başvuru süresinin uzatılmasına yönelik önerimiz,
tüm Türkiye’yi kapsayan bir öneridir. 
OKTAY VURAL (İzmir) – Yani, daha geniş
bakalım. 
BAŞKAN – O zaman, sayın grup başkan
vekilleri, bu konuda görüşme yapacaksanız…
MAHİR ÜNAL (Kahramanmaraş) – Efendim,
biz oylayalım, prosedüre devam edelim. 
OKTAY VURAL (İzmir) – Niye ya? Herkese
teşvik edelim, hayırlı olsun. 
MAHİR ÜNAL (Kahramanmaraş) – 1.530 hak
sahibi bundan faydalanıyor. Bir köy olarak düşünmeyin, 1.530 hak sahibi bundan
faydalanıyor. 
OKTAY VURAL (İzmir) – İyi, güzel, 2.530
olsun. 
BAŞKAN – Şimdi bunu oylayalım ama eğer
daha farklı bir şey yapacaksanız onun için de uygun görürseniz biraz ara
veririz. Bunu oylayalım. 
MEHMET AKİF HAMZAÇEBİ (İstanbul) –
Sayın Başkan, efendim, bir bilgi vereyim yine izninizle. 
Şimdi, bizim önergemizin, biraz önce
kürsüde açıkladığım önergemizin kabul edilmeme ihtimalini dikkate alarak Beykoz
Görele köyündeki sorunu çözmeye yönelik önergeyi…
MAHİR ÜNAL (Kahramanmaraş) – Ortak
imzaladık. 
MEHMET AKİF HAMZAÇEBİ (İstanbul)
–…Adalet ve Kalkınma Partisi Grubuyla birlikte imzaladık. Cumhuriyet Halk
Partisi Grubu olarak, oradaki önergeye de desteğimiz var efendim.
BAŞKAN - Peki.
Gerekçesini
okuttuğum önergeyi oylarınıza sunuyorum: Kabul edenler... Kabul etmeyenler...
Kabul edilmiştir.
Diğer önergeyi
okutuyorum:
 Türkiye
Büyük Millet Meclisi Başkanlığına 
Görüşülmekte olan 561 sıra sayılı kanun
teklifinin çerçeve 22 nci maddesinde yer alan “altı ay" ibarelerinin
"bir yıl" şeklinde değiştirilmesini arz ve teklif ederiz.
 
Mustafa Kalaycı (Konya) ve arkadaşları
BAŞKAN -
Komisyon önergeye  katılıyor mu?
PLAN VE BÜTÇE
KOMİSYONU SÖZCÜSÜ MEHMET MUŞ (İstanbul) - Katılmıyoruz.
BAŞKAN -
Hükûmet?
MİLLÎ SAVUNMA
BAKANI İSMET YILMAZ (Sivas) – Katılmıyoruz.
BAŞKAN – Sayın
Yılmaz, buyurunuz. (MHP sıralarından alkışlar)
SEYFETTİN YILMAZ
(Adana) – Sayın Başkan, değerli milletvekilleri; görüşülmekte olan 561 sıra
sayılı Kanun Teklifi’nin 22’nci maddesi üzerinde verdiğimiz önergeyle ilgili
söz almış bulunuyorum; hepinizi saygıyla selamlıyorum.
Tabii, Mahir
Bey, bu yetmez ama hep “evet”lerden çekiyoruz. Yani 2/B yine vatandaşın
sorununu çözmeyecek.
MAHİR ÜNAL
(Kahramanmaraş) – Yani sizinle bunu konuşmuştuk hatırlıyorsanız.
SEYFETTİN YILMAZ
(Devamla) – Evet, bunu konuştuk, bunu söylüyorum ama yetmiyor yani yetmiyor,
sıkıntı orada.
Şimdi, bu
2/B'yle ilgili saatte ne söylersek söyleyelim; 2/B Yasası 2012’de 19 Nisanda
geldiğinde bu kürsüden belki onlarca konuşma yaptım, o zaman da biz ne
söylediysek -cemaat ne derse desin, imam bildiğini okur anlayışıyla- “Biz
doğruyu biliyoruz, yapıyoruz; bizim yaptığımız doğru.” dediniz üç ay sonra bir
daha geldiniz. Yine “Yanlış yapıyorsunuz.” dedik, “Yok, doğru yapıyoruz; bu,
son, 2013’ün Şubat ayı son.” dedi Maliye Bakanı, dört ay geçmeden bir daha
geldi, bir daha geldi, şimdi bir daha geldi. Yani burada haklı olduğumuzu filan
söylemek istemiyorum ama burada bu olaya sadece para olarak baktınız. Yani
Maliye Bakanı…
Şimdi, bu,
Torosların hiçbir köylüsünün problemini çözmüyor. Maliye Bakanı oradan gelecek
paralara baktı, buradan kaç milyar dolar para gelir, bu parayla ben ne yaparım,
cari açığı mı kapatırım, bütçe açığını mı kapatırım, buna baktı, Toroslardaki
köyün derdinden anlamıyor ki.
Bizim Orman
Bakanı da sağ olsun “İşi üzerimden atayım.” dedi, Maliye Bakanlığına devretti,
iş Maliye Bakanının üzerine kaldı. Peki, şimdi problemi çözdünüz mü?
Çözemediniz. Bu aldığınız paralar da doğru yere gitse ona da amenna diyeceğiz.
Ama bakıyoruz ki bu alınan paralar da, o orman köylüsünden, o fakir köylüden,
gariban köylüden esirgediğimiz haklar da bakanların çocuklarının dolaplarında
çıkıyor, öbürünün bilmem kasasında çıkıyor, öbür tarafta milyar dolarlardan
bahsediliyor, bilmem kimin evinde milyar dolarlar. Şimdi, yazık değil mi, günah
değil mi ya? Binlerce… Bakın, burada 817 bin hak sahibinden 408 bin kişiye
satış yapılmış şu ana kadar, aradan geçmiş neredeyse iki yıl. Burada bir
yanlışlık da ne oldu? Burada dendi ki: “2013 Şubat ayı son tarih.” Gariban
adam… Burada iki tane gariban kesim vardı. Bir tanesi, yüz yıldır, yüz elli yıldır,
babadan kalma, o orman köylüsü vardı, gariban orman köylüsü, bir onların alma
şansı yoktu; bir de İstanbul’a göç edenler vardı -işte biraz önce Sayın
Hamzaçebi’nin de söylediği gibi, Ümraniye’de, Beykoz’da, Şile’de- hızlı nüfus
artışıyla beraber “İstanbul’un dağı taşı altın.” demiş, gelmiş. Zaten, bu
yerleri bir gecekondu arazi mafyasından almış. Yani, kendiliğinden gelip de
ormanını falan filan açmamış ha, gecekondu mafyasından almış. Ondan sonra da
tekrar devlet olarak bunları alacak. Getirdiniz “Şubat ayında son.” dediniz, bu
gariban orman köylüsüyle İstanbul’daki gariban vatandaş bunları alamayacak
olunca, bu sefer İstanbul’da kim devreye girdi? Yeniden bir mafya devreye
girdi, arazi mafyası devreye girdi, bu emlak simsarları devreye girdi, dedi ki:
“Bakın, bu yerleri, şubat ayında, mart ayında tarih son, aldınız aldınız,
alamadınız, elinizden komple gidecek.” “Biz buraları toplayalım.” diye
İstanbul’da birileri topladı. Orman köylerinde de birçok vatandaş alamadı,
orada da değerli yerleri birileri topladı. Olan gene fakir fukaraya, garip
gurebaya oldu. Hani diyorsunuz ya, fakir fukaranın, garip gurebanın edebiyatını
yaptınız ama fakir fukara, garip gurebaya hep sırtınızı döndünüz. Onlara 100
lira, 200 lira, 300 lira maaş bağlayarak, bir torba kömür vererek veya makarna
vererek bu işi halledeceğiniz sandınız. Onların garibanlığı devam ediyor,
onların fakirliği devam ediyor ama sizin yandaşlarınız, maşallah, malı
almışlar, götürüyorlar, milyon dolarları topluyorlar, gidiyorlar. Yani böyle
bir ortamda, şimdi, neyi çözdünüz siz? 2/B’yle çözülen hiçbir şey yok, paraları
yok. Ya, bunların zaten hakkı. Hakkı olanı vermekten imtina ediyorsunuz.
Buralarda bas bas bağırdık: Şu 31, 32’nci madde kapsamına girenlere bunları ya
yüzde 10-15 rayiç bedelde ya da ücretsiz verelim. Ormanı koruyan bunlar,
sıkıntıyı çeken bunlar, orada yokluk içerisinde yaşayan bunlar dedik, ne oldu?
Yok, gene bunlara yok.
Diğer taraftan, o orman köylerinden
İstanbul’a gelip arazi mafyasının eline düşen gariban kesim de orada. Gelin,
bunların sıkıntısını da çözelim dedik. Şimdi, bu 2/B’den kim yararlandı,
biliyor musunuz? Bu rantçılar var ya, rantçılar; bu, koyları moyları kapatıp
çeviren rantçı kesim bu işten faydalandı. Onlar yerleri aldılar ama esas hak
eden garibanların birçoğunun problemi gene çözülmedi, yine çözülmeyecek. Yani,
yaptığınız kanun çok bir işe yaramadı.
Teşekkür ediyorum. (MHP ve CHP
sıralarından alkışlar)
BAŞKAN – Teşekkür ederiz Sayın Yılmaz.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 561 Sıra Sayılı Kanun
Teklifinin 22 inci maddesindeki “eklenmiştir” ibaresinin “dâhil edilmiştir”
ibaresiyle değiştirilmesini arz ve talep ederiz. 
  Sırrı
Sakık (Muş) ve arkadaşları 
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Katılmıyoruz.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Gerekçesini okutuyorum:
Gerekçe: 
Bu önerge ile maddenin daha anlaşılır
olması amaçlanmaktadır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Kabul edilmiş önerge doğrultusunda
madde 22’yi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın milletvekilleri, şimdi, yeni bir
geçici madde ihdasına dair önerge vardır. Bildiğiniz üzere, İç Tüzük’ün 91’inci
maddesine göre yeni bir madde olarak, geçici madde olarak görüşülmesinde
komisyonun salt çoğunluğunun katıldığı önergeler üzerinde görüşme açılır ve bu
maddede belirtilen sayıda önerge verilebilir. Bu nedenle, önergeyi okutup
Komisyona soracağım. Komisyon önergeye salt çoğunluğu, 21 üyesiyle katılıyorsa
önerge üzerinde yeni bir geçici madde olarak görüşme açacağım. Komisyonun salt
çoğunluğuyla katılmaması hâlinde, önergeyi işlemden kaldıracağım.
Şimdi, önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 561 sıra sayılı Kanun
Teklifine aşağıdaki maddenin eklenmesini arz teklif ederiz.
 Mahmut
Tanal Malik Ecder Özdemir Vahap
Seçer
 İstanbul Sivas Mersin
 İlhan
Demiröz Erdal Aksünger
 Bursa İzmir
MADDE 23 – 6292 sayılı Kanuna aşağıdaki
geçici madde eklenmiştir.
"GEÇİCİ MADDE 3- Bu Kanun kapsamında
2/B alanlarında olup 6 ncı maddenin onikinci fıkrası uyarınca hak sahiplerine
satılamayan taşınmazlar, bu maddenin yürürlüğe girdiği tarihten üç ay içinde
hak sahiplerince idareye başvurulması halinde bir defaya mahsus olmak üzere bu
maddenin dördüncü fıkrasına göre hesaplanacak satış bedeli karşılığında
doğrudan satılabilir. Ancak, 2863 sayılı Kültür ve Tabiat Varlıklarını Koruma
Kanunu kapsamında Koruma Yüksek Kurulunun ilke kararları çerçevesinde koruma
bölge kurullarınca alınan kararlara aykırı olarak, sit alanlarında inşaî ve
fizikî müdahalede bulunulamaz, bunlar yeniden kullanıma açılamaz veya
kullanımları değiştirilemez. Esaslı onarım, inşaat, tesisat, sondaj, kısmen
veya tamamen yıkma, yakma, kazı veya benzeri işler inşaî ve fizikî müdahale
sayılır."
BAŞKAN – Komisyon önergeye salt
çoğunluğuyla katılıyor mu?
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) - Plan ve Bütçe Komisyonu üyelerini Komisyon sıralarına davet
ediyorum, buraya. 
MUSTAFA KALAYCI (Konya) - Gelelim mi,
samimi misin?
İLHAN DEMİRÖZ (Bursa) – Bursa
milletvekilleri var, 2 arkadaş, Bütçe Planda. Bursa’yla ilgili bu konu. Oraya
katılıp katılmadıklarını çok iyi takip ediyorum. Evet, özellikle Bursa’da
söyleyeceğim, Bursa’nın konusu. 
BAŞKAN – Evet…
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Çoğunluğumuz olmadığından katılamıyoruz.
OKTAY VURAL (İzmir) – Geliyor, geliyor
efendim.
İLHAN DEMİRÖZ (Bursa) – Geliyor
arkadaşlar. Belki diğer arkadaş, Hüseyin Bey de gelebilir, Hüseyin Şahin.
BAŞKAN – Evet, çoğunluğunuz yoktur.
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) - Çoğunluğumuz bulunmadığından dolayı katılamıyoruz.
BAŞKAN – Evet,
Komisyon önergeye salt çoğunluğuyla katılamadığı için önergeyi işlemden
kaldırıyorum.
Şimdi, madde
23’e geçiyoruz. 
Madde 23 üzerinde
aynı mahiyette üç önerge vardır okutuyorum ve birlikte işleme alacağım:
Türkiye Büyük
Millet Meclisi Başkanlığına
Görüşülmekte olan 561 Sıra Sayılı
Kanun Teklifinin 23 üncü maddesinin teklif metninden çıkartılmasını arz ve
teklif ederiz.
 Sırrı Sakık  Hasip
Kaplan  Adil Zozani
 Muş  Şırnak
 Hakkâri
 İdris Baluken Ertuğrul
Kürkcü
 Bingöl  Mersin
Aynı mahiyetteki diğer önergenin imza
sahipleri:
Ferit Mevlüt Aslanoğlu  İzzet
Çetin Vahap Seçer
 İstanbul  Ankara
 Mersin
 Tufan Köse  Mehmet
Ali Susam  Müslim Sarı 
 Çorum  İzmir
 İstanbul 
İlhan Demiröz Celal
Dinçer Rahmi Aşkın Türeli
 Bursa  İstanbul İzmir
Aynı mahiyetteki diğer önergenin imza
sahipleri:
Mehmet Günal  Mustafa
Kalaycı  Seyfettin Yılmaz 
 Antalya  Konya
 Adana
 Erkan Akçay  Faruk
Bal  Lütfü Türkkan 
 Manisa  Konya
 Kocaeli
 Adnan Şefik Çirkin
 Hatay 
BAŞKAN – Komisyon aynı mahiyetteki bu
üç önergeye katılıyor mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Kim konuşacak?
MEHMET GÜNAL (Antalya) – Sayın Erkan
Akçay…
BAŞKAN – Sayın Akçay, buyurunuz.
(MHP sıralarından alkışlar)
ERKAN AKÇAY (Manisa) – Sayın Başkan,
değerli milletvekilleri; 23’üncü maddede verdiğimiz önerge üzerine söz aldım.
Hepinizi saygıyla selamlıyorum.
Bu kanun
teklifinin 23’üncü maddesiyle Sağlık Bakanına sözleşmeleri değiştirme ve bedel
artışına gidebilme yetkisi verilmektedir. Bu düzenleme, değerli arkadaşlar,
ihaleye fesat karıştırılmasına neden olabilecek bir düzenlemedir. Acaba “Bu
yasa kimin için yapılıyor?” sorusunu sormak da çok önemli bir sorudur ve çok
ciddi bir şaibe söz konusudur. Resmen, yolsuzlukların yolunu açan bir
düzenlemedir. Hayret ediyorum, iktidarın gözü ne kadar kara ve ne kadar
pervasızca davranıyor. Sanki bu düzenlemeleri yapmakla iktidar, hiç iktidardan
gitmeyecekmiş gibi bir anlayışa sahip olduğunu düşünüyorum yani bir gün
iktidardan ayrılmayacağınızı mı düşünüyorsunuz? 6428 sayılı bu Kanun’a göre
devlet hastane projesi için gereken kamu arazisini girişimciye bedelsiz olarak
verecek. Tesislerin inşa edilmesi ve alınan hizmetler karşılığında özel
girişimciye yirmi beş ila otuz yıla varan süreyle ve çok yüksek tutarlarda kira
ödenecek. Hastaneler için yatırımcı firmalara en az yirmi beş yıl bağımlı
kalındığı için tıbbi cihaz alternatifleri, sarf malzemesi tercihi gibi
konularda inisiyatif Sağlık Bakanlığından özel sektörün eline geçecektir. 
Değerli milletvekilleri, Manisa şehir
hastanesi kamu-özel sektör iş birliği modeliyle yapılmaktadır diyeceğim ama
yapılacaktır demek zorundayız. Çünkü, 2004 yılında AKP’nin bir seçim vaadi
olarak gündeme gelmişti, 2008 yılına kadar hiç ses seda çıkmadı, zaman zaman
biz de gündeme getirdik ve 2009 yılında da Manisa Belediyesi tarafından arazi
tahsisi de gerçekleştirildi. 23 Aralık 2010 tarihinde hastane inşaatı için 7
adet ön yeterlilik başvurusu yapıldı ve Manisa şehir hastanesi inşaatının
temeli gündeme geldikten tam dokuz yıl sonra, arazi tahsisinden dört yıl sonda,
ön yeterlilik başvurusundan üç yıl sonra yani 1 Aralık 2013 tarihinde nihayet
temeli atıldı; yalnız, üç aylık bir süre geçmesine rağmen daha henüz bir çivi
çakılmış da değil.
Soru önemlidir, sorumuz şu değerli
arkadaşlar: Hastaneler klasik yöntemle çok daha ucuza yapılabilecekken neden
çok daha pahalı olan kamu-özel iş birliği modeliyle ihale tercih edilmektedir,
acaba burada da havuz yüzdelerimi söz konusudur? Klasik yöntemle ihale edilen
Erzurum Devlet Hastanesi -1.200 yataklı- 193 milyon liraya mal olmuştur, oysa
kamu-özel sektör iş birliğiyle ihale edilen ve ön fizibilite raporuna göre
sabit yatırım maliyeti 123 milyon lira olan 568 yataklı Manisa şehir hastanesi 1 milyar 606
milyon liraya mal olacaktır, o da bugünkü fiyatlarla ve ön fizibilite
rakamlarına göre. Bu, tam bir soygun düzenidir. Ön fizibilite raporuna göre
Manisa şehir hastanesinin toplam maliyeti 123 milyon lira iken sadece yıllık
bina kirası 64 milyon lira olarak belirlenmiştir. Yani iki yıllık kira ile
hastane bedeli -sabit yatırım- karşılanacak, geri kalan yirmi üç yıl için kira
ödenmeye devam edecektir. Yirmi beş yılda Manisa şehir hastanesi için en az 1
milyar 600 milyon lira kira ödenecektir. 123 milyon lira sabit yatırım
maliyetini çıkartırsak Manisa şehir hastanesi için fazladan ödenecek ödeme miktarı
1 milyar 400 milyon lirayı geçmektedir ve üstelik, kapalı ve şaibeli
yatırımlardır bunlar. Bu konuyla ilgili verdiğimiz soru önergelerinin hiçbirine
de cevap alamadık. Israrla, Sağlık Bakanlığı, bu sorularımıza cevap
vermemektedir. Fizibilite rakamı nedir, ihale bedeli miktarı nedir; belli
değil, bunları bilmiyoruz, sadece ön fizibilite rakamlarına göre konuşuyoruz.
Kamu-özel iş birliğiyle, özel sektör iş birliğiyle yapılan
hastaneler Türkiye’deki yatak sayısını da artırmamaktadır. 
(Mikrofon otomatik cihaz tarafından kapatıldı) 
ERKAN AKÇAY (Devamla) - Aksine, mevcut yatak sayılarının
azaltılması kaydıyla bu ihalelere izin verilmiştir Yüksek Planlama Kurulu
kararına göre. 
Bu düşüncelerle hepinize saygılar sunuyorum. (MHP
sıralarından alkışlar)
BAŞKAN – Teşekkür ediyoruz Sayın Akçay.
Cumhuriyet Halk Partisinin önergesi üzerinde Sayın Sarı.
(CHP sıralarından alkışlar)
Buyurunuz Sayın Sarı. 
MÜSLİM SARI (İstanbul) – Teşekkür ederim Sayın Başkan.
561 sıra sayılı Kanun Teklifi’nin 23’üncü maddesiyle ilgili
söz almış bulunuyorum. Hepinizi saygıyla selamlıyorum.
Sayın Başkan, değerli milletvekilleri; bugün, burada,
Hükûmetin meşruiyetinin kalmadığı bir ortamda ve denetim yetkisini tırpanlamış,
yasama görevinin yolsuzlukların ve hırsızlıkların aklanmasına yöneltildiği bir
parlamentoda konuşma yapıyorum. Yolsuzluğa bulaşmış bakanlara ve onların
çocuklarına dokunulmadığı bir ülkenin Parlamentosudur bu. Bu Parlamento
siyasetin, iktidarın, hükûmet etme araçlarının kişisel ikballer için âdeta
ayaklar altına alındığı bir siyasal iklimin Parlamentosudur. 
Dün gece yarısına doğru ortaya saçılan
kirli ilişkilerin kayıtlarını dinlediğimizde bu ülke adına, bu Meclis adına,
siyaset adına, bu yoksul ve yoksun halk adına utandık. Başbakanın böylesine
ilişkiler içine girdiğini gördükçe yüzümüz kızardı. Bir babanın çocuklarını
böylesine kirli ilişkiler ağına soktuğunu gördükçe rahatsız olduk. Bir
Başbakanın kendi çocuklarıyla nereden geldiği belli olmayan paraları, gece
yarıları nereden nereye kaçıracaklarını tasarlamasından hicap duyduk.
RECEP ÖZEL (Isparta) – Ya, sen ona
gerçekten inanıyor musun?
METİN KÜLÜNK (İstanbul) - Yanında
mıydın?
MÜSLİM SARI (Devamla) - Bizler maalesef
AKP iktidarı altında her geçen gün geleneklerimizin, göreneklerimizin, bize
öğretilen kimi değerlerin ayaklar altına alındığına şahit oluyoruz.
RECEP ÖZEL (Isparta) – Ayıp, ayıp ya.
MÜSLİM SARI (Devamla) - Dün ortaya
saçılan kirli ilişkilerin hiçbir değer, hiçbir inanç, hiçbir nizamla ilişkisi
yoktur.
İDRİS ŞAHİN (Çankırı) – Senin ağzına
hiç yakışmıyor Müslim Bey, senin ağzına hiç yakışmıyor. 
MÜSLİM SARI (Devamla) - Bu kirli
ilişkiler insan sevgisi olan hiçbir dünya görüşünün içinde barınamaz.
METİN KÜLÜNK (İstanbul) – Yanındaydın
galiba?
RECEP ÖZEL (Isparta) – Ya bunun aslı
çıkarsa ne yapacaksın? Hangi yüzle konuşacaksın burada?
MÜSLİM SARI (Devamla) - İnancımızı,
dinimizi, milliyetimizi, inandığımız değerleri hiç kimse hırsızlıklara kalkan
yapmasın.
RECEP ÖZEL (Isparta) – Hangi yüzle
konuşacaksın burada?
MÜSLİM SARI (Devamla) - Bizler
yaşananlardan tıpkı ünlü oyun yazarı William Somerset’in dediği gibi, bir
insanın aç olduğu için değil, hırsız olduğu için çaldığını acı bir tecrübeyle
öğrenmiş olduk. 
MUZAFFER BAŞTOPÇU (Kocaeli) –
Hırsızları bu millet biliyor, biliyor.
MÜSLİM SARI (Devamla) - Bu Mecliste
“hırsız var” diye bağırırken boşa bağırmamışız.
MUZAFFER BAŞTOPÇU (Kocaeli) – Aynaya
bak.
MÜSLİM SARI (Devamla) - Evet, hırsız
var. Artık Hükûmetin hiçbir meşruiyeti kalmamıştır.
METİN KÜLÜNK (İstanbul) – Saygısız.
FATİH ŞAHİN (Ankara) – Bütün
Parlamentoyu itham ediyor Sayın Başkan, uyarır mısınız?
MÜSLİM SARI (Devamla) - Artık bu
hırsızlıktan rahatsız olanlarla olmayanların karşılıklı saflaştığı bir
ülkedeyiz. 
Ben buradan başta AKP milletvekillerine
ve bütün yurttaşlarımıza seslenmek istiyorum.
FATİH ŞAHİN (Ankara) – Yeter artık
Sayın Başkan. 
BAŞKAN – Lütfen dinleyiniz, sakin
olunuz.
FATİH ŞAHİN (Ankara) – Nesini
dinleyelim? Hakaret ediyor, nesini dinleyelim?
YILMAZ TUNÇ (Bartın) – Neyi
dinleyeceğiz?
MÜSLİM SARI (Devamla) – Dinleyin,
dinleyin lütfen.
Ya hırsızlıktan
yana olacaksınız ya da onun karşısında olacaksınız. Son olaylardan sonra başka
hiçbir seçeneğiniz kalmamıştır. (AK PARTİ sıralarından gürültüler)
MUZAFFER BAŞTOPÇU (Kocaeli) – Hayal
görüyorsun!
MÜSLİM SARI (Devamla) – Sayın Başkan,
değerli milletvekilleri; devletimizin, devlet geleneğimizin, siyasetin ve
Meclisin bu denli ayaklar altına alınması ve bu sıraların buna izin verenler
tarafından işgal edilmesi kabul edilemez.
METİN KÜLÜNK (İstanbul) – 30 Marta az
kaldı.
YILMAZ TUNÇ (Bartın) – Tahrikçi! Tahrikçi!
MUZAFFER BAŞTOPÇU (Kocaeli) – Aynaya
bak, aynaya!
MÜSLİM SARI (Devamla) – Bu sıralara
seçimle, halkın oyuyla gelmiş insanların…
YILMAZ TUNÇ (Bartın) – Göreceksiniz, 30
Martta göreceksiniz.
METİN KÜLÜNK (İstanbul) – 30 Martı
bekle, acele etme.
MÜSLİM SARI (Devamla) – …o halkın
parası üzerinden gerçekleştirilen kirli ilişkilere göz yumması kabul edilemez.
Sizler ufak bir miktarı bile 30 milyon euro olan, evlere sığdıramadıkları
paraların gece yarıları…
ŞİRİN ÜNAL (İstanbul) – Hepsi yalan!
MÜSLİM SARI (Devamla) – …hava
karardığında bizzat Başbakanın talimatıyla ortadan kaldırılmaya çalışıldığını
öğrendiğinizde hiç utanmadınız mı? 
İHSAN ŞENER (Ordu) – Utanmıyor musun!
MÜSLİM SARI (Devamla) – Hiç rahatsız
olmadınız mı?
RECEP ÖZEL (Isparta) – Ya, bunun yalan
olduğu, montaj olduğu ortaya çıkınca nasıl, hangi yüzle konuşacaksın burada?
YILMAZ TUNÇ (Bartın) – Provokatör seni,
provokatör!
ŞİRİN ÜNAL (İstanbul) – Ahlaksızsın,
ahlaksız!
MÜSLİM SARI (Devamla) – Hatırlar
mısınız, bundan on yedi yıl kadar önce Ali isimli bir çocuk Gaziantep’te bir
işletmeden 3 arkadaşıyla birlikte baklava ve fıstık çaldıkları gerekçesiyle
tutuklanmış ve dokuz yıl ağır hapis cezasına çarptırılmıştı.
YILMAZ TUNÇ (Bartın) – Hadi oradan be!
RECEP ÖZEL (Isparta) – Nerede var
artık? Öyle bir şey yok ki ya! Hayal görüyorsun!
HAKAN ÇAVUŞOĞLU (Bursa) – Zavallısın
sen, zavallı!
RECEP ÖZEL (Isparta) – Onların öyle bir
cezası yok artık.
MÜSLİM SARI (Devamla) – Daha geçenlerde
Antalya’da 15 yaşında bir çocuk bakkaldan 4 ekmek, 650 gram peynir ve 2 paket
süt çaldığı gerekçesiyle gözaltına alındı.
HAKAN ÇAVUŞOĞLU (Bursa) – Muhalefet
edecek hiçbir argümanın yokmuş senin, zavallısın.
MÜSLİM SARI (Devamla) – Çocuğun babası
yoktu, annesi ise apartmanlarda merdiven siliyordu.
Siz insanları açlığa, yoksulluğa ve
yoksunluğa mahkûm ettiniz. Birileri halkın parasını çalarken halkı da soğuktan
ölen çocuklarını sırtlarında çuvallarla taşımaya mahkûm ettiniz.
METİN KÜLÜNK (İstanbul) – Okuduğun
iktisat dersine yazık!
MÜSLİM SARI (Devamla) – Ancak ben bir
kez daha sesleniyorum: AKP saltanatının sonu gelmiştir.
İDRİS ŞAHİN (Çankırı) – O yazıyı sana
kim yazdı ya, o yazıyı sana kim yazdı?
MÜSLİM SARI (Devamla) – Bu ülkenin
güzel çocukları daha güzel bir gelecek için sokak ortasında vurulup
öldürülürken birileri kendi çocuklarıyla paraları iç etmenin derdindeymiş. 
MUZAFFER BAŞTOPÇU (Kocaeli) – Sin önce
kendinize bakın, kendinize!
METİN KÜLÜNK (İstanbul) – Yazık!
MÜSLİM SARI (Devamla) – Ama AKP
iktidarının sonu gelmiştir artık. 
“Saraylar, saltanatlar çöker,
Kan susar bir gün, zulüm biter...”
(Mikrofon otomatik cihaz tarafından
kapatıldı) 
MÜSLİM SARI (Devamla) – “Ey her şey
bitti diyenler…”
İHSAN ŞENER (Ordu) – Hayal! Bu kadar
sorumsuzlukla hiçbir şey yapamazsınız, bu kadar sorumsuzluk fazla ya!
MÜSLİM SARI (Devamla) – “Korkunun
sofrasında yılgınlık yiyenler…” 
FATİH ŞAHİN (Ankara) – Yeter ya!
ŞİRİN ÜNAL (İstanbul) – Yeter!
MÜSLİM SARI (Devamla) – “Ne kırlarda
direnen çiçekler… (AK PARTİ sıralarından “Yeter!” sesleri, gürültüler, sıra
kapaklarına vurmalar) 
BAŞKAN – Sayın milletvekilleri, lütfen
sakin olunuz.
MÜSLİM SARI (Devamla) – Ne kentlerde
devleşen öfkeler,
Henüz elveda demediler,
Bitmedi daha sürüyor o kavga ve
sürecek,
Yeryüzü aşkın yüzü oluncaya dek.” (CHP
sıralarından alkışlar, AK PARTİ sıralarından gürültüler) 
BAŞKAN –Teşekkür ederiz Sayın Sarı.
FATİH ŞAHİN (Ankara) – Yürü, yürü
oradan be! Yazık sana be, ayıp sana be! Utan, utan!
BAŞKAN – Sayın milletvekilleri…
AHMET AYDIN (Adıyaman) – Sayın Başkan…
MAHİR ÜNAL (Kahramanmaraş) – Sayın
Başkan…
BAŞKAN – Sayın milletvekilleri, bir
dakika…
YILMAZ TUNÇ (Bartın) – Bir kere
uyarmadınız, bir kere. Ayıptır, nasıl Başkanlık yapıyorsunuz!
BAŞKAN – Sayın milletvekilleri… (AK
PARTİ sıralarından gürültüler)
HAKAN ÇAVUŞOĞLU (Bursa) – “Hırsızlar
var burada, hırsızlar var.” dedi, hiçbir grubu ayırmadı. Yazıklar olsun!
FATİH ŞAHİN (Ankara) – Beş dakika
boyunca hakaret etti bize. İç Tüzük’e uygun konuşması lazım.
BAŞKAN – Sayın milletvekilleri, lütfen,
sakin olunuz. Burada…
YILMAZ TUNÇ (Bartın) – Niye
uyarmadınız?
HAKAN ÇAVUŞOĞLU (Bursa) – Siz de bu
iddianın altındasınız. “Hırsızlar var.” dedi.
BAŞKAN – Lütfen, yerinize oturunuz,
lütfen… (AK PARTİ sıralarından gürültüler)
FATİH ŞAHİN (Ankara) – Konuşma devam
ederken yapacaktınız bu uyarıyı. Konuşma bitti, uyarı yapıyorsunuz.
HAKAN ÇAVUŞOĞLU (Bursa) – Grup ayırmadı
burada, bütün gruplar için konuştu.
BAŞKAN – Sayın milletvekilleri, kürsüde
konuşan milletvekillerini dinlemekle yükümlüsünüz. Cevap verecek olan, kalkar
cevabını verir.
FATİH ŞAHİN (Ankara) – Böyle bir
yönetim olmaz. Burada beş dakika hakaret etti, şimdi neyin uyarısını
yapıyorsun, şimdi neyin uyarısını yapıyorsun!
YILMAZ TUNÇ (Bartın) – Hakaret edemez!
HAKAN ÇAVUŞOĞLU (Bursa) – Özür
dileyecek burada, özür dileyecek.
FATİH ŞAHİN (Ankara) – Ne
söyleyeceksin, ne anlatacaksın?
BAŞKAN – Çok rica ediyorum, sakin
olunuz.
FATİH ŞAHİN (Ankara) – Neyi rica
ediyorsun, ne rica ediyorsun! Beş dakika burada hakaret etti bize,
terbiyesizlik yaptı.
YILMAZ TUNÇ (Bartın) – Niye
uyarmadınız? Niye uyarmıyorsunuz?
BAŞKAN – Cevap verecek olan kalkar
cevap verir. Önce dinleyiniz, sonra da cevabınızı veriniz. 
FATİH ŞAHİN (Ankara) – Ne anlatacaksın
şimdi? Sen burada uyaracaktın onu.
BAŞKAN – Böyle usul yok sayın
milletvekilleri. Kürsüde…
MUZAFFER BAŞTOPÇU (Kocaeli) – Temiz bir
dille konuşması lazımdı, temiz!
FATİH ŞAHİN (Ankara) – Bu nasıl bir
yönetim!
HAKAN ÇAVUŞOĞLU (Bursa) – “Hırsızlar
var.” dedi burada, ses çıkaramadınız, ses çıkarmadınız. Bütün gruplara söyledi,
size de söyledi.
FATİH ŞAHİN (Ankara) – Tarafsız
yönetmiyorsunuz bu Meclisi, tarafsız yönetmiyorsunuz, taraflı yönetiyorsunuz.
Yakışıyor mu oraya bu?
BAŞKAN – Sayın milletvekilleri, böyle
Genel Kurulu yönetemeyiz ve böyle bir müzakere yapamayız. Bunu çok saygısızca
görüyorum. (AK PARTİ sıralarından gürültüler)
On dakika ara veriyorum.
Kapanma Saati:
01.18

SEKİZİNCİ OTURUM
Açılma Saati: 01.43
BAŞKAN: Başkan Vekili Şükran Güldal MUMCU
KÂTİP ÜYELER: Fehmi KÜPÇÜ (Bolu), Muhammet Bilal MACİT (İstanbul)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 67’nci Birleşiminin Sekizinci Oturumunu açıyorum. 
561 sıra sayılı Kanun Teklifi’nin
görüşmelerine kaldığımız yerden devam edeceğiz. 
Komisyon ve Hükûmet yerinde. 
23’üncü madde üzerindeki son önergenin
gerekçesini okutacağım.
MAHİR ÜNAL (Kahramanmaraş) – Sayın
Başkan… 
BAŞKAN - Onu okutmadan önce, buyurunuz
Sayın Ünal. 
MAHİR ÜNAL (Kahramanmaraş) – Az önceki
oturumda, konuşmacı hem grubumuza dönük hem de Grup Başkanımıza dönük
ifadelerde bulundu. Bundan dolayı söz istiyorum. 
BAŞKAN – Buyurunuz efendim. (AK PARTİ
sıralarından alkışlar)




MAHİR ÜNAL (Kahramanmaraş) – Sayın
Başkan, değerli milletvekilleri; siyasetin tek limanı vardır, o da ahlaktır.
Siyasetin bir hukuku vardır, bir haysiyeti vardır, bir onuru vardır. Eğer
meşruiyetten bahsediyorsanız, siyasetin meşruiyeti, öncelikle demokratik,
meşru, hukuki zeminde kalmaktır. Bu da bir ahlakı gerektirir. Eğer siz hangi
karanlık köşelerde üretildiği belli olmayan, tamamen itham, iftira ve isnattan
ibaret olan bir malzeme üzerinden siyaset yapıyorsanız ve bunu hakikatmiş gibi
kabul edip kendi siyasetinizi bunun üzerine inşa ediyorsanız öncelikle burada
ne haysiyet ne onur ne de ahlak vardır. (AK PARTİ sıralarından alkışlar) 
Bakın, biz eğer meşruiyetten
bahsediyorsak meşruiyetin kaynağı sokaklarda aranmaz. Meşruiyetin kaynağı
bellidir. Meşruiyetin kaynağı toplumsal egemenliktir. Milletin sandıkta size
emanet ettiği ve sizin anayasal zeminde, hukuk zemininde kalarak, yasal
çerçevede kalarak, Mecliste tüzük çerçevesinde, yasa çerçevesinde kullandığınız
şeydir meşruiyet. Buraya gelip, buradan “Siz meşruiyetinizi kaybettiniz, siz
artık Hükûmet olarak meşru değilsiniz.” demek meşruiyeti yok etmez ama bir şey
yapar: Sokağı harekete geçirir. Sokağı neden harekete geçirirsiniz? Eğer
antisiyaset yapıyorsanız, siyasetle sonuç alamayacağınıza inanmışsanız o zaman…
(Mikrofon otomatik cihaz tarafından
kapatıldı) 
MAHİR ÜNAL (Devamla) - …sokakta
meşruiyet aramaya başlarsınız ve insanlık tarihi, sokaktaki hareketin demokrasi
aracılığı ile sandığa evrilmesi tarihidir. Şimdi, siz bunu alıyorsunuz tekrar
sokağa dökmeye çalışıyorsunuz. İşte budur ahlaki olmayan.
Hepinizi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ederiz Sayın Ünal.
MEHMET AKİF HAMZAÇEBİ (İstanbul) –
Sayın Başkan… Sayın Başkan…
BAŞKAN – Buyurunuz Sayın Hamzaçebi.
MEHMET AKİF HAMZAÇEBİ (İstanbul) –
Efendim, biraz önceki arada yani aradan önceki toplantıda, Adalet ve Kalkınma
Partisi Grubu, Cumhuriyet Halk Partisi Grubunu işgal etmiştir, işgale
yeltenmiştir. (AK PARTİ sıralarından gürültüler) Buralara kadar gelerek,
sıralarımıza kadar girerek bize fiilî bir saldırıda bulunmaya teşebbüs
etmişlerdir. İç Tüzük’ün 69’uncu maddesine göre söz istiyorum efendim. 
BAŞKAN – Buyurunuz Sayın Hamzaçebi.
(CHP sıralarından alkışlar) 





MEHMET AKİF HAMZAÇEBİ (İstanbul) –
Sayın Başkan, değerli milletvekilleri; evet, demokratik ve hukuki bir zeminde
kalmak siyasetin en önemli kuralıdır. Demokratik ve hukuki zeminde kalmak şu
Genel Kurul salonunda olmak demek değildir, bu yeterli değildir. Siz
çoğunluğunuza güvenerek bizim grubumuzu işgal etmeye kalkışıyorsunuz, grubumuza
fiilî saldırıda bulunmaya kalkıyorsunuz
AHMET AYDIN
(Adıyaman) - Öyle bir şey olmadığını biliyorsun ya!
MEHMET AKİF
HAMZAÇEBİ (Devamla) – Ben burada Grup Başkan Vekiliyim, benim sıramın önüne
kadar gelip meydan okuyan, orada üst perdeden konuşan arkadaşlarınız var. 
YILMAZ TUNÇ
(Bartın) – O kürsü hakaret etme kürsüsü değil.
MEHMET AKİF
HAMZAÇEBİ (Devamla) – Bunlara engel olmaya teşebbüs etmiyorsunuz… 
BEDRETTİN
YILDIRIM (Bursa) – Hakaret etmedik.
MEHMET AKİF
HAMZAÇEBİ (Devamla) – …ama Barış ve Demokrasi Partisi Grubunun önüne gitmeye
çekiniyorsunuz nedense. (AK PARTİ sıralarından gürültüler) 
RECEP ÖZEL
(Isparta) – Allah Allah!
BÜLENT TURAN
(İstanbul) – Kimse yok, kimse yok. Boş orası, boş.
MEHMET AKİF
HAMZAÇEBİ (Devamla) – Evet.
Acaba hangi
nedenle? Bunu millete nasıl izah edeceksiniz? 
SITKI GÜVENÇ
(Kahramanmaraş) – Demek ki siz çekiniyorsunuz, siz.
MEHMET AKİF
HAMZAÇEBİ (Devamla) – Ayıp! Ayıp denen bir şey var, bakın.
Değerli
milletvekilleri, 17 Aralıktan bu yana Hükûmetinizin ana görevi yolsuzluk ve
rüşvet soruşturmasının üstünü örtmek olmuştur. Sizler buna alet oluyorsunuz.
Buna alet olmayın değerli arkadaşlar. Adalet ve Kalkınma Partisi Grubunu ayrı
bir yere koyuyorum. Hükûmetinizin yolsuzluklarına “dur” deme zamanı gelmiştir.
Bu yasalara “hayır” deyin. Bütün bunların hepsi yolsuzlukların üstünü örtmeye
yöneliktir. 
MUHYETTİN AKSAK
(Erzurum) – Hadi oradan be, hadi oradan!
MEHMET AKİF
HAMZAÇEBİ (Devamla) – Seçimlerde bunun hesabını vereceksiniz ama seçimlerden
önce bunun hesabını yargıda vereceksiniz. Kendilerine güveni olmayanlar
Cumhuriyet Halk Partisi Grubuna fiilî saldırıya teşebbüs ederler.
BÜLENT TURAN
(İstanbul) – Yapma Başkan, ya!
SITKI GÜVENÇ
(Kahramanmaraş) – Yalan ve iftiralarla siyaset yapmayın. 
MEHMET AKİF
HAMZAÇEBİ (Devamla) – Bunlar kendinize güvensizlikten kaynaklanıyor, korkudan
kaynaklanıyor, beceriksizlikten kaynaklanıyor, liderinize karşı mahcup olmama,
onun gözüne girme duygusundan kaynaklanıyor ama o duygu hiçbir işe yaramayacak.
SITKI GÜVENÇ
(Kahramanmaraş) – Yalan ve iftiralarla bir yere varamazsınız.
MEHMET AKİF
HAMZAÇEBİ (Devamla) – İyi geceler diliyorum. (CHP sıralarından alkışlar)
BAŞKAN –
Teşekkür ediyoruz Sayın Hamzaçebi.

3.-Isparta Milletvekili Süreyya Sadi Bilgiç
ve Bayburt Milletvekili Bünyamin Özbek ile 80 Milletvekilinin; Bazı Kanunlarda
Değişiklik Yapılması Hakkında Kanun Teklifi ile Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin; Bazı Kanunlarda
Değişiklik Yapılmasına İlişkin Kanun Teklifi, Malatya Milletvekili Mahmut
Mücahit Fındıklı ve Muş Milletvekili Faruk Işık ile 34 Milletvekilinin; Bazı
Kanunlarda Değişiklik Yapılması Hakkında Kanun Teklifi, Şırnak Milletvekili
Hasip Kaplan'ın; Bazı Kanunlarda Değişiklik Yapılmasına İlişkin Kanun Teklifi
ile Plan ve Bütçe Komisyonu Raporu (2/2006, 2/2007, 2/2009, 2/2010) (S. Sayısı:
561)(Devam)
BAŞKAN – Aynı
mahiyetteki önergenin gerekçesini okutuyorum:
Gerekçe: 
Bu madde ile 21
Şubat 2013 yılında kanunlaşan 6428 sayılı Sağlık Bakanlığınca Kamu Özel İş
Birliği Modeli ile Tesis Yaptırılması, Yenilenmesi ve Hizmet Alınması ile Bazı
Kanun ve Kanun Hükmünde Kararnamelerde Değişiklik Yapılması Hakkında Kanunda
değişiklik öngörülmekte ve yapılan sözleşmelerde Sağlık Bakanı’nın onayı ile sözleşmelerde
değişiklik yapılabilmesinin önü açılmaktadır. Geçen sene kanunlaşan bu yasanın
ciddi düzeyde spekülasyonlara neden olduğu ve kamuya getirdiği malî yük hesap
edildiğinde, her ne kadar “sözleşme bedeli değiştirilmemek şartıyla” dense de,
bu düzenleme ile sözleşmede yapılacak değişiklikler birçok soruna neden
olacaktır. Zira yasa çıkarken kamu-özel ortaklığı ile yapılması öngörülen bu
sağlık tesislerinin; etki analizi, fizibilitesi, kamuya getirdiği risk,
finansman modeli gibi hususlar; ne yasayı görüşen milletvekillerine, ne de
kamuoyuna sunulmamış ve bu konuda ciddi kaygılar yaratmışken, bir de
sözleşmelerin taraflarca değiştirilmesinin mümkün kılınması birçok yolsuzluğu,
hırsızlığı ve istismarı beraberinde getirecektir. Bu nedenle, bu düzenlemenin madde
metninden çıkarılması gerekmektedir. 
Aynı mahiyetteki
üç önergeyi birlikte oylarınıza sunuyorum: Kabul edenler… Kabul etmeyenler…
Kabul edilmemiştir.
23’üncü maddeyi
oylarınıza sunuyorum. Kabul edenler… Kabul etmeyenler… 23’üncü madde kabul
edilmiştir. 
24’üncü madde
üzerinde aynı mahiyette üç önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 561 Sıra Sayılı Kanun
Teklifinin 24 üncü maddesinin teklif metninden çıkarılmasını arz ve teklif
ederiz. 
 Sırrı
Sakık Hasip Kaplan Adil
Zozani
 Muş Şırnak Hakkâri
 İdris
Baluken Sabahat Tuncel
 Bingöl İstanbul
BAŞKAN – Aynı mahiyetteki diğer
önergenin imza sahipleri:
 Ferit
Mevlüt Aslanoğlu İzzet Çetin Vahap
Seçer
 İstanbul Ankara
 Mersin
 Mehmet
Ali Susam Tufan Köse Rahmi
Aşkın Türeli
 İzmir Çorum İzmir
 Celal
Dinçer Müslim Sarı İlhan
Demiröz
 İstanbul İstanbul Bursa
 
 
BAŞKAN – Aynı mahiyetteki diğer
önergenin imza sahipleri:
 Mustafa
Kalaycı Mehmet Günal Seyfettin
Yılmaz
 Konya Antalya Adana
 Lütfü
Türkkan Adnan Şefik Çirkin Erkan
Akçay
 Kocaeli Hatay Manisa
 Faruk
Bal 
 Konya
BAŞKAN – Komisyon aynı mahiyetteki bu
üç önergeye katılıyor mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Katılmıyoruz.
BAŞKAN – Hükûmet?
MİLLÎ SAVUNMA BAKANI İSMET YILMAZ (Sivas)
– Katılmıyoruz.
BAŞKAN – Sayın Türkkan, buyurunuz. (MHP
sıralarından alkışlar) 
LÜTFÜ TÜRKKAN (Kocaeli) – Sayın Başkan,
değerli milletvekilleri; ben de konuşmamda böceklerden bahsedeceğim ama Sayın
Başbakanın odasında bulunan böceklerden değil, ormandaki böceklerden
bahsedeceğim bu akşam size. Bazı kanunlarda değişiklik yapılması hakkında kanun
teklifinin 24’üncü maddesiyle ilgili konuşacağım. 
Hazırladığınız bu kanun teklifinde yine
döktürmüşsünüz. Okuyanınız var mı bilmiyorum, tüm düzenlemeleri kendi
çıkarlarınıza nasıl uygunsa öyle yapmışsınız, her şeyi kılıfına uydurmuşsunuz,
kanun teklifinin 24’üncü maddesi de onlardan biri. Bakın, madde açık, ne diyor:
“Yapılan ihalelere karşı açılan davalarda idari yargı mercilerince verilen
kararların gerekleri mevcut ihale dokümanında ve sözleşmelerde gerekli
düzenlemeler yapılarak yerine getirilir ve işler buna göre yürütülür.” Nereden
geldi, böyle, durup dururken nasıl böyle bir kanuna ihtiyaç oldu diyeceksiniz.
Sebebi şu: İstanbul’a yapılacak olan üçüncü havalimanı, gerekçesi bu aslında bu
kanunun. Geçen sene, hatırlıyorsunuz o yapılan ihaleyi. Havuza para aktaran
müteahhitlerin aldığı bu konsorsiyum bu havalimanını yaparken İstanbul’un kuzey
bölgesinde, Arnavutköy ormanlarını talan etmek üzere bir proje hazırladılar.
Ben İstanbul’u iyi bilirim. O canım
Arnavutköy ormanlarının da iyi bilirim. Bakmaya kıyamazsınız. Hakikaten
yemyeşil bir doğa harikası. Gözünüzden kıskanırsınız. Ama bu arkadaşlar buraya
havalimanı yapacaklar. Hangi havalimanını yapacaklar, biliyor musunuz? Üçüncü
havalimanı. Hani daha önce Başbakanın Büyükşehir Belediye Başkanıyken itiraz
ettiği, yapımını çok saçma bulduğu, çağ dışı bulduğu havalimanını yapacaklar.
Bu havalimanını yapmak için 700 bin ağaç kesilecek, evet, 700 ağaç. O ağaçlardaki
kuş yuvalarını, sincap yuvalarını düşünün, hepsi telef olacak. Hani böcekler
dedim ya, hemen aklınıza Başbakanın odası geldi. Öbür böcekler de telef olacak.
Doğa hakikaten mahvolacak.
AHMET AYDIN (Adıyaman) – Havaalanı
yapmayalım yani. “İstemezük.”
LÜTFÜ TÜRKKAN (Devamla) – İstanbul’un
giderek artan nüfusunun içme suyu ihtiyacını karşılayan bu ormanların
betonlaştırılması yağan yağmurun toprağa karışmasına da engel olacak. Siz hep
lafı böyle anlarsınız ya. Havalimanı yapmak için daha düzgün alanlar bulunabilir,
orman katliamına ihtiyaç yok.
AHMET AYDIN (Adıyaman) – Bırak Allah
aşkına.
LÜTFÜ TÜRKKAN (Devamla) – Böylece yer
altı suları, dereler ve akarsular da beslenemeyecek. Yani halkın içme suyu
ihtiyacı doğrudan engellenecek. Proje alanı sınırının batısında Terkos Gölü
var. Hâliyle, Terkos Gölü’nü besleyen dereler tehlike altında kalacak.
Küçükçekmece, Büyükçekmece ve Sazlıdere havzaları da imha edilecek. 
Sadece bu kadar da değil. Havalimanı
hizmete girdiğinde çok yoğun bir araç trafiği de yaşanacak. Günlük ortalama 100
bin araçtan bahsediliyor. Oradaki hava kirliliğini düşünebiliyor musunuz
arkadaşlar? Bu yoğunluk, İstanbul trafiğini, zaten yoğun olan İstanbul
trafiğini, gerçekten, bir arapsaçına çevirecek. Havaalanıyla ilgili, benim
saydığım bu olumsuzlukları, hâliyle, yargı da gördü. İstanbul 4. İdare
Mahkemesi yürütmeyi durdurma kararı verdi ve inşaat durdu. İnşaat durdu ama
Adalet ve Kalkınma Partisi durmadı. Hazırladığınız kanun teklifinin içine
yargının verdiği yürütmeyi durdurma kararının önüne bu maddeyi eklediniz yani
hep yasaların önünden arkasından dolaştırarak birtakım maddelerle yasaları
delmeye devam ediyorsunuz. Allah encamınızı hayreyleye ama iyi gitmiyor emin
olun, bakıyorum, görüyorum, iyi gitmiyor. Keşke iyi gitse!
Üçüncü havalimanı projesi usulsüzlük,
rant ve doğa katliamının birleşimidir. Buraya nereden bakarsanız bakın,
katliam, yağma ve şaibedir bu. Biraz insafa davet ediyorum sizi. Biraz Allah
korkusuna sahipseniz, 700 bin ağaç kesilecek, buna acıyın. 700 bin ağaç çok
önemli bir miktar, insanın vicdanı sızlar ama olanın sızlar tabii. Bir ağaç kaç
yılda yetişiyor, biliyor musunuz? Ektiğiniz bir ağacın size yüzünü dönmesi bile
asgari on sene alıyor. Bu ahir ömrümüzde kaç tane ağacın yetişmesine tanık
olabileceğiz, düşünün. 
Siz de bunları biliyorsunuz aslında,
ben biliyorum, ama söylemeye diliniz varmıyor, tıpkı daha önce iddia edilen
hırsızlıkları, yolsuzlukları, arsızlıkları söyleyemediğiniz gibi. Sizden
istirham ediyorum: Lütfen şu at gözlüklerinizi çıkarın artık, gerçekleri görün
beyler. Hayatta her şey siyaset değil. Hayat devam ediyor. Bu şekilde susarak,
koruyarak, saklayarak hiçbir yere varamazsınız ama gerçekleri haykıranlara
destek verirseniz tarih sayfalarında yerinizi alırsınız.
Saygılar sunuyorum. (MHP sıralarından
alkışlar)
BAŞKAN – Teşekkür ederiz Sayın Türkkan.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Sayın Başkanım… 
LÜTFÜ TÜRKKAN (Kocaeli) – Her şeye
cevap vermek zorunluluğun yok Bakan! Sen de yeni bir âdet çıkarttın ha!
VEDAT DEMİRÖZ (Bitlis) – Sen “700 bin
ağaç” dersen o da cevap verir.
LÜTFÜ TÜRKKAN (Kocaeli) – Sen de yeni
bir âdet çıkarttın Sayın Bakan ya.
BAŞKAN – Nedir, ne söylemişti sataşma
olarak?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Sayın Başkan, üçüncü hava limanına yönelik
olarak ifade ettiği hususlar tamamıyla yanlış olan hususlardır. O konuya bir
açıklık getirmek istiyorum. 
MEHMET GÜNAL (Antalya) – Kanunun
genelinde yaparsın açıklamanı bitince Sayın Bakan. 
BAŞKAN – Buyurunuz, açıklama getiriniz,
düzeltiniz. 




ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Şimdi, Sayın Başkan, öncelikli olarak yürütmeyi
durdurma kararı üçüncü havalimanına yönelik bir karar değildir. Bu, tamamıyla
ÇED’e yönelik, ÇED’le ilgili askı süresine yönelik bir husustur. Aslında Kamu
İhale Kanunu’na tabi olduğu düşünülerek böyle bir başvuru yapılmıştır. 4734
sayılı Kamu İhale Kanunu’na göre, ÇED hazırlandıktan sonra ihaleye çıkılması
gerekiyor, ancak biz orada Kamu İhale Kanunu’na göre ihaleye çıkmadık, 3996 sayılı
Kanun’a göre ihaleye çıktık. Dolayısıyla 3996 sayılı Kanun’da da ÇED raporu
öngörülmemektedir. Ancak Yüksek Planlama Kurulu kararıyla ÇED’in de yapılması
gerektiği ve kim alıyorsa bu işi ÇED’e uygun olarak orada işlem yapması ifade
edilmiştir. 
İkinci husus da o bölgede ağaçların
kesilmesine yönelik ifade ettiği konudur. Ben Değerli Milletvekilimize şunu
sormak isterim: Kendi dönemlerinde o bölgede onlarca maden işletmesine ruhsat
verilmiş midir, verilmemiş midir? Orada yüzlerce çukur açılmış mıdır, açılmamış
mıdır? İşte bu havalimanıyla bu çukurlar kapatılacaktır, oradaki kötü görüntü
ortadan kalkacaktır ve kesilen ağacın en az 8-10 katı da o bölgede ağaç
dikilecektir efendim. 
Sağ olun. 
BAŞKAN – Teşekkür ederiz Sayın Elvan. 


3.- Isparta Milletvekili
Süreyya Sadi Bilgiç ve Bayburt Milletvekili Bünyamin Özbek ile 80
Milletvekilinin; Bazı Kanunlarda Değişiklik Yapılması Hakkında Kanun Teklifi
ile Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Bazı Kanunlarda Değişiklik Yapılmasına İlişkin Kanun Teklifi,
Malatya Milletvekili Mahmut Mücahit Fındıklı ve Muş Milletvekili Faruk Işık ile
34 Milletvekilinin; Bazı Kanunlarda Değişiklik Yapılması Hakkında Kanun
Teklifi, Şırnak Milletvekili Hasip Kaplan'ın; Bazı Kanunlarda Değişiklik
Yapılmasına İlişkin Kanun Teklifi ile Plan ve Bütçe Komisyonu Raporu (2/2006,
2/2007, 2/2009, 2/2010) (S. Sayısı: 561) (Devam)
BAŞKAN – Barış ve Demokrasi Partisinin
aynı mahiyetteki önergesinin gerekçesini okutuyorum: 
Gerekçe: 
Bu madde ile 23. Maddede yapılan 6428
sayılı Kanundaki değişikliğin, yani Sağlık Bakanı'nın onayı ile sözleşmelerde
değişiklik yapılabilmesinin; süreci devam eden ihalelere ve sözleşmesi
imzalanmış işlere de uygulanacağı öngörülmüştür. Mevcutta imzalanmış veya ihale
süreci devam eden işler ile ilgili sözleşmede yapılacak böylesi bir değişikliğe
neden ihtiyaç duyulduğu tartışmaya oldukça açık bir husustur. Bu değişikliğe
ihtiyaç duyulmasının tartışmalı olmasının ve 23. Maddedeki değişikliğin, yani
sözleşmelere müdahale etmenin istismara, yolsuzluklara açık olması durumundan
hareketle bu maddenin madde metninden çıkarılması gerekmektedir.
BAŞKAN – Şimdi Cumhuriyet Halk Partisi
Grubu adına kim konuşacak?
MEHMET AKİF HAMZAÇEBİ (İstanbul) –
Aytuğ Atıcı.
BAŞKAN – Sayın Atıcı, buyurunuz. (CHP
sıralarından alkışlar) 
AYTUĞ ATICI (Mersin) – Sayın Başkan,
değerli milletvekilleri; 561 sıra sayılı Kanun Teklifi’nin 24’üncü maddesi
üzerine söz almış bulunuyorum. Kaba kuvvete başvurmayan, rüşvete bulaşmayan,
yolsuzluk yapmayan, hırsızlığa tevessül etmeyen, tüm bu ahlaksızlıkları
savunmayan ve alkışlamayan milletvekillerini saygıyla selamlıyorum. 24’üncü
madde ile…
ZÜLFÜ DEMİRBAĞ (Elâzığ) – İftira
atmayan ve yalan söylemeyen!
AYTUĞ ATICI (Devamla) – Değerli
arkadaşlar, demin yaşanan olay iğrenç bir olaydı. (AK PARTİ sıralarından
gürültüler)
İHSAN ŞENER (Ordu) – Çok iğrenç, çok
iğrenç. Niye? Beş dakika oradan hakaret etti, iftira yaptı.
MUSTAFA HAMARAT (Ordu) – Konuşun
konuşun, konuşun siz. Millet görüyor ne mal olduğunuzu, konuşun. 
AYTUĞ ATICI (Devamla) – Kaba kuvvetle
bizi susturacağınızı zannediyor iseniz yanılıyorsunuz. Grup Başkan Vekiliniz
ahlaktan bahsetti. Grup Başkan Vekiliniz ahlaktan bahsetti, sanıyorum bu ahlakı
herkes için öne sürdü. 
İHSAN ŞENER (Ordu) – Tabii ki. 
AYTUĞ ATICI (Devamla) – Herkes,
ahlaktan nasibini alacak. 
İHSAN ŞENER (Ordu) – Ama siz asla
almayacaksınız!
AYTUĞ ATICI (Devamla) – Bu kürsüde kaba
kuvvetle bizi korkutacağınızı zannediyor iseniz yanılıyorsunuz.
İHSAN ŞENER (Ordu) – Siz de hakaret
ederek seçimi alacağınızı düşünüyorsunuz.
AYTUĞ ATICI (Devamla) – Allah’a
verilecek bir canımız var, başka bir şeyimiz yok; buyurun gelin, alın. (AK
PARTİ sıralarından gürültüler)
İHSAN ŞENER (Ordu) – Kahramana bak be,
kahraman!
AYTUĞ ATICI (Devamla) – Şimdi, 24’üncü madde
ile iki değişiklik yapıyorsunuz. Hangi konuda iki değişiklik yapıyorsunuz? Kamu
özel iş birliği konusunda. Bir hatırlatayım, kamu özel iş birliği konusunda o
mübarek elleriniz kalkarak nelere “evet” demişti, şimdi neyi değiştiriyorsunuz:
Kamu özel iş birliğiyle sizler, bizim
ev sahibi olduğumuz hastanelerden bizi çıkarıp kiracı konumuna getirmiştiniz
hem de yirmi beş yıllığına. 5 hastane yapacak parayla 1 hastane yapmaya “evet”
demiştiniz; işte, o yasayı şimdi değiştiriyorsunuz. 
İki önemli değişiklik yapıyorsunuz,
ikisi de yolsuzlukla alakalı, ikisi de yolsuzlukla alakalı. Bakın anlatıyorum: 
Bir, bir ihale düşünün, süreç devam
ediyor, sözleşme imzalamışsınız, işlem devam ederken değişiklik yapma yetkisini
alıyorsunuz bu kanunla farkında mısınız bilmiyorum? İhale yapılmış, ihale
bitmiş, işlem yürüyor, siz diyorsunuz ki: “Ben bu kanunla değişiklik yapmayı
istiyorum.” Yani ihaleye kanunla fesat karıştırıyorsunuz. Bakın, açık açık
ihaleye kanunla fesat karıştırıyorsunuz.
MUZAFFER BAŞTOPÇU (Kocaeli) – Siz öyle
anlıyorsunuz, sen öyle anlıyorsun!
AYTUĞ ATICI (Devamla) – Eğer “İhaleye
kanunla fesat karıştırmıyoruz.” diyorsanız bu kanun maddesini çekin. Maç
başlamış, oyun başlamış, maç başladıktan sonra kural değiştiği nerede görülmüş,
böyle bir saçmalık olabilir mi? Olamaz. Bunu asla yapamazsınız. İhalenin
fizibilite çalışmasında öngörülmeyen, projede olmayan, maliyet getiren bir işi
bir gece yatıp sabah kalkıyorsunuz ve “Ben bu işi yaparım.” diyorsunuz, olur
mu? Olmaz. Nasıl olur? Ya hayal olur ya kanunla olur, siz bunu kanunla yapmayı
yani fesadı kanunla getirmeyi tercih ediyorsunuz. 
Biraz önce, Sayın Bakan demiştiniz ya
“Hukuk ayaklar altında iki aydır.” İşte bu, hukuku ayaklar altına alan sizsiniz
Sayın Bakan; açık ve net bir şekilde. 
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Acaba? 
AYTUĞ ATICI (Devamla) - Keşke bu
kadarla kalsanız bakın, nasıl hukuku çiğniyorsunuz? 2’nci yaptığınız
değişiklikle Danıştaya meydan okuyorsunuz, diyorsunuz ki: “Ey, Danıştay ben bir
ihale yaptım, beni şikâyet ettiler, sen de Danıştay olarak bu ihalenin bir
maddesini iptal ettin.” Normalde ihale iptal olması gerekirken siz ne
diyorsunuz Sayın Bakan? “Ben gelirim, Danıştay bana ne söylüyorsa bu ihaleye
monte ederim.” E kardeşim, o zaman bunu baştan yapsaydım, belki “A” şahsı
değil, belki de “B” şahsı ihaleyi kazanacaktı ama siz oyunu başlattınız, daha
sonra manipüle ederek fesat karıştırıyorsunuz. Bunun adı açıkça, net bir
şekilde fesat karıştırmaktır. Niye biliyor musunuz? Çünkü, o ihaleyi yandaşa
verdiniz, o havuza para koyan adamlara bu ihaleyi verdiniz. Şimdi kanunla
efendim “Danıştay istedi.” diye “Ben yandaşıma bu işi yapmam.” diyorsunuz,
kanun çıkarıyorsunuz, “Bu ihale yandaşta kalsın.” diyorsunuz. 
EŞREF TAŞ (Bingöl) – Açık ihale
yapılıyor, açık. Bunu sen de alabilirsin. 
AYTUĞ ATICI (Devamla) - Bu, açık, net
bir şekilde ihaleye fesat karıştırmaktır ama diyeceksiniz ki: “Ya, Aytuğ Bey,
boş ver bunları 17 Aralıktan itibaren Türkiye’yi rezillik götürüyor, bu
kadarcık da olsun.” Olsun mu? E, olsun size yakışanı yapıyorsunuz. (CHP
sıralarından alkışlar) 
BAŞKAN – Teşekkür ederiz Sayın Atıcı. 
(AK PARTİ sıralarından “Hadi Yallah!”
sesi) 
AYTUĞ ATICI (Mersin) – Terbiyeli
konuşun, terbiyeli konuşun! Sayın Grup Başkan Vekili… (AK PARTİ sıralarından
gürültüler) 
BAŞKAN – Sayın Atıcı, teşekkür
ediyoruz. 
Sayın milletvekilleri, lütfen…
MAHİR ÜNAL (Kahramanmaraş) – Tamam. 
AYTUĞ ATICI (Mersin) – Tamam değil,
terbiyeli konuşacak Sayın Ünal!
BAŞKAN – Genel Kurulda müzakere
üslubuna lütfen uyunuz. Hakaret etmeyiniz lütfen.
AYTUĞ ATICI (Mersin) – Ben, size
hakaret ettim mi? 
RECEP ÖZEL (Isparta) – Ettin tabii…
BAŞKAN – Sayın Atıcı, lütfen yerinize
geçiniz. 
Teşekkür ediyoruz. 
AYTUĞ ATICI (Mersin) - Ben, hakaret
etmedim. Aynını iade ediyorum sana. Terbiyesiz! 
MAHİR ÜNAL (Kahramanmaraş) – Yaptın
işte…
AYTUĞ ATICI (Mersin) - Bizi
korkutacaklarını sanıyorlar.
BAŞKAN – Şimdi aynı mahiyetteki üç
önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
24’üncü maddeyi oylarınıza sunuyorum:
Kabul edenler… Kabul etmeyenler… Kabul edilmiştir. 
Şimdi, sayın milletvekilleri, yeni bir
madde ihdasına dair önerge vardır. İç Tüzük’ün 91’inci maddesine göre yeni bir
madde olarak görüşülmesine komisyonun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilebilir. Bu
nedenle önergeyi okutup Komisyona soracağım. Komisyon önergeye salt çoğunlukla
yani 21 üyesiyle katılırsa önerge üzerinde yeni bir madde olarak görüşme
açacağım, eğer katılmazsa Komisyon işlemden kaldıracağım. 
Şimdi önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 561 Sıra Sayılı Bazı
Kanunlarda Değişiklik Yapılması Hakkında Kanun Teklifine aşağıdaki maddenin
eklenmesini arz ve teklif ederiz.
 Ferit
Mevlüt Aslanoğlu  Mehmet Doğan Kubat  Salih
Koca
 İstanbul
 İstanbul Eskişehir
 İdris
Şahin  Recep Özel  Hakan
Çavuşoğlu 
 Çankırı
 Isparta Bursa

 Fatih
Şahin 
 Ankara

MADDE 25 - 25/2/1998 tarihli ve 4342
sayılı Mera Kanununun geçici 3 üncü maddesinin üçüncü fıkrası aşağıdaki şekilde
değiştirilmiştir.
"Birinci fıkrada nitelikleri
belirtilen taşınmazlardan Hazine adına tescil edilmesi gerekirken belediyeler
adına tescil edilen ve belediyelerce konut veya işyeri yapılmak üzere bedelsiz
olarak veya bedeli karşılığında gerçek veya özel hukuk tüzel kişilerine tahsis
edilen ancak, Hazinece ilgili belediye aleyhine açılan davalar sonucunda mera
olarak sınırlandırılmasına ve özel siciline yazılmasına karar verilmesi üzerine
mera özel siciline yazılan fakat daha sonra bu Kanun hükümlerine göre meralık
vasfı değiştirilerek Hazine adına tescil edilen taşınmazlar ile doğrudan Hazine
adına tesciline karar verilen taşınmazlardan; herhangi bir kamu hizmeti için
gerekli olmayan, Hazinece her hangi bir tasarrufa konu edilmeyen ve halen
tapuda Hazine adına kayıtlı olan taşınmazlar, tahsis tarihindeki arsa değerine
devir tarihine kadar geçen süre için yasal faiz eklenerek belirlenecek bedelin
ilgililerce Hazineye ödenmesi kaydıyla adlarına tahsis yapılanlara veya
bunların haleflerine devredilir. Bu fıkranın uygulanmasına ilişkin usul ve
esaslar, Bakanlığın görüşü alınarak Maliye Bakanlığınca belirlenir."
BAŞKAN – Komisyon önergeye salt
çoğunluğuyla katılıyor mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Salt çoğunluğumuz vardır, katılıyoruz Sayın
Başkan.
BAŞKAN – Şimdi, Komisyon önergeye salt
çoğunluğuyla katılmış olduğu için önerge üzerinde yeni bir madde olarak görüşme
açıyorum.
Söz isteyen var mı? Yok. 
MEHMET AKİF HAMZAÇEBİ (İstanbul) –
Gerekçe…
BAŞKAN - Madde üzerinde açıldığı için
gerekçe okumuyoruz. 
Hiçbir söz talebi olmadığı için
önergeyi oyluyorum.
MEHMET AKİF HAMZAÇEBİ (İstanbul) –
Karar yeter sayısı istiyoruz.
BAŞKAN – Yeni madde ihdasına dair
önergeyi oylarınıza sunacağım ve karar yeter sayısı arayacağım.
Kabul edenler… Kabul etmeyenler… Kabul
edilmiştir. Karar yeter sayısı da vardır. 
Böylece, teklife yeni bir madde ilave
edilmiştir, madde sayıları da ona göre teselsül ettirilecektir.
Şimdi, daha önceki maddeler üzerinden
devam ediyoruz, düzeltme sonra yapılacaktır.
Madde 25 üzerinde üç önerge vardır,
ikisi aynı mahiyettedir, okutuyorum:
Türkiye Büyük
Millet Meclisi Başkanlığına
Görüşülmekte olan yasa teklifinin 25.
maddesine (c) fıkrası olarak aşağıdaki ifadenin eklenmesini arz ederiz.
(c) Bu yasanın 23 ve 24. maddeleri
1.1.2030 yılında yürürlüğe girer.
 Mehmet
Akif Hamzaçebi Ferit Mevlüt Aslanoğlu Müslim
Sarı
 İstanbul İstanbul İstanbul

 Ali
Özgümüş Haydar Akar Kadir
Gökmen Öğüt
 İstanbul Kocaeli İstanbul
BAŞKAN – Şimdi okutacağım iki önerge
aynı mahiyettedir, birlikte işleme alacağım.
Türkiye Büyük
Millet Meclisi Başkanlığına
Görüşülmekte olan 561 Sıra Sayılı Kanun
Teklifinin 25 inci maddesinin birinci fıkrasında bulunan “yayımı tarihinden”
ibaresinin “yayınlandığı tarihte” şeklinde değiştirilmesini arz ve talep
ederiz.
 Sırrı
Sakık Hasip Kaplan Adil
Zozani
 Muş Şırnak Hakkâri
 İdris
Baluken Mülkiye Birtane
 Bingöl Kars
Aynı mahiyetteki
diğer önergenin imza sahipleri:
 Mustafa
Kalaycı Lütfü Türkkan Mehmet
Günal
 Konya Kocaeli Antalya
 Seyfettin
Yılmaz Erkan Akçay Adnan
Şefik Çirkin
 Adana Manisa Hatay
 Faruk
Bal
 Konya
BAŞKAN – Aynı
mahiyetteki bu iki önergeye Komisyon katılıyor mu?
PLAN VE BÜTÇE
KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN – Hükûmet…
MİLLÎ SAVUNMA
BAKANI İSMET YILMAZ (Sivas) – Katılmıyoruz Başkanım.
OKTAY VURAL
(İzmir) – Gerekçe…
BAŞKAN –
Gerekçeyi okutuyorum:
Gerekçe:
Maddede ifade
düzeltmesi yapılmaktadır.
BAŞKAN – Diğer
önergenin gerekçesini okutuyorum:
Gerekçe:
Bu önerge ile maddenin
daha anlaşılır olması amaçlanmaktadır.
BAŞKAN –
Gerekçesini okuttuğum aynı mahiyetteki bu iki önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan yasa teklifinin 25. maddesine (c) fıkrası olarak aşağıdaki ifadenin
eklenmesini arz ederiz.
(c) Bu yasanın
23 ve 24. maddeleri 1.1.2030 yılında yürürlüğe girer.
Mehmet
Akif Hamzaçebi (İstanbul) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN –
Hükûmet…
MİLLÎ SAVUNMA
BAKANI İSMET YILMAZ (Sivas) – Katılmıyoruz.
BAŞKAN – Hükûmet
de katılmıyor.
Buyurunuz
efendim.
MEHMET AKİF
HAMZAÇEBİ (İstanbul) – Teşekkür ederim Sayın Başkan.
Değerli
milletvekilleri, Cumhuriyet Halk Partisi olarak bizim kanun teklifimizde bir
madde daha vardı o da 2008 yılında Japon yeni ve İsviçre frangına endeksli
olarak konut kredisi kullanan vatandaşlarımızın kurun aşırı yükselmesi
nedeniyle ortaya çıkan mağduriyetlerinin giderilmesi, bu amaca yönelik bir
maddeyi Cumhuriyet Halk Partisi olarak biz teklifimizde düzenlemiştik.
Teklifimiz iktidar partisi teklifinin Plan ve Bütçe Komisyonunda görüşülmesi
sırasında onunla birleştirildi, yaklaşık 30 bin vatandaşımızın İsviçre frangı
ve Japon yenine endeksli krediler nedeniyle doğan bir mağduriyeti vardır. O
yıllarda, 2008 yılında, bankaya konut kredisi almak üzere giden vatandaşlarımız
bankalar tarafından Japon yeni ve İsviçre frangına endeksli konut kredisi
kullanmak üzere yönlendirilmiştir. Bankalar bunun gerekçesi olarak, bu yabancı
paralara endeksli kredilerde bu paraların değer kazanmıyor olması nedeniyle,
son on yıldır Türk parasıyla olan seviyesinin, kurun, aynı seviyelerde
seyretmiş olması nedeniyle son derece güvenli olduğunu vatandaşlarımıza ifade
etmişlerdir ve vatandaşlarımız da bu krediyi bankaların yönlendirmesi nedeniyle
kullanmışlardır. Türk lirası krediye göre son derece avantajlı, daha uzun
vadeli, kefil, teminat gibi konularda çok daha esnek olan bu krediyi
vatandaşlarımız kullanmıştır. Fakat, 2008 yılından sonra bu iki yabancı parada
olağanüstü artış meydana gelmiş ve vatandaşlarımız olağanüstü zor duruma
düşmüşlerdir. Kredilerinin taksitlerini ödeyememişler, taksitlerini
ödeyemedikleri için birçok vatandaşımızın evi banka tarafından geriye alınmış,
ev satışa çıkarılmış; vatandaşımızın 300 bin liraya almış olduğu ev banka
tarafından 200 bin liraya satışa çıkarılmış ve vatandaşımız hem o evin kredi
borcu nedeniyle bir zarara girmiştir hem evin daha düşük fiyatla satılmış
olması nedeniyle zarara girmiştir. Böylesi çifte zarar nedeniyle psikolojisi
bozulan, aile birliğini kaybeden, eşinden ayrılan, çocuklarından ayrı yaşamak
durumunda kalan, çocuklarını okullarından almak zorunda olan birçok
vatandaşımız, birçok aile ortaya çıkmıştır. Yıllardır bu vatandaşlarımız
“Derdimize çözüm bulun.” diye Türkiye Büyük Millet Meclisine,
milletvekillerimize mail gönderiyorlar, mektup gönderiyorlar, telefon
ediyorlar, cep telefonlarımıza SMS mesajı gönderiyorlar. Bunu dikkate aldık
Cumhuriyet Halk Partisi olarak, bir teklif verdik. Plan ve Bütçe Komisyonunda bu teklifimizin
görüşülmesi sırasında iyi bir ortam oluştu, vatandaşlarımız oraya geldiler,
dertlerini anlattılar ve sonuçta Plan ve Bütçe Komisyonu Başkanımız Sayın Recai
Berber de konuya ilgi gösterdi. Milliyetçi Hareket Partisi de, Barış ve
Demokrasi Partisi de ilgi gösterdi ve konuya yasal düzenleme olmaksızın
Bankacılık Düzenleme ve Denetleme Kurumunun yapacağı bir düzenlemeyle çözüm
bulunacağı noktasına gelindi.
Bugün bu konuda saat 17.00’de Plan ve
Bütçe Komisyonunda…
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Bankalar Birliği Başkanım, Sayın Hamzaçebi,
Bankalar Birliği…
MEHMET AKİF HAMZAÇEBİ (Devamla) –
Bankalar Birliğinin düzenlemesiyle -düzeltiyorum- bir çözüm bulunması
kararlaştırıldı. Saat 17.00’de Plan ve Bütçe Komisyonunda bu konuda bir
toplantı oldu, tüm siyasi partiler buraya katıldı. Sonuçta, belli bir limit
öngörülmek suretiyle yani 300 bin liraya kadar olan krediler bu kapsama alınmak
suretiyle bir çözüm bulundu. Bankalar Birliği şimdi, üzerine mutabık kalınan bu
çözümü bir Bankalar Birliği genelgesine dönüştürmek suretiyle bankalara
duyuracak ve 2008’den bu yana ağır bir yük altında kalmış olan bu
vatandaşlarımız bir nefes almış olacak. Belki bütün vatandaşlarımız Japon yeni
ve İsviçre frangına endeksli kredi kullanan bütün vatandaşlarımızın sorunu arzu
ettiği şekilde çözülmemiş olabilir ama bizim yasal düzenleme çözüm önerimiz karşısında
Bankalar Birliği genelgesiyle de bir çözüm bulunmuş olması önemli bir adımdır.
(Mikrofon otomatik cihaz tarafından
kapatıldı) 
MEHMET AKİF HAMZAÇEBİ (Devamla) – Ben
bu vesileyle tüm bu kredi kullanan mağdur vatandaşlarımızı selamlıyorum. Bu
konuda emeği geçen bütün arkadaşlarımıza, partililerimize teşekkür ediyorum. 
Hepinize saygılar sunuyorum. (CHP
sıralarından alkışlar) 
BAŞKAN – Teşekkür ediyoruz Sayın
Hamzaçebi. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Madde 25’i oylarınıza sunuyorum: Kabul
edenler… Kabul etmeyenler… Kabul edilmiştir. 
Madde 26 üzerinde üç önerge vardır,
okutuyorum. 
T. Büyük Millet Meclisi Başkanlığı’na
Görüşülmekte
olan yasa teklifinin 26. maddesi aşağıdaki şekilde değiştirilmiştir. 
“Bu kanun
hükümlerini Ulaştırma ve Sağlık Bakanlığı müştereken yürütür.”
 Mehmet
Akif Hamzaçebi Ferit Mevlüt Aslanoğlu Müslim
Sarı
 İstanbul İstanbul İstanbul
 Haydar
Akar İlhan Demiröz Sakine
Öz
 Kocaeli Bursa Manisa
Türkiye Büyük Millet Meclisi Başkanlığı’na
Görüşülmekte
olan 561 sıra sayılı Kanun Tasarısının 26’ncı maddesinde yer alan “hükümlerini”
ibaresinin “hükümleri” şeklinde değiştirilmesini ve “Kurulu” ibaresinden sonra
gelmek üzere “tarafından” ibaresinin eklenmesini arz ve talep ederiz.
 Sırrı
Sakık Hasip Kaplan Adil
Zozani
 Muş Şırnak Hakkâri
 İdris
Baluken Sırrı Süreyya Önder
 Bingöl İstanbul
Türkiye Büyük Millet Meclisi Başkanlığına
Görüşülmekte
olan 561 sıra sayılı kanun teklifinin 26 ncı maddesinin aşağıdaki şekilde
değiştirilmesini arz ve teklif ederiz.
 Mustafa
Kalaycı Mehmet Günal  Seyfettin
Yılmaz
 Konya Antalya Adana
 Erkan
Akçay Lütfü Türkkan Adnan
Şefik Çirkin
 Manisa Kocaeli Hatay
 Faruk
Bal
 Konya

“MADDE 125- Bu
Kanun hükümleri Bakanlar Kurulu tarafından yürütülür.”
BAŞKAN –
Komisyon bu son okuttuğum önergeye katılıyor mu?
PLAN VE BÜTÇE
KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN –
Hükûmet?
MİLLÎ SAVUNMA
BAKANI İSMET YILMAZ (Sivas) – Katılmıyoruz Başkanım.
BAŞKAN – Sayın
Günal, buyurunuz.
MEHMET GÜNAL
(Antalya) – Teşekkür ederim Sayın Başkan.
Değerli
milletvekilleri, sabahın erken saatlerinde hepinizi saygıyla selamlıyorum.
Bir torbanın
daha ağzını büzüyoruz, daha doğrusu hararın ağzını. Bizim oralarda tığla
kapatırlardı artık şiştiği için pamuktan, maalesef, sürekli olarak ağzını
kapatma işine çuvaldızla… Batıracağız yani bir taraftan ama biraz da kendimize
doğru batırsak iyi olacak gibi geliyor.
Değerli
arkadaşlar, baştan da söyledim, arada, maddelerde de söyledim, bu kanun yapma
süreci ve tekniği yanlış. 14 tane ayrı kanunda düzenleme yaptık; usule aykırı
bir şekilde, kırk sekiz saat geçmeden komisyonda birleştirdiniz, orada da
uyardık; acil, aceleden, sahibinden, ihtiyaçtan kanun yapma fabrikasına döndü
burası. Maalesef, henüz daha mürekkebi kurumadan, pardon, daha imza atılmadan,
ön açıklamayla artık burada madde değiştirir hâle geldik. Burası kanun
fabrikası değil, burası Türkiye Büyük Millet Meclisi, yasama organı, yasa yapma
organı; önümüze getirilenleri onaylama makamı, onaylama Meclisi değil
arkadaşlar.
Şimdi, yani
artık girmiyorum oraya, tekliflerin birinde imza yok, birisi ikame edilmiş
-tırnak içerisinde söyleyeyim artık, ayıp olmasın- sonradan eksik olduğu
görülerek. Maalesef, burada birtakım düzenlemeler yapılıyor. Söyledik, bakın,
her seferinde “İhale Kanunu’nda geliyor.” dedik. Rekabete aykırı, ihaleden men
kararını kaldıran bir düzenleme yapıyoruz. Bunun farkında olarak mı
yapıyorsunuz, “Nasıl olsa arkadaşlar getirdiyse doğrudur.” diye mi kabul
ediyorsunuz, ben gerçekten anlamakta zorlanıyorum. Yani, hiçbir arkadaşımızın
çıkıp da “Ya, Hocam, bu kadar şey söyledin. Bakanlarımız cevap veriyorlar ama
elhak, şurasında şu doğruluk var.” dediğini görmedik. En az elli defa burada
konuşuldu, kanun yapılırken konuşuldu, arkadaşlarımız şehir hastaneleriyle
ilgili önergelerde konuştu. “Yirmi beş senenizi, bizim değil sadece,
çocuklarımızın, önümüzdeki yirmi beş senesini ipotek altına alıp bizi
borçlanma, yükümlülük altına sokuyor bu sözleşmeler.” diyoruz, kimseden ses
yok. Yani, bu söylediklerimize inanmıyorsanız maddelerini getirip tekrar
gösterelim, ilgili birimlere sorun, Kalkınma Bakanlığına sorun, görüşler var,
değerlendirmeler var, onlar da yazmışlar. Neyin doğru olduğuna burada bakmamız
gerekiyor. 
Değerli arkadaşlar, böyle bir kanun
süreci olmaz. Bitimine kadar yapalım, getirelim, onları ekleyelim, bunları
çıkaralım; böyle bir şey olmaz. Burada koymuşuz: “Yürütme yetkisi Bakanlar
Kuruluna ait.” Peki, söylediğim maddede kime ait? Sağlık Bakanına ait. 23,
24’üncü maddelere bakın bakalım, sözleşmeleri kim değiştiriyor? Hatta, daha
önce yapılmış olan sözleşmeleri değiştirme yetkisi, hatta önümüzdeki o
söylediğim yirmi beş yıllık sözleşme süresi içerisinde kendisi alıp değiştirme
yetkisi kime veriliyor? Sağlık Bakanına veriliyor.
Değerli arkadaşlar, burada, gelen
kanunlarda aciliyetin ötesinde, ihtiyaç nedir, bununla ilgili eleştiri var
mıdır, bunların içerisinde bize getireceği maliyet nedir, bunların hesaplanması
lazım. Demin vergiyle ilgili olanını söyledim. Yani, belli bir yere bir şey
yapıyorsunuz, güzel, birilerine özel düzenleme yapıyorsunuz. “Peki, bunun
maliyeti nedir?” diyoruz, yok. Etki analizi var mı? Yok. Peki, nasıl bir kanun?
Bu çıkardığınızı biz çıkarmadık, Mevzuat Hazırlama Yönetmeliği’ni Adalet ve
Kalkınma Partisi iktidarı hazırladı, yani Başbakanlık hazırladı. Dolayısıyla,
hiç olmazsa kendi hazırladığımız yönetmeliğin hükümlerine uyalım diyoruz. Böyle
bir kanun yapma süreci olmaz değerli arkadaşlar.
Sırf,
İnternet’le ilgili düzenleme yetişsin diye onu getirip Plan ve Bütçe
Komisyonunda tartıştırıyorsunuz. Bizimle ne alakası var, böyle torba mı olur?
Adalet Komisyonundan geçmesi lazım, “Anayasa’ya aykırılık var.” diyoruz, MİT
Kanunu da geldi, aynısı Anayasa Komisyonunda... Tali komisyona gelmiş, Sayın
Başkanımız da “Görüşmeye gerek yok, işimiz var.” diye geri göndermiş.
Onun için, böyle
bir şey olmaz, kanun yapma süreci aceleye getirilmemelidir, torba kanun da
artık kanun tekniği olmaktan çıkmalıdır. İç Tüzük değiştirirken –bir daha
öneriyorum- Meclise yılda bir defa sanki kendine özel KHK çıkarma yetkisi gibi…
O da, dönem kapanırken çıkması gerekir, onda da bütün komisyonlarda
arkadaşlarımız oturacak, gruplar anlaşacak, öyle çıkması gerekir diyor, gecenin
bu saatinde eksiklerine rağmen hayırlı uğurlu olmasını diliyorum. (MHP
sıralarından alkışlar)
BAŞKAN -
Teşekkür ediyoruz Sayın Günal.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer önergeyi
okutuyorum:
 Türkiye
Büyük Millet Meclisi Başkanlığına 
Görüşülmekte
olan 561 sıra sayılı Kanun Tasarısının 26’ncı maddesinde yer alan “hükümlerini”
ibaresinin “hükümleri” şeklinde değiştirilmesini ve “Kurulu” ibaresinden sonra
gelmek üzere “tarafından” ibaresinin eklenmesini arz ve talep ederiz. 

 
Sırrı Sakık (Muş) ve arkadaşları
BAŞKAN -
Komisyon önergeye katılıyor mu?
PLAN VE BÜTÇE
KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN -
Hükûmet?
MİLLÎ SAVUNMA
BAKANI İSMET YILMAZ (Sivas) – Katılmıyoruz Başkanım.
BAŞKAN -
Gerekçeyi okutuyorum:
Gerekçe:
Bu önergeyle
maddenin daha anlaşılır olması amaçlanmaktadır.
BAŞKAN -
Gerekçesini okuttuğum önergeyi oylarınıza sunuyorum: Kabul edenler... Kabul
etmeyenler... Kabul edilmemiştir.
Diğer önergeyi
okutuyorum:
 Türkiye
Büyük Millet Meclisi Başkanlığına 
Görüşülmekte
olan yasa teklifinin 26. maddesi aşağıdaki şekilde değiştirilmiştir. 
“Bu kanun
hükümlerini Ulaştırma ve Sağlık Bakanlığı müştereken yürütür.”
 
Mehmet Akif Hamzaçebi (İstanbul) ve arkadaşları 
BAŞKAN -
Komisyon önergeye katılıyor mu?
PLAN VE BÜTÇE
KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN -
Hükûmet?
MİLLÎ SAVUNMA
BAKANI İSMET YILMAZ (Sivas) – Katılmıyoruz 
BAŞKAN – Sayın
Hamzaçebi, buyurunuz. (CHP sıralarından alkışlar) 
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; görüştüğümüz kanun teklifi çok temel
olarak üç konuda düzenleme yapıyor diye özetleyebiliriz. 
Birincisi, İnternet’le ilgili
düzenlemeler. Daha önce kabul edilen İnternet yasasındaki yasakçı düzenlemeler
burada atılan birkaç mütevazı adımla yumuşatılmak isteniyor ama kanunun
özündeki yanlışlıklar hâlâ duruyor. Yani, yürütme organında müdahale yetkisinin
olması kanunun temel sorunudur, o sorun henüz çözülmüş değildir. 
İkinci olarak, Sağlık Bakanlığının
kamu-özel iş birliğiyle yaptırmakta olduğu hastanelere ilişkin olarak yapılan
düzenleme son derece yanlıştır. İhaleler yapılmış, sözleşmeler düzenlenmiş,
bundan sonra, bu düzenlenmiş olan sözleşmelere o sözleşme şartlarını
değiştirecek şekilde yasayla müdahale edilmektedir. Ayrıca, bu müdahale bugüne
kadar düzenlenmiş olan sözleşmelerle de sınırlı değildir. Bu kanunun yayımından
sonra, on yıl sonra, yirmi yıl sonra, otuz yıl sonra yapılacak olan ihaleleri
ve ihaleler sonrasında düzenlenecek olan sözleşmeleri de değiştirme yetkisini
Sağlık Bakanlığı kendisine almaktadır. Bunun kabul edilebilir bir yanı yoktur.
Yasayla rekabet eşitliği bozulmaktadır, yasayla âdeta ihaleye fesat
karıştırılmaktadır. 
Bakın, değerli milletvekilleri, şu
İhale Kanunu değişikliği merakınızı bir kenara bırakın. Bu konudaki her
değişiklik Hükûmetinizin başına iş açmıştır, açacaktır. Burası karanlık bir
alandır. Bunu bana anlatmaya geldi arkadaşlarımız, Sağlık Bakanlığından
arkadaşlarımız geldi. Dedim ki: Bugüne kadar sorun yaşadı iseniz, yapılmış olan
ihalelerde Bakanlığın yeteri kadar tecrübe sahibi olmaması nedeniyle bir sorun
yaşamış iseniz bir geçici madde düzenlemesiyle bu sorunları aşalım; tarif edin
o sorunları bu geçici maddede, bunu çözmeye çalışalım. Bunu anlayabilirim
dedim. Ama bundan sonra, ilanihaye sonsuza kadar bütün ihaleleri ve onların
sözleşmelerini değiştirecek şekilde bir yetki almanızı ben kabul edemem. Sonra
yatırımcı bir milletvekilimizle, eski bir siyasi partinin bir milletvekiliyle
bana geldi. “Aman, bu çok önemli bir madde.” dedi. Aynı şeyi kendisine
anlattım. Bana dedi ki: “Akif Bey, siz son derece haklısınız. Ben size ‘Haksızsınız.’
diyemem.” dedi. Yatırımcının bile yanlış bulduğu -yani kendi bireysel çözümü
açısından belki doğru buluyor olabilir ama- objektif esaslara göre kendine
anlattığımızda yanlış bulduğu bir düzenlemeyi şimdi Sağlık Bakanlığı bir kanun
maddesi olarak getiriyor. Kişilerin iyi niyetli olması yeterli değildir. Sağlık
Bakanlığındaki arkadaşlarımıza “Kötü niyetlidir.” diyemem, böyle bir düşüncem
yok. Ama bu uygulama idarenin elinde karanlık bir alan yaratmaktadır. Bu
karanlık alanda her türlü yanlış şeyler olabilir. Bu, son derece yanlıştır.
Yine, jeotermal sularla ilgili
düzenleme, ilgili yasadaki düzenleme yanlıştır. Bir yerde hangi yatırım
yapılacak, buna Kalkınma Bakanının Başkanlığında muhtelif bakanlardan oluşan
bir kurul karar verecek. Bırakalım, yargı bunu kendi kendine çözsün. Bugüne
kadar yasalar bu şekilde gelmiş. Neden buna yasayla müdahale ediyoruz? Bunu
doğru bulmuyorum. 
Ve 2/B’yle ilgili birkaç değerlendirme
yaparak konuşmamı bitireceğim. 2/B’yle ilgili olarak bugüne kadar Maliye
Bakanlığına başvuran vatandaşımızın, hak sahibi olabilecek vatandaşımızın
sayısı 817 bin kişidir. Bunun 634 bini başvurmuştur. Başvuran kişilerden 545
bininin hak sahibi olabilecek şekilde kendisine satış yapılabileceği
anlaşılmıştır. Yani “Toplam 817 bin 2/B arazisi kullanıcısından 545 bini satış
yapılabilir konumda.” diyerek Maliye Bakanlığı tarafından tespit edilmiştir ve
daha başlangıçta 271 bin kişi bu yasanın kapsamı dışında bırakılmıştır. Büyük
umutlar vatandaşa verilmiştir ama bu vatandaşlar kapsam dışında bırakılmıştır.
Satış yapılabilecek olan 545 bin vatandaşımızın da 408 binine satış
yapılmıştır. Yasanın şartlarının ne kadar yanlış olduğunu bu rakamlar ortaya
koymaktadır. Buradaki düzenlemeler de çözüm olmayacaktır. 
Yasanın olumlu düzenlemelerini destekliyoruz,
2/B gibi ama olumsuz düzenlemelerini desteklemiyoruz. 
Teşekkür ederim, iyi geceler dilerim.
(CHP sıralarından alkışlar)
BAŞKAN – Teşekkür ederiz Sayın
Hamzaçebi.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
26’ncı maddeyi oylarınıza sunuyorum:
Kabul edenler… Kabul etmeyenler… 26’ncı madde kabul edilmiştir. 
Böylece, ikinci bölümde yer alan
maddelerin oylaması tamamlanmıştır.
Teklifin tümü açık oylamaya tabidir.
Açık oylamanın elektronik oylama cihazıyla yapılmasını oylarınıza sunuyorum:
Kabul edenler… Kabul etmeyenler… Kabul edilmiştir.
Oylama için üç dakika süre veriyorum.
(Elektronik
cihazla oylama yapıldı)
BAŞKAN – Sayın
milletvekilleri, Bazı Kanunlarda Değişiklik Yapılması Hakkında Kanun
Teklifi’nin açık oylama sonucu:




“Oy sayısı


:


228





 Kabul


:


222 





 Ret


: 


6(X)








Kâtip Üye
Muhammet Bilal Macit
İstanbul


Kâtip Üye
Fehmi Küpçü
Bolu”



Böylece tasarı kabul edilmiş ve
yasalaşmıştır.
Şimdi de 4’üncü sırada yer alan, Sanal
Ortamda İşlenen Suçlar Sözleşmesinin Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu’nun görüşmelerine başlayacağız.

4.- Sanal Ortamda İşlenen Suçlar Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/676) (S. Sayısı: 380)
BAŞKAN – Komisyon? Yok.
Ertelenmiştir. 
Alınan karar gereğince kanun tasarı ve
teklifleriyle komisyonlardan gelen diğer işleri sırasıyla görüşmek için 26
Şubat 2014 Çarşamba günü saat 14.00’te toplanmak üzere Birleşimi kapatıyorum. 
 Kapanma
Saati: 02.36




(x) 561 S. Sayılı Basmayazı 21/2/2014
tarihli 66’ncı Birleşim Tutanağı’na eklidir. 


(x) Bu bölümlerde Hatip
tarafından Türkçe olmayan kelimeler ifade edildi.







(x) Bu bölümlerde Hatip tarafından Türkçe
olmayan kelimeler ifade edildi. 





(X) Açık oylama kesin sonuçlarını
gösteren tablo tutanağa eklidir.




