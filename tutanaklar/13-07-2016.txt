



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 112’nci
Birleşim
 13
Temmuz 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Edirne Milletvekili Erdin Bircan’ın,
Edirne’nin sorunlarına ilişkin gündem dışı konuşması
2.- İstanbul Milletvekili Filiz
Kerestecioğlu Demir’in, bilim, eğitim ve TÜBİTAK’a ilişkin gündem dışı
konuşması
3.- Konya Milletvekili Halil Etyemez’in,
Konya’nın sorunlarına ve yaşanan dolu afetine ilişkin gündem dışı konuşması

V.- AÇIKLAMALAR
1.- Bursa Milletvekili Erkan Aydın’ın,
tarım alanlarının giderek yok olmasına ilişkin açıklaması
2.- İstanbul Milletvekili Didem Engin’in,
ülkemizdeki gelir adaletsizliğine ilişkin açıklaması
3.- Şanlıurfa Milletvekili Kemalettin
Yılmaztekin’in, bir yazarın gazetedeki köşesinde Recep Tayyip Erdoğan’a yönelik
bazı sözlerine ilişkin açıklaması
4.- Mersin Milletvekili Aytuğ Atıcı’nın,
Fransa’nın Ankara Büyükelçiliği ve İstanbul Başkonsolosluğunun ikinci bir emre
kadar kapatılmasına ilişkin açıklaması
5.- Giresun Milletvekili Bülent Yener
Bektaşoğlu’nun, Ramazan Bayramı’nda yaşanan trafik kazalarına ve Giresun’un
Alucra ilçesinde karakoldaki askerlerle bayramlaşma ve şehit yakınlarını ziyaretten
dönen helikopterin düşmesine ilişkin açıklaması
6.- İstanbul Milletvekili Hasan Turan’ın,
bazı Avrupa Birliği ülkelerinin teröre verdikleri desteği kınadığına ilişkin
açıklaması
7.- Bursa Milletvekili Nurhayat Altaca
Kayışoğlu’nun, Bursa’da ve Türkiye’nin birçok yerinde meydana gelen iş
cinayetlerine ilişkin açıklaması
8.- Konya Milletvekili Mustafa Hüsnü
Bozkurt’un, Konya’nın bazı ilçelerinde yaşanan dolu felaketine ilişkin
açıklaması
9.- Ordu Milletvekili Metin Gündoğdu’nun,
düşünür ve yazar Nurettin Topçu’nun vefatının 41’inci yıl dönümüne ilişkin
açıklaması
10.- Denizli Milletvekili Kazım Arslan’ın,
Denizli Pamukkale Sulama Birliğinin görevini iyi yapamadığı için mağdur olan
çiftçilere ve bu mağduriyetin giderilmesi gerektiğine ilişkin açıklaması
11.- Çankırı Milletvekili Muhammet Emin
Akbaşoğlu’nun, terör saldırılarında hayatını kaybedenlere rahmet dilediğine ve
her türlü terörü lanetlediğine ilişkin açıklaması
12.- Niğde Milletvekili Ömer Fethi
Gürer’in, Niğde ili olarak teröre verilen şehitlere ve Türkiye Büyük Millet
Meclisinde çözüme yönelik düzenleme yapılması gerektiğine ilişkin açıklaması
13.- Edirne Milletvekili Okan
Gaytancıoğlu’nun, ülkemizde binlerce mimar, mühendis ve şehir plancısı işsiz
iken yabancılara hak ve imtiyaz tanınmaması gerektiğine ilişkin açıklaması
14.- Kayseri Milletvekili Çetin Arık’ın,
atanamayan ve sayıları 30 bini aşkın felsefe grubu öğretmeninin durumuna
ilişkin açıklaması
15.- Mersin Milletvekili Hüseyin Çamak’ın,
Kahramanmaraş’ın Afşin ilçesine bağlı köylerin hiç birinde altyapı olmadığına
ilişkin açıklaması
16.- Diyarbakır Milletvekili İdris
Baluken’in, yirmi iki yıldır tutuklu bulunan İlhan Çomak’ın davasının bugün
İstanbul 4. Ağır Ceza Mahkemesinde görüldüğüne, Başbakan Binali Yıldırım’ın
acil servislerle ilgili yaptığı tanımlamaya ve 23 Mart 1960 tarihinde Şanlıurfa’da
vefat eden Bediüzzaman Saidi Nursi’ye ilişkin açıklaması
17.- Manisa Milletvekili Özgür Özel’in,
terör nedeniyle hayatını kaybeden şehitlere rahmet dilediğine, bugün yayımlanan
vergi sıralaması listelerine, Başbakan Binali Yıldırım’ın acil servislerle
ilgili sözlerine ve İç Tüzük uzlaşma komisyonuna ilişkin açıklaması
18.- Kayseri Milletvekili Mustafa
Elitaş’ın, iki gün önce Mardin’de belediyeye ait bir araçla karakol baskını
yapılmasını şiddetle kınadığına ve Başbakan Binali Yıldırım’ın sağlıkta
dönüşümü anlatırken sarf ettiği bazı sözlerinin çarpıtıldığına ilişkin
açıklaması
19.- Manisa Milletvekili Özgür Özel’in,
Fransa’nın 13-14 Temmuz günlerinde Türkiye’nin 3 büyük kentindeki konsolosluklarını
kapattığına ve Anadolu Ajansının Bahoz Erdal’ın öldürülmesine ilişkin yapmış
olduğu habere ilişkin açıklaması
20.- Başbakan Yardımcısı Numan
Kurtulmuş’un, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
21.- Afyonkarahisar Milletvekili Mehmet
Parsak’ın, Bartın Milletvekili Yılmaz Tunç’un MHP grup önerisi üzerinde yaptığı
konuşmasındaki bazı ifadelerine ilişkin açıklaması
22.- İzmir Milletvekili Mustafa Ali
Balbay’ın, Kayseri Milletvekili Mustafa Elitaş’ın sataşma nedeniyle yaptığı
konuşmasındaki bazı ifadelerine ilişkin açıklaması
23.- İstanbul Milletvekili Filiz
Kerestecioğlu Demir’in, Trabzon Milletvekili Salih Cora’nın HDP grup önerisi
üzerinde yaptığı konuşmasındaki bazı ifadelerine ilişkin açıklaması
24.- Manisa Milletvekili Özgür Özel’in,
Diyarbakır Milletvekili Mehmet Galip Ensarioğlu’nun sataşma nedeniyle yaptığı
konuşmasındaki bazı ifadelerine ilişkin açıklaması
25.- Amasya Milletvekili Mehmet Naci
Bostancı’nın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
26.- Manisa Milletvekili Özgür Özel’in,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
27.- Manisa Milletvekili Erkan Akçay’ın,
İstanbul Milletvekili Mehmet Muş ve Diyarbakır Milletvekili İdris Baluken’in
sataşma nedeniyle yaptıkları konuşmalardaki bazı ifadelerine ilişkin açıklaması
28.- Ankara Milletvekili Levent Gök’ün,
Bütünşehir Yasası’yla ilgili verdikleri araştırma önergesine ve görüşmeler
sırasında yapılan tartışmalara ilişkin açıklaması
29.- Maliye Bakanı Naci Ağbal’ın, Samsun
Milletvekili Erhan Usta’nın sataşma nedeniyle yaptığı konuşmasındaki bazı
ifadelerine ilişkin açıklaması
30.- Manisa Milletvekili Özgür Özel’in, İç
Tüzük’ün 72’nci maddesine göre verilen önergeler üzerindeki farklı uygulamalara
ilişkin açıklaması
31.- İstanbul Milletvekili Mehmet Muş’un,
İç Tüzük’ün 72’nci maddesine göre verilen önergelerle ilgili tartışmalara
ilişkin açıklaması



VI.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in,
Kayseri Milletvekili Mustafa Elitaş’ın yaptığı açıklamasındaki bazı
ifadelerinde şahsına sataşması nedeniyle konuşması
2.- Diyarbakır Milletvekili İdris
Baluken’in, Kayseri Milletvekili Mustafa Elitaş’ın yaptığı açıklamasındaki bazı
ifadelerinde şahsına sataşması nedeniyle konuşması
3.- Kayseri Milletvekili Mustafa Elitaş’ın,
Diyarbakır Milletvekili İdris Baluken ve Manisa Milletvekili Özgür Özel’in
sataşma nedeniyle yaptıkları konuşmalarındaki bazı ifadelerinde AK PARTİ Grup
Başkanına ve şahsına sataşmaları nedeniyle konuşması
4.- Manisa Milletvekili Erkan Akçay’ın,
Bartın Milletvekili Yılmaz Tunç’un MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
5.- Manisa Milletvekili Özgür Özel’in,
Bartın Milletvekili Yılmaz Tunç’un MHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
6.- Bartın Milletvekili Yılmaz Tunç’un,
Manisa Milletvekili Özgür Özel’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
7.- Diyarbakır Milletvekili İdris
Baluken’in, Diyarbakır Milletvekili Mehmet Galip Ensarioğlu’nun HDP grup
önerisi üzerinde konuşması sırasında Halkların Demokratik Partisine sataşması
nedeniyle konuşması
8.- Diyarbakır Milletvekili Mehmet Galip
Ensarioğlu’nun, Diyarbakır Milletvekili İdris Baluken’in sataşma nedeniyle
yaptığı konuşması sırasında şahsına sataşması nedeniyle konuşması
9.- Diyarbakır Milletvekili İdris
Baluken’in, Diyarbakır Milletvekili Mehmet Galip Ensarioğlu’nun sataşma
nedeniyle yaptığı konuşması sırasında şahsına sataşması nedeniyle konuşması
10.- Diyarbakır Milletvekili Mehmet Galip
Ensarioğlu’nun, İzmir Milletvekili Mustafa Ali Balbay’ın HDP grup önerisi
üzerinde yaptığı konuşması sırasında şahsına sataşması nedeniyle konuşması
11.- Manisa Milletvekili Özgür Özel’in,
Diyarbakır Milletvekili Mehmet Galip Ensarioğlu’nun sataşma nedeniyle yaptığı
konuşması sırasında CHP Grubuna ve şahsına sataşması nedeniyle konuşması
12.- Kayseri Milletvekili Mustafa
Elitaş’ın, Manisa Milletvekili Özgür Özel’in sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
13.- Diyarbakır Milletvekili Mehmet Galip
Ensarioğlu’nun, Manisa Milletvekili Özgür Özel’in sataşma nedeniyle yaptığı
konuşması sırasında şahsına sataşması nedeniyle konuşması
14.- Mersin Milletvekili Serdal
Kuyucuoğlu’nun, İstanbul Milletvekili Hulusi Şentürk’ün CHP grup önerisi
üzerinde yaptığı konuşması sırasında Cumhuriyet Halk Partisine sataşması
nedeniyle konuşması
15.- Muğla Milletvekili Mehmet Erdoğan’ın,
Trabzon Milletvekili Muhammet Balta’nın CHP grup önerisi üzerinde yaptığı
konuşması sırasında Milliyetçi Hareket Partisine sataşması nedeniyle konuşması
16.- Diyarbakır Milletvekili İdris
Baluken’in, Trabzon Milletvekili Muhammet Balta’nın CHP grup önerisi üzerinde
yaptığı konuşması sırasında HDP Grubuna sataşması nedeniyle konuşması
17.- İstanbul Milletvekili Mehmet Muş’un,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
18.- Diyarbakır Milletvekili İdris
Baluken’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
19.- İstanbul Milletvekili Mehmet Muş’un,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
20.- Diyarbakır Milletvekili İdris
Baluken’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
21.- Samsun Milletvekili Erhan Usta’nın,
Maliye Bakanı Naci Ağbal’ın soru-cevap bölümünde yaptığı konuşması sırasında
şahsına sataşması nedeniyle konuşması
22.- Samsun Milletvekili Erhan Usta’nın,
Maliye Bakanı Naci Ağbal’ın yaptığı açıklaması sırasında şahsına sataşması
nedeniyle konuşması

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Ali Özcan ve 24
milletvekilinin, Elazığ ve çevre illerindeki deprem riski ve bu riskin
yaratacağı tehditlerin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/258)
2.- İstanbul Milletvekili Gülay Yedekci ve
24 milletvekilinin, Türkiye’de son yıllarda yüksek oranda gerçekleşen kız
çocuğu evlilikleri ile çocuk istismarının ve 18 yaş altı çocuk evliliklerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/259)
3.- Artvin Milletvekili Uğur Bayraktutan ve
22 milletvekilinin, Artvin ilinin Şavşat ilçesinde yaşanan sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/260)

VIII.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili Manisa
Milletvekili Erkan Akçay tarafından, Türk hukuk sisteminin sorunlarının tespiti
ve sorunların çözümüne yönelik gerekli yasal düzenlemelerin yapılması amacıyla
13/7/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 13 Temmuz 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- HDP Grubunun, Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar Demirel
tarafından, askerî operasyonlar ve Lice’deki yangınların sebeplerinin
araştırılması amacıyla 29/6/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 13
Temmuz 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
3.- CHP Grubunun, Mersin Milletvekili
Serdal Kuyucuoğlu ve arkadaşları tarafından, Büyükşehir Yasası nedeniyle
yatırımlardan yeterince payını alamayan ve bu nedenle mağduriyet yaşayan
ilçeler, beldeler ve köylerin içinde bulundukları durumun araştırılması
amacıyla 3/6/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 13 Temmuz 2016 Çarşamba
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi

IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, Genel Kurulda temiz bir dil kullanılması gerektiğine ilişkin
konuşması

X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı (1/728) ile
Plan ve Bütçe Komisyonu Raporu (S.Sayısı 404)
2.- Uluslararası İşgücü Kanunu Tasarısı
(1/727) ve Sağlık, Aile, Çalışma ve Sosyal İşler Komisyonu Raporu’nun (S.
Sayısı: 403)
13 Temmuz 2016 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili PervinBULDAN
KÂTİP ÜYELER: Ali Haydar HAKVERDİ (Ankara), Mücahit DURMUŞOĞLU
(Osmaniye) 
----- 0 -----
BAŞKAN – Türkiye
Büyük Millet Meclisinin 112’nci Birleşimini açıyorum.
III.- YOKLAMA
BAŞKAN
– Elektronik cihazla yoklama yapacağız.
Yoklama
için iki dakika süre vereceğim.
Sayın
milletvekillerinin oy düğmelerine basarak salonda bulunduklarını
bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla iki dakikalık süre içerisinde Başkanlığa
ulaştırmalarını ve salondan ayrılmamalarını rica ediyorum. 
Yoklama
işlemini başlatıyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Edirne’nin sorunları hakkında söz isteyen Edirne Milletvekili
Sayın Erdin Bircan’a aittir. (CHP sıralarından alkışlar)
Sayın
Bircan, süreniz beş dakika.
Buyurun.

IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Edirne Milletvekili Erdin Bircan’ın,
Edirne’nin sorunlarına ilişkin gündem dışı konuşması
ERDİN
BİRCAN (Edirne) – Sayın Başkan, değerli milletvekilleri; yüce heyetinizi saygıyla
selamlıyorum. 
Konuşmama
başlamadan önce, altı yüz elli beş yıllık dev geleneğimiz olan Kırkpınar’ımıza
tüm halkımızı davet etmek istiyorum. Yurttaşlarımızı 18-24 Temmuz tarihlerinde
dünyanın en eski, kesintisiz devam eden organizasyonu olan tarihî Kırkpınar
Yağlı Güreşleri’ne davet ediyor, Edirne’mizin güzelliklerini görmelerini
bekliyorum. 
Edirne
Milletvekili olarak gerek bu kürsüden gerek diğer tüm platformlarda ilimizin ve
ilçelerimizin bütün sorunlarını dile getirmeye, çözümleri bulması gereken iktidara
çözüm önerilerimizi de sunarak yardımcı olmaya çalışıyorum. İktidar, Edirne’ye
üvey evlat muamelesi yapmaya devam ettikçe ben ilimin sorunlarını anlatmaktan
bıkmayacağım, usanmayacağım. Edirneli insanlarımın dertleri bitmeden,
çözülmeden bu kürsüden hep bu dertleri anlatmaya devam edeceğim. 
Tarımdan
başlayalım; 42 ile tarımsal, kırsal kalkınma destekleri veriliyor. Bu 42 ilin
arasında Edirne yok. Bunu soruyoruz Bakana, Bakan, itiraf gibi yanıt veriyor:
“42 il için ısrarlı talepleri ve çalışmaları olduğu için tarımsal, kırsal
kalkınmadan yararlanıyor.” diyor. Yani sayın milletvekilleri, Gıda, Tarım ve
Hayvancılık Bakanlığının kırsal kalkınma desteklerinden Edirne’yi
yararlandırmak gibi hiçbir niyeti yok. Benim çiftçim emeğinin karşılığını
alamadığı için tarımsal araziler yabancılara satılıyor ve olan yine çiftçime
oluyor. 
Tarımda
sorun var da diğer alanlarda yok mu? Ergene’nin kirliliği açıklamalarla
maalesef temizlenmiyor. Ergene, yine zehir saçmaya devam ediyor. Ergene’nin
zehir gibi akan suyuna çare olmadığınız için geçtiği tüm topraklarda canlı
bırakmıyor, Enez gibi turizm incisi bir ilçemizin denizi kirlenme tehlikesi
altında kalıyor. 
Yine,
Keşan-Enez yolu yaz döneminde günlük 300 bin kişinin ulaşımını sağlamaktadır.
Sahil hattına giden tek yol olmasına rağmen yolun yapılmaması nedeniyle sürekli
kazalar meydana gelmektedir. 2014’ten 2015’e yaralanmalı kaza oranında yüzde
100’den fazla artış olmuştur. Yola dair tek yapılan iş, 2014 yılında Enez
kavşağı-Kılıçköy arasının 5 kilometrelik kesiminde iyileştirme çalışmaları,
sadece bu kadar. Yıllardır tek santim yol yapımı yok. Orada bu yaz meydana
gelecek kazalarda -Allah korusun- ölen ya da yaralanan yurttaşlarımızın
sorumlusu sizlersiniz. 
Edirne
turizmine önem vermek yerine daha önce bu kürsüden defalarca dile getirdiğim
Keşan ilçemiz Mecidiye sahilinde, doğa ve turizm harikasında, taş ocağına onay
veriyorsunuz. Turizm demişken, sahillerin kiralanması konusu da önemli. Çevre
ve Şehircilik Bakanlığı sahilleri ihale yöntemiyle kiralatmak istiyor. Sahili
olan köy muhtarlıklarına bir ayrıcalık öngörmeyen Bakanlık, sahildeki oteller
için ayrıcalık yaparak otellere pazarlık usulüyle sahilleri tahsis edeceğini
açıkladı. Otele imtiyaz sağlayan AKP, sahilin olduğu köye, köylüye, muhtarlığa
“Büyük şirketlerle aynı ihaleye gir ve öyle sahilini kirala.” diyor. Köylünün
malını köylüye ihaleyle kiralamak nasıl bir mantıktır, nasıl bir akıldır? Biz
bu alanların muhtarlıklara tahsis edilmesini ve halkımızın rahat rahat sahilden
yararlanmasını istiyoruz. 
Yine,
Keşan’ımızın Yaylaköy’ü sahilinde dünyanın imrenerek bakacağı kale kalıntıları
var. Edirne Kültür Varlıklarını Koruma Kurulu tarafından 2012’de tescillenen ve
sit alanı ilan edilen tarihî kale kalıntıları, bakımsızlıktan, definecilerin
tahribatı ve Ege Denizi’nin aşındırması nedeniyle yıkılma, yok olma tehlikesi
yaşamaktadır. 
Edirne
genelinde sürekli yaşanan ve yurttaşlarımızı canından bezdiren bir elektrik
kesintisi yaşanıyor ve bununla ilgili hiçbir çalışma yapılmamaktadır. 
Daha
sayacağım bir sürü sorun var ama zaman yok. Hükûmet “Osmanlı” demeyi çok
seviyor ama buradan hatırlatıyorum ki Edirne, Osmanlı Devleti’ne başkentlik
yapmıştır. Osmanlı, Edirne’de büyümüştür, ilk müdafai hukuk cemiyeti de
Edirne’de kurulmuştur. Edirne serhat şehridir, cumhuriyet şehridir.
(Mikrofon
otomatik cihaz tarafından kapatıldı)
ERDİN
BİRCAN (Devamla) – Siz, Edirne’ye bugüne kadar üvey evlat muamelesi yaptınız.
Edirne’ye borçlusunuz. Benim Edirne insanım hakkı olan hizmeti istiyor. 
Yine,
konuşmamı bitirirken 18-24 Temmuz tarihlerinde 655’inci Kırkpınar Yağlı
Güreşlerimize hepinizi davet ediyorum. Saygılar sunuyorum. (CHP sıralarından
alkışlar) 
BAŞKAN
– Teşekkür ederiz Sayın Bircan.
Gündem
dışı ikinci söz, bilim, eğitim ve TÜBİTAK’la ilgili söz isteyen İstanbul
Milletvekili Sayın Filiz Kerestecioğlu’na aittir.
Sayın
Kerestecioğlu, süreniz beş dakika.
Buyurun.
(HDP sıralarından alkışlar) 
2.- İstanbul Milletvekili Filiz
Kerestecioğlu Demir’in, bilim, eğitim ve TÜBİTAK’a ilişkin gündem dışı
konuşması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, bugün, Türkiye -emek yoğun sektörlerde takılı kalmış- ucuz
emek gücünden yararlanarak düşük teknolojili ürünler üretirken, Çin ve Güney
Kore gibi ülkeler yüksek teknolojili ürünlerde ciddi bir atılım yaptılar.
Biyoteknoloji ve nanoteknolojide önemli bir başarı gösteriyorlar. Bugün
teknolojik ürünler Türkiye’ye bu ülkelerden gelirken, biz ise onlara Türkiyeli
olmayan şirketler için ürettiğimiz fason tekstil ürünlerini satıyoruz. Hâlen
Türkiye’yi ucuz iş gücü ve inşaat ülkesi olarak pazarlıyoruz. Yani 2023, 2050
hedefleri hayallerini süslü “billboard”lara yazsanız da maalesef hayal kalmaya
mahkûmlar. 
Peki,
ülkemizin bilim ve teknoloji politikalarını belirleme görevine sahip TÜBİTAK bu
durumu düzeltmek için ne yapıyor? 2009 yılında Darwin’i sansürlüyor, bilimsel
kitapların basımı ve satışını durduruyor; kurumun kadroları vasıfsız, sadece
AKP’li olduğu için oraya gelen isimlerle değiştiriliyor. Yıllar geçtikçe,
TÜBİTAK tarafından ödüle değer bulunan ve sergilenen lise projelerinin de
içeriği değişiyor. Örneklersek, Tayland’da Osmanlı İzleri Projesi, Ecdadına
Bağlı Bir Nesil Ödülü’nü alıyor. EKG çekerken hastanın göğüs bölgesinin çıplak
olmasına çözüm üreten EKG Önlüğüyle Mahremiyeti Korumak Projesi, Cuma Namazının
Sosyalleşmeye ve Toplumsallaşmaya Etkisi, Tebessüm ve Selamın Temiz Dünyalara
Etkisinin Araştırılması, İnsanı Hor Gören İyiliği Zor Görür gibi projeler
sergilenmeye değer bulunuyor. 
Bir
kapta Kur’an-ı Kerim dinletilen bir fasulyenin, ikinci kapta kulakları rahatsız
eden tarzda müzikler dinletilen fasulyeye ve üçüncü kapta hiçbir ses verilmeyen
fasulyeye göre en az 3 kat daha fazla büyüdüğünü iddia eden Canların Gıdası
Kur’an-ı Kerim Projesi takdir topluyor. Oysa ahenkli müziklerin zaten şifa
verici olduğu yıllardır, yüzyıllardır bilinen bir şeydir. Böyle Kur’an-ı Kerim
ya da başka şeyler okumaya gerek yok.
Peki,
bazı temel bilimsel projelere ne oluyor bir bakalım. Sıvılardaki Su Oranını
Mıknatısla Ölçebilen Ucuz, Hızlı ve Taşınabilir Bir Sistem Projesi’yle
TÜBİTAK’tan derece alamayan bir öğrenci, İlayda Şamilgil, dünyanın en prestijli
fizik proje yarışması olarak kabul edilen “First Step to Nobel Prize in
Physics”te birinci oluyor.
Bana
bu konuşmayı yapmak için ilham veren bir başka proje, TÜBİTAK’ın bölge
sergisine dahi çağrılmayan Atık Yengeç, Karides Kabuklarından Yara Bandı
Projesi’ni ABD’deki Genius Olimpiyatlarına gönderen gençler, Mehmet Can Dursun
ve İrfan Efe Boztepe –bilelim diye isimlerini özellikle söylüyorum- 2.450 proje
arasından dünya birincisi olarak dönüyorlar.
Maden
işçilerinin yerini sürekli kayıt altına alan ve bir kaza anında yerlerinin
tespit edilmesine olanak sağlayan proje, yine sergilenmeye değer bulunmuyor
TÜBİTAK tarafından. 
Size
başka bir örnek daha vermek istiyorum. Her yıl üniversite sınavlarında on
binlerce öğrencinin tek bir matematik veya fen sorusu dahi çözememesi
gösteriyor ki temel bilimler eğitiminde ciddi bir kriz yaşıyoruz. Peki, temel
bilimleri geliştirmek için çabalayanlara, idealist insanlara neyi reva
görüyoruz? Bir öğrencinin sözlerini paylaşacağım: “Gerçekten de okuldaki
matematikten çok farklıydı; bu dersleri dinleyerek daha iyi düşünmeye başladım,
test sorularını daha kolay yapmaya başladım çünkü insanın düşünce yapısı
gelişiyordu.” Evet, burası, yıllardır engellemeye çalıştığınız, AK PARTİ’li
belediyenin yolunu dahi yapmadığı, üstelik savcılığa şikâyet ederek sürekli
davalarla uğraşmak zorunda bıraktığınız sevgili Ali Nesin’in Matematik Köyü.
Dünyanın en ünlü matematikçilerinin aldıkları ödülleri bağışladıkları ve
yaptıklarını hayranlıkla izledikleri Nesin Matematik Köyü. 
Evet,
arkadaşlar, geldiğimiz noktada çocukların suçu yok, sizler TÜBİTAK’ı da
“TÜBİT-AK” yapmaya, “AK-TÜBİT” yapmaya çalışıyorsunuz ama ben gençlere
güveniyorum ve her bakımdan kendi geleceklerine sahip çıkacaklarına olan
inancım da sonsuz. 
Saygılar
sunuyorum. (HDP sıralarından alkışlar) 
BAŞKAN
– Teşekkür ederiz Sayın Kerestecioğlu. 
Gündem
dışı üçüncü söz, Konya’nın sorunları ve yaşanan dolu afetiyle ilgili söz
isteyen Konya Milletvekili Sayın Halil Etyemez’e aittir. 
Süreniz
beş dakika, buyurun. (AK PARTİ sıralarından alkışlar) 
3.- Konya Milletvekili Halil Etyemez’in,
Konya’nın sorunlarına ve yaşanan dolu afetine ilişkin gündem dışı konuşması
HALİL
ETYEMEZ (Konya) – Sayın Başkan, değerli milletvekilleri; Konya’da ve Karaman’da
yaşanan, çiftçilerimizi olumsuz etkileyen dolu afeti sebebiyle şahsım adına söz
almış bulunmaktayım, öncelikle hepinizi saygıyla selamlıyorum. 
Yirmi
bir yıl önce Avrupa’nın göbeğinde, Srebrenitsa’da 8.372 Boşnak’ın Sırplar
tarafından katledilmesini buradan kınıyor, ölenlere Allah’tan rahmet diliyorum.

Yine,
terörle mücadelede şehit olan asker ve polislerimize de Allah’tan rahmet
diliyorum. 
Değerli
milletvekilleri, Konya maneviyat şehri, Konya medeniyet şehri, Konya sanayi
şehri, Konya Türkiye'nin tarım başkenti ve tahıl ambarı. Bilindiği gibi, Konya
Ovası 35 ilçesiyle Türkiye'nin toplam tarımsal alanının yüzde 8’ini
oluşturmaktadır. Toplam 239 milyon hektar olan ülkemiz tarım alanları içinde
Konya’mız 19 milyon hektar alanda 105 bin çiftçimizle Türkiye tarım ekonomisine
önemli katkı sağlamaktadır. 
Değerli
milletvekilleri, Konya ve Karaman’ın ilçelerinde etkili olan dolu afeti ekili
alanlarda büyük hasara yol açmıştır. Konya’mızın 7 ilçesinin 53 mahallesinde
5.760 çiftçimiz 375.995 dekar alanda zarara uğramıştır. Çiftçilerimizin yıl
boyunca sarf etmiş oldukları emekleri heba olmuş, yer yer yüzde 90’lara varan
ürün kaybı söz konusu olmuştur. 
Tarihte
ilk tarım anıtının, bolluk ve bereket sembolü İvriz Anıtı’nın bulunduğu ve
Türkiye'nin ilçeleri arasında süt üretiminde günlük bin tonla birinci olan
Ereğli ilçemizde 29 Haziran 2016’da yaşanan dolu afeti sonucu Acıkuyu,
Aşağıgöndelen, Yukarıgöndelen, Yeniköy, Çiller, Kamışlıkuyu, Kargacı,
Bulgurluk, Akhüyük, Servili, Aziziye ve Zengen Mahallelerimizde 1.542 çiftçimiz
106 bin dekarda yüzde 90’lara varan oranlarda zarar görmüştür.
Erozyonla
mücadelede büyük mesafe katetmiş ve 380 bin küçükbaş hayvanla Türkiye’de önemli
bir yere sahip olan Karapınar ilçemizde Akören, Çiğil, Hasanoba, İslik,
Karakışla, Kayacık, Yenikuyu ve Sandıklı Mahallelerinde 120 bin dekar alanda
etkili olan dolu afeti yine yüzde 90’lara varan oranlarda zarara yol açmıştır.
Bozkır
ilçemizde Hacılar, Ulupınar, Kınık, Boyalı, Koçaş ve Işıklar Mahallelerinde 22 bin
dekar alanda etkili olan dolu afeti 882 çiftçimize yüzde 45 ile yüzde 90’lara
varan zarara yol açmıştır.
Çumra
ilçemizde Çiçek, Erentepe, Yürükcamili, Arıkören, Adakale ve Uzunkuyu
Mahallelerinde 37 bin dekar alanda etkili olan dolu afeti 595 çiftçimize yüzde
60’a varan oranlarda zarara neden olmuştur.
Ilgın
ilçemizde Çiğil, Yukarıçiğil ve Belekler Mahallelerinde 19 bin dekar alanda
etkili olan dolu afeti 801 çiftçimize yüzde 65’e varan oranlarda zarar
vermiştir. 
Güneysınır
ilçemizde 12 mahallemizde 65 bin dekar alanda etkili olan dolu ve sel afeti
1.137 çiftçimize yüzde 90’lara varan oranlarda zarar vermiştir. 
Beyşehir
ilçemizde 5 mahallemizde 6.300 dekar alanda etkili olan dolu afeti 307
çiftçimize yüzde 15’lere varan oranlarda zarar vermiştir. 
Dolu
afeti yaşandığı andan itibaren bizzat şahsım, ilçe tarım müdürlüklerimiz, İl
Müdürlüğümüz tarafından konuyla ilgili hasar tespiti yapılarak gerekli
çalışmalar yapılmış ve ilgili Tarım Bakanlığı ve Afet İşleri Genel Müdürlüğüne
gönderilmiştir. 
Yine,
ayrıca Konya’mızda son zamanların en büyük kuraklığı yaşanmakta, 2015-2016
tarım sezonunda 23 Mayıs itibarıyla düşen yağış miktarı bir önceki döneme göre
yüzde 45 oranında ve uzun yıllar ortalamasına göre yüzde 31 oranında, önemli
bir oranda azalış göstermiştir. 
Sonuç
olarak, verim ortalaması buğdayda 233 kilogram, arpada 210 kilogram civarında,
toplamda 770 bin ton oranında azalma gerçekleşmiş ve 628 milyon 581 bin 210 TL
civarında da tahminen bir ekonomik kayıp olacağı söz konusudur. 
Yaşanılan
afet nedeniyle ziyaret etmiş olduğumuz afetzede köy muhtarlarımız ve
çiftçilerimiz yaşamış oldukları afet dolayısıyla uğramış oldukları zararın
giderilmesi için Hükûmetimiz tarafından gerekli desteğin sağlanacağına inanıyor
ve bu beklenti içinde olduklarını gördük. 
(Mikrofon
otomatik cihaz tarafından kapatıldı)
HALİL
ETYEMEZ (Devamla) - Biz de hem Konya milletvekilleri olarak, ilgili Tarım
Bakanlığı ve Hükûmetimiz olarak çiftçimizin yanında olacağımızı, bugüne kadar
olduğu gibi bundan sonra da yanında olacağımızı ifade ediyor, tekrar hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Etyemez.
Sayın
milletvekilleri, şimdi sisteme giren ilk 15 milletvekiline İç Tüzük 60’a göre
yerinden kısa söz vereceğim.
İlk
sıradan başlıyoruz.
Sayın
Aydın…
V.- AÇIKLAMALAR
1.- Bursa Milletvekili Erkan Aydın’ın,
tarım alanlarının giderek yok olmasına ilişkin açıklaması
ERKAN
AYDIN (Bursa) – Teşekkür ederim Sayın Başkan.
Yoğun
gündem maddeleri arasında sıkışıp kalan Türkiye’de çok büyük zenginlikler
kayboluyor. Yeni verilere göre Türkiye’nin nüfusu 1990-2015 yılları arasında
yüzde 39 artarken tarım alanları ise yüzde 14 azaldı. Çiftçimiz 85 milyonluk
bir nüfusu besliyor, ayrıca milyonlarca ton gıda ürünü de ihraç ediyor. Tarımın
ülke millî gelirine katkısı 55-56 milyar doları buluyor. Bunların hepsinin
sürekliliği tarım alanlarımızın korunmasına bağlı. Başta seçim bölgem Bursa
olmak üzere, tarım alanlarımız giderek yok oluyor. Bursa Ovası, sanayi ve
plansız kentleşme yüzünden yok olma tehlikesiyle karşı karşıya. Meyve sebze
üretimi yok olmak üzere. Ben de buradan diyorum ki: Sayın Başbakanımız
acillerde kız bakmakla uğraşacağına ülkenin gerçeklerine dönsün.
Saygılar
sunuyorum.
BAŞKAN
– Sayın Engin…
2.- İstanbul Milletvekili Didem Engin’in,
ülkemizdeki gelir adaletsizliğine ilişkin açıklaması
DİDEM
ENGİN (İstanbul) – Teşekkürler Sayın Başkan.
AKP
iktidarıyla birlikte ülkemizde gelir adaletsizliği çok yüksek boyutlara ulaştı.
Ekonomik Kalkınma ve İşbirliği Teşkilatı OECD’nin 2015 yılı Gelir Adaletsizliği
Raporu’na göre Türkiye, üye ülkeler arasında gelirin en adaletsiz dağıldığı üç
ülkeden biri. Türkiye’deki en zengin yüzde 10’luk kesimin serveti, en yoksul
yüzde 10’dan 15,2 kat daha fazla. Ülkemizdeki en zengin yüzde 1, 2002’de, millî
servetin yüzde 39’una sahipken 2014’te yüzde 54’üne sahip hâle geldi. Yoksulluk
ve gelir dağılımındaki eşitsizlik en çok çocuklarımızı ve gençlerimizi
etkiliyor. Kısacası, ülkemizde AKP iktidarında, her geçen gün zengin daha çok
zenginleşiyor, yoksul daha çok yoksullaşıyor. Asgari ücrette çalışan ve düşük
geliri olan vatandaşlarımızın yükü her geçen gün artıyor. Hükûmet,
sürdürülebilir politikalar geliştirerek gelir adaletini ve sosyal adaleti
sağlamaya yönelik adımları bir an evvel atmalı.
Teşekkür
ederim.
BAŞKAN
– Sayın Yılmaztekin…
3.- Şanlıurfa Milletvekili Kemalettin
Yılmaztekin’in, bir yazarın gazetedeki köşesinde Recep Tayyip Erdoğan’a yönelik
bazı sözlerine ilişkin açıklaması
KEMALETTİN
YILMAZTEKİN (Şanlıurfa) – Değerli milletvekilleri, bugün “yozdil” bir yazar,
köşesinde bugüne kadar sadece bilim insanlarına vatandaşlık verildiğini ifade
ederek “300 bini hamile, 2 milyonu okuma yazma bilmeyen, 3,5 milyonu işsiz,
güçsüz, zır cahil.” diyerek de Suriyeli kardeşlerimize hakaret etmiştir. Son
cümlesinde ise “Suriyeliler kalsın razıyız, İngiltere veya Kanada sadece Tayyip
Erdoğan’ı buradan alsın yeter.” diyerek de asıl amacını, şizofrenide sınır
tanımadığını dünya kamuoyu önünde ve Türkiye kamuoyu önünde göstermiştir. Bu
zihniyet, mandacı, hep müstemlekeci ve hastalıklı bir zihniyeti yansıtmaktadır.
Güneyden geleni hor, Batı’dan geleni hoş gören bu akıl kaybetmeye mahkûmdur.
Hiçbir zaman aziz milletimizin gönlünde yer bulmadı, bulamayacaktır. Bu sebeple
kendisini şiddetle kınıyor, yüce Meclisi saygıyla selamlıyorum.
BAŞKAN
– Sayın Atıcı…
4.- Mersin Milletvekili Aytuğ Atıcı’nın,
Fransa’nın Ankara Büyükelçiliği ve İstanbul Başkonsolosluğunun ikinci bir emre
kadar kapatılmasına ilişkin açıklaması
AYTUĞ
ATICI (Mersin) – Teşekkür ederim Sayın Başkan. 
AKP’nin
çağ atlattığını iddia ettiği ve cazibe merkezi olarak ilan ettiği ülkemizde, 14
Temmuz Fransa Millî Günü kutlamaları güvenlik nedeniyle iptal edildi. Üstelik
sadece bir yerde değil, Ankara, İstanbul ve İzmir’de, daha da kötüsü,
Fransa’nın Ankara Büyükelçiliği ve İstanbul Başkonsolosluğu ikinci bir emre
kadar kapatıldı. Korkarım, bunun ardından diğer büyükelçilikler de
kapatılabilir. AKP’nin Türkiye'yi getirdiği nokta budur. Başta Mersin olmak
üzere, bütün turistik bölgelerin hasretle turist beklediği bir dönemde
yabancılar ülkemizden bir bir kaçmaktadır. AKP Hükûmeti ülkeyi suni gündemlerle
oyalamaktan ve halkı kandırmaktan derhâl vazgeçmeli ve daha fazla zarar
vermeden istifa etmelidir. 
BAŞKAN
– Sayın Çamlı... Yok.
Sayın
Bektaşoğlu...
5.- Giresun Milletvekili Bülent Yener Bektaşoğlu’nun,
Ramazan Bayramı’nda yaşanan trafik kazalarına ve Giresun’un Alucra ilçesinde
karakoldaki askerlerle bayramlaşma ve şehit yakınlarını ziyaretten dönen
helikopterin düşmesine ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Bayram
ne yazık ki yine acı ve kanlı geçti; şehitlerimiz vardı, trafik kazalarında 120
insanımızı kaybettik. Hepsine rahmet diliyorum, milletimizin başı sağ olsun.
Bayramın
acı olaylarından biri seçim bölgem Giresun’da yaşandı. Alucra ilçesinde,
karakoldaki askerlerle bayramlaşma ve şehit yakınlarını ziyaretten dönenlerin
bulundukları askerî helikopter Tohumluk Yaylası’na düştü. Asker ve asker
yakınlarımızdan 7 kişiyi şehit verdik. Hükûmet yetkilileri bu olayın hemen
ardından, daha olay yerine, şehit ve yaralılara ulaşılmadan, olayın sis ve kötü
hava şartlarından meydana geldiğini açıkladılar. Görgü tanıkları dinlenmeden,
teknolojik ve hukuki inceleme yapılmadan, bilgi ve belgelere ulaşılmadan
yapılan bu açıklamaları inandırıcı bulmadık. Bu aceleyi ve telaşı anlamış
değiliz. Buradan, Hükûmeti göreve davet ediyoruz. Helikopterin düşmesine neden
olacak bir sisin olmadığı iddiaları başta olmak üzere, olayın bütün
boyutlarının hiçbir kuşkuya meydan vermeyecek şekilde ortaya çıkarılması,
özellikle kaza kırım raporunun bir an önce açıklanmasını bekliyoruz. İnşallah,
acımızı artıracak başka bir sonuç çıkmaz. 
(Mikrofon
otomatik cihaz tarafından kapatıldı) 
BÜLENT
YENER BEKTAŞOĞLU (Giresun) – Bu olayda şehit olanlara Allah’tan rahmet,
yaralananlara acil şifalar diliyorum.
Giresunlu
hemşehrilerime gösterdikleri hassasiyetten dolayı çok teşekkür ediyorum. Sağ
olun.
BAŞKAN
– Sayın Turan...
6.- İstanbul Milletvekili Hasan Turan’ın,
bazı Avrupa Birliği ülkelerinin teröre verdikleri desteği kınadığına ilişkin açıklaması
HASAN
TURAN (İstanbul) – Sayın
Başkan, değerli milletvekilleri; Avrupa Birliğinin başkenti Brüksel’de terör
örgütü yandaşlarının daha önce propaganda çadırı açmasından sonra, şimdi de Avrupa Parlamentosunda teröristbaşı ve terör
elemanlarının resimlerinin de içerisinde bulunduğu fotoğraf sergisi açılıyor.
Bundan birkaç gün önce de yine Köln’de terör örgütü sempatizanları Türkiye
aleyhinde örgüt propagandası yapan yürüyüşler yapıyor. Ben Avrupa Birliği
ülkelerinin, özellikle bazı devletlerin teröre destek veren bu tutumunu, terör
karşısındaki çifte yüzlü davranışını kınıyorum, telin ediyorum buradan. Bizim
kendi içimizde de farklı siyasi partilerden kendi millî meseleleri…
(Mikrofon
otomatik cihaz tarafından kapatıldı)
BAŞKAN
– Sayın Kayışoğlu…
7.- Bursa Milletvekili Nurhayat Altaca
Kayışoğlu’nun, Bursa’da ve Türkiye’nin birçok yerinde meydana gelen iş
cinayetlerine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum. 
Bugün
sabah Bursa Gemlik’te gerçekleşen bir iş cinayetinde 30 yaşında, bir çocuk
babası, Abdullah Batak hayatını kaybetti. Yine, dün Bursa İnegöl’de 34 yaşında
Turgay Kaya iş cinayeti sonucu vefat etti. Hepsine Allah’tan rahmet diliyorum.
Sadece Bursa’da bir gün içinde 2 kişi, yine Sinop’ta, Mersin’de ve Türkiye’nin birçok
yerinde gün içinde birçok kişi maalesef iş cinayetine kurban gitmiştir.
Bunların birer kaza olmadığını, kaza görünümlü cinayet olduğunu biliyoruz ve
önlenebileceğini de biliyoruz. Bu cinayetlere son vermek devletin en temel
görevlerindendir. Bu nedenle, gerekli tedbirlerin derhâl alınarak ve
denetimlerin yapılarak bu cinayetlere son verilmesini talep ediyoruz. 
Teşekkürler.

BAŞKAN
– Sayın Bozkurt… 
8.- Konya Milletvekili Mustafa Hüsnü
Bozkurt’un, Konya’nın bazı ilçelerinde yaşanan dolu felaketine ilişkin
açıklaması
MUSTAFA
HÜSNÜ BOZKURT (Konya) – Teşekkür ederim Sayın Başkan. 
29
Haziran günü Ereğli ilçemizin Aşağı Göndelen, Yukarı Göndelen, Yeniköy,
Acıkuyu, Kamışlıkuyu ve Çiller köyleri ile Karapınar, Bozkır, Çumra,
Güneysınır, Ilgın, Beyşehir ilçelerimizde ve Karaman ilimizde 600 bin dekar
alanı etkileyen ve ürünün yüzde 60 ila 100’ünün zarara uğramasına neden olan
büyük bir dolu afeti yaşandı. Bu konuda önerge de verdik, daha önce de gündeme
getirdik, hasar tespit çalışmaları yapıldı ama şu ana kadar 6 bin çiftçimizi
etkileyen bu büyük afet konusunda Tarım Bakanından zararın karşılanacağına dair
bir garanti alamadık. Bu konuda, biliyorum, AKP milletvekili kardeşlerimiz de
uğraşıyorlar. 
Ben
Sayın Bakanın bir an önce bu zararların karşılanacağı konusunda çiftçilerimize
bir müjde vermesini bekliyor, teşekkür ediyorum.
BAŞKAN
– Sayın Gündoğdu…
9.- Ordu Milletvekili Metin Gündoğdu’nun,
düşünür ve yazar Nurettin Topçu’nun vefatının 41’inci yıl dönümüne ilişkin
açıklaması
METİN
GÜNDOĞDU (Ordu) – Teşekkür ediyorum. 
Nurettin
Topçu, Anadolu topraklarının yetiştirdiği kıymetli yazar ve
mütefekkirlerdendir. “Davamız hayata uymak değil, hayatımızı Hakk’a
uydurmaktır.” diyerek ortaya koyduğu fikirleriyle Türk düşünce tarihinde önemli
izler bırakan Nurettin Topçu, ne olursa olsun İslam davasından yüz çevirmeyen,
duruşuyla ve cesaretiyle örnek bir millet adamıdır. 
Eserlerinde
ve hayatında İslam ahlakını daima merkez alan Nurettin Topçu “Biz bir ahlak
tarihinin çocuklarıyız. Ne ırk ne iktisat endişeleri ahlakımızı sarsamaz.”
diyerek İslam ahlakının önemine dikkat çekmiştir. Onun fikirlerini ve düşünce
iklimini anlayıp nesilden nesle aktarmak ve bahsettiği İslam ahlakını tekrar
temin etmek için elimizden geleni yapmalıyız. Bu, bizden sonraki nesillere
borcumuzdur. 
Kıymetli
düşünür ve yazar Nurettin Topçu’yu vefatının 41’inci senesinde rahmetle,
saygıyla anıyorum. 
BAŞKAN
– Sayın Arslan…
10.- Denizli Milletvekili Kazım Arslan’ın,
Denizli Pamukkale Sulama Birliğinin görevini iyi yapamadığı için mağdur olan
çiftçilere ve bu mağduriyetin giderilmesi gerektiğine ilişkin açıklaması
KAZIM
ARSLAN (Denizli) – Sayın Başkan, Denizli Pamukkale Sulama Birliği görevini iyi
yapmadığı için Sarayköy Ovası’nın bir kısmı, Hasköy, Beylerbeyi, Duacılı,
Üzerlik, Kumkısık Mahallelerinin arazileri sulanamıyor. Sıcakların bu kadar çok
arttığı bir dönemde yukarıda belirttiğim ovalara suyun verilmeyişi
çiftçilerimizi de mağdur etmektedir. Bu nedenle, Tarım ve Hayvancılık
Bakanlığının ve Devlet Su İşlerinin bu işe el atmasını, sulamanın iyi bir şekilde
yapılmasını, mahsullerin zarar görmemesi için sulama birliğine müdahale
edilmesini ve çiftçilerimizin zararlarının bir an önce önlenmesini istiyoruz. 
Teşekkür
ederim. 
BAŞKAN
– Sayın Akbaşoğlu…
11.- Çankırı Milletvekili Muhammet Emin
Akbaşoğlu’nun, terör saldırılarında hayatını kaybedenlere rahmet dilediğine ve
her türlü terörü lanetlediğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ediyorum. 
Başta
Avrupa’nın göbeğinde Srebrenitsa katliamında ölen kardeşlerimiz olmak üzere, terör
saldırıları sonucu ülkemizde hayatını kaybeden tüm şehitlerimize Allah’tan
rahmet ve mağfiret, yaralılara acil şifalar diliyorum. Her türlü terörü
lanetliyorum. 
Bildiğiniz
gibi, bir gölge oyunu olan Hacivat ve Karagöz’ü perde gerisinde sağ ve sol eliyle
oynatan kişi aynı kişidir. Merhum şampiyon Muhammet Ali’nin arkadaşı Malcolm
X’in güzel bir sözü var: “İnsan kuklayı değil, kuklacıyı görmeli ve ona göre
hareket etmeli.” der. Kurulu dünya sisteminin ifsat odakları, sağ elleriyle
DAEŞ’i, sol elleriyle PKK ve türevlerini kullanmaktadırlar. Dolayısıyla, tüm
terör örgütleri aynı odağa hizmet etmektedirler.
Türkiye,
Sayın Cumhurbaşkanımızın liderliğinde “Dünya beşten büyüktür.” diyerek, bütün
insanlığı, bu oyunu bozmaya davet ediyor. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) - Gelin, adil ve merhametli dünyayı hep birlikte
kuralım diyor, hepinizi saygıyla selamlıyorum.
BAŞKAN
– Sayın Gürer…
12.- Niğde Milletvekili Ömer Fethi
Gürer’in, Niğde ili olarak teröre verilen şehitlere ve Türkiye Büyük Millet
Meclisinde çözüme yönelik düzenleme yapılması gerektiğine ilişkin açıklaması
ÖMER
FETHİ GÜRER (Niğde) – Hakkâri’de yaralandığı kaza sonrası Gülhane Askerî Tıp
Akademisine getirilen Niğde Bozköy kasabamızdan Polis Memurumuz Erol Öncel
bugün şehit olmuştur. Ailemizin acısını paylaştık, törenle şehidimizi
memleketimize uğurladık. Şehit polisimize Allah’tan rahmet, ailesine,
halkımıza, Emniyet teşkilatımıza başsağlığı diliyorum.
Niğde’mizde
teröre verdiğimiz şehit sayımız 170’e çıktı. Niğde ili olarak 7 Haziran
2015’ten bugüne, 5 polis, 5 asker şehidin acısını yaşadık. Terörün sona ermesi
adına, gereken her yasal düzenleme dâhil, çalışma yapılmalıdır. Anaların
ağlamaması, babaların evlat acısıyla yaşadıkları büyük acıların dinmesi için,
Türkiye Büyük Millet Meclisinin, çözüme yönelik toplantı ve yasal düzenleme
gerçekleştirmesi gereklidir. Terörü lanetlemek kadar terörü yok edecek
düzenlemeler de yapmak Meclisin görevidir. Hükûmet, terörle mücadelede dün de
bugün de, ayrı ayrı ama sonuca gitmeyen yollar denemiştir. Çözümü, tüm siyasi
partilerle iş birliğinde aramalıdır. Bu bir millî meseledir ve çözüm adresi
Türkiye Büyük Millet Meclisi olmalıdır.
(Mikrofon
otomatik cihaz tarafından kapatıldı) 
BAŞKAN
– Sayın Gaytancıoğlu…
13.- Edirne Milletvekili Okan
Gaytancıoğlu’nun, ülkemizde binlerce mimar, mühendis ve şehir plancısı işsiz
iken yabancılara hak ve imtiyaz tanınmaması gerektiğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Mesleğini
icra eden veya etmeyi bekleyen binlerce mimar ve mühendisten yardım talepleri
alıyoruz. Ülkemizde 100 binin üzerinde mühendis, mimar, şehir plancısı işsiz
iken Uluslararası İşgücü Kanunu Tasarısı’yla, yabancıların Türkiye’deki
çalışmalarında hiçbir denetim ve kurala tabi olmamaları kabul edilemez. 
Bir
mühendisin mesleğini icra edebilmesi için akademik ve mesleki yeterliliğinin
bulunması ön koşuldur. Bundan, ülkemizdeki mühendis, mimar ve şehir plancıları
muaf değilken, getirilen tasarıyla, yabancı ülke vatandaşları bu zorunluluktan
muaf tutuluyor. Mühendis olup olmadığını bilmediğimiz yabancılara bu kadar hak
ve imtiyazlar tanınmamalıdır. Bu tasarı yasalaşır ise kendi vatandaşı aleyhine
bir düzenleme yapan ilk ülke olarak tarihe geçeceğiz. Yasanın acilen geri
çekilmesini talep ediyorum.
BAŞKAN
– Sayın Arık…
14.- Kayseri Milletvekili Çetin Arık’ın,
atanamayan ve sayıları 30 bini aşkın felsefe grubu öğretmeninin durumuna
ilişkin açıklaması
ÇETİN
ARIK (Kayseri) – Teşekkür ediyorum Sayın Başkan.
Atanamayan
ve sayıları yüz binleri bulan öğretmenlerimiz içerisinde yer alan 30 bini aşkın
felsefe grubu öğretmenimiz gönderdiği mektupta bakınız, ne diyor?
“Atanamadığımız ve özel sektörde iş bulamadığımız için ilerleyen yaşlarımıza
rağmen ailelerimizden ve arkadaş çevremizden maddi destek almak durumunda
kalmaktayız. Bu durum birer yetişkin olarak hem onurumuzu hem de psikolojimizi
ciddi şekilde olumsuz etkilemektedir. Ekonomik bağımsızlığımızı kazanamadığımız
için yükseköğretimden kalma borçlarımızı ödeyemiyor, aile kuramıyor, günlük
ihtiyaçlarımızı karşılayamıyor ve geleceğe dair uzun vadeli planlar
kuramıyoruz.” Evet, atanamayan öğretmenlerin feryadı böyle. 
Peki,
Suriyeliler için vicdanı sızlayanlar, onlara iş ve vatandaşlık vermek
isteyenler, TOKİ’den ev vermeye kalkanlar atanamayan öğretmenlerimiz için
vicdanınız sızlamıyor mu? 
Teşekkür
ediyorum. (CHP
sıralarından alkışlar)
BAŞKAN
– 15’inci ve son olarak Sayın Çamak.
15.- Mersin Milletvekili Hüseyin Çamak’ın,
Kahramanmaraş’ın Afşin ilçesine bağlı köylerin hiç birinde altyapı olmadığına
ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
Kahramanmaraş’ın
Afşin ilçesine bağlı köyleri ziyaret ettim. Oğlakkaya, Koçovası, Ağcaşar,
Kötüre, Kepez, Binboğa, Yeşildere, İncirli, Türkçayırı, Haticepınar ve Kaşanlı
köylerinin hiçbirinde yol ve altyapı olmadığını gördüm. Bu köylerden bazılarına
normal arabayla ulaşabilmek imkânsız. Bu bölgede yaşayan insanlar siyasi
tercihlerinden dolayı cezalandırıldıklarını düşünüyorlar. 
Bir,
yetkililerin bu durumdan haberleri var mı? İki, varsa bu soruna çözüm bulmak
için herhangi bir şey düşünüyorlar mı?
Teşekkür
ederim.
BAŞKAN
– Teşekkür ederiz sayın milletvekilleri.
Şimdi
gündeme geçmeden önce istemleri hâlinde sayın grup başkan vekillerine de söz
vereceğiz.
Sisteme
giren yok ancak…
İDRİS
BALUKEN (Diyarbakır) – İstiyoruz, istiyoruz Başkanım.
BAŞKAN
- Peki, Sayın Baluken, açıyoruz.
MEHMET
ERDOĞAN (Muğla) – Erkan Bey gelince kullanacak. 
BAŞKAN
- Tamam, Sayın Akçay gelince söz veririz.
Sayın
Baluken’den başlayalım.
16.- Diyarbakır Milletvekili İdris
Baluken’in, yirmi iki yıldır tutuklu bulunan İlhan Çomak’ın davasının bugün
İstanbul 4. Ağır Ceza Mahkemesinde görüldüğüne, Başbakan Binali Yıldırım’ın
acil servislerle ilgili yaptığı tanımlamaya ve 23 Mart 1960 tarihinde
Şanlıurfa’da vefat eden Bediüzzaman Saidi Nursi’ye ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, 21 yaşında tutuklanan ve yirmi iki yıldır hakkında herhangi bir hüküm
olmadan tutuklu bulunan İlhan Çomak’ın davası bugün bu saatlerde İstanbul
Adliyesi 4. Ağır Ceza Mahkemesinde görülüyor. Dünya tarihinde görülmemiş bir
hukuk garabetiyle karşı karşıyız. Sadullah Ergin’den, Kenan İpek’ten Bekir
Bozdağ’a kadar defalarca İlhan Çomak’ın durumuyla ilgili görüşmemize rağmen, bu
konuda ortada olan hukuksuzluk örneği aşikâr olmasına rağmen AKP siyasi
saiklarla hâlâ İlhan Çomak’ı hüküm verilmeden yirmi iki yıldır tutuklu bir
şekilde cezaevinde tutmaya devam ediyor. Bu tavrı kınadığımızı, bu hukuksuzluğu
kınadığımızı ifade ediyor ve bugünkü mahkemeden acil bir tahliye talebimizin
olduğunu belirtmek istiyorum. 
Diğer
taraftan, dün Başbakan Binali Yıldırım’ın acil servislerle ilgili yapmış olduğu
cinsiyetçi, ayrımcı ve düzeysiz tanımlamayı kınadığımızı, hem bir hekim olarak
hem Halkların Demokratik Partisi Grup Başkan Vekili olarak kınadığımızı ve bir
özür beklediğimizi ifade etmiştim. Bu saate kadar herhangi bir özür
gelmemiştir. Sayın Binali Yıldırım’a şunu hatırlatmak isterim ki şu anda
Türkiye’nin gelmiş olduğu tablo içerisinde acil servislerin önünde kendi
çocuklarının cenazesini tanımaya çalışan ailelerin dramı yaşanıyor. Böylesi bir
ortamda kadın sağlık çalışanlarını ve acil servise başvuran kadın hastaları,
kadın hasta yakınlarını her türlü şiddete ve tacize maruz bırakabilecek
riskleri taşıyan bu açıklamayı derhâl geri alması gerektiğini bir kez daha
buradan ifade etmek istiyorum. 
Diğer
taraftan…
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum Sayın Baluken. 
İDRİS
BALUKEN (Diyarbakır) – Tamamlıyorum Sayın Başkan. 
Bediüzzaman
Saidi Nursi ya da Saidi Kürdi bu ülkede ilmî ve manevi değerlere büyük katkısı
olan, “çağın üstadı” olarak bilinen bir alimdir, büyük bir insandır.
Bediüzzaman, büyük emeklerle ve yarattığı değerlerle yürütülen yaşamı sonrası
da 23 Mart 1960’ta Şanlıurfa’da vefat etti. 27 Mayıs darbesi sonrası da, 12
Temmuz 1960’ta cuntanın emriyle Saidi Nursi’nin mezarı yıktırıldı ve mezarı
açılarak o dönem, naaşı, kemikleri, bugün itibarıyla da bilinmeyen bir yere
gömüldü. Kendisini muhafazakâr olarak tanımlayan AKP iktidarı döneminde de
Bediüzzaman Saidi Nursi, Şeyh Sait ve Seyit Rıza başta olmak üzere bütün bu
büyük kanaat önderlerinin, alim insanların mezar yerlerinin iadesine yönelik
bütün taleplerimize cevap verilmemiştir. Cevap verilmediği gibi Lice, Dicle,
Varto başta olmak üzere birçok yerde mezarlık alanlar bizzat AKP’nin
talimatlarıyla bombalanmıştır. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Mezarlıklara karşı, mezarlara karşı savaş açan bir
pratik sergilenmiştir. Bu tutumu da kamuoyunun ve Türkiye halklarının takdirine
bırakıyorum.
Teşekkür
ederim.
BAŞKAN
– Teşekkür ederiz Sayın Baluken.
Sayın
Özel, buyurunuz.
17.- Manisa Milletvekili Özgür Özel’in,
terör nedeniyle hayatını kaybeden şehitlere rahmet dilediğine, bugün yayımlanan
vergi sıralaması listelerine, Başbakan Binali Yıldırım’ın acil servislerle
ilgili sözlerine ve İç Tüzük uzlaşma komisyonuna ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Tüm
Meclise verimli bir çalışma günü diliyoruz. 
Öncelikle,
bugün, GATA’da tedavi görürken hayatını kaybeden Niğde Bozköy’den polisimize
Allah’tan rahmet, ailesine sabır diliyoruz. Yine, dün ve ondan önceki günlerde
hayatını kaybeden şehitlerimize rahmet diliyoruz, ailelerine sabır diliyoruz.
Bugün
Türkiye’de vergi sıralamasıyla ilgili listeler yayınlandı. Listelerde olması
gerekenlere baktığınızda bir kısmı var. Adalet ve Kalkınma Partisinin eski
Türkiye’nin zenginleri olarak gördüğü, Türkiye’nin köklü kurum ve
kuruluşlarının aileleri, hissedarları, mensupları, yine geleneksel yerlerini
iyi kötü korumuşlar ama listeye baktığınızda görmeyi umduğunuz bazıları yok.
AKP’nin gözde müteahhitleri, havuzunu dolduran şirketler, bu şirketlerin
sahipleri, ortakları, aileleri, eşi dostu vergi listelerinde yok. Türkiye’nin,
son dönemde, özellikle ballı, devlet destekli, kamu garantili ihalelerinin
hepsini alan, buralardan fahiş kârlar elde eden, bu paralarla havuzları
dolduran kimsenin vergi sıralamasında yerini almıyor oluşunu yüce Meclisin,
kamuoyunun takdirlerine arz ediyoruz. 
Bir
diğer konu: Sayın Binali Yıldırım “Acil servislere kız bakmaya gidiyor
gençler.” sözüyle Türkiye’de büyük bir infial yarattı. Dün, 3 grup başkan
vekili olarak bunu kınadık. Her fırsatta, en ufak sözde Başbakanın gruplarının
mensubu olduğunu söyleyen Adalet ve Kalkınma Partisine de birtakım sözlerimiz,
yakınmalarımız oldu. 
(Mikrofon
otomatik cihaz tarafından kapatıldı)
BAŞKAN
– Ek sürenizi veriyoruz.
Buyurun.
ÖZGÜR
ÖZEL (Manisa) – Ama bu tepkileri duymazdan geldiler, Türkiye’deki infiali
görmezden geliyorlar. Ülkenin Başbakanının hem cinsiyetçi hem de mülkiyetçi bu
yaklaşımını Cumhuriyet Halk Partisi olarak kınıyoruz. Bu konu Türkiye’nin
gündemindedir. Başbakanın sağlık çalışanlarından ve Türkiye’nin her yaştaki bu
genç kadınlarından özür dilemesi gerekir. 
İç
Tüzük uzlaşma masasına hep birlikte oturuyoruz. Bugün sabah Sayın Yıldırım
demiş ki: “Uzlaştılar, uzlaştılar; uzlaşmadılar, günah bizden gitti.” Sanki
onun lütfuymuş gibi. Ne onun lütfuyla oturduk ne onun tehditlerine boyun eğeriz.
“Günahın gitmesi…” deyince, 630 milyarlık haram havuzunun günahı öyle bir İç
Tüzük masasıyla gitmez, bunu da Sayın Binali Yıldırım bilsin. (CHP sıralarından
alkışlar)
BAŞKAN
– Teşekkür ederiz Sayın Özel.
Sayın
Elitaş, buyurunuz.
18.- Kayseri Milletvekili Mustafa
Elitaş’ın, iki gün önce Mardin’de belediyeye ait bir araçla karakol baskını
yapılmasını şiddetle kınadığına ve Başbakan Binali Yıldırım’ın sağlıkta
dönüşümü anlatırken sarf ettiği bazı sözlerinin çarpıtıldığına ilişkin
açıklaması
MUSTAFA
ELİTAŞ (Kayseri) – Teşekkür ediyorum Sayın Başkan.
Bu
da herhâlde yeni çıkan âdetlerden biri. Grup başkan vekilleri iktidar partisine
hakaret etmek, Hükûmete hakaret etmek üzere bu işi kullanıyorlar gibi geliyor. 
Bakın,
dün Sayın Genel Başkanımız, Başbakanımız grup konuşmasında Türkiye’deki
sağlıkta dönüşümün hangi noktaya geldiğiyle ilgili bir tespit yaptı, ironi
yaptı.
ÖZGÜR
ÖZEL (Manisa) – İroniye bak!
MUSTAFA
ELİTAŞ (Kayseri) – Bundan önce acil servislerde insanlar hayatlarını
kaybederken, ilaç sıralarında, maaş sıralarında ölümlerini beklerken bugün
Türkiye’de acil servisler öyle bir noktaya doğru geldi ki bu Türkiye’deki
sağlıkta hizmetin hangi noktaya geldiğinin göstergesiydi. 
CEYHUN
İRGİL (Bursa) – Ne alakası var ya!
MUSTAFA
ELİTAŞ (Kayseri) – Ama aklı fikri cinsellikten başka olmayanlar, aklı fikri
cinsellikten başka olmayanlar…
BAKİ
ŞİMŞEK (Mersin) – Tarsus Devlet Hastanesinde vatandaş evinden vantilatör
götürüyor, vantilatör.
CEYHUN
İRGİL (Bursa) - “Kız bakmaya gitmek.” ne demek Sayın Başkan?
BAKİ
ŞİMŞEK (Mersin) – Tarsus Devlet Hastanesine vantilatörle gidiyor vatandaş,
geldiğimiz nokta bu.
MUSTAFA
ELİTAŞ (Kayseri) - Sayın Başbakana dediler ki: “Böyle böyle kız bakmaya
gidiyor.”
MUSTAFA
HÜSNÜ BOZKURT (Konya) – Sayın Başkan, şunu bile bile savunmayın ya.
CEYHUN
İRGİL (Bursa) - “Kız bakmaya gitmek” ne demek?
MUSTAFA
ELİTAŞ (Kayseri) – Sus bir dakika be, sus!
CEYHUN
İRGİL (Bursa) - “Kız bakmaya gitmek…”
MUSTAFA
ELİTAŞ (Kayseri) – Sus bir dakika, terbiyesizlik yapma; sus, konuşuyorum
burada!
BAŞKAN
– Sayın Elitaş, siz hitap ediniz lütfen.
MUSTAFA
ELİTAŞ (Kayseri) – Sayın Başkan, siz buradakileri uyarın lütfen.
BAŞKAN
– Tamam, ben uyarımı yaparım.
MUSTAFA
ELİTAŞ (Kayseri) – Ben grup başkan vekili olarak burada konuşuyorum,
yapılanlara, eleştirilere cevap veriyorum.
BAŞKAN
– Siz devam edin Sayın Elitaş.
ÖZGÜR
ÖZEL (Manisa) – Haklısınız.
Buyurun
Sayın Elitaş.
BAŞKAN
- Lütfen dinleyelim.
MUSTAFA
ELİTAŞ (Kayseri) – Burada, Sayın Başbakanın bu şekilde söylediği bir sözü,
sanki insanlar dört gözle taciz yapmak için bekliyormuş gibi söylemek insanın
zihnindeki kötü düşüncenin kalıntısının ne olduğunu gösterir; hani derler ya
“Dervişin fikri neyse zikri de o olur.” diye. Bunu Sayın Özel’e söylüyorum. 
İki
gün önce, üç gün önce Mardin’de belediyeye ait bir araçla bir karakol baskını
yapılmışken, 2 askerimiz şehit olmuş, 1 vatandaş ölmüş, 11 askerimiz yaralanmış
ve teröristler belediyeye ait bir araçla tekrar kaçmışken bunu şiddetle ve
nefretle kınıyorum. 
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum Sayın Elitaş. 
ÖZGÜR
ÖZEL (Manisa) – Bunu niye bana söylüyorsun, onu anlamadım.
MUSTAFA
ELİTAŞ (Kayseri) – Sana söyledim, sen onu anladın. 
Devletin
imkânlarıyla ve devletin kaynaklarıyla bir ülkenin güvenlik güçlerine karşı
yapılan bir saldırının şiddetle ve nefretle kınanan bir mesele olması gerekir
ama Türkiye’deki sağlık kurumlarının geldiği noktayı anlatan Sayın Başbakanın
sözlerini çarpıtarak sanki bütün insanlar cinsellik için sıraya dizilmiş, acil
servislere hücum etmiş gibi kınayan bir zihniyetin iki gün önce, üç gün önce
devletin kurumlarını belediye imkânlarıyla bombalayanları kınamamasını, ben,
burada, şiddetle ve nefretle kınıyorum. 
Saygılar
sunuyorum. 
BAŞKAN
– Teşekkür ederiz Sayın Elitaş. 
ÖZGÜR
ÖZEL (Manisa) – Sayın Başkan… 
BAŞKAN
– Buyurunuz Sayın Özel. 
ÖZGÜR
ÖZEL (Manisa) – Sayın Başkan, Sayın Elitaş yaptığı değerlendirmede “Dervişin
fikri neyse zikri odur.” manasına gelecek bir deyim kullanmak suretiyle ve acil
servislerdeki Sayın Başbakanın, gerçekten nitelemede bile güçlük çektiğimiz,
“gaf” diyerek geçiştirmeye çalıştığımız ama çok daha ağır o ifadelerini
aklamaya çalışırken, şahsıma bunu söylediğini de ifade ederek, bizim
düşüncemizin o yönde olduğunu söyledi. 
Cevap
vermek istiyorum. 
BAŞKAN
– Buyurun Sayın Özel. (CHP sıralarından alkışlar)
MUSTAFA
ELİTAŞ (Kayseri) – Sayın Başkan, ben kürsüden konuşma yapmadım. Oradan cevap
versin Sayın Başkan. 
BAŞKAN
– Sataşmadan istedi. 
MUSTAFA
ELİTAŞ (Kayseri) – Efendim, ben orada sataşmıyorum, burada sataşıyorum. 
BAŞKAN
– Sayın Elitaş, siz de kalkıp sataşmadan biraz sonra cevap vereceksiniz,
biliyorum. 
MUSTAFA
ELİTAŞ (Kayseri) – Sayın Başkan, böyle yapa yapa usul bozulmuş. 
İDRİS
BALUKEN (Diyarbakır) – Sataşmaya nereden cevap verileceği belli. 
MUSTAFA
ELİTAŞ (Kayseri) – Böyle yapa yapa İç Tüzük gitmiş. 
BAŞKAN
– Sayın Elitaş, sataşmaya buradan cevap verilir. 
İDRİS
BALUKEN (Diyarbakır) – Sataşmaya nereden cevap verileceği belli, İç Tüzük’te
yazıyor ya! İç Tüzük’te yazıyor. Sataşmaya nereden cevap verilir? Öyle şey mi
olur ya!
MUSTAFA
ELİTAŞ (Kayseri) – Yahu, nereden konuşursan oradan konuşulur. 
BAŞKAN
– Buyurun Sayın Özel.
VI.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in,
Kayseri Milletvekili Mustafa Elitaş’ın yaptığı açıklamasındaki bazı
ifadelerinde şahsına sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; yorucu bir günden sonra
yeni bir gündemle Mecliste birlikteyiz. İyi niyetle başladık, Sayın Elitaş
konuyu hemen polemiğe çekmeyi tercih etti. Sayın Elitaş, bir ülkenin başbakanı
ülkede sağlığın nasıl iyileştiğini anlatmak için iki tane argümana sarıldı dün.
Bir tanesini konuşuyoruz, öbürünü de söyleyeyim. Dedi ki: “Ben eskiden sigorta
hastanesine gider, anamın, babamın, konu komşumun ilaçlarını yazdırırdım
kendime. Doktor bana derdi ki: ‘Bu yaşta sen bu kadar ilacı, bu kadar hastalığı
ne yapacaksın?’” 
Bir
ülkenin başbakanını düşünün, Sosyal Sigortalar Kurumunun haksız ve hileli bir
şekilde kayba uğratılmasını bir meziyet olarak görüyor. Kendi gençliğinde bugün
yaptığı işlerin mikro ölçeklerinde eşinin, dostunun ilacını SSK’ya fatura
ediyor. Doktoru suça, eczacıyı suça itiyor, sahtekârlık yapıyor, bunu da sağlık
sisteminin iyileşmesini anlatmak için gösteriyor. (CHP sıralarından alkışlar)
Öbür
taraftan çıkıyor, diyor ki: “Artık aciller o kadar güzel ki, millet gidiyor
orada kız bakıyor.” Bir kez, bu “kız” lafının kendisi sorunlu, cinsiyetçi.
İkincisi, mülkiyetçi, beğenirse de alacak, kız almaya gidiyorlarmış, kız
bakmaya gidiyorlarmış, böyle bir davranış yok. (CHP sıralarından alkışlar) 
Bunları
savunurken “Dervişin fikri neyse zikri odur.” diyorsunuz ya, bunu deyince yakın
tarihimize baktığınızda şunu anlarsınız: Halk arasında korumak için, engel
olmak için denen deyimi…
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) - …”önüne yatmak” dedi, bizim grupta kimse böyle anlamadı,
alayınız birden cinsel çağrışım yaptınız. Onu hatırlatırım size. (CHP
sıralarından alkışlar) 
CEYHUN
İRGİL (Bursa) – SSK niye battı? İşte SSK bu yüzden battı, bir sürü sahtekâr gitti
ilaç yazdırdı, SSK ondan battı.
BAŞKAN
– Teşekkürler Sayın Özel.
İDRİS
BALUKEN (Diyarbakır) – Sayın Başkan…
MUSTAFA
ELİTAŞ (Kayseri) – Sayın Başkan…
İDRİS
BALUKEN (Diyarbakır) – Ben daha önce istemiştim.
BAŞKAN
– Sayın Elitaş, sizden önce Sayın Baluken kalkmıştı. Önce Sayın Baluken’i
dinleyelim, sonra sizi dinleyeceğim.
Buyurunuz
Sayın Baluken.
İDRİS
BALUKEN (Diyarbakır) – Sayın Başkan, Sayın Elitaş değerlendirme yaparken
Başbakanın sözlerini eleştiren grup başkan vekillerini kastederek düzeysiz
yakıştırmalar ve “cinsel ağırlıklı düşünce sistematiği” tanımlaması yaptı, ona
bir cevap vermemiz lazım.
BAŞKAN
– Buyurun, size de iki dakika söz veriyorum Sayın Baluken.
2.- Diyarbakır Milletvekili İdris
Baluken’in, Kayseri Milletvekili Mustafa Elitaş’ın yaptığı açıklamasındaki bazı
ifadelerinde şahsına sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Meclisin
bundan daha önemli bir çalışma gündemi olamaz, bir Başbakan çıkıp, acil
servislerde insanlar çok ciddi sıkıntılar yaşarken son derece düzeysiz bir
tanımlama yaparsa bunu tabii ki Meclis tartışacak; bundan daha önemli konu mu
olur? Siz acil servislerin şu anda ne durumda olduğunu bizden daha çok iyi
biliyorsunuz, bilmeniz lazım, Hükûmetsiniz, iktidarsınız. Bütün acil
servislerde çocuklarını kaybetmiş, beden bütünlüğü bozulmuş olan insanların
gidip yaşamış olduğu ızdıraplar var ya da sağlık hizmeti alamadığı için saatler
boyu orada sürünmek durumunda kalan hastaların ve hasta yakınlarının yaşamış
olduğu sıkıntılar var. Böyle bir tablo içerisinde…
MUSTAFA
ŞÜKRÜ NAZLI (Kütahya) – Belediye araçlarıyla atılan bombaya cevap verirsen daha
iyi olur. 
İDRİS
BALUKEN (Devamla) – Bakın, Beyefendi, dün Van’da plastik cerrahi olmadığı için
altı saat boyunca sedyede bekleyen hastaların yaşadığı dramdan bahsediyoruz.
Ben bir hekimim, bu ülkenin acil servisinde hangi sıkıntılar yaşanıyor sizin
hekim olan milletvekilleriniz de çok iyi biliyor. Böylesi bir ortam içerisinde
çıkıp bu şekilde cinsiyetçi, oradaki kadın çalışanları, kadın hastaları ya da
hasta yakınlarını rencide edecek bir açıklama yapmayı siz nereye
sığdırıyorsunuz? Çıkıp erdemli bir şekilde özür dilemekten Başbakan niye
çekiniyor? Kadınlar başta olmak üzere bütün sağlık çalışanlarından ve bütün
Türkiye halklarından özür dilerse neyiniz eksilir? Putin’den, İsrail’den yapmış
olduğunuz dış politika hataları nedeniyle özür üstüne özür diliyorsunuz da bu
şekilde rencide ettiğiniz kendi insanlarınızdan özür dilemekten niye
çekiniyorsunuz? Dolayısıyla, bizim burada ortaya koymuş olduğumuz düşünce
sistematiğinde herhangi bir hakaret de yoktur, sizin anlatmış olduğunuz anlamda
herhangi bir çağrışım da yoktur ama siz ısrarla bugüne kadar ortaya çıkan bütün
bu yanlışları örtme, Ensar Vakfında ortaya çıkan istismarı, cezaevinde…
(Mikrofon
otomatik cihaz tarafından kapatıldı) 
İDRİS
BALUKEN (Devamla) - …ortaya çıkan tecavüzleri örtme pratiğiyle zaten nasıl bir
ruh algısı içerisinde olduğunuzu ortaya koydunuz.
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Baluken.
Buyurun
Sayın Elitaş.
MUSTAFA
ELİTAŞ (Kayseri) – Sayın Başkan, sataşmadan dolayı söz istiyorum, hem Sayın
Başbakana “seviyesiz”, “düzeysiz” diye tanımlamada bulundu hem de Sayın Özel
biraz önce şahsıma sataştı.
BAŞKAN
– Zaten geldiniz, buyurun. 
MUSTAFA
ELİTAŞ (Kayseri) – Hayır, çağırma nedenini sorarsınız diye söylüyorum.
İDRİS
BALUKEN (Diyarbakır) – Başbakanın kendisine değil, Başbakanın yaptığı
tanımlamaya bu atfı yaptım. 
3.- Kayseri Milletvekili Mustafa Elitaş’ın,
Diyarbakır Milletvekili İdris Baluken ve Manisa Milletvekili Özgür Özel’in
sataşma nedeniyle yaptıkları konuşmalarındaki bazı ifadelerinde AK PARTİ Grup
Başkanına ve şahsına sataşmaları nedeniyle konuşması
MUSTAFA
ELİTAŞ (Kayseri) – Sayın Başkan, değerli milletvekilleri; ben, burada, HDP grup
başkan vekilinin, az önce buradan ifade ettiğim gibi, Mardin Belediyesine ait
araçla 2 askerin şehit edildiği karakola bombalı saldırının yapıldığı yerde
bunu şiddetle ve nefretle kınamasını beklerdim, tıpkı havaalanına saldıran
IŞİD’çilerin yaptığı gibi.
FİLİZ
KERESTECİOĞLU DEMİR (İstanbul) – Konu bu mu?
MUSTAFA
ELİTAŞ (Devamla) – Yine, o teröristlerin, o hainlerin, o insanlık dışı hareketi
yapanların belediye aracıyla kaçmasına ve buna imkân veren belediye başkanını
kınamasını beklerdim, ama, şu anda Türkiye'nin sağlıkta en iyi noktaya geldiği
bir durumda, bundan önce, AK PARTİ iktidarından önce insanların acil servise
gidemediği, hastaneye ulaşamadığı bir dönemde, ilaçlarını alamadığı bir
dönemde, yaşanan ızdırapları bir tarafa koyup, Sayın Başbakanın bir konuya
gelirken anlattığı konuyu kalkıp da cinsellikle bir noktaya doğru getirmek,
hakikaten hiç kimsenin aklına hayaline gelecek bir şey değil. 
FİLİZ
KERESTECİOĞLU DEMİR (İstanbul) – Bütün Türkiye'nin geldi ama!
MUSTAFA
ELİTAŞ (Devamla) – Yani bizim, AK PARTİ Grubunun, hiç kimsenin aklına hayaline
gelmiyor, bir bakıyorum sizin aklınıza hayalinize geliyor. 
CEYHUN
İRGİL (Bursa) – Aklı başında olan başını önüne eğdi, utandı!
MUSTAFA
ELİTAŞ (Devamla) – Onun için, diyorum ki dervişin fikri neyse zikri odur.
ÖZGÜR
ÖZEL (Manisa) – Belki utandı arkadaşlarınız; 15 kişisiniz, gerisi çıkmış! 
MUSTAFA
ELİTAŞ (Devamla) – Bakın, Sayın Binali Yıldırım’ın söylediği, Türkiye'nin AK
PARTİ’den önceki bir gerçeğiydi.
BÜLENT
YENER BEKTAŞOĞLU (Giresun) – Ne alakası var ya!
MUSTAFA
ELİTAŞ (Devamla) – Binali Yıldırım’ın söylediği AK PARTİ’den önceki bir
gerçekti. 
Bakın,
Sayın Kılıçdaroğlu SSK Genel Müdürü. Yıl 1 Mart 1996. Oğlu Kerem 13 yaşında,
ortaokul talebesi, bir şirkette sigortalı, ama okul talebesi. Yahu, Allah
aşkına, Sayın Kılıçdaroğlu, senin oğlun ya okuldan kaçtı, işe gitti ya okula
gitti, işe gitmedi. 
ALİ
ÖZCAN (İstanbul) – Dönüp dönüp aynı şeyi söylüyorsun, sen utanmıyor musun? Sen
utanmıyor musun? 
AHMET
SELİM YURDAKUL (Antalya) – Recep Tayyip Erdoğan da öyle!
MUSTAFA
ELİTAŞ (Devamla) – Bunu sahte bir şekilde yapan… Kılıçdaroğlu SSK Genel
Müdürüyken ne yaptı? Torununun sigortalılığını ne yaptı? 
ALİ
ÖZCAN (İstanbul) – Bunun cevabını 50 defa söyledi, 50 defa! Komisyondan geçti,
sen utanmıyor musun? Sen utanmıyor musun?
BAŞKAN
– Dinleyelim lütfen. 
MUSTAFA
ELİTAŞ (Devamla) – Daha yürümemiş torununun sigortalılığını…
ALİ
ÖZCAN (İstanbul) – Sen utanmıyor musun?
MUSTAFA
ELİTAŞ (Devamla) – Yürümeden, oturduğun yerde konuş! 
ALİ
ÖZCAN (İstanbul) – Sen utanmıyor musun?
MUSTAFA
ELİTAŞ (Devamla) – Kılıçdaroğlu utanacak, Kılıçdaroğlu! 
(Mikrofon
otomatik cihaz tarafından kapatıldı) 
ALİ
ÖZCAN (İstanbul) – Sen utanmıyor musun? Kılıçdaroğlu burada olduğu zaman
konuşsana!
BAŞKAN
– Sayın Özcan…
MUSTAFA
ELİTAŞ (Devamla) – Yaptığı hileyle utanacak! Belgeler ortada! Kılıçdaroğlu SSK
Genel Müdürüyken oğlunu sigortalı yaptıracak, erken emekli yaptıracak, 38
yaşında emekli yapmak için kanunu dolanarak bunu yapacak.
ALİ
ÖZCAN (İstanbul) – Yalandan başka, iftiradan başka… Sen tam bir acizsin,
biliyor musun?
BAŞKAN
– Sayın Özcan, lütfen…
MUSTAFA
ELİTAŞ (Devamla) – İşte bunun hesabını vereceksiniz. (AK PARTİ sıralarından
alkışlar)
ALİ
ÖZCAN (İstanbul) – Sen terbiyesiz, artist ve şovdan başka bir şey yapmayan bir
adamsın, tahrikçi bir adamsın!
BAŞKAN
– Sayın Özcan, lütfen, rica ediyorum.
Buyurun
Sayın Baluken…
İDRİS
BALUKEN (Diyarbakır) – Sayın Elitaş bir kez daha kürsüden, tartıştığımız
konuyla hiçbir ilgisi olmayan…
İBRAHİM
ÖZDİŞ (Adana) – “Oğlum, parayı sıfırla.” diyen kim? Sen Kılıçdaroğlu’na laf
söylüyorsun. Tüm dünya duydu.
MUSTAFA
ELİTAŞ (Kayseri) – Terbiyesizlik yapma; söz al, söz! 
BAŞKAN
– Sayın milletvekilleri…
Sayın
Özdiş, Sayın Baluken’i dinliyoruz.
ALİ
ÖZCAN (İstanbul) – Siyasetten para kazanıp zengin oldunuz; Başbakanınız,
Cumhurbaşkanınız…
MUSTAFA
ELİTAŞ (Kayseri) – Otur yerine, otur yerine artık!
ALİ
ÖZCAN (İstanbul) – Var mısınız bunu televizyonda konuşmaya? Ben varım.
BAŞKAN
– Rica ediyoruz Sayın Özcan, yerinize oturur musunuz, lütfen.
BÜLENT
YENER BEKTAŞOĞLU (Giresun) – Ama insanı da çıldırtıyorlar.
MUSTAFA
ELİTAŞ (Kayseri) – Çıldırmayacaksın, dinleyeceksin, hazımlı olacaksın.
BAŞKAN
– Sayın milletvekilleri, lütfen… Bakın, ara vermek durumunda kalacağım. 
AKİF
EKİCİ (Gaziantep) – Ama haddini bilmeyene haddini bildirmek lazım, haddini
bilerek konuşması lazım. Mustafa Elitaş haddini bilmeyen bir kişidir, haddini
bilerek konuşması lazım. Haddini bilip konuşmalısın burada.
BAŞKAN
– Birleşime beş dakika ara veriyorum.
Kapanma Saati: 14.56
İKİNCİ OTURUM
Açılma Saati: 15.03
BAŞKAN: Başkan Vekili PervinBULDAN
KÂTİP ÜYELER: Ali Haydar HAKVERDİ (Ankara), Mücahit DURMUŞOĞLU
(Osmaniye) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 112’nci Birleşiminin İkinci
Oturumunu açıyorum.
Gündeme
geçiyoruz. 
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum: 
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Ali Özcan ve 24
milletvekilinin, Elazığ ve çevre illerindeki deprem riski ve bu riskin
yaratacağı tehditlerin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/258)
6/1/2016
Türkiye Büyük Millet Meclisi Başkanlığına
Elâzığ ilinin
deprem riski son derece güncel ve üzerinde hassasiyetle durulması gereken bir
konudur. Doğu Anadolu Fay Zonu ülkemizdeki en etkin fay zonlarından biridir.
Son dönemde Malatya ve Bingöl'de peş peşe meydana gelen depremler bilim
insanlarının dikkatini çekmiştir.
Elâzığ ilinde 7
büyüklüğünde bir deprem olması ihtimali üzerinde durulmaktadır. Kuzey Anadolu
Fay Zonu'nun aktiviteleri gibi Doğu Anadolu Fay Zonu'ndaki aktiviteler de
dikkatli bilimsel çalışmalarla gözlemlenmelidir.
Ancak bunun da
ötesinde Elâzığ ilinin kentsel dönüşüm planları deprem riski gözetilerek
yeniden ele alınmalıdır. Bu planlamaya köyler de dâhil edilmeli ve
vatandaşımızın barınma ve yaşam güvenliği öncelikli bir bakış açısıyla
incelenmelidir. 
Kentsel dönüşüm
projeleri bugüne kadar ne yazık ki deprem gerçeği gözetilerek, zemin
değerlendirmeleri yapılarak ele alınmamıştır. Elâzığ ilinde gerçekleşebilecek
büyük bir depremde kayıplarımızın büyük olması riski vardır.
Elâzığ ve çevre
illerindeki deprem riski ve bu riskin yaratacağı tehditlerin en aza indirilmesi
için yapılacak çalışmaların araştırılması amacıyla Anayasa’nın 98’inci, İç
Tüzük’ün 104 ve 105’inci maddeleri gereğince Meclis araştırması açılması için
gereğini arz ederiz,.
1)
Ali Özcan  (İstanbul)
2)
Erkan Aydın (Bursa)
3)
Mustafa Sezgin Tanrıkulu  (İstanbul)
4)
Mazlum Nurlu  (Manisa)
5)
Kadim Durmaz  (Tokat)
6)
Kazım Arslan  (Denizli)
7)
Niyazi Nefi Kara  (Antalya)
8)
Şenal Sarıhan  (Ankara)
9)
Ali Şeker  (İstanbul)
10)
Gülay Yedekci  (İstanbul)
11)
Mevlüt Dudu  (Hatay)
12)
Cemal Okan Yüksel  (Eskişehir)
13)
Nurhayat Altaca Kayışoğlu  (Bursa)
14)
Mehmet Gökdağ  (Gaziantep)
15)
Mahmut Tanal  (İstanbul)
16)
Haydar Akar  (Kocaeli)
17)
Aydın Uslupehlivan  (Adana)
18)
Çetin Osman Budak  (Antalya)
19)
Barış Karadeniz  (Sinop)
20)
Namık Havutça  (Balıkesir)
21)
Devrim Kök  (Antalya)
22)
Ceyhun İrgil  (Bursa)
23)
Lale Karabıyık  (Bursa)
24)
Tur Yıldız Biçer  (Manisa)
25)
Orhan Sarıbal  (Bursa)
2.- İstanbul Milletvekili Gülay Yedekci ve
24 milletvekilinin, Türkiye’de son yıllarda yüksek oranda gerçekleşen kız
çocuğu evlilikleri ile çocuk istismarının ve 18 yaş altı çocuk evliliklerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/259)
Türkiye Büyük Millet Meclisi Başkanlığına
Türkiye’de
son yıllarda çocuklarımız büyümeden, önce eş ve sonra da anne olmaktadır.
Yüksek oranda gerçekleşen kız çocuğu evliliklerinin araştırılarak çocuk
istismarını önlemek ve 18 yaş altı çocuk evlilikler için alınabilecek acil
tedbirlerin tespit edilmesi amacıyla konuyu Türkiye Büyük Millet Meclisinin ele
alması ve çözmesi acil duruma gelmiştir. Bu gerekçelerle Anayasa’nın 98’inci ve
İç Tüzük’ün 104 ve 105’inci maddeleri gereğince Meclis araştırması açılması
için gereğini arz ederiz. 16/12/2015
1)
Gülay Yedekci  (İstanbul)
2)
Kadim Durmaz (Tokat)
3)
Kazım Arslan  (Denizli)
4)
Mazlum Nurlu  (Manisa)
5)
Niyazi Nefi Kara  (Antalya)
6)
Aylın Nazlıaka  (Ankara)
7)
Mustafa Sezgin Tanrıkulu  (İstanbul)
8)
Ali Şeker  (İstanbul)
9)
Ceyhun İrgil  (Bursa)
10)
Mevlüt Dudu  (Hatay)
11)
Aydın Uslupehlivan  (Adana)
12)
Şenal Sarıhan  (Ankara)
13)
Nurhayat Altaca Kayışoğlu  (Bursa)
14)
Mehmet Gökdağ  (Gaziantep)
15)
Cemal Okan Yüksel  (Eskişehir)
16)
Mahmut Tanal  (İstanbul)
17)
Haydar Akar  (Kocaeli)
18)
Çetin Osman Budak  (Antalya)
19)
Barış Karadeniz  (Sinop)
20)
Namık Havutça  (Balıkesir)
21)
Onursal Adıgüzel  (İstanbul)
22)
Lale Karabıyık  (Bursa)
23)
Erkan Aydın  (Bursa)
24)
Tur Yıldız Biçer  (Manisa)
25)
Orhan Sarıbal  (Bursa)
Gerekçe:
Çocuk
hakları kavramının evrensel kabul gören tanımı: Çocuk hakları, kanunen veya
ahlaki olarak dünya üzerindeki tüm çocukların doğuştan sahip olduğu eğitim,
sağlık, barınma, fiziksel, psikolojik veya cinsel sömürüye karşı korunma gibi
haklarının hepsini birden tanımlamakta kullanılan evrensel kavramdır. Ayrıca,
Çocuk Hakları Sözleşmesi'nin 36’ncı maddesinde "Taraf devletler,
esenliğine herhangi bir biçimde zarar verebilecek başkaca her türlü sömürüye
karşı çocuğu korurlar." denmektedir. Hâlen ülkemizde çocuk hakkı
ihlallerinin vardığı boyut vahimdir. 
Ülkemizde
çocuk haklarının ihlali çocuk işçiliği, çocuk kaçakçılığı, çocuğun cinsel
istismarı, çocuk işkencesi ve muhtaç çocukların korunmaması şeklinde
görülmektedir. Yetişkin istismarına karşı savunmasız olan kız çocukları eşleri
tarafından fiziksel, duygusal, sözel ve hatta cinsel şiddete maruz
kalabilmekte, birçok ruhsal sorun yaşadıkları gibi bedensel olarak da ciddi
sağlık sorunlarının etkisine açık hâle gelmektedir; çocuk gelin, çocuk anne
olgusunu beraberinde getirmekte, erken yaşta evlilikler kız çocuklarının cinsel
sağlık ve üreme sağlığı haklarını ihlal etmekte ve anne, bebek ölümlerine yol
açmaktadır. 
Türkiye
Nüfus ve Sağlık Araştırması sonuçlarına göre her 3 evlilikten 1’i çocuk
evliliğidir. 2014 TÜİK verilerine göre ülkemizde ne yazık ki 181.036 çocuk
gelin bulunmaktadır. Bu evlilikler kız çocuğunun yaşı büyütülerek yapıldığından
sayının çok daha fazla olduğu tahmin edilmektedir. 2013 yılında 20 bine yakın
aile 16 yaşından küçük kızlarını evlendirebilmek için dava açmıştır. 18 yaş altında
evlenenlerin yarısı okuma yazma bilmeyen, yüzde 31,7’si de hiç okula gitmeyen
çocuklardır. Oysa, tüm insanların kendilerine yaşam becerisi kazandıracak
nitelikli eğitim görmeye hakkı vardır. Çocuk yaşta evlilik, kız çocuklarının
eğitim, sağlık, çalışma gibi temel insan haklarına sahip olamamasına,
ayrımcılığa uğramasına yol açmaktadır. Eğitim hakkından yoksun kalan çocukların
topluma genel olumsuz etkisinin yanı sıra, suça eğilimli bireyler olma oranı da
yüksek olmaktadır. Çocukları eğitimsizlik, yoksulluk, cahillik ve bağımlılık
kısır döngüsüne hapseden bu evlilikler, onların geleceğe dair hayallerini de
ellerinden almaktadır. Erken yaşta yapılan evliliklerin bir çocuk hakkı, kadın
hakkı ve insan hakkı ihlali olduğu çok açıktır.
Evliliğin
ve eş seçiminin özgür iradeye dayanması uluslararası hukukla güvence altına
alınmıştır. Taraf olduğumuz Kadına Yönelik Şiddet ve Aile İçi Şiddetin
Önlenmesi ve Bunlarla Mücadeleye İlişkin Avrupa Konseyi Sözleşmesi ve İstanbul
Sözleşmesi gibi uluslararası sözleşmeler vardır. Bu ve benzer sözleşmelerde,
bir yetişkini ya da çocuğu evliliğe zorlayan kasıtlı davranışların suç
sayılması için gerekli yasal düzenlemelerin yapılması şart koşulmaktadır.
Kadınlara Karşı Her Türlü Ayrımcılığın Önlenmesi Sözleşmesi’ne taraf olan Türkiye
“Çocuğun erken yaşta nişanlanması veya evlenmesi hiçbir şekilde yasal
sayılmayacak ve evlenme asgari yaşının belirlenmesi ve evlenmelerin resmî
sicile kaydının mecburi olması için yasama dâhil gerekli tüm önlemler
alınacaktır." hükmünü kabul etmiştir. Kız çocuklarının evliliklerinin
gerçekleşmesini önlemek üzere alınabilecek acil tedbirlerin araştırılarak
çocuklarımızın ruhsal ve fiziksel sağlığını koruyarak geleceklerini güvenceye
alma konusunda yasalar yetersiz kalmıştır. Bu sebeple çocuklarımızı koruma
görevi TBMM tarafından ele alınmalıdır.
Bu
bağlamda araştırma komisyonu kurularak sorunların tespiti, çözüm için gerekli
yasaların çıkarılması ve acil tedbirlerin alınmasının çocuklar ve toplumun
geleceği açısından gerekli olduğu açıktır.
3.- Artvin Milletvekili Uğur Bayraktutan ve
22 milletvekilinin, Artvin ilinin Şavşat ilçesinde yaşanan sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/260)
Türkiye Büyük Millet Meclisi Başkanlığına
Artvin
ili Şavşat ilçesinde Hükûmetiniz döneminde yaşanan sorunların yerinde
belirlenip incelenmesi amacıyla Anayasa'nın 98’inci ve İç Tüzük’ümüzün 104’üncü
ve 105’inci maddeleri gereğince Meclis araştırma komisyonu açılmasını
saygılarımızla arz ederiz.
1)
Uğur Bayraktutan (Artvin)
2)
Kazım Arslan (Denizli)
3)
Mazlum Nurlu (Manisa)
4)
Niyazi Nefi Kara (Antalya)
5)
Ali Şeker (İstanbul)
6)
Gülay Yedekci (İstanbul)
7)
Mevlüt Dudu (Hatay)
8)
Cemal Okan Yüksel (Eskişehir)
9)
Nurhayat Altaca Kayışoğlu (Bursa)
10)
Mehmet Gökdağ (Gaziantep)
11)
Kadim Durmaz (Tokat)
12)
Mustafa Sezgin Tanrıkulu (İstanbul)
13)
Mahmut Tanal (İstanbul)
14)
Haydar Akar (Kocaeli)
15)
Aydın Uslupehlivan (Adana)
16)
Çetin Osman Budak (Antalya)
17)
Şenal Sarıhan (Ankara)
18)
Namık Havutça (Balıkesir)
19)
Ceyhun İrgil (Bursa)
20)
Lale Karabıyık (Bursa)
21)
Erkan Aydın (Bursa)
22)
Tur Yıldız Biçer (Manisa)
23)
Orhan Sarıbal (Bursa) 
Gerekçe:
Şavşat
ilçemiz, doğuda Ardahan il merkezi ile Hanak ilçesi, kuzeydoğuda Posof ilçesi,
güney ve güneybatıda Ardanuç, batıda Artvin merkez ve Borçka ilçesi, kuzeyden
de Gürcistan devletiyle çevrilidir. 1.317 kilometrekarelik dağlık ve engebeli
bir arazi üzerine yayılmış bulunan Şavşat ilçesinin dört yanı yüksek dağlarla
çevrilidir. İlçenin rakımı minimum 950 metre, maksimum ise 1.800 metredir. İlçe
merkezinin rakımı 1.100 metredir. 
Şavşat
ilçesi akarsu bakımından zengindir. İlçede çok sayıda buzul gölü bulunmaktadır.
Bu göller nispeten küçük göllerdir. Göllerin en büyüğü Karagöl Dağlarında
bulunan ve bu dağa kendi adını veren Karagöl'dür. Bol miktarda alabalık bulunan
gölden sulama amaçlı olarak yararlanılmaktadır. Meşeli köyü orman içi
mevkisinde millî parklar kapsamı içerisinde bulunan ikinci bir Karagöl mevcut
olup piknik, mesire yeri özelliğine sahiptir. Pınarlı köyü yakınlarında Balık
Gölü, Arsiyan Yaylası’nda ise Kız Gölü, Boğa Gölü ve Koyun Gölü isimlerinde
göller bulunmaktadır. 
İlçe
dâhilinde şifalı maden suları mevcuttur. Bunlardan Çermik ve Çoraklı köyleri
sınırları içerisinde bulunan sıcak su kaplıcası romatizmal hastalıklara iyi
gelmektedir. 
Şavşat
bir doğa harikasıdır ve Türkiye'nin en güzel ilçelerinden biridir. Tarihî ve
turistik güzellikleri içinde barındıran Şavşat, günümüzde birçok
olumsuzluklarla karşı karşıyadır. Şavşat ilçesinde vatandaşlar HES konusundan
çok şikâyetçidir. Halk doğa cenneti olan tabiatını HES'lere feda etmek
istememektedir. Hükûmetin yanlış politikaları Şavşatlıyı devletle karşı karşıya
getirmektedir. Halkın istemediği hiçbir HES projesi hayata geçirilmemelidir. 
Yine,
Şavşat halkı Ardahan ili ile ulaşımı kolaylaştıracak Sahara Tüneli’nin
tamamlanmasını istemektedir, Şavşat halkı, ilçelerinde küçük sanayi sitesinin
yapılmasını beklemektedir. Şavşat-Artvin Varyant yolunun tamamlanması
gerekmektedir. Bölgede yapılan çalışmalar zamanında tamamlanmamaktadır.
Durumdan hem taşeron firmalar hem de firmalarda çalışan işçiler şikâyetçidir.
Bu durumun en önemli nedenlerinden biri de hak edişin zamanında ödenmemesidir.
Tarım
ve hayvancılıkla geçimlerini sağlayan Şavşatlılar köylerinin yeteri kadar
hizmet alamadıkları düşüncesiyle durumdan oldukça şikâyetçidir. Şavşat köy
yolları ulaşıma elverişsizdir. Özellikle yoğun kış koşullarının yaşandığı
bölgede yolların asfaltlanması gerekmektedir. Yine birçok köyün en büyük sorunu
içme suyu ve sulama suyu sorunlarıdır. Birçok dere ıslahına ihtiyaç duyan
Şavşatlılar ülkenin en çok göç veren ilçeleri arasında yer almaktadır.
İlçelerinde yüksekokul açılmasını arzu etmelerine karşın bu istekleri tüm
taleplerine karşın gerçekleşmemiştir. Tüm bu olumsuzluklar Şavşat'ta hayatı
yaşanmaz kılmaktadır.
Yukarıda
belirtilen hususlar ışığında, Şavşat'ta yaşanan sorunların belirlenip Şavşat
halkının yaşadığı mağduriyetlerin yerinde incelenip tespit edilmesi amacıyla
Anayasa'nın 98’inci ve İç Tüzük’ümüzün 104’üncü ve 105’inci maddeleri gereğince
Meclis araştırma komisyonu açılmasını saygılarımızla arz ederiz.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Sayın
Özel, sisteme girmişsiniz.
Buyurun.

V.- AÇIKLAMALAR (Devam)
19.- Manisa Milletvekili Özgür Özel’in,
Fransa’nın 13-14 Temmuz günlerinde Türkiye’nin 3 büyük kentindeki
konsolosluklarını kapattığına ve Anadolu Ajansının Bahoz Erdal’ın öldürülmesine
ilişkin yapmış olduğu habere ilişkin açıklaması
ÖZGÜR
ÖZEL (Manisa) – Sayın Başkanım, Hükûmetten bilgi istemeyi uygun gördüğümüz iki
konuda, tam da Başbakan Yardımcısı Sayın Kurtulmuş buradayken... İlk olarak,
13-14 Temmuz günlerinde Fransa’nın Türkiye'nin üç büyük kentindeki
konsolosluklarını kapadığı, 14 Temmuz Fransa Millî Günü resepsiyonunu iptal
ettiği, bununla ilgili de konsolosluklarına ve konsoloslukların bulunduğu
şehirlerin kalabalık mekânlarına yönelik olarak yapılacak bombalı saldırı
istihbaratını gerekçe gösterdiğini okuyoruz. Bu konuda Hükûmete ulaşmış bir
bilgi var mı? Fransa, konsolosluklarda çalışanları konsoloslukları kapayarak,
ailelerini de Fransa’ya yollayarak korurken Sayın Başbakan Yardımcımızın
Türkiye Cumhuriyeti vatandaşlarına bu konuda söyleyecek bir sözü var mı?
Bir
de Anadolu Ajansının Bahoz Erdal’ın öldürüldüğüne ilişkin yapmış olduğu haber,
Anadolu Ajansının kendisine bağlı olduğu Sayın Kurtulmuş tarafından...
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaade eder misiniz?
BAŞKAN
– Açıyorum, tamamlayınız lütfen.
ÖZGÜR
ÖZEL (Manisa) – Anadolu Ajansının bundan üç gün önce Bahoz Erdal’ın
öldürüldüğüne ilişkin geçmiş olduğu haber, bizzat kendisine bağlı olan bir
ajans olarak Sayın Kurtulmuş tarafından “Teyide muhtaç.” olarak nitelendirildi
ve farklı kaynaklardan doğrulatılmaya çalışıldı. 
Anadolu
Ajansı geleneksel yapısıyla ve Meclisimizin de denetimine tabi olan, hepimizin
göz bebeği olması gereken ve marka değerini hepimizin önemsemesi gereken bir
kuruluş olarak, söylediği söze herkesin itibar etmesi gereken bir kuruluşken
bugün söylediği sözün bağlı olduğu bakan tarafından dahi teyide muhtaç olarak
nitelendirildiği bir noktadayız. 
Bahoz
Erdal’ın öldürüldüğüne ilişkin, hem ajansın bağlı olduğu bakan olarak hem de
Kabinenin Başbakan Yardımcısı olarak Meclise vereceği bir bilgi var mı? 
BAŞKAN
– Teşekkür ederiz Sayın Özel.
Sayın
Bakan, buyurunuz, bilgilendirme ihtiyacı var sanırım. 
20.- Başbakan Yardımcısı Numan
Kurtulmuş’un, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
BAŞBAKAN
YARDIMCISI NUMAN KURTULMUŞ (Ordu) – Sayın Özel’e teşekkür ediyorum. 
Bugün
Fransız Büyükelçiliğiyle ve başkonsolosluklarıyla ilgili Fransız makamlarının
kendilerince var olan –bizdeki bilgi bu- istihbarat birimlerinden gelen
bilgilerle böyle bir saldırıya muhatap olabileceği yönünde bilgiler var.
Bununla ilgili olarak Fransız Hükûmeti ve Fransız Dışişleri Bakanlığının
bilgisi dâhilinde Fransız makamları kendi kararlarını aldılar. Öncelikle,
herhangi bir ülkenin bir başka ülkedeki yabancı misyonla ilgili kararları o
ülkeyi ilgilendirir. Daha evvelde, Türkiye Cumhuriyeti’nin, bizim başka
büyükelçiliklerimizin ve başkonsolosluklarımızla ilgili geçici süreli oradaki
faaliyetleri durdurduğumuz olmuştur, başka ülkelerin de olmuştur. Dolayısıyla,
Fransızların aldığı bu karar onların takdiridir ve saygıyla karşılarız. Ancak,
şunu ifade edeyim: İlk andan itibaren ilgili bütün birimlerimiz Fransız
makamlarıyla irtibat hâlindedir. Hem Fransız Büyükelçiliği ve
başkonsolosluklarının fiziki olarak korunmasıyla ilgili ilave tedbirler hem de
buradaki Fransız yabancı misyonuyla ilgili ilave tedbirler gündeme gelmiştir.
Bu konuda çok yakın temasta karşılıklı çalışmalar sürdürülüyor. 
CEYHUN
İRGİL (Bursa) – Fransızları korudunuz da halk ne olacak?
BAŞBAKAN
YARDIMCISI NUMAN KURTULMUŞ (Ordu) – İkinci olarak, Bahoz Erdal’la ilgili konu:
Değerli arkadaşlar, biz konuştuğumuz zaman Hükûmet adına konuşuyoruz, resmî
olarak konuşmak mecburiyetindeyiz. Herhangi bir şekilde böyle bir bölüm
kararının doğrulanabilmesi için elimizdeki hukuki mesnetlerle konuşmak
mecburiyetindeyiz. Bunlar, birtakım istihbarat bilgileri ve birtakım ajans
bilgileri üzerinden ortaya çıkmış olan bilgilerdir. Bu yönde bilgiler var, aksi
istikamette de bilgiler var. Dolayısıyla, biz bir şey söylerken, Hükûmet adına
resmî açıklamayı yaparken teyide muhtaç bir bilgi olduğunu ifade ettik. Bu
bilgi teyit edilir edilmez de gerçek bilgi neyse bunu da kamuoyuyla
paylaşacağımızdan hiç şüpheniz olmasın. Şu anda bizdeki bütün bilgiler bunun
teyit edilmeye muhtaç, doğrulanmaya muhtaç bir bilgi olduğu yönündedir. Bunu da
yüce Kurula arz ederim.
BAŞKAN
– Peki, teşekkür ederiz Sayın Bakan.
CEYHUN
İRGİL (Bursa) – Sayın Bakan, size bağlı Anadolu Ajansı, öldü haberi veriyor. En
azından Anadolu Ajansı Müdürünü görevden almanız gerekmez mi veya uyarmanız
gerekmez mi veya düzeltme haberi yapmaları gerekmez mi? Bu ülkenin en güvenilir
ajansı bir haber veriyor ve size bağlı ve onu uyarmanız gerekirken siz “teyit
edilmeye muhtaç” diyorsunuz; biz onu soruyoruz.
ÖMER
FETHİ GÜRER (Niğde) – Bir de Veysi Bey bayram müjdesi vermişti ya, o bu
Hükûmetin bakanı değil mi?
BAŞKAN
– Sayın İrgil, böyle bir usul yok yani karşılıklı konuşma gibi. Sayın Bakan
gerekli açıklamayı yaptı.
CEYHUN
İRGİL (Bursa) – Hayır, ben sataştım efendim.
BAŞKAN
– Peki, teşekkür ederiz. 
Sayın
milletvekilleri, Milliyetçi Hareket Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve oylarınıza
sunacağım. 
VIII.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili Manisa
Milletvekili Erkan Akçay tarafından, Türk hukuk sisteminin sorunlarının tespiti
ve sorunların çözümüne yönelik gerekli yasal düzenlemelerin yapılması amacıyla
13/7/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 13 Temmuz 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
13/7/2016
Türkiye Büyük Millet Meclisi Başkanlığına
Danışma
Kurulunun 13/7/2016 Çarşamba günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını arz
ederim. 
Saygılarımla.
 Erkan
Akçay
 Manisa
 MHP
Grubu Başkan Vekili
Öneri:
13
Temmuz 2016 tarih, 1806 sayı ile TBMM Başkanlığına vermiş olduğumuz, MHP Grup
Başkan Vekili ve Manisa Milletvekili Erkan Akçay’ın Türk hukuk sisteminin
sorunlarının tespiti ve sorunların çözümüne ilişkin gerekli yasal
düzenlemelerin yapılması amacıyla verdiğimiz Meclis araştırması açılması
önergemizin 13/7/2016 Çarşamba günü (bugün) Genel Kurulda okunarak
görüşmelerinin bugünkü birleşiminde yapılması önerilmiştir. 
BAŞKAN
– Milliyetçi Hareket Partisi grup önerisinin lehinde ilk konuşmacı
Afyonkarahisar Milletvekili Sayın Mehmet Parsak.
Süreniz
on dakika. 
Buyurun.
(MHP sıralarından alkışlar)
MEHMET
PARSAK (Afyonkarahisar) – Aziz Türk milleti, saygıdeğer milletvekilleri; grup
önerimiz hakkında söz almış bulunuyorum. Bu vesileyle hepinizi saygılarımla
selamlıyorum.
Grup
önerimiz, Türk yargı sisteminin, Türk hukuk sisteminin, Türk adalet sisteminin
sorunlarının araştırılması, tespit edilmesi ve nihayet bir komisyon kurulması
talebine ilişkin.
Yargı
sisteminin sorunlarından söz ederken belli unsurlardaki duruma bir bakmak
gerekiyor. Bunların en başında da hiç şüphesiz hukuk devleti gelmekte ve hukuk
devleti ne yazık ki ülkemizde âdeta bir hukuksuzluk devleti olarak karşımıza
çıkmakta. Hukuk devleti ilkesi Anayasa’mızın 2’nci maddesinde ifadesini bulmuş
olmasına rağmen, Sayın Cumhurbaşkanının, iktidar partisi yetkililerinin
Anayasa’yı, Anayasa Mahkemesi kararlarını ve pek çok yargı kararını
tanımadığını ifade ettiği bir ortamda herhâlde hukuk devletinden de söz
edebilmek mümkün değil.
İkinci
bir unsur olarak karşımızda yargı bağımsızlığı ve tarafsızlığı durmakta.
Gerçekten hukuk devletinin de yerli yerinde olabilmesi için hiç şüphesiz yargının
bağımsız ve tarafsız olması lazım. Ben avukatlık mesleğinden gelen bir
milletvekili olarak avukatlığım döneminde de, şu yakın zamanlarda da en basit
bir boşanma davasında, bir kira davasında, bir geçit hakkı davasında dahi
müvekkillerin gelip hâkimi tanıyıp tanımadığımızı sorduğu, savcıyla
münasebetimizi test etmeye çalıştığı bir ortamda ve buna ilişkin pek çok da
tartışmanın yaşandığı verileriyle birlikte hafızalarımızda bulunduğu bir
ortamda ne yazık ki yargı bağımsızlığından ve tarafsızlığından da yeterince söz
edemeyecek durumdayız. 
Öbür
taraftan, gene bir unsur olarak adalete güven toplumda son derece önemli.
Bizler “Şeriatın kestiği parmak acımaz.” diye bir atasözüne sahibiz. Bunun
mahiyeti şudur: Bizim kültürümüz yani bu atasözünü vücuda getiren kültür
hukuka, o hukukun yaptığı yargılamaya ve yargılamanın sonucunda ortaya çıkan
karara saygılıdır, ondan dolayı, “Şeriatın kestiği parmak acımaz.” diye bir
yaklaşıma sahiptir ama bugün geldiğimiz ortamda bunu ısrarla hep ifade etmek
durumunda kalıyoruz. Yargıda güven endekslerine baktığımızda bu yüzde 11’lere
kadar düşmüş vaziyette ne yazık ki. Bu ülkenin yüz yıllık tarihinde Başbakanın
asıldığı dönemler oldu 1960’ta, o dönemlerde dahi yüzde 50’lerin altına
düşmeyen yargıya güven endeksi eğer özellikle de 17-25 Aralık 2013 tarihinden
itibaren yüzde 11’lere kadar düşmüşse burada da yargıya güvenden, adalete
güvenden ne yazık ki söz edebilecek durumda değiliz. Bu da önemli
sorunlarımızın başında gelmekte. 
Tabii,
hukuk sistemimizin sorunlarını dile getirirken karşımıza bir adil yargılama ve
bu adil yargılamanın tüm unsurlarının da bir arada çıkabilmesi gerekiyor.
Avrupa İnsan Hakları Sözleşmesi’nin 6’ncı maddesinde ve Anayasa’mızın 38’inci
maddesinde adil yargılamanın nasıl olabileceğine dair, nasıl olması gerektiğine
dair prensipler açıkça düzenlenmiş. Makul süre içinde yargılanacaksınız,
tarafsız bir yargı tarafından yargılanacaksınız, hızla yargılanacaksınız ve
yargılama sonunda ortaya çıkan hüküm gene hukuk devleti ilkelerine uygun bir
şekilde infaz edilecek. Ne yazık ki bizim yargı sistemimizde yargıçlarımızın,
yargı sisteminin unsurlarının böyle bir yargılamayı yapabildiği de vaki değil,
bunu da özellikle ifade etmek istiyorum. 
Yargı
sistemimizin bir diğer sorun olarak önemli konu başlıklarından bir tanesi
yargımızın fiziksel sorunları. Şimdi, biz bunları yıllardır Milliyetçi Hareket
Partisi olarak da, diğer muhalefet partileri olarak da sırası geldiğinde dile
getirdiğimiz vakit sürekli olarak iktidar partisinden “Şu kadar yeni adliye
sarayı açtık, işte bu kadar yeni cezaevi açtık.” gibi savunmalarla
karşılaşıyoruz ve yargı sisteminin sorunlarını çözmeye matuf olarak karşımıza
gelen savunma argümanı ne yazık ki bunlarla sınırlı kalıyor. Fakat
baktığımızda, şu anda kimi cezaevlerinde yoğunluktan dolayı mahkûmlar nöbetleşe
uyumak zorunda kalıyor. Yani fiziksel zorunluluklar, sıkıntılar öyle bir
durumda ki -o yargılamayı yapan hâkimler- ne yazık ki adalet sarayları hâlâ
ülkemizin pek çok yerinde hükûmet konaklarının içinde, iş hanlarında vesaire
olduğu için fiziksel ortamların da iyiliğinden söz edebilmek mümkün değil.
Yargı
sistemimizin, hukuk sistemimizin önemli konu başlıklarından bir tanesi de
tabii, yargılamanın içerisinde, yargının sacayağının içerisinde bulunan
insanlarla alakalı; işte, avukatlarımız, hâkimlerimiz, savcılarımız ama bu
mesleklere gelirken hukuk fakültesi öğrencilerimiz de ne yazık ki yeterli
donanımı edinemeden hukuk fakültelerinden mezun olmakta, arkasından da çok kısa
bir staj süresi içerisinde avukat olmakta, ondan sonra da biz bu yetersizlikler
içinde, bu sıkıntılar içinde bu insanlardan yargı sistemimiz sorunlu olmasın,
adalet doğru dürüst tecelli etsin diye bir emek, bir gayret beklemekteyiz.
Hukuk fakültesi öğrencilerinin, arkasından avukat olanların sıkıntıları bu
şekilde de hâkimlerimizin, savcılarımızın problemleri yok mu? Elbette ki çok
fazla var. Öyle ki ne yazık ki hâkimlerimizin pek çoğu canhıraş, gayretli bir
şekilde işlerini yetiştirebilmek için dosyalarını evlerine götürmek suretiyle
ya da akşam mesai saatinden sonra evinde bir yemeğini yiyip ya da hafta sonu
adliyede böyle sakinlik içerisinde, acaba toplayabilir miyim, işlerimi
yetiştirebilir miyim gayretleriyle çalışmakta. O anlamda hâkim, savcı
yetersizliğimiz hakikaten diz boyu. Bunlara olan müdahaleler, bunların fiziki
yoksunlukları da ayrı problemler olarak karşımızda durmakta.
Gene
bu yargı sistemi içerisindeki adliye personellerimiz yani yazı işleri
müdürlerimiz, zabıt kâtiplerimiz, mübaşirlerimiz inanın çok zor şartlar altında
bu görevi yerine getirmeye çalışmakta. Aylardır mücadele ediyoruz şu
mübaşirlerimiz idari hizmetler sınıfına geçsin diye ama hâlâ bir ses bulamadık.
Kanun teklifimiz var. “İç Tüzük çerçevesinde çıkalım burada konuşalım”dan
ziyade sorunları çözülsün istiyoruz, defalarca -bu konu gündeme geldikçe- bunu
dile getirmeye çalışıyoruz. Ne yazık ki hâlâ çaresini görebilmiş durumda
değiliz. 
Ben
şimdi on dakikalık kısa bir süre içerisinde sadece konunun ana başlıkları
itibarıyla sorunları sıralamaya çalıştım. İşin açıkçası, bunların her birinin
alt başlıklarını burada ifade etmek bile saatlerimizi alır. Bunların tüm
nitelikleri hakkında bilgi sahibi olmak, bunları tartışmak; o da, günlerimizi
alır. İşte bunlardan dolayı zaten bir araştırma önergesi vermek suretiyle bir
komisyon kurulsun, bu komisyonda etraflıca bunlar değerlendirilebilsin
istiyoruz ama bu sorunların çözümünün de ortaya konulması lazım.
Şimdi,
sorunların çözümü deyince, AKP iktidarı, bu çözüm süreçlerini çok seviyor, ben
de ondan dolayı, biraz ironi de olsun, bir retorik de olsun, bir çözüm süreci
tahayyülümüzü ortaya koymak isterim bu çerçevede. 
Şimdi,
işte Suriyelilere vatandaşlık verilmesi de gündemde olduğu için özellikle o
kapsamda belki bir çözüm süreci denk getirilebilir. Şöyle bir şey
yapabilirsiniz mesela: Bu Suriyeli vatandaşları sınavsız bir şekilde hukuk
fakültelerine alabilirsiniz -hani bizim kardeşlerimiz sınava giriyorlar, ter
döküyorlar, ben de aynı süreçlerden geçtim- arkasından bunları hukuk fakültesi
öğrencisi yaparsınız. Milletvekili seçildiğim günden beri özellikle yıl başları
ve dönem ortalarında sürekli olarak öğrenci kardeşlerimiz yurt problemleriyle
karşımıza geliyorlar. Siz, bizim bu gariban kardeşlerimiz yurtlara yerleşemeden
barınma problemleriyle boğuşurken, bu Suriyeli vatandaşları -vatandaşlığa
aldıktan sonra- isterseniz doğrudan doğruya KYK’nın yurtlarına ya da isterseniz
TOKİ’de boş bulunan evleri, öğrenci evine dönüştürmek suretiyle buraya
yerleştirebilirsiniz. Barınma problemini de çözdükten sonra… Bizim gariban
öğrencilerimiz ne yazık ki geri ödemeli öğrenim kredileri kullanıyorlar ve
bunların geri ödemesini yapabilmek için işin açıkçası göbekleri çatlıyor fakat
hâlâ da yapamamışlarsa haciz marifetiyle bunlar alınıyor. Bunlar böyleyken siz
karşılıksız burslar verirsiniz ve böylelikle bir eğitimin sonunda dört yılda
bunları mezun edebilirsiniz ya da isterseniz bunların bizim gariban
öğrencilerimizden farklı olarak bir yılda mezun olup diploma almalarını temin
edebilirsiniz fakat bu konuda dikkat etmenizi istirham ettiğim bir husus var,
bu diplomaların sahte olmamasını özellikle dikkate almak gerekiyor. Bu şekilde
bunları mezun ettikten sonra gene staj falan yaptırmadan avukat yaparsınız,
sınava sokmadan hâkim, savcı yaparsınız, hatta doğrudan doğruya “yargıçay”a,
“danışçay”a isterseniz üye yaparsınız, isterseniz daire başkanı yaparsınız,
isterseniz de bunları doğrudan doğruya bu kurumların başına getirirsiniz. 
(Mikrofon
otomatik cihaz tarafından kapatıldı) 
MEHMET
PARSAK (Devamla) - Şimdi, Mahzuni Şerif’in böyle bir Tersname’si var ve en
sonunda da diyor ki: “Hasılı, sözümün tersine yürü.” Siz özellikle bu benim son
söylediklerimin tersine yürüyün. 
Bu
çerçevede, komisyon kurulma talebimize ilişkin önergemizin kabulünü talep
ediyor, sizleri saygılarımla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Parsak. 
Önerinin
aleyhinde ilk konuşmacı, Kars Milletvekili Sayın Ayhan Bilgen. 
Süreniz
on dakika. 
Buyurun.
(HDP sıralarından alkışlar) 
AYHAN
BİLGEN (Kars) – Sayın Başkan, değerli milletvekilleri; elbette yargı sisteminin
teknik, fiziksel birçok sorunu var, ekonomik imkânlar, kapasite, dava dosya
yoğunluğu, birçok sorunu var ama galiba bir sorunu masaya yatırırken onun
yapısal ve asıl üzerine oturduğu temel soruna odaklanmak gerekiyor. Bir ülkede
eğer adalet mantığı, yargılama mantığı çarpıksa, onunla ilgili, diğer yan
sorunları çözmeyle ilgili çabalarınızın çok sonucu olmaz. Nasıl çok adalet
sarayı yapmak -tırnak içerisinde- adalet getirmiyorsa sadece sorunu istihdam
boyutuyla ele almak, sadece yargı mensuplarının özlük sorunları, ekonomik
çalışma koşullarıyla ele almak da sorunu çözmez. 
Bu
sorunun temelinde ne var yani Türkiye yargı sisteminin asıl ana sorunu nedir?
Bunu yapısal ele almak zorundayız. İktidarda kim olursa olsun yaşanan temel hem
evrensel karşılaştırma yaparak hem insani boyutuyla karşılaştırma yaparak ele
aldığımızda şunu görürüz: Yargı, tarafsız ve bağımsız olma imkânından neden
mahrum? İstiklal mahkemelerinden bugüne mahkemelerin isimleri, tabelaları
değişse de adalet duygusunu inciten, adalet duygusunu zayıflatan uygulamalar,
kararlar neden çıkıyor? Buna yoğunlaştığınızda aslında bir somut vakayla karşı
karşıya kalıyorsunuz. O da gerçekten yargının bağımsızlığına, tarafsızlığına
inanan, buna değer atfeden bir akıl, bir yönetim kültürü var mı, yok mu? Eğer
siz, toplumun bir kesimini düşman olarak görüyorsanız, öteki olarak
görüyorsanız, ayrımcılığı, dışlamayı olağanlaştırıyorsanız yargının da düşman
hukuku gibi işlemesi, tehdit kategorisinde ele alınması, zaten baştan peşinen
cezalandırılmaya layık, reva görülmesi zaten sıradanlaşır, olağanlaşır. Siz
ondan sonra yargılama teknikleri, yargılama usulleri, yargı imkânları, dosya
yoğunluğu, dava yoğunluğu gibi konular üzerinden adalete erişemezsiniz.
Yargı
bağımsızlığı konusunda siyasi iktidarın net olması gerekir. Yargı bağımsızlığı
kavramı, siyasetin sorumsuzluğu anlamına gelmez. Yani işinize gelmeyen kararlar
çıktığında, hoşunuza gitmeyen kararlar çıktığında “Yargı bağımsız, ne yapalım.”
deyip yönetimin iktidar olmanın sorumluluğundan kurtulamazsınız, aynı şekilde
de müdahale etme ihtiyacı duyduğunuzda müdahale etmenin bir yolunu, yöntemini
buluyorsanız, geliştiriyorsanız bu durumda da yine yargının bağımsızlığını
tutarlı biçimde asla savunamazsınız. Yargıyı eğer siz bir biçimde kontrol
etmenin yollarını, yöntemlerini aramaya, buna dair girişimler, buna dair
planlamalar içerisine girmişseniz bir gün bu kontrol etme hevesinin, arayışının
aleyhinize dönebileceğini, ters tepebileceğini ve yargının yıpranmasının
faturasının size çıkacağını da göze almak zorundasınız. Burada çok net bir
evrensel ölçü var, o da hukuk, kuralların önceden bilinmesidir ve yargı
bağımsızlığı, yargı tarafsızlığı da yargının siyasal erkten, siyasal güçten
bağımsız karar alabilmesidir. Yargının siyasallaşması kavramını canımızın
istediği biçimde tarif edemeyiz. Yargının siyasallaşması demek, mahkemeler
karar verirken evrensel değerlere ve adalete göre mi karar veriyor, yoksa
yönetenin tercihine, inancına, ideolojisine, görüşüne, beklentisine, hesabına
göre mi karar veriyor? Bu ölçüyü objektif biçimde önünüze koyduğunuzda,
yaptığınız, yaşadığınız, karşı karşıya kaldığınız tablonun gerçekten “yargının
siyasallaşması” kavramıyla ifade edilecek nitelikte olup olmadığına dair en
azından kendi vicdanınıza net bir hesap verebilirsiniz. 
Değerli
milletvekilleri, bu, toplumun bir kesiminin ötekileştirilmesi, dışlanması
konusunda aslında kavramsal bir tehlikeyle karşı karşıyayız. “Kamu” kavramı, ne
yazık ki, Habermas’ın çok net ifade ettiği gibi, bir süredir, birçok ülkede,
“devlete ait olan, iktidara ait olan, egemenin yönettiği alan” gibi tarif
ediliyor. Oysa, “kamu” kavramını, hiç olmazsa, Yunus Emre’nin şiirlerindeki
temiz Türkçe’de ifade edildiği gibi, “toplum” anlamında kullanmayı, “toplum”
anlamında ele almayı başarsak emin olun ki yöneten ile yönetilen, toplum ile
devlet arasındaki çelişkiyi daha adil bir ölçüyle, daha insani bir ölçüyle
değerlendirmiş oluruz. Bizim hukuk dilimizde “kamu yönetimi”, “kamu güvenliği”
gibi, “kamu düzeni” gibi kavramlara baktığınızda, bunların toplum, “toplumun
çeşitliliği, toplumun çoğulculuğu” üzerinden tarif edilen bir anlam, yani
Türkçe’nin özündeki “kamu” kelimesiyle hiçbir ilgisinin olmadığı, tam tersine,
“otorite, yöneten, iktidar eden, o gün devlet kimin elindeyse onun dediğinin
egemen olduğu bir alan” olduğunu çok net biçimde görürsünüz. 
Güçler
ayrılığıyla ilgili birkaç örnek aktaracağım. Amerika Birleşik Devletleri
Anayasası’nın yapımında da önemli bir isim, Hamilton diyor ki: “Yasama ve
yürütme, eğer yargıyı kontrol ediyorsa, orada özgür bir yargıdan, özgürlükten
söz edilemez.” Ama yasama ve yürütmenin yargıyı kontrol ediyor olması, aslında
korkulacak bir şeydir. Özgürlük nasıl korkulacak bir şey değilse, yargının
yasama ve yürütmeden bağımsız olmasında da korkulacak bir şey yoktur eğer sizin
yaptıklarınızla ilgili hesap verme konusunda bir kaygınız yoksa. Meşhur
örnektir; George Orwell’in, o meşhur, asansörlerin çıkışına asılmış resim
ifadesi vardır. Hani, gözlerinize bakan, size bakan bir çift göz, sizi sürekli
izleyen, sizi sürekli denetleyen, gören gözler ve bu resmin altında da, her
katta bulunan bu resmin altında da “Büyük biraderin gözü senin üzerinde.”
ifadesi. Eğer yargıçlar, savcılar, tabii ki savcıların pozisyonu, konumu
farklı, tartışmalı ama hiç olmazsa hüküm verenler, hâkimler eğer tarafsızlık
pozisyonlarını gözetmiyorlarsa, “iktidarın sopası” pozisyonuna düşmüşlerse o
üzerlerinde hissettikleri Büyük Birader’in gözüyle hareket edecek, onun göz
işaretinden onunla ilgili korkudan, kaygıdan hareketle karar vereceklerdir. 
Yine,
Amerika Birleşik Devletleri’nden Wilson’un bir sözü var, diyor ki: “İktidarlar,
hükmedenler, hükûmetler iktidara geldiklerinde sözlerinde durmayabilirler yani
muhalefetteyken vadettiklerini yerine getirmeyebilirler ama her şart altında
bize düşen, bireylere, topluma düşen görev, iyi yasaların çıkması için çaba
sarf etmek ve mahkemelerden adalete uygun karar çıkması için mücadele etmektir.
Değerli
milletvekilleri, Montesquieu’yu anlatmaya burada vakit yok ama Yasaların
Ruhu’nda der ki: “Ülkeler, topraklarının verimliliğine göre ekilmezler; ülkeler,
özgürlüklerine göre, özgür oldukları ölçüde ekilirler.”
Yine,
yakın tarihten iki örnek davayla Türkiye yargı sisteminin asıl sorununun, temel
sorununun bu düşmanlaştırma, ötekileştirme üzerine kurulu olduğuna dikkat
çekecek iki örnekle konuşmamı tamamlamaya çalışacağım. Birisi, Yarbay Ali Tatar
-en azından ismini kamuoyundan, herhâlde, şu anda bizi dinleyenler de
hatırlamışlardır- bir kez tahliye edildi, sonra tekrar tutuklama kararı
çıktığında da intihar etti, aynen kendi cümlelerini okuyorum, diyor ki: “Hukuksuzluk
sürecine hukuk adına saygı gösterilemez. O deliğe dönmektense mezara girerim.
Yapılan hukuksuzluğa isyan için hayatıma son veriyorum.” Bir başka örnek, Hatip
Dicle “Ben, dört yıldır hukuksuz biçimde cezaevinde tutuluyorum. Bu hukuksuzluk
içinde adaletin neresine başvurup neyin iznini alayım?” diyor. Ne üzerine
diyor? Annesinin cenazesine katılmayla ilgili izin isteyip istemeyeceği
sorulduğunda “Cenazeye katılmayacağım.” diyor.
Değerli
milletvekilleri, Zizek der ki: “Hikâyelerini bilmediklerimizdir en çok düşman
olduklarımız.” Eğer siz toplumda birilerini peşinen suçlu olarak görmeye
başlamışsanız, onlarla ilgili duygularınız, sizi onlara düşman gibi bakmaya
itmişse orada artık adaletten, adil yargılanmadan, hukuk devletinden söz
edilemez. Evet, yargının gücü, Türkiye tarihinde önemli bir sorun olmuştur
siyaset üzerinde vesayet ve başka açılardan ama yargının gücü, bazen kötüdür
fakat gücün yargısı, her zaman tehlikeli, her zaman kötüdür. 
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Bilgen.
Önerge
üzerinde lehinde olmak üzere ikinci konuşmacı, Adana Milletvekili Sayın Elif
Doğan Türkmen. 
Buyurun.
(CHP sıralarından alkışlar)
Süreniz
on dakika Sayın Türkmen. 
ELİF
DOĞAN TÜRKMEN (Adana) – Teşekkür ediyorum Başkanım.
Sayın
Başkanım, değerli milletvekilleri; Milliyetçi Hareket Partisinin hukukun
sorunlarıyla ilgili vermiş olduğu araştırma önergesine dönük, partim Cumhuriyet
Halk Partisi adına konuşmak üzere kürsüdeyim. 
Milliyetçi
Hareket Partisinden sayın hatip, hukukun, yargının, özellikle de pratikte
adliye saraylarının yaşadığı sorunları anlattı ama yargının gerçekleşmesi adına
karar verildikten sonra yerine getiren bir grup daha var, onlar da cezaevinde
çalışanlar yani gardiyanlar, yani infaz memurları, yani idari amirler ve
diğerleri. Bu konuda Grup Başkan Vekilimiz Sayın Özgür Özel, Genel Başkan
Yardımcımız Veli Ağbaba ve Muğla Milletvekilimiz Nurettin Demir’in
cezaevleriyle ilgili hazırlamış oldukları kitaplar da gerçekten hukuk
fakültelerinde ders kitabı olarak okutulabilecek kadar sorunlara inilmiş,
tespit edilmiş ve çözüm önerileri sunulmuştur. Ama ne yazık ki bu kitaplar,
yayınlandığından bu yana ne infaz memurlarının ne gardiyanların ne de
cezaevinde bulunan tutuklu ve hükümlülerin hiçbir sorunu bugüne kadar
çözülmemiş, tam tersine bir çığ gibi katlanarak büyümüştür. Her gün ailelerden
çeşitli biçimde çığlıklar geliyor bize, yüzlerce insanın insanlığa yakışmayan
bir biçimde cezaevlerinde bulunduklarına dair ve şunu söylüyorlar: “Ya
denetimli serbestlik iki yıl olsun ya da bir af olsun.”
Ben
şimdi merakla soruyorum: Sürekli “varlık barışı” diye af getiriyoruz, kara
parayı aklama adına çalışmalar yapıyoruz. Peki, belki çoğu da kader mahkûmu
olan bu hükümlüler için neden bu Mecliste hiçbir düzenleme yapmıyoruz? Neden bu
kadar ailenin çığlıklarına özellikle Hükûmet ve AKP Grubu kulaklarını tıkıyor?
Ben bunu gerçekten merak ediyorum ve binlerce kadın, eş, anne, baba, çocuk
adına da bu soruyu sormak istiyorum. Çünkü Hükûmetimiz ve AKP Grubu bu işlemi
yapmaya, bu Mecliste bu çalışmaları yapmaya sayısal olarak onlar yeterlidir,
niçin bu çığlıkları duymuyorlar? (CHP sıralarından alkışlar) 
Bunun
yanı sıra, bir konu daha var, sayın konuşmacı dile getirmedi, adliye personeli.
Ben yaklaşık yirmi küsur yıl avukatlık yaptım, adliye personelinin de ne kadar
zor koşullarda çalıştığını biliyorum. Evet, görevini layıkıyla yapmak isteyen,
düğmesiz cübbesini iliklemeye çalışmayan hâkimler ve savcılar evlerine dosya
götürüyorlar; cumartesi, pazar dahi çalışıyorlar. Bunun yanı sıra, bunlara
yardımcı olan adliye personeli, biliyor musunuz ki onlar çocuklarını iyi bir
yaşama kavuşsunlar diye, bir dershaneye gönderebilmek adına o kadar çok
fedakârlıklarda bulunuyorlar ki ama onların yaşamını iyileştirme adına hiçbir
şey yapmıyoruz. Şunu da yapıyoruz ama elektrik şirketleri, kârına kâr katsın
diye kaçak elektriğin kayıp kaçak elektrik parasını onu kullanmayan tüm
vatandaşlardan almak adına yasa düzenleyen, Meclise yasayla ilgili tasarı
getiren Hükûmet ve AKP Grubu, bu binleri bulan adliye personelinin yaşamını
birazcık iyileştirmek adına ne yazık ki hiçbir çalışmaya parmak basmıyor, imza
atmıyor. Bu konuda da tüm yapılanlar Türkiye’de yaşayan her vatandaşın
vicdanında yerini buluyordur diye düşünüyorum. (CHP sıralarından alkışlar) 
Değerli
milletvekilleri, Türkiye, Anayasa’nın askıya alındığı, kararların sarayda
verildiği, devletin bir bütün olarak meşruiyetinin aşındığı bir dönemden
geçiyor. İnsanlık tarihine baktığımızda, dört bin yıllık insanlık tarihinde
şunu görüyoruz: İnsanlar, o günden bugüne eşit, bağımsız, adil bir dünyada
yaşama ülküsünün peşinde koşmuşlar. Bunu yapan insanların adil bir dünyada
yaşamasının koşullarından biri de ülkeyi yönetenlerin güçler ayrılığı
prensibine uymasıdır. Tüm dünyada evrensel bir ilkedir; yargı, yasama ve
yürütme… Dünyada insanlık tarihinin dört bin yıllık birikimiyle geldiği bu
noktada ülkemize baktığımızda ne yazık ki ne görüyoruz: Dikta rejimi kurma
hevesi, sistemin tüm kurullarını aşındırıyor, otoriter rejim adına Türkiye’nin
istikrarı yok ediliyor ama hukuk da güç karşısında susuyor, keyfîlik artıyor,
gücün karşısında hakkın, hukukun sesi olması gereken adliyeler, güçlünün baskı
aracı oluyor. Hukuk susuyor, silahlar konuşuyor; hukuk susuyor, hırsızlık
artıyor; hukuk susuyor, baskı artıyor, ezenler dokunulmaz hâle geliyor,
ezilenler çaresiz kalıyor, siyaset ve demokrasi Türkiye'de artık bir buhran
yaşıyor. 
Adliye
sarayları inşa ediyoruz. Adliye sarayları inşa ederken amacımız, adaleti
sağlamak değil, amacımız, sarayı inşa eden müteahhitlerin biraz daha zengin
olması. (CHP sıralarından alkışlar)
RAMAZAN
CAN (Kırıkkale) – Ne alakası var ya.
ELİF
DOĞAN TÜRKMEN (Devamla) – Türkiye'nin parlamenter sistemini güçlendiren, güçler
ayrılığı ilkesini ve hukukun üstünlüğünü egemen kılan bir anayasaya ve birinci
sınıf demokrasiye ihtiyacımız var. Bugüne kadar “Darbe hukukundan, darbelerden
hesap soracağız.” diyenler ne yazık ki, darbe hukukuna dayanarak ülkeyi sivil
bir darbenin eşiğine getirdiler. Ama şunu bilmemiz gerekir ki bu ülkede
demokrasi adına, hukuk adına, adil bir Türkiye'de yaşamak adına mücadele eden
savaşçılar var. Biz hiçbir zaman bu savaştan yılmayacağız ve ülkemizdeki
bağımsızlık ve demokrasinin en önemli unsuru olan yargının yeniden bağımsız
hâle gelmesi için her tür çalışmayı yapacağız ve o çalışmaların da yanında
olacağız. 
Bu
nedenle bugün MHP Grubunun vermiş olduğu araştırma önergesinin lehine söz aldım
ve şunu söylemek istiyorum: Hep büyük hedefler koyuyoruz. “2023” diyoruz, “yüz
yıllık hedef” diyoruz ve bu hedeflere baktığımızda insan adına hiçbir şeyin
olmadığını görüyoruz. Nedir hedefler? İşte, Osman Gazi Köprüsü. Osman Gazi
Köprüsü’nün yapılışına karşı değiliz, üzerinden insanlar geçecek ama Osman Gazi
Köprüsü’nün fiyatının, 80 küsur liranın vatandaştan alınmasına, onun üstünün hazineye
yani 79 milyon insana yüklenmesine karşıyız. 40 bin aracın geçmesini taahhüt
eden devletin, 40 bin araç geçmediğinde o aradaki araç farkının tüm bedelini 79
milyon insanımızın ödemesine karşıyız. 
Biz,
Türkiye’de adil bir düzen istiyoruz ve bu nedenle de 550 milletvekiline
sesleniyorum: Anayasa’yla ilgili, milletvekili olmakla ilgili yemininize bağlı
kalınız. Buradan, cübbesini düğmesi olmamasına rağmen iliklemeye çalışanlara
karşı iliklemeden görevini yapan yargı mensubu ve tüm avukat meslektaşlarımın
önünde de saygıyla eğiliyorum. 
Selam
ve saygılar. (CHP ve HDP sıralarından alkışlar) 
BAŞKAN
– Teşekkür ederiz Sayın Türkmen.
Milliyetçi
Hareket Partisi grup önerisinin aleyhinde ikinci ve son konuşmacı, Bartın
Milletvekili Sayın Yılmaz Tunç.
Süreniz
on dakika Sayın Tunç, buyurun. (AK PARTİ sıralarından alkışlar) 
YILMAZ
TUNÇ (Bartın) – Sayın Başkan, değerli milletvekilleri; Milliyetçi Hareket
Partisi grup önerisinin aleyhinde söz aldım, bu vesileyle sizleri saygılarımla
selamlıyorum. 
MHP
grup önerisiyle, Türk hukuk sisteminin sorunlarının tespiti ve bu sorunların
çözümü için gerekli yasal düzenlemelerin yapılması amacıyla bir Meclis
araştırması komisyonu kurulması istenmekte ve bugünkü gündemde görüşülmesi
talep edilmektedir. Grup önerisinin gerekçesine baktığımız zaman da hukuk
sisteminin sorunları dört ana başlık altında özetlenmiştir. Bunların birincisi,
hukukun üstünlüğü ve yargı bağımsızlığı ilkelerinin uygulanmaması; ikincisi,
adliye binalarının yetersiz olması; üçüncüsü, hukuk eğitiminin yetersiz olması;
dördüncüsü de iktidarın yargı üzerinde baskı yaptığı yönündeki iddialardır. 
Şimdi
bunlara kısa kısa değinmekte fayda vardır. Hukukun üstünlüğü ve yargı
bağımsızlığının uygulanmamasıyla ilgili sorunlar, sadece günümüzün problemi
değildir. Bu problem, uzun yıllardır devam etmektedir. Hukukun üstünlüğünün
tesisi ve yargı bağımsızlığının tesisi anlamında da özellikle son yıllarda
önemli adımlar atılırken vesayetçi anlayışın, yargı sistemindeki vesayetçi
anlayışın da direnci henüz kırılabilmiş değildir. Bu anlamda da iktidarın,
siyasi iktidarın yalnız bırakıldığını söylemekte fayda vardır.
Adliye
binalarının yetersizliğiyle ilgili gerekçe de, aslında, on dört yıllık AK PARTİ
iktidarında ortadan kaldırılmıştır. Zaten Cumhuriyet Halk Partisi sözcüsü de bu
konuya değindi, “Müteahhitleri zengin etmek için adliye sarayları yaptınız.”
dedi. Biz, müteahhitleri zengin etmek için adliye sarayları yapmadık. Adliye
binaları apartman dairelerinde kiralıktı, merdiven altlarında duruşmalar
yapılıyordu. Biz, vatandaşımızı, yargı mensuplarımızı çağdaş, teknolojiyle
donatılmış fiziki imkânlara kavuşturmak için bunları yaptık. Eğer o anlayış
olursa, müteahhitleri zengin etmek için yapıyorsak bunları, o zaman köprüleri
de yapmayalım, feribot sıralarında, kuyruklarında beklemeye devam edelim;
hastaneleri yapmayalım, okulları yapmayalım. Bu anlayışın, müteahhitleri zengin
etmek için bunların yapıldığı yönündeki anlayışın da zaten klasik bir anlayış
olduğunu milletimiz bilmektedir.
Hukuk
eğitiminin yetersiz olması… Evet, bu konuda haklı gerekçeler var. Hukuk
eğitimiyle ilgili sorunlar devam ediyor. Bununla ilgili de 65’inci Hükûmetin
programında buna geniş bir yer veriliyor. Hukuk eğitiminin güçlendirilmesi
anlamında önemli tedbirler var. Hâkim ve savcılarımızın meslek içi eğitimlerinin
güçlendirilmesiyle ilgili önemli planlamalar var. Bu planlamalar hayata
geçtiğinde ve üniversitelerimiz de hukuk eğitimiyle ilgili gerekli tedbirleri
aldığında bu sorun da önemli ölçüde ortadan kaldırılabilecektir. 
MEHMET
PARSAK (Afyonkarahisar) – 65’inci Hükûmete kadar, 58’den 65’e tüm hükûmetler
sizin.
YILMAZ
TUNÇ (Devamla) – Tabii, yapılanlar var ama yapılacak olanlar da var. Bunlara
devam edeceğiz.
İktidarın
yargı üzerindeki baskısıyla ilgili gerekçeler… Bir kere bunlara katılmadığımı
belirtmek istiyorum. Bu, sürekli gündeme getirilen bir husus. Aslında iktidarın
yargı üzerinde bir baskısı değil de, yargının zaman zaman sınırlarını aşarak,
vesayetçi anlayıştan kaynaklanan alışkanlıklarla aslında siyasi iktidarın
üzerinde zaman zaman baskılar oluşturduğunu da çok iyi biliyoruz; Anayasa
Mahkemesi kararlarından biliyoruz, yüksek yargının görev ve yetki sınırını aşan
kararlarından bunları biliyoruz. Anayasa Mahkemesi başkanlarının, HSYK
başkanlarının, Yargıtay, Danıştay başkanlarının, üstlerine elzem olmayan siyasi
konularda, yargı konusunun da dışına çıkarak açıklamalar yaptığını geçmişte çok
iyi biliyoruz. Tüm bu olumsuzlukların ortadan kaldırılması anlamında da, on
dört yılda AK PARTİ iktidarında önemli çabalar sergilenmiştir. Yargının vermiş
olduğu kararlar hep eleştiriliyor; neden eleştiriliyor? Çünkü yargılama saiki
dışına çıkarak birtakım soruşturmalar yapıldığını hepimiz biliyoruz. Ergenekon
soruşturması, 17-25 Aralık soruşturması; bunların yargılama saikiyle yapılmayan
soruşturmalar olduğu da artık herkesin malumu olan hususlar.
Şimdi,
değerli milletvekilleri, adalet, mülkün ve meşruiyetin temelidir, hukuk
devletinin esasıdır. Yargı sistemi, hukukun üstünlüğüne dayanıyorsa, herkesin
güven duyduğu her türlü güç odağından bağımsız ve tarafsız ise ve vatandaş
taleplerine hızlı cevap verebilen bir yapıdaysa adalet tesis edilebilir. Yargı,
hukuk güvencesi oluşturuyorsa, uluslararası standartlarda ve demokratik
usullerle işliyorsa, ideoloji, siyasal tasavvur veya inanç dikte etmiyorsa o
zaman bağımsız ve tarafsız olabilir, o zaman güven veren bir adalet sistemi
vücut bulabilir. Güven veren bir adalet sisteminin olduğu yerde de
öngörülebilirlik olur, istikrar olur, belirsizlik ortadan kalkar, üretim olur,
insanlarımızın refah düzeyi artar, kalkınma hızlanır. AK PARTİ hükûmetleri,
2002 yılından bu yana, güven veren bir adalet sisteminin tesisi için gerçekten
önemli reformlara imza atmıştır. Şu on dört yılda, seksen yıldır uyguladığımız
temel kanunların tamamı değişmiştir. Hukuk alanında sessiz bir devrim gerçekleştirmiştir
AK PARTİ bunları gerçekleştirirken de Türkiye Büyük Millet Meclisindeki tüm
siyasi partilerin uzlaşmasıyla bu temel kanunlar geçmiştir; Ceza Kanunu’muz
uzlaşmayla geçmiştir, Ceza Usul Kanunu’muz uzlaşmayla geçmiştir, Türk Ticaret
Kanunu’muz uzlaşmayla geçmiştir, Borçlar Kanunu’muz uzlaşmayla geçmiştir, Hukuk
Muhakemeleri Kanunu’muz uzlaşmayla geçmiştir. Ceza İnfaz Kanunu’muz yine bu
Meclisin partilerinin uzlaşmasıyla geçmiştir. Tüm temel kanunlarımız
yenilenmiştir. Bu mevzuat yenilenmesi uygulamaya bu derece yansımış mıdır? Bunu
tabii söyleyemiyoruz çünkü yargı mensuplarının da bu mevzuata uygun bir şekilde
karar vermesi gerekiyor, bu anlamda da çabalar devam ediyor. 
İşte,
geçen hafta, bayramdan önceki görüşmelerimizde Meclisimizin gündeminde yine bir
yargı paketi vardı. Neydi bu yargı paketi? Yüksek yargının ağır iş yükünden
kurtulması ve bir içtihat mahkemesi hâline gelmesiyle ilgili çalışmalarımızdı. 
ÖZGÜR
ÖZEL (Manisa) – Ya, atma Yılmaz din kardeşiyiz ya, atma Yılmaz din kardeşiyiz.
YILMAZ
TUNÇ (Devamla) – Burada da yine belki on gün bunu geçirmek için uğraştık.
Hâlbuki amaç belliydi. Amaç neydi? Amaç, Yargıtay ve Danıştaydaki ağır iş yükü
artık… İstinaf mahkemelerinin önümüzdeki 20 Temmuzdan itibaren devreye girecek
olması nedeniyle artık dosyaların yüzde 80’inin istinaf kanun yolunda
kesinleşecek olmasından dolayı Yargıtay ve Danıştay daire sayılarının
azaltılması. Buna da itiraz edildi. Evet, muhalefet itiraz edebilir,
eleştirebilir ama gerekçemiz haklı bir gerekçe. Şu denildi: “Niye artırdınız
geçmişte?” Evet, geçmişte artırdık, niye artırdık? Yargının ağır iş yükü vardı…
ÖZGÜR
ÖZEL (Manisa) – Şimdi hafifledi mi?
YILMAZ
TUNÇ (Devamla) – …istinafı devreye geçiremedik bazı sebeplerle ama şimdi
istinaf devreye girdi ve azaltma gerekçemiz bu. Yargıtay ve Danıştayı içtihat
mahkemesi hâline getirmek zorundayız. Aksi takdirde, ağır iş yükü nedeniyle
vatandaşlarımızın haklarına kavuşabilmelerinin ve davalarının sonuçlanmasının
uzun yıllar sürmesi yargıya olan güveni zedeliyor. Bunu da ortadan kaldırmak
için çok önemli bir çalışmayı bayramdan önce sizlerle beraber gerçekleştirmiş
olduk ve ülkemiz yargı sistemiyle ilgili de önemli bir sorunu Meclis olarak
gündeme aldık ve gidermenin yoluna baktık.
Yine,
önümüzde duran en önemli problem Hâkimler ve Savcılar Yüksek Kurulunun
yapısıyla ilgilidir. Hâkimler ve Savcılar Yüksek Kurulunun demokratik ve
çoğulcu bir yapıda oluşmasıyla ilgili olarak, evet, burada bir Anayasa
değişikliği yaptık ve 2010 Anayasa değişikliği Meclisimizin, milletimizin
onayından geçti. Ancak, milletimizin onayına sunulmadan önce Anayasa Mahkemesi
bir iptal kararı verdi ve bizim amaçladığımız çoğunlukçu yapı yerine çoğulcu
bir yapıyı getiren bir sistemi getirdi. Liste usulüyle seçimler yapıldı ve bu
liste usulüyle ilgili yapılan seçimler de maalesef, yargıda, ilk derece
mahkemelerinde birtakım gruplaşmalara neden oldu ve hukuk dışı bir yapılanmanın
temayüz ettiğini görmüş olduk. 
Bununla
ilgili, siyasi partilerimizden sözcüler zaman zaman bu HSYK yapısının yeniden
düzenlenmesi ve Türkiye Büyük Millet Meclisinin de bu anlamda devreye
sokulmasıyla ilgili görüşler serdediyor. Burada gerçekten sadece bir yargı
krizi değil, önümüzde bir devlet krizi söz konusu. Bu devlet krizini çözebilmek
için de -sadece iktidar partisinin değil, muhalefet partilerinin de- HSYK’nın
yapısının yeniden düzenlenmesi ve seçim usulüyle ilgili olarak burada Anayasa
değişikliği konusunda bir çalışmanın yapılmasını önümüzde duran en önemli sorun
olarak görüyoruz. 
Bilirkişilik
müessesesi önemli. Bununla ilgili tasarı Meclisimizin gündeminde, bir an önce
bunu yasalaştırmamız gerekiyor. Hâkim ve savcı sayısı Avrupa standardının
üzerine inşallah çıkacak, bununla ilgili çalışmalar gerçekleştiriliyor. Hukuk
sistemimizin sorunlarını biliyoruz siyasetçiler olarak. Araştırmadan ziyade biz
burada icraat yapalım, kanuni düzenlemeleri bir an önce hayata geçirelim
diyorum.
Genel
Kurulu saygılarımla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Bartın.
ERKAN
AKÇAY (Manisa) – Sayın Başkan…
BAŞKAN
– Buyurunuz Sayın Akçay.
ERKAN
AKÇAY (Manisa) – Sayın Tunç konuşması esnasında bizim bu grup önerimizi de
kastederek kendilerinin yaptığı vesayetle mücadelede gereken desteği
alamadıklarını ifade etti. Bu, bize de yapılmış bir haksız isnattır. Sataşmadan
söz istiyorum.
BAŞKAN
– Buyurunuz Sayın Akçay. (MHP sıralarından alkışlar)
İki
dakika…
VI.- SATAŞMALARA İLİŞKİN KONUŞMALAR (Devam)
4.- Manisa Milletvekili Erkan Akçay’ın,
Bartın Milletvekili Yılmaz Tunç’un MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
12
Eylül, 28 Şubat, e-muhtıra ve diğer birtakım vesayetçi yaklaşımları sembolize
eden davranışların dışında, bütün vesayetçi yaklaşımlara karşı net duruş
sergileyen bir partidir Milliyetçi Hareket Partisi. Fakat, tutarlı olmak
gerekir, dünün vesayetine karşı çıkıp “Vesayetle mücadele ediyorum.” diyerek
kendine göre yeni vesayetler oluşturmakta ayrı bir tutarsızlıktır ve ilkesizlik
söz konusudur. Yani eskiden askerlerin brifingine yüksek yargı üyelerinin
gitmesini yıllarca eleştirirken şimdi beraber çay toplamaya gitmeyi de doğrusu
nasıl değerlendirirsiniz, merak konusu. Şimdi, beraber çay toplamanın ötesinde
gece üçte bazı yüksek yargı mensuplarının saraya gittiği iddiası var. Herhangi
bir yalanlama da şu saate kadar gelmediğine göre bu konuda bir açıklama
beklemek hakkımızdır. 
Hukuka
ve yargıya kimin nasıl baktığı bugün saat 14.00’te Ankara Adliyesinde de berrak
bir şekilde, net bir şekilde ortaya çıkmıştır değerli arkadaşlar. Milliyetçi
Hareket Partisi Genel Başkanımız Sayın Devlet Bahçeli, bu yargı dosyaları ve
dokunulmazlıkların kalkması üzerine ilk ifadesini vermeye giden siyasi lider ve
siyasetçi olmuştur. Bizler de -benim de var bir dosyam- alnımız ak, başımız dik
şekilde gideceğiz. Yargıya güvenin yerle yeksan olduğu bir ortamda,
demokrasiyi, yargıyı güçlendirmenin ve bununla mücadele etmenin bir yöntemi
olarak da değerlendirmek istiyoruz. 
Sayın
Başbakan, Genel Başkanımızı tebrik ediyor veya teşekkür ediyor.
(Mikrofon
otomatik cihaz tarafından kapatıldı)
ERKAN
AKÇAY (Devamla) - Sayın Başbakan, Genel Başkanımızı tebrik ve teşekkür etme
mevkisinde değildir. Siz de bu havuz ve birtakım yolsuzluklar nedeniyle sizler
de yargıya gidin, biz de sizi tebrik etmek istiyoruz.
Hepinizi
saygıyla selamlıyorum. (MHP sıralarından alkışlar)
ÖZGÜR
ÖZEL (Manisa) – Bravo; doğru.
BAŞKAN
– Teşekkür ederiz Sayın Akçay.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Efendim, aynı gerekçeyle ben de söz istiyorum.
BAŞKAN
– Peki, buyurun, size de iki dakika söz veriyorum. (CHP sıralarından alkışlar)
5.- Manisa Milletvekili Özgür Özel’in,
Bartın Milletvekili Yılmaz Tunç’un MHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; yargının sorunlarını
konuşuyoruz, yargı bağımsızlığı önemli bir başlık olarak karşımızda. Adalet ve
Kalkınma Partisinin değerli sözcüsü çıktı, bugün yapmaya çalıştıklarını ve
geçen sefer yaptıklarını aynı bağlam içinde ilişkilendirerek mantıksal bir yere
oturtmaya çalıştı ama imkânsız, bunu yapamazsınız çünkü 12 Eylül 2010
referandumunda biz 23 maddeyi “Ya, bunun 20 tanesi hepimizin kabul edeceği
maddeler, bunu getirin, Meclisten geçirelim ama bu sıkıntılı 3 maddeyi halka
soralım.” dediğimizde siz bunu kabul etmediniz. Biz dedik ki: “Bu bir şeker,
zehrin etrafına doluyorsunuz, vatandaşa bunu yutturacaksınız.” Neydi o madde?
İşte, bugün değiştirmeye çalıştığınız yüksek yargı sistemini, HSYK’yı,
Yargıtayı, Danıştayı yeniden düzenliyordunuz. Referandum yoluyla bunu yapmaya
çalıştığınızda, biz “Bu zehri vatandaşa yutturmayın.” dedik. Dün bir başka
sözcünüz çıktı “Diğer 20 maddeye niye ‘hayır’ dediniz?” dedi. Siz o maddeye
nasıl “evet” dediniz? O gün güya bir vesayete son verecektiniz. Ne yaptınız?
Bir cemaate teslim oldunuz, bir cemaat sizi ele geçirdi. Siz vatandaşa zehri
yuttururken esas zokayı cemaat size yutturdu. Daha hâlâ debelenip duruyorsunuz.
(CHP sıralarından alkışlar)
Şimdi
size söyleyelim: Bu yaptığınız düzenleme de o günkü düzenleme gibi hukukun
üstünlüğüne inanmak yerine, üstünlerin hukukunu yerleştirmeye çalışan bir
düzenlemedir. “Ben iktidardayım, 300 küsur milletvekili elimin altında. Oylar
verilir, benim istediğim hâkimler, savcılar göreve gelir.” Bu mantıkla
giderseniz askere, yine alamayacaksınız tezkere! Bunu aklınıza sokun. (CHP
sıralarından alkışlar)
FUAT
KÖKTAŞ (Samsun) – Sen kendine bak ya. Tezkere almıyoruz ki biz, sürekli
uzatıyoruz, millete gidiyoruz.
BAŞKAN
– Teşekkür ederiz Sayın Özel.
YILMAZ
TUNÇ (Bartın) – Sayın Başkan...
MEHMET
PARSAK (Afyonkarahisar) – Sayın Başkan, 60’a göre bir dakika yerimden söz
istiyorum izninizle.
BAŞKAN
– Sayın Parsak, biliyorsunuz bu uygulamayı kaldırdık yani gündeme geçtikten
sonra 60’a göre...
MEHMET
PARSAK (Afyonkarahisar) – Sataşma olmadığı için 69’a göre istemiyorum ama
AKP’li hatibin söylediklerine ilişkin bir dakika 60’a göre söz istiyorum.
BAŞKAN
– Önerge sahibi olarak size bir sefere mahsus olmak üzere söz vereceğim. 
Daha
sonra sizi dinleyeceğim Sayın Bartın. Sayın Parsak bir dakika konuşsun, sonra
size söz vereceğim.
Buyurun.
V.- AÇIKLAMALAR (Devam)
21.- Afyonkarahisar Milletvekili Mehmet
Parsak’ın, Bartın Milletvekili Yılmaz Tunç’un MHP grup önerisi üzerinde yaptığı
konuşmasındaki bazı ifadelerine ilişkin açıklaması
MEHMET
PARSAK (Afyonkarahisar) – Teşekkür ediyorum Sayın Başkan. 
Sayın
Bartın konuşmalarında doğrudan doğruya ismimi zikretmediği için sataşma
kapsamında değil ama söyledikleri doğru olmadığı için, özellikle önemli olan
birkaçını düzeltmek için bu sözü aldım. 
Hukuk
eğitimindeki sorunlarla ilgili “65’inci Hükûmet Programı’nda var.” dedi.
58’inci Hükûmetten bu yana tüm hükûmetler AKP iktidarının, keşke on dört yıldır
bu sorun çözülseydi. 
Maksadı
yargılama olmayan davalara örnek olarak Ergenekon’u gösterdi. “Ergenekon’un
savcısıyım.” diyenlerle bir arada yürüdüler şimdiye kadar, onu hatırlatmak
istedim. Ayrıca, o davanın asıl savcısına zırhlı makam arabasını, Mercedes’i
verenler de kendi liderleriydi o çerçevede. 
“Danıştay
Kanunu’nu çıkarmamızın sebebi yargının iş yükünü düzenlemek.” dedi. Hayır, öyle
değildi, AKP tarafından paralel hâle getirilmiş devletin düzeltilmeye
çalışılmasıydı; bunu da ifade etmek isterim. 
“Devlet
krizidir.” dedi. Bu kavram bize aittir, doğrudur ama devlet krizinin de en
önemli sebebi AKP’ydi. Ancak, şimdiye kadar “Biz bu krize yol açtık. Ey
milletim, özür diliyoruz, pişmanız, düzeltmek için de şunu yapacağız.” diye
hiçbir AKP milletvekilinden bir söz duymadım. 
BAŞKAN
– Peki, teşekkür ederiz Sayın Parsak. 
Sayın
Tunç, ben demin size “Sayın Bartın” dedim sanırım. 
YILMAZ
TUNÇ (Bartın) – Fark etmez, memleketimiz kazansın. 
BAŞKAN
– Buyurun Sayın Tunç, iki dakika da size söz veriyorum. (AK PARTİ sıralarından
alkışlar) 
VI.- SATAŞMALARA İLİŞKİN KONUŞMALAR (Devam)
6.- Bartın Milletvekili Yılmaz Tunç’un,
Manisa Milletvekili Özgür Özel’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
YILMAZ
TUNÇ (Bartın) – Sayın Başkanım, “Bartın” demenizde hiçbir mahzur yok, yeter ki
memleketimiz kazansın. Bartın gerçekten ülkemizin en güzel köşelerinden bir
yer. “Çeşmicihan” dediğimiz Amasra ilçemiz Bartın’ımızda yer alıyor. (AK PARTİ
sıralarından alkışlar) Tüm milletvekillerimizi Bartın’a, Amasra’ya,
memleketimize davet ediyoruz. 
Sayın
Başkan, değerli milletvekilleri; tabii, HSYK’yla ilgili olarak Sayın Özel
eleştirilerde bulundu, “Bu duruma siz getirdiniz Anayasa değişikliğiyle.” dedi.
Tabii, o dönemi hatırlayacak olursak, Anayasa değişikliği yapmamızın gerekçesi
neydi? HSYK’nın özellikle başkanı, her sabah binaya girerken siyasi açıklamalar
yapan bir başkanı vardı ve sürekli, HSYK, bir vesayet sistemi içerisinde
yargıya hükmeder bir hâldeydi. 
MEHMET
ERDOĞAN (Muğla) – Sayın Tunç, iki yanlış bir doğru yapmıyor.
YILMAZ
TUNÇ (Devamla) – Bu yapıyı değiştirmek için biz yola çıktık ve Meclisten
geçirdiğimiz Anayasa değişikliği çoğulcu bir yapıyı oluşturmaktı, demokratik
bir yapıyı oluşturmaktı. Onun için ilk derece mahkemelerine seçim yetkisi
getirdik. Yargıtaydan, yüksek yargıdan ve ilk derece mahkemelerinden temsil
orada olsun dedik, bu amaçla Anayasa değişikliğini yaptık. 
ÖZGÜR
ÖZEL (Manisa) – Ne oldu?
YILMAZ
TUNÇ (Devamla) – Ancak bu amaç nasıl değişti, bu amacı kim değiştirdi, bunu da
hatırlamakta fayda vardır.
ÖZGÜR
ÖZEL (Manisa) – Paralel yapı.
YILMAZ
TUNÇ (Devamla) – Anayasa Mahkemesine Cumhuriyet Halk Partisi başvuru yaptı ve
Anayasa Mahkemesi o başvuru neticesinde, CHP’nin başvurusu neticesinde seçim
usulüyle ilgili olarak bizim Meclisimizin amaçladığı sistemi değiştirdi ve
liste usulünü getirdi. 
UĞUR
BAYRAKTUTAN (Artvin) – Anayasa Mahkemesini kaldıralım(!)
ÖZGÜR
ÖZEL (Manisa) – Esas suçlu biziz(!)
YILMAZ
TUNÇ (Devamla) – Liste usulünün gelmesiyle siz aslında CHP olarak HSYK’nın
bugünkü yapısının oluşmasına fırsat vermiş oldunuz, bunu da zaten milletimiz
biliyor. 
Saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ediyoruz Sayın Tunç.
ÖZGÜR
ÖZEL (Manisa) – Sayın Başkan, aslında kürsüden cevaba muhtaç bir şey ama artık
öyle bir hâle geldi ki neredeyse gökten meteor düşse İsmet Paşa’yı suçlu gören
AKP iktidarı, şimdi, 2010’da bizim karşı çıktığımız, Mecliste doğrusunu
söylediğimiz, bunu Anayasa Mahkemesi bozar dediğimiz bir düzenlemeyi Anayasa’ya
aykırı olduğunu bile bile getirip daha sonra da iptal olan kısmından sonraki
durumdan bizi sorumlu tutuyor. Bunu yüce Meclisin takdirine sunuyoruz ama şunu
bilsinler ki o günlerde biz bir paralel yapıdan bahsederken Sayın Bartın
Milletvekili ve arkadaşları da Pensilvanya’ya selam durup gidip orada el etek
öperek yükselmeye çalışıyorlardı. (CHP sıralarından alkışlar)
BAŞKAN
– Peki, tutanaklara geçti Sayın Özel, teşekkür ediyoruz. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Grup Başkan Vekili Manisa
Milletvekili Erkan Akçay tarafından, Türk hukuk sisteminin sorunlarının tespiti
ve sorunların çözümüne yönelik gerekli yasal düzenlemelerin yapılması amacıyla
13/7/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 13 Temmuz 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Sayın milletvekilleri… 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyoruz. 
BAŞKAN
– Yoklama talebi mi var? 
ÖZGÜR
ÖZEL (Manisa) – Evet efendim. 
BAŞKAN
– Peki. 
Milliyetçi
Hareket Partisi grup önerisini oylarınıza sunmadan önce bir yoklama talebi var.

Sayın
Özel, Sayın Bayraktutan, Sayın Aydın, Sayın Bektaşoğlu, Sayın Uslupehlivan,
Sayın Tuncer, Sayın Yiğit, Sayın Gürer, Sayın Çamak, Sayın Kayan, Sayın
Gaytancıoğlu, Sayın Sarıhan, Sayın Aldan, Sayın Balbay, Sayın Akaydın, Sayın
Özdemir, Sayın Usluer, Sayın Özdiş, Sayın Özcan, Sayın Ekici.
Şimdi,
yoklama için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Grup Başkan Vekili Manisa
Milletvekili Erkan Akçay tarafından, Türk hukuk sisteminin sorunlarının tespiti
ve sorunların çözümüne yönelik gerekli yasal düzenlemelerin yapılması amacıyla
13/7/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 13 Temmuz 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Milliyetçi Hareket Partisi Grubunun önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir. 
Birleşime
on dakika ara veriyorum.
Kapanma Saati: 16.18
ÜÇÜNCÜ OTURUM
Açılma Saati: 16.33
BAŞKAN: Başkan Vekili PervinBULDAN
KÂTİP ÜYELER: Ali Haydar HAKVERDİ (Ankara), Mücahit DURMUŞOĞLU
(Osmaniye) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 112’nci Birleşiminin Üçüncü
Oturumunu açıyorum.
Halkların Demokratik
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
2.- HDP Grubunun, Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar Demirel
tarafından, askerî operasyonlar ve Lice’deki yangınların sebeplerinin
araştırılması amacıyla 29/6/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 13
Temmuz 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
13/7/2016
Türkiye Büyük Millet Meclisi Başkanlığına
Danışma
Kurulunun 13/7/2016 Çarşamba günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 İdris
Baluken
 Diyarbakır
 Grup
Başkan Vekili 
Öneri:
29 Haziran 2016
tarihinde Diyarbakır Milletvekili Grup Başkan Vekili İdris Baluken ve Çağlar
Demirel tarafından (2388 sıra numaralı) askerî operasyonlar ve Lice'deki
yangınların sebeplerinin araştırılması amacıyla Türkiye Büyük Millet Meclisine
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 13/7/2016 Çarşamba günlü
birleşiminde sunuşlarda okunması ve görüşmelerinin aynı tarihli birleşiminde
yapılması önerilmiştir.
BAŞKAN –
Halkların Demokratik Partisi grup önerisinin lehinde ilk konuşmacı Diyarbakır
Milletvekili Sayın İdris Baluken. (HDP sıralarından alkışlar) 
Süreniz on
dakika.
Buyurun. 
İDRİS BALUKEN
(Diyarbakır) – Teşekkür ediyorum.
Sayın Başkan,
değerli milletvekilleri; hepinizi saygıyla selamlıyorum.
Vermiş olduğumuz
araştırma önergesi, 23 Haziran ile 3 Temmuz tarihleri arasında Diyarbakır il
sınırlarında bulunan Lice, Hazro, Kocaköy, Hani, Silvan ve yine, Bingöl il
sınırlarında bulunan Genç’e bağlı 39 köy ve onlarca mezrayı kapsayan sokağa
çıkma yasakları döneminde ortaya çıkan, “insanlığa karşı suç” olarak
nitelendirebileceğimiz birtakım tabloların Meclis tarafından araştırılmasını
içeriyor. 
Gerekçeye
baktığımızda, başlatılan askerî operasyonlar sonucunda ortaya çıkan orman
yangınları, sivil alanların insansızlaştırılması, bombalanması, operasyonu
yürüten askerî birliklerin görev ve ihmallerinin sorgulanması, kusurlarının
tespit edilmesi ve bundan sonraki süreçlerde alınabilecek olan tedbirlerle
ilgili bu Meclisin müdahil olmasını istediğimiz bir önergeden bahsediyoruz. 
Tabii,
biliyorsunuz, daha önce benzer önergeleri de Sur, Cizre, Silopi, Nusaybin,
Şırnak, Yüksekova için de buraya getirmiştik ve o dönem de iktidar partisinin
çoğunluk oylarıyla o önergeler reddedilmişti. Peki, niye reddediliyor? İktidar
partisi kürsüye çıkıp bu yaşanan süreçlerle ilgili birtakım iddialarda
bulunuyor, oradaki yıkımı, insanlığa karşı işlenen suçları kendisinin
yapmadığını söylüyor ama ısrarla da Meclisin o bölgelere gidip bu konuyu
araştırmak üzere bir komisyon kurmasını da engellemeye çalışıyor. Bir kere bu
sorunun kendisi bile kendi içerisinde bir cevap barındırıyor. Ancak, ben,
Lice’deki hadiselere geçmeden önce şunu ifade edeyim: Bu yapmaya çalıştığınız
engellemelerle eğer Türkiye kamuoyundan, dünya kamuoyundan orada yaşanan gerçeklikleri
saklamayı amaçlıyorsanız, böyle bir amaca ulaşacağınızı sanıyorsanız ciddi
yanılıyorsunuz. Ya dünya gündemini takip etmiyorsunuz, Türkiye gündemini takip
etmiyorsunuz ya da bile bile bu yanlışlarda ısrar ediyorsunuz. 
Bugüne
kadar Meclisin gidip incelemediği Sur, Cizre, Silopi, Nusaybin, Şırnak,
Yüksekova süreciyle ilgili, bakın, Birleşmiş Milletler İnsan Hakları Yüksek
Komiserliğinin raporları açıklandı. Cizre’de sivil katliamlarının yapıldığı
Birleşmiş Milletlerin raporuna girdi. Orada yerinde gözlem yapmak için heyet
göndermek istediklerini en üst düzeyde Hükûmete ilettiler. Nusaybin’de ordu
güçlerinin ağır silahlarla sivil yerleşim alanlarını tahrip ettiğini Birleşmiş
Milletlerde yine ilgili kurumlar rapora döktüler. Daha iki gün önce, İnsan Hakları
İzleme Komitesi yine bölgede yaşananlarla ilgili bir rapor hazırladı ve bu
raporla ilgili olarak da Türk Hükûmetinin, Türkiye Hükûmetinin hâlâ Birleşmiş
Milletler heyetine izin vermemesini manidar bulduğunu ve orada insanlığa karşı
işlenmiş olan suçların üstünün örtülmeye çalışıldığını açık bir şekilde ifade
etti. Yani, demem odur ki: Burada engelleyerek, Meclisin oraya gitmesini
önleyerek siz orada ortaya çıkan bu suçların üstünü örtemezsiniz. O nedenle,
burada, getirmiş olduğumuz bu önergeye destek vermeniz, en azından önceki
süreçlerde yaşamış olduğumuz o bütün hukuksuzlukları ortaya çıkarma açısından
da son derece önemlidir.
Şimdi,
neden korktuğunuzu da bir iki cümleyle ifade edeyim. Çünkü, bunu siz bilinçli
bir politika olarak bölgede yürüttünüz. Çökertme planı tartışmalarını bütçe
görüşmeleri sırasında çokça ifade ettik. Ta 2014 yılında yani müzakere masası
henüz devrilmemişken, henüz müzakere süreci devam ediyorken on binlerce Kürt’ün
ölmesini, yaralanmasını, on binlercesinin tutuklanmasını, yüz binlerce insanın
yaşadığı yerleşim alanlarından göç etmesini öngören bir çökertme planını hayata
geçirmeye çalıştınız. Bilinçli politika olduğu için de bugün sonuçlarıyla
yüzleşmekten korkuyorsunuz, çekiniyorsunuz. Bakın, Sur, Cizre, Silopi’deki
süreçler bu çökertme planının kent ayağıydı. O kentleri tamamen
insansızlaştırma, orada ortaya çıkan yıkım ve talan tablosuyla birlikte oradaki
halkın iradesini tamamen kırmayı amaçlayan âciz bir politikaydı. Şimdi,
Lice’deki süreçle birlikte, daha önce kent merkezlerinde uygulanan bu çökertme
planının köy ayağı, kırsal yaşam ayağı devreye konulmaya çalışılıyor. Ne oldu
Lice’de on gün boyunca? Bunu tartışmak lazım. Sivil yerleşim alanlarının
insansızlaştırılmasını hedefleyen bombalamalar yapıldı, orada yangınlar çıktı. Yangınlara
-devletin bütün kurumları bilinçlendirilmesine, bilgilendirilmesine rağmen-
müdahale edilmedi. Oradaki halkın yangın söndürme çalışmalarına izin verilmedi.
Köylüler kent alanlarında, kent merkezlerinde dışarıya çıkarılarak işkenceden
geçirildi. Sivil insanlar katledilerek, işkenceyle katledilerek PKK’li diye
kamuoyuna sunuldu. Bütün bu tabloların kendisi, Lice operasyonunda aslında
gerçekten açığa çıkmasından korktuğunuz bazı süreçlerin işlendiğini açıkça
ortaya koyuyor. 
Bakın,
Lice bu uygulamalara yabancı bir yer değil, zamanımız dar olduğu için ben 1925
yılından beri, Şeyh Sait kıyamından bugüne kadar Lice’de yaşananları burada
anlatamayacağım ancak 1990’lı yıllarda Lice’de nelerin yaşandığını özelikle
iktidar partisi sıralarında oturan birçok milletvekili biliyor. Orada, birtakım
senaryolarla Lice’deki kent merkezinin yakılıp yıkıldığını, birkaç gün
içerisinde 30 insanın katledildiğini, 60’tan fazla insanın yaralandığını, Lice
nüfusunun yarısının Lice’den çıkarıldığını sizin sıralarınızda oturan birçok
milletvekili hem defalarca bu kürsüden ifade etti hem de kamuoyuna yapmış
olduğu açıklamalarda belirtti. 
O
dönem, Tuğgeneral Bahtiyar Aydın’ın nasıl katledildiğini, yine artık mahkeme
iddialarından biliyoruz. Hatırlarsanız, Bahtiyar Aydın’ın PKK tarafından
katledildiği iddiası üzerinden Lice yakılıp yıkılmıştı ama bugün, Diyarbakır
savcılığının yürütmüş olduğu mahkeme soruşturma, iddianamesinde bile on bir
saat boyunca Lice’de süren bu yakma, yıkma, talan, katletme sürecinde hiçbir
PKK’linin ölü ya da sağ yakalanmadığı, hiçbir PKK’linin görülmediği
gerçekliğinden de yola çıkılarak orada böyle bir saldırının gerçekleşmediği
bilgisi tarih kayıtlarına geçti. Bahtiyar Aydın’ın kimler tarafından
katledildiği, yine o mahkeme iddianamesi okunursa iyi anlaşılır. 
Aynı
süreçte, kent merkezi yakılırken Lice’nin bütün köyleri boşaltıldı, faili
meçhul cinayetler işlendi, tıpkı bugünkü gibi ormanlar yakıldı, meralar
boşaltıldı. Bütün bu uygulamalarla sonuç almaya çalışanlar tarih önünde bu
yaptıklarının hesabını veremeyecek ağır bir siyasi hezimeti yaşadılar. İşte
bugün, AKP Hükûmeti, bırakın 1990’lı yılları tekrar etmeyi 1990’lı yılları
katbekat aşan hukuksuzluklara ve insanlığa karşı suç pratiklerine Lice’de imza
attı. Aslında sadece Lice değil, bütün bölgede şu anda Hükûmet tamamen
inisiyatifini yitirmiş durumdadır. Açık ve net konuşalım. O dönemin, 1990’lı
yılların bölgede görev yapan Ergenekon, kontrgerilla, gladyo çetelerinin tamamı
bu dönemde büyük bir iradeyle, büyük bir inisiyatifle bölgeye gönderilmiş ve
insanlığa karşı işlenen bütün suç pratiklerine karşı, Başbakan Davutoğlu’nun
devreye girmesine rağmen, bugüne kadar hiçbir sonuç alamamıştır yani tamamen
inisiyatifi yitirmiş, Ergenekon’a teslim olmuş bir iktidar pratiğiyle karşı
karşıyayız. Mevcut pozisyonunuz şudur: Orada insanlığa karşı suçlar işleniyor,
siz de bunları yalanlar üzerinden Türkiye kamuoyuna meşrulaştırarak sunmaya
çalışıyorsunuz.
Bakın,
Lice’de özellikle bu on günlük süre içerisinde kan donduran bazı şeyler oldu.
Bunları her birinizin araştırmasını özellikle rica ediyorum. 34 köylü köy
meydanında yakılmak istendi, bu bahsetmiş olduğumuz güçler tarafından benzin
bidonları temin edilerek ve yakma tehditleri aleni bir şekilde halkın gözü
önünde ortaya konularak yakılmak istendi. Ve bunları engelleyen de bakın, yine
orada görev yapan bir subay oldu. Yani, burada genelleştirerek bir suç pratiği
filan ortaya koyuyor değiliz ancak suç işleyen, orada insanlığa karşı hukuksuz
işlemler yürütenler varsa mutlaka tarih önünde, adalet önünde ortaya çıkarılması
için Meclisin müdahil olması gerektiğini ifade ediyoruz.
Tabii,
anlatacak çok şey var ancak ben hani geldiğiniz aşamayı göstermesi açısından
şunu ifade edeyim: Veli Küçük’ün protokolde, Musa Çitil’in terfilikte, Doğu
Perinçek’in de Hükûmet sözcüsü olarak kürsüde, mikrofonlar karşısında olduğu
bir tabloyla karşı karşıyasınız. Bütün dünya bu yapmış olduğunuz pratikleri ve…
(Mikrofon
otomatik cihaz tarafından kapatıldı)
İDRİS
BALUKEN (Devamla) - …işlediğiniz suçları biliyor. O nedenle gelin, bu vermiş olduğumuz
önergeye destek verin, hep birlikte gidip orada bu olayların tamamını
araştıralım diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Baluken.
Grup
önerisinin aleyhinde olmak üzere birinci konuşmacı, Diyarbakır Milletvekili
Sayın Mehmet Galip Ensarioğlu. 
Buyurun
Sayın Ensarioğlu. (AK PARTİ sıralarından alkışlar)
Süreniz
on dakika.
MEHMET
GALİP ENSARİOĞLU (Diyarbakır) – Teşekkür ediyorum.
Değerli
arkadaşlar, HDP’nin grup önerisinin aleyhinde söz almış bulunuyorum.
Lice’de,
herkesin bildiği gibi, 22 Haziranda başlayan 3 Temmuzda sona eren bir operasyon
yapıldı ve bu operasyon sonunda da Diyarbakır Valiliği basını bilgilendirerek
orada olup biteni anlattı. Şimdi, Lice’de operasyon sonunda 67 milyon 605 bin
kök Hint keneviri ele geçirilmiş, 15.414 kilogram kubar, 4.921 kilogram da toz
esrar ele geçirilmiş. Yapılan aramalarda 44 silah ele geçirilmiş çeşitli çap ve
ebatlarda; patlayıcı yapımında kullanılan 20 ton amonyum nitrat, 64 el yapımı
bomba; yine, bu bombalama eylemlerinde kullanılmak üzere çalıntı 22 adet araç
ele geçirilmiş ve bu çatışmalarda da 5 güvenlik görevlisi şehit olmuş, 6 örgüt
mensubu öldürülmüş, 8’i de yakalanmış.
Şimdi,
bu operasyon gerekli miydi, gereksiz miydi? Bu operasyonda neler oldu? Aslında
sonuçlarını konuşuyoruz. Sonuç itibarıyla, son dönemlerde özellikle Dürümlü
köyünde meydana gelen o patlama neticesinde 16 sivil vatandaşın hunharca
öldürülmesi herkesin hafızalarında. Ardından, Diyarbakır’da patlatılan çeşitli
bombalı araçlarla hem güvenlik güçlerinin hem sivil vatandaşların yaşamını
yitirdiğini biliyoruz ve bütün bu istihbari bilgilere göre de bütün bu
bombaların hazırlanmasının bu operasyon bölgesinde olduğu bu yakalanan araçlar
ve bombalarla da teyit edildi. Ve orada yakalanan bunca esrardan dolayı da
devlet açısından bu operasyonun gerekliliği sorgulanır mı? Bunlar sorgulanmaz. 
Ortadaki
bir yıldır süren şiddet ve bunun sebepleri sıkça burada konuşuldu, ama bugün
verilen önerge şu aslında: Evet, orada operasyon yapıldı, ama o operasyonlarda
köylüler yakılmak istendi, Lice'de ormanlar yakıldı, köyler boşaltılmaya
çalışıldı, bir tehcir ve insansızlaştırma politikası var iddiası ve sivil
insanlara, köylülere işkence yapıldığı, bunun da 1990’lı yıllardaki
uygulamaları kat ve kat aşan bir durum olduğu ifade ediliyor. Aslında, bugün
burada konuşmamız gereken bunlar. Yani, devlet nerede gerekli görürse operasyon
yapar, ama bu operasyonları hukuk içinde yapmak zorundadır, bu operasyonları
yasal güçleriyle yapmak zorundadır. 
Şimdi,
Diyarbakır’da Lice operasyonuyla başlayan çok ciddi bir bilgi kirliliği var.
Sosyal medyaya baktığınız zaman, işte, aslında, polis, asker orada iyi
davranıyor da -az önce hatibin de dediği gibi, “Köylülerin yakılmasını bir
asker engelledi.” dedi, ama- orada polis ve askerin kontrol edemediği, sakallı,
hatta Arapça konuşan, Türkçe bilmeyen, saraya bağlı olan birtakım timler var,
ölüm timleri var. Yani sosyal medyada sıkça konuşulan bunlar. Ve 1990’lı
yıllardaki gibi, bilinçli olarak köyler yakılıyor, ormanlar yakılıyor. 
Evet,
bu operasyonlar sırasında, operasyonların devam ettiği yerde, ben, hem insan
hakları dernekleriyle, MAZLUMDER’le, bölgeye gidenlerle, bölge halkıyla bayram
boyunca da bölgeden gelen bütün insanlarla görüştüm, herkesle tek tek görüştüm,
gerçekten bu iddialar nelerdir? Çünkü, bu sadece HDP’nin veyahut da CHP’nin
meselesi değil, hepimizin meselesidir. Yani, eğer ortada bir hukuksuzluk varsa,
bir yıldır devam eden bu şiddet olaylarından bugüne kadar, gerek Cizre’de gerek
Şırnak’ta gerek Diyarbakır’da ve çeşitli yerlerde hukuk dışı davranan bütün
güvenlik güçlerine gereken yasal işlem yapılmıştır. Böyle, bunun, devlet
politikası olarak, Hükûmetinizin hoş gördüğü bir şey olarak anlatılması doğru
değil. Bunların…
TAHSİN
TARHAN (Kocaeli) – Sayın Vekilim, araştıralım, kuralım bir komisyon,
araştıralım.
MEHMET
GALİP ENSARİOĞLU (Devamla) – Mesele şudur… Komisyon kurulur, aslında bütün
bunlar oturulur, konuşulur. Gerçekten Sur’u kim yıktı, gerçekten Cizre’yi kim
yıktı…
TAHSİN
TARHAN (Kocaeli) – Doğru.
ÖZGÜR
ÖZEL (Manisa) – Araştıralım.
MEHMET
GALİP ENSARİOĞLU (Devamla) – …şiddeti sivil alana kim taşıdı, kim bunlara sebep
oldu, bunları otururuz, hep beraber belki konuşuruz ama bugün burada yapıla
veyahut da…
TAHSİN
TARHAN (Kocaeli) – Araştıralım. Ya, bunda ne var, hep beraber anlaşalım…
MEHMET
GALİP ENSARİOĞLU (Devamla) – Her gün bütün partiler, muhalefet buradan soru
önergesi ve çeşitli şeylerde bulunuyor.
ÖZGÜR
ÖZEL (Manisa) – Soru önergesi bu değil.
MEHMET
GALİP ENSARİOĞLU (Devamla) – Eğer biz bunların hepsini kabul edersek Meclisin
hiçbir iş yapmaması lazım. Ama, samimi olarak bu mesele hepimizin meselesidir,
insanlık meselesidir.
TAHSİN
TARHAN (Kocaeli) – Soru önergesi değil, araştırma ya.
MEHMET
GALİP ENSARİOĞLU (Devamla) – Hükûmetimiz… Yani, ben kendim de Diyarbakır’da bu
Lice operasyonları sürecinde arama ve yol kontrollerinde veyahut da köydeki
aramalarda birtakım güvenlik güçlerinin vatandaşa hoş davranmadığı gibi birkaç
söylem üzerine bütün yetkilileri aradım. Böyle bir şeyin asla kabul edilemez olduğunu,
hiç kimsenin hukuk dışına çıkmaması gerektiğini söyledim. Ama, kalkıp da
1990’lı yılları aratan ve hatta aşan bir şey şeklinde bunlar sunulursa bunun
amacı üzüm yemek değil, bunun amacı bağcıyı dövmek olur.
TAHSİN
TARHAN (Kocaeli) – Daha fazlası var, daha fazlası var ya!
MEHMET
GALİP ENSARİOĞLU (Devamla) – 1990’lı yıllarda 3.500 köy boşaltıldı, yakıldı.
1990’lı yıllarda doğu ve güneydoğuda tek bir yeşil ağaç bırakılmadı ve Lice
Bahtiyar Aydın olayını örnek verdi sayın hatip. Evet, Bahtiyar Aydın olayının
şüpheli olduğu ve soruşturma gerektirdiği… Yine bizim iktidarımız döneminde,
son gününde davası açılarak bugün de Bahtiyar Aydın davası devam etmektedir. On
yıllarca, Bahtiyar Aydın’ın nasıl öldürüldüğünün hesabını kimse sormazken bugün
biz sorduk ve bugün bir devlet yetkilisi de ondan dolayı yargılanıyor. O
dönemde alay komutanı olan eleman da bunun sorumlusu olarak bugün yargılanıyor.
Bahtiyar Aydın döneminde, o gerekçe gösterilerek Lice yakılıp yıkılmış, 30’un
üzerinde insan öldürülmüştür ve o gün devletin içinde var olan derin güçleri,
çeteleşmeleri ortadan kaldıran AK PARTİ’nin bizatihi kendisidir. (AK PARTİ
sıralarından alkışlar) Kalkıp da AK PARTİ’yi bugün bu tür suçlamalarla suçlamak
vicdana sığmaz. 1990’lı yılların izlerini süren, o günkü faili meçhullerin
hesabını soran, Bahtiyar Aydın’ın da yargılanmasının önünü açan, Diyarbakır
Cezaevindeki vahşetin hesabını…
LEZGİN
BOTAN (Van) - Cemal Temizöz’ü de serbest bırakan AK PARTİ’dir. 
MEHMET
GALİP ENSARİOĞLU (Devamla) - Cemal Temizöz’ün yakalanması yine AK PARTİ
dönemindedir. Cemal Temizöz’ün davasını açan AK PARTİ’dir, döneminde
açılmıştır. 
LEZGİN
BOTAN (Van) – Ama, serbest bırakan da AK PARTİ’dir yani. 
MEHMET
GALİP ENSARİOĞLU (Devamla) - Cemal Temizöz davasında siciliniz bozuktur. Cemal
Temizöz davası Diyarbakır’da beş yıl boyunca görüldüğü zaman, her türlü davada
gidip adliye önünde duyarlılık gösterirken Cemal Temizöz davasını dört yıl
görmezden geldiniz. Cemal Temizöz davasını açan da bizleriz, takip eden de
bizleriz, hesabını soran da bizleriz. 
LEZGİN
BOTAN (Van) - Kapatan da sizlersiniz yani bunu da kabul edin. 
MEHMET
GALİP ENSARİOĞLU (Devamla) - Bu bahsettiğiniz Doğu Perinçek’ten Veli Küçük’e,
Yalçın Küçük’e kadar, bunlar kimin döneminde yakalanıp hesap soruldu?
LEZGİN
BOTAN (Van) - Şimdi protokollere alınıyorlar. 
MEHMET
GALİP ENSARİOĞLU (Devamla) - Bizim dönemde. Ama kalkıp da Doğu Perinçek’i, Veli
Küçük’ü bizden sorarsanız, Doğu Perinçek’in, Yalçın Küçük’ün, Mihri Belli’nin
yıllarca hangi televizyonda her gün mülakat verdiğini, gidip Bekaa’da kimi
denetlediğini, kiminle sohbet ettiğini de buradan size sorarlar. 
LEZGİN
BOTAN (Van) – Ama, şu an kimin sözcülüğünü yaptığı belli. 
MEHMET
GALİP ENSARİOĞLU (Devamla) – Biz Yalçın Küçük’ten hesap soranız. Yalçın
Küçük’le muhabbeti olanları veyahut da Doğu Perinçek’le muhabbeti olanları
herkes çok iyi biliyor. O yüzden, burada bir şey söylerken gerçekten samimi,
bir ihlal varsa, şüpheli bir durum varsa bunları paylaşalım, bunun hesabını
soralım, üzerine de gidelim, bundan hiç gocunmayız ama bulabildiğimiz her
fırsatta, her türlü bilgi kirliliği, her türlü yalan ve iftira üzerinden
iktidarı ve devleti karalama girişimi ise o zaman biz de burada, bu
Parlamentoda, gücümüz yeterse, buna müsaade etmeyiz, mesele budur yoksa
herhangi bir insan hakları ihlalini bizim kabul etmememiz, üzerine gitmememiz,
sorgulamamamız diye bir şey söz konusu olamaz. Hatta, ilk defa AK PARTİ
Hükûmeti döneminde devlet mensuplarına devlet hesap sormuştur. AK PARTİ
hükûmetlerine kadar tek bir askerî yetkiliye hesap sorulamamıştır ama bugün
yüzlercesi gidip hesap vermiştir, hapis yatmıştır, ceza almıştır. Bu MİT
mensubu da olsa, Emniyet mensubu da olsa, askerî yetkili de olsa hepsi hesabını
bu Hükûmet döneminde verebilmiştir ve bu süreçte de onlarca Emniyet mensubu
görevden el çektirilmiş…
(Mikrofon
otomatik cihaz tarafından kapatıldı) 
MEHMET
GALİP ENSARİOĞLU (Devamla) – …görevden uzaklaştırılmış ve çoğunun da şu anda
mahkemesi devam etmektedir. 
KAMİL
AYDIN (Erzurum) – Suçsuz olduğu anlaşılmıştır. 
MEHMET
GALİP ENSARİOĞLU (Devamla) – Saygılar sunuyorum. (AK PARTİ sıralarından
alkışlar) 
BAŞKAN
– Teşekkür ederiz Sayın Ensarioğlu. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – AKP Grubu adına konuşan sayın hatip hem kirli bilgilerle
burada farklı bir algı yaratmaya çalıştığımızı söyledi hem de “1990’lı yılları
katbekat aşan” tanımlamalarımızın haksız, yersiz, yanlış olduğunu söyleyerek
sataşmada bulundu. 
BAŞKAN
– Buyurun Sayın Baluken. 
Süreniz
iki dakika. 
VI.- SATAŞMALARA İLİŞKİN KONUŞMALAR (Devam)
7.- Diyarbakır Milletvekili İdris
Baluken’in, Diyarbakır Milletvekili Mehmet Galip Ensarioğlu’nun HDP grup
önerisi üzerinde konuşması sırasında Halkların Demokratik Partisine sataşması
nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan. 
Cevap
verilecek o kadar çok husus var ki nereden başlayayım bilemiyorum doğrusu. 
Şimdi,
bu Ergenekon meselesine gelelim. Ergenekon davasını bir cadı avına çevirerek
Fırat’ın doğusuna asla götürmeyen sizlersiniz. Orada işlenen tek bir suçu
soruşturma konusu bile yapmayan sizlersiniz. Musa Çitil’i tahliye ettirip sonra
terfi ettiren sizlersiniz. Vartinis davasından tutalım da o bölgede 1990’lı
yıllarda ortaya çıkan birçok davayı düşüren, siyasi saiklerle hukuksal
süreçleri yöneten sizlersiniz. 
Şimdi
sayın hatip diyor ki: “Biz hesap sorduk, hesap soracağız, yanlış yapan varsa
hesap soracağız.” Yani, ben demin de söyledim, sizin kendi gündeminizden
haberiniz yok herhâlde. Siz bütün bu suçların yargılanma ihtimaline karşı orada
bu suçları işleyenlere dokunulmazlık getirdiniz, zırh getirdiniz.
Milletvekillerinin dokunulmazlığını kaldırıp bu tablonun sahiplerine zırh
yasası getirerek mi siz bu işlerin üstüne gideceksiniz? 
Diğer
taraftan, orada yürütülen operasyon öyle, bilmem, Hint keneviri, esrar işi
falan değil. Biliyoruz, aylarca yandaş medya üzerinden “Orada küçük
‘Kandilcikler’ var, gideceğiz, dağıtacağız, geleceğiz.” dediniz. Sonra ortaya
büyük bir siyasi fiyasko çıktı, toplumun rızasını ve iknasını sağlamak için
birdenbire “Kandilcikler” meselesi bir kenara itildi, Hint keneviri ve esrar
meselesine girildi. Ya, şimdi, sayın vekil de iyi bilir, Lice’de karakolların
100 metre ötesinde o tarlalar var. Orada askerî yetkililerin haberi olmadan kuş
uçmayacağını söyleyen hep sizler oldunuz. Bu Hint keneviri nasıl ekilmiş, nasıl
büyümüş, nasıl bu aşamaya gelmiş, sizler daha iyi bilirsiniz. Evet, Hint
keneviri varsa tabii ki operasyon yapılsın ama bunun için 39 köye, 50’den fazla
mezraya bombalama yapmanın ne anlamı var, insanlara hayatı zehir etmenin ne
anlamı var? Bırakın onları, mezarlıkları tahrip etmenin, savaş uçaklarıyla
bombalamanın ne anlamı var? 
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Dolayısıyla, Hint keneviri esrar meselesi işin kılıfıdır,
gerekçesidir. Orada, dediğim gibi, çökertme planının kırsal ayağı devreye
konulmak istenmiştir. (HDP sıralarından alkışlar)
BAŞKAN
– Teşekkürler Sayın Baluken.
Sayın
Ensarioğlu, buyurun.
MEHMET
GALİP ENSARİOĞLU (Diyarbakır) – Tabii, hatip, benim konuşmama cevap verirken
“39 köy tahrip edilmiş, uçaklarla bombalanmış.” gibi yine kamuoyunu yanıltıcı
bilgiler verdi. Müsaadeniz olursa buna cevap vermek isterim. 
BAŞKAN
– Buyurun Sayın Ensarioğlu, size de iki dakika veriyorum. (AK PARTİ
sıralarından alkışlar)
8.- Diyarbakır Milletvekili Mehmet Galip
Ensarioğlu’nun, Diyarbakır Milletvekili İdris Baluken’in sataşma nedeniyle
yaptığı konuşması sırasında şahsına sataşması nedeniyle konuşması
MEHMET
GALİP ERSARİOĞLU (Diyarbakır) – Değerli arkadaşlar, tabii ki olan biteni konuşalım
ama ne olur, bu kürsüden -bütün Türkiye bizi dinliyor- olan biteni konuşurken
vicdanlı konuşalım. 
Şimdi,
39 köyü kapsayan sokağa çıkma yasağı ilan edilmiş ve orada operasyon
başlatılmış. Bunu, “39 köyü uçaklarla bombaladılar, tahrip ettiler.” gibi
burada anlatırsanız kamuoyunu yanıltmış olursunuz. Operasyon bölgesi 2-3
köydedir ve diğer köylerin kırsalındadır. Tahrip edilen ev sayısı da
zannedersem 2’dir yani tahrip olan ev sayısı ama bir ev dahi tahrip edilmişse
bunun hesabını soralım kim tahrip etmişse ama orada tahrip olan ev sayısı
2’dir. 
“Hiçbir
soruşturma Fırat’ın doğusunda açılmadı.” “Hiç…” Yani, böyle kesin ve şey
hükümler veriyorsunuz. Temizöz davası ve Diyarbakır Cezaevi davası.
Diyarbakır’da devam eden onlarca dava bölgeyle ilgilidir. Veli Küçük davası
Fırat’ın batısı falan değil, Veli Küçük beş yıl cezaevinde yattı veyahut da
sadece Veli Küçük’le ilgili değil, faili meçhul cinayetlerin soruşturulması,
Lice olayı, Bahtiyar Aydın olayı Fırat’ın batısı falan değil, Fırat’ın
doğusuyla alakalıdır, bütün bu derin devletin kirli işleri Fırat’ın doğusunda
dönmüştür, batıda da yapılmışsa Fırat’ın doğusuyla ilgili yapılmıştır. Onun
için bütün bu davaların hesabı ilk defa AK PARTİ döneminde görülmüştür. Daha
önceki hükûmetler döneminde bunların hiçbiri sorgulanmamıştır bile, bunların
davası dahi açılmamıştır. Yine, Mutkili Ali olayı Fırat’ın batısı mıdır? Cezası
onaylanmış, şu anda cezasını da çekiyor. Demek ki yapılan her şeyin hesabı bu
Hükûmet döneminde sorulmuştur ve sorulmaya da devam edilecektir. Varsa bir
eksiklik, varsa bir kusur bunları da konuşur, bunların da üzerine gideriz. Öyle
gülmekle de olmaz.
Teşekkür
ediyorum. (AK PARTİ sıralarından alkışlar)
ZİYA
PİR (Diyarbakır) – Siz DYP İl Başkanı değil miydiniz? Niye DYP zamanında
yapılmadı?
BAŞKAN
– Teşekkürler Sayın Ensarioğlu.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın hatip yine yanlış bilgiler verdiğimi ve vicdandan
uzak değerlendirmeler yaptığımı ifade etti. Müsaade ederseniz…
BAŞKAN
– Sayın Baluken, bir kez daha size söz veriyorum. Lütfen yeni bir sataşmaya
mahal verilmesin.
Süreniz
iki dakika.
Buyurun.
9.- Diyarbakır Milletvekili İdris
Baluken’in, Diyarbakır Milletvekili Mehmet Galip Ensarioğlu’nun sataşma
nedeniyle yaptığı konuşması sırasında şahsına sataşması nedeniyle konuşması
İDRİS
BALUKEN (Diyarbakır) – Değerli milletvekilleri, özellikle AKP sırasında oturan
sayın milletvekilleri; bölgede yaşananlarla ilgili kimin doğru, kimin yalan
bilgiler verdiğini, bize inanmıyorsanız kendi kurucu kadrolarınızın özellikle
bugünlerde yapmış olduğu değerlendirmelere bakarak da çok rahat
öğrenebilirsiniz. 
Bakın,
şu anda bölgede yürütülen bütün bu süreci tanımlayamıyorsunuz, hesabını
vermekten korkuyorsunuz. Bunun için de psikolojik harp yöntemlerini kullanarak,
algı operasyonları yürüterek yalan haberlerle oradaki süreci, bu çatışma, savaş
sürecini sürdürmeye çalışıyorsunuz. Sayın Bülent Arınç bile isyan etti buna.
Yani bugüne kadar resmî kayıtlarınızda “4 bin ya da 5 bin PKK’li var.” diye hep
buradan konuşmalar yaptınız ama bugün çıkıp bu savaşı sürdürmenin, Türkiye
kamuoyunda milliyetçi desteği almanın argümanı olarak “Biz -bilmem- 8 bin
insanı öldürdük.” diyorsunuz yani şimdi kimin yalanlarla konuştuğu ortada.
Bölgedeki gerçekliği doğru bir şekilde burada konuşmak zorundayız. 
Bu
mesele bu yöntemlerle çözülmüyor, denediniz çözülmüyor, daha önce de
denemiştiniz. Roboski katliamından sonra aklınız başınıza gelmişti. Şimdi Sur,
Cizre, Silopi, Nusaybin, en son Lice’ye kadar uzanan bu süreçler, bu meselenin
bu yöntemlerle çözülemeyeceğini ortaya koyuyor. Acıları artırma, acıları
derinleştirme, çözümsüzlüğü daha fazla bu halkın gündemine getirme dışında
ortaya çıkan hiçbir sonuç yoktur. Birbirimizi kandırmanın bir anlamı yok. O
yönüyle hani ben burada böyle “Laf yarıştıralım, polemik yapalım”dan çok,
gelin, bu meseleyi aklıselim bir şekilde tekrar Türkiye'nin gündemine bir barış
umudunu sokacak şekilde tartışalım diyorum. Bunun için de en önemli şey,
Meclisin müdahil olmasıdır, incelemesidir, araştırmasıdır, Türkiye kamuoyuna
biz mi yalan söylüyoruz, yoksa sizin yöneticileriniz mi yalan söylüyor, bunu
açıklamasıdır.
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Baluken.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar Demirel
tarafından, askerî operasyonlar ve Lice’deki yangınların sebeplerinin
araştırılması amacıyla 29/6/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 13
Temmuz 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Halkların Demokratik Partisi grup önerisinin lehinde ikinci konuşmacı İzmir
Milletvekili Sayın Mustafa Ali Balbay. 
Buyurun
Sayın Balbay. (CHP sıralarından alkışlar) 
Süreniz
on dakika.
MUSTAFA
ALİ BALBAY (İzmir) – Teşekkür ediyorum Başkan.
Sayın
Başkan, sayın milletvekilleri; biraz da rastlantı oldu ama HDP ve AKP
milletvekilleri arasındaki yakın geçmişe ilişkin bu ilginç tartışmanın
sonrasında ben de konuşmamı tümüyle değiştirdim. Bu tartışmanın devamında bu
ülkeye yararlı olması için, Türkiye'nin geleceği için yaşadıklarımı ve
gözlemlerimi kısıtlı zaman içinde paylaşmanın daha iyi olacağını düşündüm.
Sayın
milletvekilleri, ben Ergenekon duruşmasında 3 bin saat hâkim karşısında kaldım,
3 bin saat ve bu 3 bin saat içinde, arşivler ortada, bütün görüntüler ortadaydı;
bir tek sanığa, Veli Küçük dâhil, faili meçhul cinayet sorulmadı. Orada tanık
PKK’nın ikinci adamıydı, sanık İlker Başbuğ’du ve en uzun süren tartışmaların
başında da zaten o dönemde bu geliyordu. Bu davanın savcısı Öz şu anda yurt
dışında kaçak, hâkimleri kaçak. O yüzden, Sayın Ensarioğlu’nun
değerlendirmeleri… Tabii “Oğlan bizim, kız bizim.” demekle olmuyor. Gerçekten
hâkimler, savcılar olsaydı… O davalar içinde ben o kürsüden de bağırdım, dedim
ki: Bütün gerçekler ortaya çıksın, her şeyi burada konuşalım ama tanıklar artık
dinlensin; ama hiçbiri kabul edilmedi sayın milletvekilleri. O yüzden, o
davalar, faili meçhul cinayetlerin üzerine beton dökmüştür. (CHP sıralarından
alkışlar) Beton dökmüştür arkadaşlar. 
Zekeriya
Öz bana Vatan Caddesi’nde ilk şu soruyu sordu: “Uğur Mumcu’yu öldüren örgüte
üyesin, olmadığını ispat et.” Şimdi, ben, insan vücudunun, kimyasının bu kadar
hızlı değişebildiğini bilmezdim. Bir an, köşesinde, köşesini doldurmak değil
ama bayrağı yerde bırakmamak için yazdığınız o köşenin bir önceki sahibini
öldüren örgüte üyesin... “Biz biliyoruz.” diyor, “Ama sen, olmadığını ispat
et.” diyor. Baştan sona böyleydi arkadaşlar.
Zaten
bugünlerde sürdürmekte olduğunuz operasyonlar, o dönemdeki yargılamaların
hâkimleri, savcıları ve delil üreticileriydi. Bu delil üreticilerinin neler
ürettiği dünkü Akşam gazetesinde vardı, Star gazetesinde vardı, bugün
Hürriyet’te var. O yüzden, gerçekten o dönem açılan davalar, pek çok kişiyi
sadece mahkemelerde, daha doğrusu hapislerde yıllarca yatırmadı Sayın Ensarioğlu.
Burada iddiayla söylüyorum, benim için de pek çok sanık için de tutuklu kalmak
ikinci sorundu. Birinci sorun, karşı karşıya kaldığımız yargılamaydı. Öyle bir
ortamdaydı ki yargılama bütün sanıkların üzerinden mikrofon sarkıyordu. Bir
sanık ötekine fısıltıyla bir şey söyledi, hakkında hakaretten dava açıldı ama
ne yazık ki biraz önce sizlerin, AKP’nin, HDP’nin konuştuğu faili meçhul
cinayetlerin hiçbiri oraya getirilmedi.
O
davayı isterseniz inceleyin, rakam vereyim, A4’e kâğıda basarsanız 120 milyon
sayfa. Ne arayıp ne bulabilirsiniz 120 milyon sayfadan? Maalesef, çok acı bir
dönemdi, hukuki sonuçları, toplumsal sonuçları çok acı bir dönemdi. O yüzden,
yakın gelecekte ne olursa olsun ben bu ülkeden umudunu kesmemiş bir insanım.
İlk
gözaltına alındım, beş gün kaldım, çıktım. Bana “Bir fırsatını bul, git. Kesin
seni tutuklayacaklar.” dediler ama ben bu ülkeyi terk edemezdim. Sekiz ay sonra
da tutukladılar. Beş yıl o tutukluluğun ardından bütün o yargılama
süreçlerinde, sayın milletvekillerim, herkes “Suçunuz ne?” diye sordu. Savcılar
“Kendisi bilir.” dediler. Evet, işkence yoktu. Neden yoktu? Çünkü, savcılar
diyor ki: “Bu suçu işlediysen delile gerek yok. Sen işlemediğini ispat etmeye
çalış.” diyor. Bu mantık, sayın milletvekilleri -lütfen muhakeme edin, bakın,
sizlerle yüz yüze konuşuyoruz, muhakeme edin- 12 Eylülden dahi kötü bir
mantıktı, lütfen bunu böyle görün. 12 Eylülde çok işkence vardı. Neden? Çünkü,
sanığa suçu kabul ettirmeye çalışıyorlardı. O da sonunda kabul ediyordu doksan
günlük gözaltının ardından. Şimdi yok, şimdi “İşledin zaten bunu.” diyor. “Sen
işlemediğini ispat et bize.” diyor. Hukukun binlerce yıl, yüzlerce yıldır
getirdiği birikimin sonucu, iddia eden iddiasını kanıtlamak zorunda. 
O
yüzden, bu konuda da çok şey söylenebilir ama ben HDP’nin grup önerisiyle
ilgili düşüncelerimi de ana hatlarıyla paylaşmak istiyorum. 
Sayın
milletvekilleri, terörle mücadelede, Türkiye, 1984’ten beri, yirmi iki yıldır 9
kez eve dönüş yasası çıkarmış. Terörle şiddetli mücadele “Dağda tek terörist
dahi kalmayıncaya kadar bitireceğiz.” bir yıl sonra “Eve dönsünler, yasa
çıkaracağız.” Bu 9 eve dönüş yasasından 2’sini AKP çıkardı. Biri 2003’te, öteki
de 1 Temmuz 2014’te, anımsayacaksınız ve 1 Temmuz 2014, Cumhuriyet Halk Partisi
de yeter ki terör bitsin, bu ülkeye barış gelsin çırpınışlarıyla Türkiye'nin bu
konudaki bütün çabalarını desteklemeye çalıştı. Ama aradan bir yıl geçti, o
şefkatli devlet gitti, şiddetli devlet geldi. Bu kez, “Dağda tek terörist
kalmayıncaya kadar yok edeceğiz.” Şimdi, bu süreçtesiniz. O dönemde Cumhuriyet
Halk Partisine “Ya, barışa gidiyoruz, destek versenize.” diyordunuz, biz de
“Evet, verelim ama biraz açın, gelin, bu Mecliste konuşalım bunu.” diyorduk.
Şimdi de “Sonuna kadar mücadele ediyoruz, mücadeleye destek versenize.” diyorsunuz.
Biz de evet, verelim ama hukuki zeminde olsun ve bu Parlamento devrede olsun
istiyoruz. 
Bu
anlamda, her türlü iddia -HDP’nin iddiası dâhil- bu Parlamentoda açıkça
konuşulabilmeli. Bazı olaylar vardır ki dedikodusu gerçek olmasından çok daha
kötüdür. O nedenle, gelin, Kurtuluş Savaşı’nda dahi açık olarak ve Başkumandan
Mustafa Kemal Atatürk’e altı aylık geçici sürelerle başkomutanlık vermiş bu
Meclis, “Ben denetleyeceğim.” demiş, “Altı ay sonra gel, ne yaptığını
bileceğiz, ondan sonra süreyi uzatalım.” demiş Mustafa Kemal’e. Arkadaşlar,
Kurtuluş Savaşı’nı dahi kendi inisiyatifi içinde yöneten bu Meclis terörle
mücadeleyi nasıl devreder? O nedenle, Meclisin her aşamasında devrede olması
gerekir. 
Ama
bugün, şu anda görüyorum ki iki yıl önce çok farklı bir tablodaydı,
Dolmabahçe’de ortak fotoğraflar vardı HDP’liler ve AKP’li milletvekilleri
arasında ama bugün müthiş bir çatışma var. Bu yöntemle biz terörü çözemeyiz
arkadaşlar. Son bir yılda terörle mücadele sürecinde güneydoğudan göçenlerin
sayısı 500 bin. Bunu en iyi, sanıyorum, Ensarioğlu biliyordur. 500 bin kişide
her 100 kişiden biri devlete nefret duysa, 100 kişiden biri “Bunu bana
yapanları affetmeyeceğim.” dese 5 bin yeni terörist katılmış oluyor arkadaşlar.
Siz “O kadarını yok ettik.” diyorsunuz ama o kadarı katılıyor. 
En
son –Sayın Çavuşoğlu yok ama- NATO zirvesi fotoğraflarla konuşuldu, genel, işte
Merkel, “Elin soğuk, bakışın sıcak.” gibi yorumlarla konuşuldu ama sayın
milletvekilleri, 130 maddelik NATO bildirisine, PKK, terör örgütü olarak girmedi.
Ben, Sayın Elitaş’tan ya da AKP’li sorumlu bir arkadaştan bunun nedenini
öğrenmek istiyorum. Niçin PKK terör örgütü olarak o listede, NATO listesinde
yer almadı? 
Sayın
milletvekilleri, bütün bunların ardından ben ne olursa olsun… Biz tabii, ki…
Son kısa, şeye de değinmek istiyordum ama… Bütün dünya Türkiye'nin, AKP’nin
terörle mücadele ederken zaman zaman mukabele ettiğini konuşuyor. İnternet’e
girdiğinizde Columbia Üniversitesinden David Phillips’in konuşmasını ya da
raporunu göreceksiniz.
Ben
her şeye rağmen, son olarak -dün Srebrenitsa’yı andık- bir Balkan sözüyle
sözlerimi noktalamak istiyorum: “Kardeşe kardeş demeyen yabancıya efendi.” der
diyorum, terörü bu Mecliste hep birlikte çözelim diyorum sayın milletvekilleri.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederiz Sayın Balbay.
MEHMET
GALİP ENSARİOĞLU (Diyarbakır) – Sayın Başkan…
BAŞKAN
– Sayın Ensarioğlu, buyurun.
MEHMET
GALİP ENSARİOĞLU (Diyarbakır) – Sayın Balbay ismimi vererek yargıyla ilgili
“oğlan bizim, kız bizim” söylemini söylediğimi ve yargı hakkında böyle
düşündüğümüzü söyledi. 
BAŞKAN
– Buyurun Sayın Ensarioğlu.
İki
dakika söz veriyorum size. (AK PARTİ sıralarından alkışlar)
VI.- SATAŞMALARA İLİŞKİN KONUŞMALAR (Devam)
10.- Diyarbakır Milletvekili Mehmet Galip
Ensarioğlu’nun, İzmir Milletvekili Mustafa Ali Balbay’ın HDP grup önerisi
üzerinde yaptığı konuşması sırasında şahsına sataşması nedeniyle konuşması
MEHMET
GALİP ENSARİOĞLU (Diyarbakır) – Teşekkür ediyorum.
Tabii,
Sayın Balbay sadece Ergenekon davasında faili meçhullerle ilgili hiçbir şey
sorulmadığını söyledi. Faili meçhuller davası sadece Ergenekon davası değil,
bunu da bilmeniz gerekir. Van ve Diyarbakır mahkemelerinde faili meçhullerle
ilgili görülen ve şu anda da devam eden birçok dava var, bilmenizi isterim. Biz
“Bunların hepsi bizim dönemimizde açıldı.” dedik ve sizinle alakalı, o
dönemlerde bu Ergenekon ve benzeri davalarla alakalı eğer bir haksızlık varsa
bu haksızlığa da müdahale eden yine biz olduk. Uzun tutukluluk sürelerini
ortadan kaldıran yasayı çıkaran ve delil oluşturmayla ilgili… (Gürültüler)
MEHMET
PARSAK (Afyonkarahisar) – Ergenekon’un savcısı kimdi ya? 
BAŞKAN
– Dinleyelim lütfen.
MEHMET
GALİP ENSARİOĞLU (Devamla) – …eğer tespit edilmiş birtakım şeyler varsa
bunların üzerine giden yine biziz, belki de bu sayede dışarıdasınız,
buradasınız, Meclistesiniz. 
MEHMET
PARSAK (Afyonkarahisar) – Savcıya makam arabasını, zırhlı Mercedes’i veren kim?
MEHMET
GALİP ENSARİOĞLU (Devamla) – Bir de 500 bin kişi…
MEHMET
ERDOĞAN (Muğla) - 2010 referandumunda yargıyı paralele sen vermedin mi?
ÖZGÜR
ÖZEL (Manisa) – Allah’tan kork ya!
MEHMET
GALİP ENSARİOĞLU (Devamla) – Biz Allah’tan korkarız da siz de tanısanız iyi
olur.
MEHMET
ERDOĞAN (Muğla) – Ya, bu 2010 referandumunda yargıyı paralele sen vermedin mi?
Hayret bir şey! O zaman onların paralelci olduğunu bilmiyor muydun?
MEHMET
GALİP ENSARİOĞLU (Devamla) – “500 bin kişi göç etti.” dedi, “Ensarioğlu iyi
bilir.” 
MUSA
ÇAM (İzmir) – Bizim abdestimizden bir kuşkumuz yok; abdestimizden korkumuz,
kuşkumuz da yok.
MEHMET
GALİP ENSARİOĞLU (Devamla) – Operasyonlar döneminde 500 bin insan, sokağa çıkma
yasağı dönemlerinde bu bahsi geçen illerde ve ilçelerde çevre köylere, çevre
vilayetlere gitmiştir, bunların çoğu da geri dönmüştür, batıya göç edenlerin
sayısı 30 bin civarındadır. Böyle bilinçli bir tehcir ve insansızlaştırma falan
da yoktur, rakamlarla da bunu ispat ederiz. 
Yargıyla
ilgili de, biz başkanlık sistemini tartışırken bir televizyon programında bizim
başkanlık sistemini istememizi daha fazla güç elde etmek gibi yorumluyor
muhalefet dedik. Eğer daha fazla güç isteseydik bugünkü mevcut parlamenter
sistem bu gücü bize fazlasıyla veriyor dedik. Biz kuvvetler ayrılığı
prensibinin tam işlediği, Meclisin Hükûmeti denetleyebildiği, yürütmenin ve
yargının farklı ellerde olduğu, tam demokrasi kurallarının işlediği bir
sistemden dolayı Türkiye’nin daha iyi idare edilmesi için başkanlık sistemini
istiyoruz dedik... 
(Mikrofon
otomatik cihaz tarafından kapatıldı) 
MEHMET
GALİP ENSARİOĞLU (Devamla) – …yani daha fazla güç isteseydik mevcut sistemi
savunurduk dedik.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkürler Sayın Ensarioğlu.
Sayın
Özel…
ÖZGÜR
ÖZEL (Manisa) – Sayın Ensarioğlu yaptığı açıklamada grubumuza ve şahsıma
dönerek -değilse geri alabilir ama- “Biz Allah’tan korkarız keşke siz de
tanısanız.” diye bir ithamda bulunmuştu, siz de şahit oldunuz.
BAŞKAN
– Duydum, evet.
Buyurun
Sayın Özel, iki dakika. (CHP sıralarından alkışlar) 
11.- Manisa Milletvekili Özgür Özel’in,
Diyarbakır Milletvekili Mehmet Galip Ensarioğlu’nun sataşma nedeniyle yaptığı
konuşması sırasında CHP Grubuna ve şahsına sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; bu yüce çatı ve bu kürsü
çok şeye şahittir. Sayın Balbay’ın da içinde bulunduğu 3 partiden 8
milletvekili bu siyasi davalarda ve bugün düşman oldukları o günkü dostları,
üst işveren-taşeron ilişkisi hâlinde hem yargıyı hem hukuku hem insan haklarını
katlettikleri bir iş birliği içinde bu Meclisin seçilmiş 8 milletvekilini
içeride tutarken Cumhuriyet Halk Partisi buna direniyordu. O sırada bir yemin
krizi çözülürken bir protokol imzalandı. Milletvekillerinin dışarı çıkarılması
ve yasama faaliyetlerine katılmaları için bütün gruplar üzerine düşeni
yapacaklardı. Bu mutabakattan Adalet ve Kalkınma Partisi o dönemde ayrıldı. O
sırada bunu çok konuştuk. Biz bunu konuşurken Galip Ensarioğlu tepedeki 16 tane
avizeyi sayıyordu. 
MEHMET
GALİP ENSARİOĞLU (Diyarbakır) – Doğru konuş, doğru konuş! Konuşurken öyle
hakaret etme.
ÖZGÜR
ÖZEL (Devamla) – Onu sizden öğrenmem. Çıkar cevap verirsiniz. 
Biz
bu davaların siyasi davalar olduğunu, hukukun katledildiğini anlatırken
-Ergenekon davasını- siz darbecilerle hesaplaştığınızı, terör örgütlerini
çökerttiğinizi iddia ediyordunuz. Siz çıkıp da biraz önce, bir aciz içinde,
Veli Küçük’le hesaplaşılan bir dava olarak Ergenekon’u gösterip, hatta
tutukluluk tedbirini bir ön infaz olarak gösterip dediniz ki: “Beş yıl hapis
yattı Veli Küçük bizim dönemimizde.” Beş yıl hapis yatan Veli Küçük, Ergenekon
kumpası içinde ve kendisi de doğu, güneydoğuda veya Sakarya’daki üçgende
yaptıklarının hesabı sorulmadan, bambaşka, tertemiz insanları ilişkilendirerek
içerde tutmak için kurulan bir kumpasın unsuru olarak oradaydı. Bu gerçekleri
görmeden, o gün vicdanınızı, gönül gözünüzü kapatıp bugün buraya gelmiş, o
tutarsızlığınıza nasıl bu kılıfı uyduruyorsunuz, ben şaşırmıyorum. Neden? O
derin devletin eski dönemindeki Doğru Yol Partisinin de İl Başkanıydınız. (CHP
sıralarından alkışlar) 
MEHMET
GALİP ENSARİOĞLU (Diyarbakır) – Çok âciz davranıyorsunuz.
BAŞKAN
– Teşekkürler Sayın Özel.
MUSTAFA
ELİTAŞ (Kayseri) – Sayın Başkan...
MEHMET
GALİP ENSARİOĞLU (Diyarbakır) – Sayın Başkan...
BAŞKAN
– Sayın Elitaş’ı bir dinleyeyim Sayın Ensarioğlu, sizden önce ayağa kalktı.
Buyurun.
MUSTAFA
ELİTAŞ (Kayseri) – Sayın Başkan, sayın grup başkan vekili “24’üncü Dönemin
başında AK PARTİ ile Cumhuriyet Halk Partisi bir protokol imzaladı, AK PARTİ
bunun gereğini yapmadı.” diye bir ifade kullandı. O konuda cevap vermek
istiyorum.
ÖZGÜR
ÖZEL (Manisa) – Bir gerçeklik ya.
BAŞKAN
– Buyurun Sayın Elitaş. (AK PARTİ sıralarından alkışlar) 
Sayın
Ensarioğlu, daha sonra sizi dinleyeceğim.
12.- Kayseri Milletvekili Mustafa
Elitaş’ın, Manisa Milletvekili Özgür Özel’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
MUSTAFA
ELİTAŞ (Kayseri) – Teşekkür ediyorum Sayın Başkan.
Sayın
Başkan, değerli milletvekilleri; Sayın Balbay biraz önce kürsüde konuşurken bir
soru sordu “NATO belgeleri içerisinde, terör örgütleri listesinde niye yok?”
diye. Ben de biraz önce Dışişleri Bakanımızı aradım. Bilgilendirmek adına
söylüyorum: NATO’nun hiçbir terör örgütüyle ilgili listesi bugüne kadar olmamış
ve bugün de olmamış. Birleşmiş Milletlerin ve Avrupa Birliğinin bu konuda terör
örgütü listesinin var olduğunu ifade etti. Ben Sayın Bakandan aldığım bilgiyi
size aktarıyorum.
MUSTAFA
ALİ BALBAY (İzmir) – Son zirvede.
MUSTAFA
ELİTAŞ (Devamla) - Bakın değerli milletvekillerim, 24’üncü Dönemin başladığı
dönemde 8 milletvekili seçimlerden önce hapis yatmıştı. Onunla ilgili bir
anlaşma yapıldı, bu anlaşmanın gereğinde de “Türkiye Büyük Millet Meclisi
tutuklu milletvekilleriyle ilgili üzerine düşeni yapacaktır.” denildi; “Bu
konunun çözüm yeri Türkiye Büyük Millet Meclisidir.” denildi. Nitekim o dönemde
o milletvekillerini -haklı haksız tartışmıyorum- içeriye sokan AK PARTİ
iktidarı değildi, “bağımsız” diye ifade ettiğimiz yargıydı. Ama Anayasa
değişikliği yaptık hatırlarsanız.
İBRAHİM
ÖZDİŞ (Adana) – Hayda! Ya, Cumhurbaşkanı “Ben bu davanın savcısıyım.” dedi.
MUSTAFA
ELİTAŞ (Devamla) – Sayın milletvekilleri, Anayasa değişikliği yaptık.
İBRAHİM
ÖZDİŞ (Adana) – Cumhurbaşkanı “Ben Ergenekon davasının savcısıyım.” dedi ya,
yapmayın! 
BAŞKAN
– Müdahale etmeyin lütfen sayın milletvekilleri. 
MUSTAFA
ELİTAŞ (Devamla) – Anayasa değişikliğine Cumhuriyet Halk Partisi “Hayır.” dedi.

İBRAHİM
ÖZDİŞ (Adana) – Yapmayın Sayın Hatip!
MUSTAFA
ELİTAŞ (Devamla) – Yaptığımız Anayasa değişikliğiyle birlikte Sayın Balbay da
dâhil olmak üzere diğer milletvekilleri Anayasa Mahkemesine bireysel başvuruda
bulundular ve özgürlüklerini kazandılar. O zaman biz dedik ki: “Bakın, bu
protokol gereğince veya Türkiye Büyük Millet Meclisi üyelerinin haklarını
savunmak Türkiye Büyük Millet Meclisinin üyelerinin görevi ise bu Anayasa
değişikliğine ‘Evet.’ deyin.” dedik ama dediler ki: “Siz bu Anayasa
değişikliğini farklı amaçlar için yapıyorsunuz, olmaz.”
İBRAHİM
ÖZDİŞ (Adana) – Doğru.
MUSTAFA
ELİTAŞ (Devamla) – Nitekim, bizim o yaptığımız Anayasa değişikliği sonunda
sayın milletvekilleri bireysel başvuruyla bugün bir kısmı aramızdalar,
görevlerine devam ediyorlar.
Hepinizi
saygıyla selamlıyorum. (AK PARTİ sıralarından alkışlar)
AYTUĞ
ATICI (Mersin) – HSYK’yı nereye koydunuz, HSYK'yı? Bağımsız yargı ile HSYK’yı
nereye koydunuz?
BAŞKAN
– Teşekkürler Sayın Elitaş. 
MEHMET
GALİP ENSARİOĞLU (Diyarbakır) – Sayın Başkan…
BAŞKAN
– Sayın Ensarioğlu…
AYTUĞ
ATICI (Mersin) – Referandumdaki HSYK ne oldu?
BAŞKAN
– Sayın milletvekilleri duyamıyorum Sayın Ensarioğlu’nu. 
MEHMET
GALİP ENSARİOĞLU (Diyarbakır) – Sayın hatip konuşurken Doğru Yol Partisi İl
Başkanlığı yaptığım döneme dair birtakım suçlar gibi konuştu, cevap vermek
istiyorum. 
BAŞKAN
– Peki, son bir kez size söz vereceğim Sayın Ensarioğlu. Bence doyuma ulaştı bu
tartışma, kapatalım derim.
Buyurun.

13.- Diyarbakır Milletvekili Mehmet Galip
Ensarioğlu’nun, Manisa Milletvekili Özgür Özel’in sataşma nedeniyle yaptığı
konuşması sırasında şahsına sataşması nedeniyle konuşması
MEHMET
GALİP ENSARİOĞLU (Diyarbakır) – Şimdi, Meclis kürsüsünde biz ülkeyi
ilgilendiren meseleleri konuşurken, yapılan suçlamalara, haksızlıklara burada
cevap verirken verdiğimiz cevaplara karşı cevap veremeyince kişi, meseleyi
bazen şahsileştirip bizim eski dönemde hangi partiye üye olduğumuzu ve hangi görevleri
yaptığımızı söylüyorlar. 
HÜSEYİN
BÜRGE (İstanbul) – Âcizliklerinden, âcizliklerinden!
ÖZGÜR
ÖZEL (Manisa) – O dönemde neler oldu senin orada, ona bak sen.
MEHMET
GALİP ENSARİOĞLU (Devamla) – Ben Doğru Yol Partisi İl Başkanlığını on altı yıl
yaptım, şerefle yaptım.
ÖZGÜR
ÖZEL (Manisa) – Beyaz Toros’a biniyor muydun o zaman?
MEHMET
GALİP ENSARİOĞLU (Devamla) – Beyaz Toroslara sizin zihniyetiniz biniyordu,
sizin zihniyetiniz onları idare ediyordu. (AK PARTİ sıralarından alkışlar) 
ÖZGÜR
ÖZEL (Manisa) – Ne zihniyeti ya, Allah’tan korkun.
MEHMET
GALİP ENSARİOĞLU (Devamla) – Edepsizlik yapma, tamam mı? (CHP sıralarından
gürültüler)
BAŞKAN
– Sayın Ensarioğlu…
ÖZGÜR
ÖZEL (Manisa) – Ya, edepsiz sensin, terbiyesiz! Cevap vereceksen adam gibi
cevap ver!
MEHMET
GALİP ENSARİOĞLU (Devamla) – Edepsizlik yapma, haddini bil, haddini bil!
BAŞKAN
– Sayın Ensarioğlu…
ÖZGÜR
ÖZEL (Manisa) – Edepsiz sensin, terbiyesiz!
MEHMET
GALİP ENSARİOĞLU (Devamla) – Terbiyesizlik etme, terbiyesizlik etme tamam mı? 
BAŞKAN
– Sayın Ensarioğlu, lütfen, lütfen Genel Kurula hitap edin. 
ÖZGÜR
ÖZEL (Manisa) – Küfre sarılıyorsun, utanmaz!
MEHMET
GALİP ENSARİOĞLU (Devamla) – Edepsizlik etmeyin!
ÖZGÜR
ÖZEL (Manisa) – Küfre sarılıyorsun, utanmaz!
MEHMET
GALİP ENSARİOĞLU (Devamla) – Konuşurken burada doğru dürüst konuşacaksın. 
BAŞKAN
– Sayın Ensarioğlu, lütfen… 
MEHMET
GALİP ENSARİOĞLU (Devamla) – Meseleleri kişiselleştirmeyeceksin.
ÖZGÜR
ÖZEL (Manisa) – Kendin ol da cevap ver!
BAŞKAN
– Sayın Özel…
Sayın
milletvekilleri, lütfen dinleyelim. 
MEHMET
GALİP ENSARİOĞLU (Devamla) – O gün de ben faili meçhul cinayetlere karşıydım, o
gün de yakılan köyleri ben dile getiriyordum, o gün de haksızları, faili
meçhulleri dile getiriyordum. 
ÖZGÜR
ÖZEL (Manisa) – Ne diyordu Çiller? “Aferin evladım.” mı diyordu? 
MEHMET
GALİP ENSARİOĞLU (Devamla) - Bütün basında, ulusal basında bunu herkes bilir,
Diyarbakırlılar çok daha iyi bilir.
MUSA
ÇAM (İzmir) - O zaman JİTEM’in temsilcisiydin, JİTEM’in! 
MEHMET
GALİP ENSARİOĞLU (Devamla) - Benim duruşum her zaman bellidir ama sizin
duruşunuz öteden beri de bellidir bu konularda.
MUSA
ÇAM (İzmir) – JİTEM’in temsilcisiydin, JİTEM’in, JİTEM’in!
MEHMET
GALİP ENSARİOĞLU (Devamla) - Kürt sorunu varsa sebebi sizsiniz. 
MUSA
ÇAM (İzmir) – JİTEM’in temsilcisiydin o zaman, JİTEM’in! 
ÖZGÜR
ÖZEL (Manisa) – Sen kekliksin, keklik!
MUSA
ÇAM (İzmir) - Sen JİTEM’in temsilcisiydin o zaman!
ÖZGÜR
ÖZEL (Manisa) – Sen kekliksin!
MEHMET
GALİP ENSARİOĞLU (Devamla) - Bu ülkede Kürt sorunu varsa da sebebin ne olduğunu
bu millet iyi bilir.
ÖZGÜR
ÖZEL (Manisa) – Kendi halkına ihanet ediyorsun sen!
MUSA
ÇAM (İzmir) – O zaman JİTEM’ciydin sen, JİTEM…
MEHMET
GALİP ENSARİOĞLU (Devamla) - Bugün bizim çözdüğümüz sorunun, bizim çözdüğümüz
meselelerin ana kaynağı da sizsiniz.
MUSA
ÇAM (İzmir) – O zaman JİTEM’ciydin sen, JİTEM’ci, JİTEM! 
BAŞKAN
– Sayın Çam… 
AYTUĞ
ATICI (Mersin) – Kendi halkına ihanet ettin sen!
MEHMET
GALİP ENSARİOĞLU (Devamla) – Gelip de bu meselelere burada cevap verirken
meseleyi kişiselleştirmeyeceksiniz.
MUSA
ÇAM (İzmir) - JİTEM’ciydin o zaman sen, JİTEM’ci!
MEHMET
GALİP ENSARİOĞLU (Devamla) - Kişisel birtakım şeylere girmeyeceksiniz. 
MUSA
ÇAM (İzmir) – O zaman JİTEM’ciydiniz siz, JİTEM’ci. 
AYTUĞ
ATICI (Mersin) – Terbiyesizlik yapmayacaksın!
MEHMET
GALİP ENSARİOĞLU (Devamla) - Yapacağınız şeylere gelin burada cevap verin.
CHP’nin ötesinden alır bugününe getiririz, tamam mı?
MUSA
ÇAM (İzmir) - JİTEM’ciydiniz o zaman, Veli Küçük’le beraberdiniz o zaman, koyun
koyuna! 
MEHMET
GALİP ENSARİOĞLU (Devamla) - Öyle gelip burada konuşurken istediğiniz gibi
istediğinize hakaret edeceksiniz… 
MUSA
ÇAM (İzmir) – Koyun koyuna Veli Küçük’le beraberdiniz. 
MEHMET
GALİP ENSARİOĞLU (Devamla) - Yok “Lambaları sayıyordu…” Ne demek?
ÖZGÜR
ÖZEL (Manisa) – Oraya bakıyordun tabii. 
MEHMET
GALİP ENSARİOĞLU (Devamla) – Nereden gördün sen benim oraya baktığımı? 
ÖZGÜR
ÖZEL (Manisa) – Oraya bakıyordun! 
BAŞKAN
– Sayın Özel, lüften…
MEHMET
GALİP ENSARİOĞLU (Devamla) - Akşama kadar sen oraya bakıyorsun. Senin nereye
baktığın bile belli değil. 
ÖZGÜR
ÖZEL (Manisa) – Şurada oturup böyle havalara bakıyordun. İşine gelmedi mi öyle
yaparsın sen. 
AYTUĞ
ATICI (Mersin) – Kendi halkına ihanet eden bir adamsın sen!
MEHMET
GALİP ENSARİOĞLU (Devamla) - Edebini bileceksin. Böyle bir meseleyi… 
MEHMET
METİNER (İstanbul) – Biz seninle gurur duyuyoruz. 
MEHMET
GALİP ENSARİOĞLU (Devamla) - Teşekkür ediyoruz efendim. (AK PARTİ sıralarından
alkışlar)
Bundan
sonra konuşurken gelin söyleyeceğiniz her şeyi burada söyleyin. 
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Ensarioğlu. 
ÖZGÜR
ÖZEL (Manisa) – Sayın Başkan… 
BAŞKAN
- Birleşime beş dakika ara veriyorum.
Kapanma Saati: 17.24 
DÖRDÜNCÜ OTURUM
Açılma Saati: 17.44
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Mücahit
DURMUŞOĞLU (Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 112’nci Birleşiminin
Dördüncü Oturumunu açıyorum.
MUSTAFA
ALİ BALBAY (İzmir) – Sayın Başkan…
BAŞKAN
– Buyurunuz Sayın Balbay.
MUSTAFA
ALİ BALBAY (İzmir) – En azından düzeltme açısından, Sayın Elitaş çok yanlış bir
bilgi verdi bana dayanarak Varşova’daki NATO Zirvesi’yle ilgili.
BAŞKAN
– Sayın Balbay, NATO Zirvesi’yle ilgili size birazdan yerinizden bir açıklama
için bir dakika süre verebilirim.
MUSTAFA
ALİ BALBAY (İzmir) – Tamam. 
BAŞKAN
- Sayın Özel’in de sanırım Sayın Ensarioğlu’nun yapmış olduğu konuşmaya dair
tutanakları isteme talebi vardı. Ben tutanakları istedim Sayın Özel. Ancak bir
konuşmacı kaldı. İsterseniz onu davet edelim, konuşmasını yapsın. Bu arada
tutanaklar gelmiş olur, daha sonra konuşalım.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar Demirel
tarafından, askerî operasyonlar ve Lice’deki yangınların sebeplerinin
araştırılması amacıyla 29/6/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 13
Temmuz 2016 Çarşamba günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisinin aleyhinde son konuşmacı Sayın
Salih Cora. (AK PARTİ sıralarından alkışlar)
Sayın
Balbay, daha sonra size söz vereceğim. 
Süreniz
on dakika Sayın Cora. 
Buyurun.

SALİH
CORA (Trabzon) – Sayın Başkan, değerli milletvekilleri; HDP Grubu tarafından
Türkiye Büyük Millet Meclisine sunulan grup önerisi hakkında AK PARTİ Grubu
adına söz almış bulunmaktayım. Bu vesileyle hepinizi saygıyla selamlıyorum. 
Değerli
milletvekilleri, 1984 yılından beri PKK terör örgütü tarafından yapılan
eylemleri hepimiz biliyoruz. Bu eylemlerle ülkemiz kan gölüne dönüşmüştür.
Birçok acılar yaşadık. Askerimizi, polisimizi şehit ettiler, anaları evlatsız,
evlatları babasız bıraktılar, onlarca sivili katlettiler, şehirleri yaşanamaz
kıldılar. Her tarafı yakıp yıkarken, şimdi bu önergeyle beraber, bize çevre
dersi vermeye çalışmaktadırlar. Biz, geçmişte, nasıl o operasyonlarda insanlık
dersi vermişsek ve bunu bütün dünyaya göstermişsek, şimdi de, o kırsalda
yaptığımız operasyonlarda, çevre dersi nasıl verilir, bunu da hep beraber
göstereceğiz. 
Değerli
arkadaşlar, PKK terör örgütü, 1 Haziran 2015 tarihinde “sözde devrimci halk
savaşı”yla beraber başlatmış olduğu o savaşta, kendine göre o “operasyonlar”da,
askerimizin buna karşı nasıl bir operasyon yaptığı malumunuzdur. Millet olarak
biz orada nasıl bir insanlık dersi verdiğimizi bütün dünyaya gösterdik. Terör
örgütünün açtığı çukurlar kapatılırken, orada yaşayan sivillerin mağdur
olmaması için ne kadar hassas davrandığımızı herkes görmüştür. Bizim terörle
mücadelemizde önceliğimiz terörist öldürmek değildir, terör unsurlarını etkisiz
hâle getirmektir, terör örgütü mensubunun teslim olmasını sağlamak ve orada
bulunan sivil halkımızın zarar görmesini engellemektir. Biz hukuku hiçe sayarak
terör örgütüyle mücadele etmiş olsaydık bu operasyonlar hiç bu kadar uzun
sürmez, hiç bu kadar da şehit vermezdik. Hukuka saygılı olmamızın bedelini
ödedik. Avrupa’daki polislerin tehlikeli bir durumu gördüğünde nasıl
davrandıklarını hepiniz gayet iyi biliyorsunuz. Hiç gözünü kırpmadan
silahındaki mermiyi zanlıların üzerine nasıl boşalttıklarını hep beraber
görüyoruz. Bizim askerimiz öyle asil, öyle imanlı davranıyor ki bu olaylar karşısında
el bombasıyla eylem hazırlığı içerisinde aktif durumda olan ve termal
kameralarla sabit olan bir olayda asker olaya müdahale etmeden önce kendi
aralarında konuşarak hedef şahsın terörist olup olmadığını teyit ederek kuşkuya
yer vermeyecek kesinlik oluştuktan sonra “Bismillah” diyerek hata yapmadan, dua
ederek hareket etmektedir. 
Siz
merak etmeyin, burada yaşananları milletimiz çok iyi bir şekilde
gözlemlemiştir. Bu milletin evlatlarının nasıl et ve tırnak olduklarını hep
beraber bir kez daha gördük. Vatandaşımız tercihini vatanın ve milletin
bölünmez bütünlüğünden yana kullanmıştı. Siz ne yaptınız? Sizin belediye
araçlarınızın -Mardin’deki en sonki olayı söylüyorum- Mardin’deki askerî alana
girip saldırması sonucu askerlerimizi şehit ettiler. Geçtiğimiz mayıs ayında,
sırtını dayadığınız terör örgütü Dürümlü mezrasına gidip Danışlı köyünde 13
sivil vatandaşımızı katletti, bir gecede 35 kişiyi yetim bıraktı. İşte, o
zamanlar terör örgütünün açtığı çukurlar üzerinden siyaset yapanlar, işte o
zaman, kazdıkları çukura kendilerinin düştüğünü fark etmişlerdir. 
Şimdi,
bu askerî operasyonlardan sonra kırsalda başlatılan operasyonlarla nasıl bir
teori ortaya koyduğunuzu iyi biliyoruz. Biz bir taraftan terörle mücadele
ederken bir taraftan da terör örgütünün en önemli finans kaynaklarından olan
uyuşturucu madde ticaretine darbe vururken aslında organik terörü de ortadan
kaldırmaya çalışıyoruz. Biz bu organik terörü ortadan kaldırmaya çalışırken siz
şimdi çevreci oldunuz öyle mi? Sizin derdiniz orman değil, sizin derdiniz ağaç
değil; sizin derdiniz, oradaki uyuşturucu maddeyi koruma altına almaktı; yine,
terörü korumaktı. Bu orman yangınlarının kaynağı bellidir, bu orman
yangınlarının sebebi bellidir. Terör örgütü, uyuşturucu ticaretine ait
delilleri ortadan kaldırmak için yakıp yıkıyor ve geride hiçbir delil bırakmak
istemiyor. Bu yangınlarda ilk kibriti çakanlar, ateşe körükle gidenler
itfaiyeden şimdi medet mi umuyorlar? Sizler kamu binalarını zamanında yaktınız,
hastaneleri, ambulansları ateşe verdiniz, okulları bombaladınız, barajları,
havaalanlarını patlattınız, şimdi kalkmış doğa katliamından bahsediyorsunuz.
Biz, bir taraftan, operasyonlarda insan hakkını, hukukunu her zaman
gözettiğimiz gibi şimdi de doğayı, ormanı koruyoruz ve bir taraftan da kırsala
sıkışmış bu yılanın başını ezmeye gayret ediyoruz. 
Terör
eylemleri nedeniyle boşalan köyleri devletin bir politikası olarak değil
terörün bir sonucu olarak görmeniz gerekiyor. Orada bizim insansızlaştırma gibi
bir politikamız asla olmaz çünkü onun ülkemize ekonomik maliyetlerini çok iyi
biliyoruz. Terör eylemleri nedeniyle oluşan göçün oluşturduğu sosyal sorunları
çok iyi biliyoruz. Bunlar aynı zamanda ülkemize ekonomik anlamda da önemli
zararlar vermektedir. Aynı şekilde yine bu göç nedeniyle geri dönüşler sonucunda
oluşan yeniden yerleşim yerlerinde de büyük maliyetler söz konusu olmaktadır.
Bunun dışında terörün turizme, doğrudan yabancı sermaye yatırımına ve dış
ticaret ve yerel ekonomiye verdiği zararlar hepimizin malumudur. 
Son
bir ayda Diyarbakır’da meydana gelen orman yangınları nedeniyle bu orman
yangınlarındaki mal ve cana gelen zararları siz bir şekilde devlete yüklemeye
çalışıyorsunuz. 9 adet orman yangını çıkmış, 41 hektar orman alanı zarar
görmüştür. Bundan kim zarar görmüştür? Ülkemiz zarar görmüştür. Orman Genel
Müdürlüğüne bağlı ekipler bu yangına müdahale etmek için yola çıkarken, yangın
söndürmek için kullanılan araçlar PKK’lı teröristler tarafından durdurulup
içerisindeki araç şoförü çıkarıldıktan sonra araçlar yakılıp yıkılmış, imha
edilmiştir, yangına müdahale eden araçlara taciz ateşlerinde bulunulmuştur,
yangına müdahale etmeleri engellenmiştir. Şimdi bu şekilde mi ormanı korumayı
düşünüyorsunuz, bu şekilde mi ormanlar korunur? 
Şimdi,
çıkıp Meclis araştırma önergeleriyle beraber devletimizi ve askerimizi
suçlayan, polisimizi suçlayan, terör örgütünü cesaretlendiren söylemleri
bırakmanızı istiyoruz. İç Tüzük’ün size verdiği yetkileri terör örgütü lehine,
ülkemiz aleyhine kullanmayın. Böyle yapmaya devam ettiğiniz müddetçe işte kendi
içinizden arkadaşlarınız geçmişte nasıl açıklamalar yapıp terör örgütünün
açtığı çukurların yanlış olduğunu ve bundan dolayı uğranılan zararı ortaya
koyduklarını söylemişse, yine bu zararlardan dolayı hesap vermeye devam
edeceksiniz.
Bakın,
orada yaşanan sorunlardan dolayı vatandaşımızın mağduriyetini, vatandaşımızın
orada yaşadığı sıkıntıları devlet olarak hiçbir zaman göz ardı etmedik. Devlet
olarak orada yaşanan sıkıntıları bertaraf edecek gerekli tedbirleri alıyoruz.
Oradaki ıslahı sağlayacak, çevreyi yeniden ihya edecek ve milletimizin yanında
olduğunu her zaman gösterecek adımları tek tek atıyoruz. Bunları size rağmen
yapıyoruz. Çünkü siz, burada milletimizin huzur ve barış içerisinde olmasını
istemiyorsunuz. Milletin devletten yana tercihini kullanmasını, devletin
yanında olmasını, ülkenin bir ve bütün olmasını, barış ve huzur içerisinde
olmasını değil, kaos içerisinde olmasını istiyorsunuz çünkü terör örgütleri
kaostan beslenmektedirler. Siz de bu kaostan beslenmeyi bir an önce
bırakmalısınız. Orada aldığınız oyun hakkını vererek, vatandaşımıza ve
milletimize orada yapılan hizmetleri engellemeyi bir tarafa bırakarak,
hizmetlere destek olmanızı bekliyoruz. 
Ben
bu vesileyle HDP grup önerisi aleyhine, verilen önergenin aleyhinde sözlerimi
bildirmiş oluyorum. Bu vesileyle Genel Kurulu saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederiz Sayın Cora. 
İDRİS
BALUKEN (Diyarbakır) – Sayın Başkan… 
BAŞKAN
– Sayın Baluken, sizden önce Sayın Balbay’a söz vereceğim. Siz gelmeden önce
kendisinin bir söz talebi vardı, 60’a göre yerinden bir açıklama yapacağını
ifade etti. 
Sayın
Balbay, açıyoruz mikrofonunuzu, buyurun. 
V.- AÇIKLAMALAR (Devam)
22.- İzmir Milletvekili Mustafa Ali
Balbay’ın, Kayseri Milletvekili Mustafa Elitaş’ın sataşma nedeniyle yaptığı
konuşmasındaki bazı ifadelerine ilişkin açıklaması
MUSTAFA
ALİ BALBAY (İzmir) – Sayın Başkan, biraz önceki konuşmam sonrasında Sayın
Elitaş soruma yanıt verdi. Çavuşoğlu’yla -Dışişleri Bakanıyla- konuştuğunu,
NATO’nun konsept olarak terör örgütleri tarif etmediğini, böyle bir şey
olmadığını söyledi.
Ben
onu kastetmemiştim. En son Varşova Zirvesi’nde NATO, 139 maddelik bir bildiri
yayınladı. O bildiri içinde IŞİD ve El Nusra terör örgütleri olarak geçiyor ama
PKK geçmiyor. Bunu o zirveyi izleyen Yıldız Teknik Üniversitesi Siyaset Bilimi
ve Uluslararası İlişkiler Bölüm Başkanı ve BİLGESAM Başkan Yardımcısı Profesör
Nurşin Ateşoğlu Güney şöyle özetliyor: “Zirve’de kabul edilen kararlara
baktığımızda, Türkiye’yi memnun etmeyen başka bir konu daha var. İttifak,
yaptığı terör ve terörizm tanımı içine sadece DAİŞ, El Nusra gibi radikal
grupları referans almış durumda.” Ama şurada da “PKK ve Suriye uzantısı PYD
yok; görmezden gelindi.” diyor. 
Ben
bunun altını çizdim; bunun yanıtını istemiştim. 
BAŞKAN
– Peki, teşekkür ederiz Sayın Balbay, kayıtlara geçti. 
Sayın
Baluken, buyurun. 
İDRİS
BALUKEN (Diyarbakır) – Sayın Başkan, AKP Grubu adına konuşan sayın hatip tabii
konuşmasının tamamını grubumuza hakaret ve sataşmalarla geçirdi. Yani somut bir
şey istiyorsanız da, teröre destek verdiğimizden, ülke aleyhine çalışmamıza
kadar birçok konuyu iddia ederek konuştu. 
BAŞKAN
– Buyurun Sayın Baluken, bir dakika…
İDRİS
BALUKEN (Diyarbakır) – Sayın Kerestecioğlu söz alacak. 
BAŞKAN
– Sayın Kerestecioğlu, buyurun.
23.- İstanbul Milletvekili Filiz
Kerestecioğlu Demir’in, Trabzon Milletvekili Salih Cora’nın HDP grup önerisi
üzerinde yaptığı konuşmasındaki bazı ifadelerine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, sayın konuşmacı “Bütün dünya gördü yaptıklarımızı.” dedi.
Evet, bütün dünya gördü yaptıklarınızı. Pazartesi günü İnsan Hakları İzleme
Örgütü yaptığı açıklamada, raporda Cizre’deki ölümleri ayrıntılı bir şekilde
tespit etme fırsatı bulduğunu, özel mülklerin yaygın şekilde hukuksuz olarak
tahrip edildiğini belgelendirdiğini açıkladı ve AİHM kararına rağmen insanların
tedavi edilmediğini, bodrumlarda hayatlarını korkunç biçimde kaybettiklerini
söyledi. Bu ölümlerin yargısız infaz ve hatta cinayete varan kanunsuz
öldürmelerden kaynaklanmış olabileceğine de işaret etti. Avrupa Konseyi de aynı
şekilde, biliyorsunuz, haziran ayındaki raporunda, Türkiye Raporu’nda 2017’ye
kadar aslında Türkiye’ye süre verdi ve Türkiye’deki, özellikle de Kürt
illerindeki insan hakları ihlallerine işaret etti. 
Evet,
Lice’den konuşuyoruz, Lice’de neler olduğuna dair önerge verdik ve Lice’de bir
vatandaşımız, gazeteciye şöyle anlatıyor: “Biz feryat etmeye başladık. O esnada
bir asker araya girdi, sakallı özel timlerle tartıştı. Konuşurlarken askerin
‘2’nci tabur komutanlığındanım.’ dediğini duydum. Aynı operasyondalar ama
birbirlerini tanımıyorlar. Artık Şirin gitmiş, ses gelmiyordu, Erdal ve
bacıları inliyordu. ‘Bunların hepsi köylü, bunlara ne yapıyorsunuz?’ dedi
asker. Ve 33 kişiyi merkeze bildirdim, ‘Bunlara bir şey yaparsanız ne siz ne
ben hesap verebiliriz’ dedi.” Ahmet Arif, Mustafa Muğlalı’yla ilgili, 33
köylüyü katleden Mustafa Muğlalı’yla ilgili yazdığı şiirde şöyle der: 
“Kirvem
hâllarımı böyle yaz,
Rivayet
sanılır belki.
Gül
memeler değil,
Domdom
kurşunu
Paramparça
ağzımdaki.” 
Evet,
aynı şekilde gene 33 köylüyü biz katledilmiş olarak görüp yeni şiirler
yazılmasını bekleyebilirdik. Bunu beklemeyelim ve ne yapıldığını hep birlikte
görüp araştıralım.
Saygılar
sunarım. (HDP sıralarından alkışlar) 
BAŞKAN
– Teşekkürler Sayın Kerestecioğlu.
Sayın
Özel, tutanaklar henüz gelmedi. Ya, bu durumda ya size konuşma hakkı vereceğim
yerinizden.
ÖZGÜR
ÖZEL (Manisa) – Bekleyelim tutanağı efendim.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar Demirel
tarafından, askerî operasyonlar ve Lice’deki yangınların sebeplerinin
araştırılması amacıyla 29/6/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 13
Temmuz 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Ama ben öneriyi oylamak durumundayım.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – O zaman ben de yoklama istemek durumundayım. 
BAŞKAN
– Peki, yoklama talebi var. 
Sayın
Özel, Sayın Gök, Sayın Aydın, Sayın Gürer, Sayın Engin, Sayın Bakan, Sayın
Tarhan, Sayın Karabıyık, Sayın Yıldız, Sayın Gaytancıoğlu, Sayın Özdiş, Sayın
Tuncer, Sayın Üstündağ, Sayın Arslan, Sayın Çamak, Sayın Kuyucuoğlu, Sayın
Uslupehlivan, Sayın Atıcı, Sayın Akyıldız, Sayın Çam.
Yoklama
için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar Demirel
tarafından, askerî operasyonlar ve Lice’deki yangınların sebeplerinin
araştırılması amacıyla 29/6/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 13
Temmuz 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
ÖZGÜR
ÖZEL (Manisa) – Sayın Başkan…
BAŞKAN
– Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
ÖZGÜR
ÖZEL (Manisa) – Sayın Başkan, söz talebim var. Tutanaklar geldi şimdi.
BAŞKAN
– Siz mi, Sayın Gök mü? Sizin mi Sayın Özel?
ÖZGÜR
ÖZEL (Manisa) – Ben efendim.
BAŞKAN
– Sayın Özel, önergeyi okutup daha sonra size versek…
ÖZGÜR
ÖZEL (Manisa) – Olur.
BAŞKAN
– Buyurun okuyun.
3.- CHP Grubunun, Mersin Milletvekili
Serdal Kuyucuoğlu ve arkadaşları tarafından, Büyükşehir Yasası nedeniyle
yatırımlardan yeterince payını alamayan ve bu nedenle mağduriyet yaşayan
ilçeler, beldeler ve köylerin içinde bulundukları durumun araştırılması
amacıyla 3/6/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 13 Temmuz 2016 Çarşamba
günkü birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
Sayı:198  13/7/2016
Türkiye Büyük Millet Meclisi Başkanlığına
Danışma
Kurulunun 13/7/2016 Çarşamba günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önergesinin,
İç Tüzük’ün 19’uncu maddesi gereğince, Genel Kurulun onayına sunulmasını
saygılarımla arz ederim.
 Özgür
Özel
 Manisa
 Grup
Başkan Vekili
Öneri:
Mersin
Milletvekili Serdal Kuyucuoğlu ve arkadaşları tarafından Büyükşehir Yasası
nedeniyle yatırımlardan yeterince payını alamayan ve bu nedenle mağduriyet
yaşayan ilçelerimiz, belediyelerimiz ve köylerimizin içinde bulundukları
durumun araştırılması ve çözüm üretilmesi amacıyla 3/6/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
(594 sıra no.lu) Genel Kurulun bilgisine sunulmak üzere bekleyen diğer
önergelerin önüne alınarak 13/7/2016 Çarşamba günlü birleşimde sunuşlarda
okunması ve görüşmelerinin aynı tarihli birleşimde yapılması önerilmiştir.
BAŞKAN
– Sayın Özel, sisteme girdiniz.
Buyurun.
V.- AÇIKLAMALAR (Devam)
24.- Manisa Milletvekili Özgür Özel’in,
Diyarbakır Milletvekili Mehmet Galip Ensarioğlu’nun sataşma nedeniyle yaptığı
konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Tutanaklar
tüm gruplarda var, sizin de önünüzde var. Sayın Ersarioğlu bir konuşma yapıyor,
konuşmasında CHP Grubuna sataşıyor. Cevap vermek için çıktığımızda, içinde
hakaret olmayan ama o sırada yani konuya ilgi göstermeme, havaya bakma,
lambaları sayma gibi bir eleştiriye “edepsizlik olarak” yanıt veriyor ve onun
üzerinden de defalarca, normal şartlarda milletvekillerinin birbirlerine
kullanmaması gereken, özellikle, içerde de biraz önce konuştuk, grup başkan
vekillerine karşı… Ki biraz önce Sayın Elitaş’a karşı grubumuzdan arkadaşlar
tepki gösterdiğinde benim tavrımı da Sayın Elitaş kendisi teyit etti. Böyle bir
durum da varken, bir partinin grup başkan vekiline, sonra da kürsüyü bırakıp
üstüne yürüyerek kabadayılık yapma… Ki kendisine yöneltilmiş söz, Doğru Yol
Partisi il başkanlığı hatırlatılıp o döneme ilişkin beyaz Toroslarla ilgili bir
eleştiri. Buna karşı, doğrudan küfre sığınmayı ve buna karşı Adalet ve Kalkınma
Partisinin geçmişte benzer durumlarda bizim nasıl tavır sergileyerek
davrandığımızı da göz önünde bulundurarak nasıl bir söz söyleyeceğini gerçekten
merak ediyorum.
BAŞKAN
– Peki, teşekkür ederiz Sayın Özel.
Sayın
Bostancı, buyurun.
25.- Amasya Milletvekili Mehmet Naci
Bostancı’nın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum.
Evet,
tutanaklar hepimizin önünde var. “O sırada sen tavandaki avizeleri sayıyordun.”
sözü bir espri değildir yani “Türkiye ciddi işlerle uğraşırken sen lay lay lom
bir havadaydın.” tarzında bir aşağılamadır, hakarettir. 
ÖZGÜR
ÖZEL (Manisa) – Yok artık!
MEHMET
NACİ BOSTANCI (Amasya) – Özgür Bey de neyi ne için söylediğini gayet iyi
biliyor. Sözler bağlamlarıyla birlikte anlam kazanır. 
Tutanaklara
bakıyoruz: Sayın Ensarioğlu orada konuşuyor, konuşurken diyor ki: “Ben Doğru
Yol Partisi İl Başkanlığını on altı yıl yaptım, şerefle yaptım.” Sayın Özel o
sırada “Beyaz Toros’a biniyor muydun o zaman?” diyor. Bu ne demektir? Beyaz
Toros mevzusunu bilen herkes, 1990’ları bilen herkes doğrudan doğruya bu sözün
anlamını bilir. Bu çok açık bir sataşmadır, açık bir hakarettir. 
ÖZGÜR
ÖZEL (Manisa) – İnsafın kurusun! 
MEHMET
NACİ BOSTANCI (Amasya) – Hayır, açık bir hakarettir. 
ÖZGÜR
ÖZEL (Manisa) – Küfür mü?
MEHMET
NACİ BOSTANCI (Amasya) – “Beyaz Toros’a biniyordun sen o zaman…” Bakın…
ÖZGÜR
ÖZEL (Manisa) – “Biniyor muydun?” 
MEHMET
NACİ BOSTANCI (Amasya) – “Beyaz Toros’a biniyor muydun o zaman?” Hayır, burada
sadece soru sormuyor; ihsas ediyor, ima ediyor, bunu söylüyor; bu açık bir
hakarettir. Daha sonrasında da istenmeyen o sözler, o gelişmeler yaşanıyor ve
karşılıklı -Sayın Özel de katılıyor aynı o istenmeyen sözlere- sözler
söyleniyor. Biz bunların hiçbirisini kabul etmeyiz, ne Sayın Ensarioğlu’nun
söylediği sözleri ne Sayın Özel’in söylediği sözleri. Burada her türlü
tartışmanın medeni bir üslupla yapılması… Öyle ima, ihsas, alt metin
göndermelerle hakaretler kabul edilemez; bunu Meclisin atmosferine de uygun
olarak görmeyiz.
Teşekkür
ediyorum.
BAŞKAN
– Peki, teşekkürler Sayın Bostancı.
ÖZGÜR
ÖZEL (Manisa) – Sayın Başkan… Sayın Başkanım…
BAŞKAN
– Sayın Özel, bir saniye…
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, Genel Kurulda temiz bir dil kullanılması gerektiğine ilişkin
konuşması
BAŞKAN
– Sayın milletvekilleri, ben de tutanakları şu anda inceliyorum. Evet,
karşılıklı bir sataşma var. Yani Sayın Özel, sizin de özellikle “Beyaz
Toroslara biniyor muydunuz?” sözünüzün ben çok doğru bir söz olmadığını ifade
etmek istiyorum. Çünkü “beyaz Toros” demek bir zamanlar Türkiye’de seri
cinayetlerin nasıl işlendiğini, insanların nasıl katledildiğini ifade eden bir
cümle anlamına geliyor bana göre çünkü ben de bu konuda mağdur olan birisiyim.
Dolayısıyla, bu sözün doğru bir söz olmadığını düşünüyorum. Ancak Sayın
Ensarioğlu’nun da “Edepsizlik yapma, şerefsizlik yapma.” gibi hakaret içeren
kelimeleri ve cümleleri olduğunu burada gördüm yani karşılıklı hakaret var. 
Ben
bir uyarı yapmak istiyorum. İç Tüzük’ün 66’ncı maddesi İç Tüzük’e uymayı,
görüşülen konudan ayrılmamayı, İç Tüzük’ün 67’nci maddesi Genel Kurulda yapılan
konuşmalarda temiz bir dil kullanılmasını, kaba ve yaralayıcı sözler sarf
edilmemesini düzenlemektedir. Yine, İç Tüzük’ün 65’inci maddesinde Genel
Kurulda söz kesmek, şahsiyatla uğraşmak ve çalışma düzenini bozucu harekette
bulunmak yasaklanmıştır. Görüşmelerin sağlıklı ve verimli yürütülebilmesi,
gerginliklere sebep olunmaması için tüm milletvekillerimizden konu dışına
çıkılmaması, temiz bir dil kullanılması, şahsiyatla uğraşılmaması ve hatibin
sözünün kesilmemesi hususunda hassasiyet göstermelerini rica ediyorum. 
Sayın
Özel, bir daha sisteme girdiniz.
Buyurun.
V.- AÇIKLAMALAR (Devam)
26.- Manisa Milletvekili Özgür Özel’in,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkanım, bu konuda şöyle basit bir yol izlesek: Sayın
Galip Ensarioğlu ile biz birbirimize hakaret davası açsak ve “Biz bunları
anlatırken sen avizeye bakıyordun.” sözünde hakaret kastı var mıdır, yoksa
arkasından gelen “Edepsizlik yapma.” sözünde mi hakaret vardır, mahkeme karar
verse veya sizin vicdanlarınıza seslenelim: Yani beyaz Toroslara binme
eleştirisinin ne manaya geldiğini biliyorum. Devrin Doğru Yol Partisi İl
Başkanlığını şerefle yaptığını söyleyen birisine tam da siyasi cinayetler
konuşulurken yapılmış ağır bir eleştiri, hatta bir sorudur.
MEHMET
METİNER (İstanbul) – İçinizde bir sürü DYP’den gelen milletvekili var.
ÖZGÜR
ÖZEL (Manisa) - Ama bunun hakaretle bağdaşır bir tarafı yoktur ama ardından
gelen ifadelerin tamamı, hani benim huyum değil, kimseyi daha bugüne kadar
hakaretten mahkemeye vermedim ama verseniz hepsi tazminat doğurur. Ben bu
gerçeği ortaya koyuyorum. Sayın Galip Ensarioğlu’nun sonrasındaki kabadayı
tavrına karşı arkadaşlarının gösterdiği duyarlılığa teşekkür ediyoruz ama bu
hakaret diline karşı Sayın Bostancı’nın takındığı tavır kendisiyle mütenasip
değildir.
Çok
teşekkür ediyorum.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Bir kere hakaret dilini reddediyorum, kim konuşursa
konuşsun. Sayın Özel’in kendi konuşmasında da var, üstelik kendisi grup başkan
vekili. “Beyaz Toroslara biniyor muydunuz?” sözünü kendisi hangi bağlamda görür
bilmiyorum.
AHMET
YILDIRIM (Muş) – Siyasi eleştiri. 
ÖZGÜR
ÖZEL (Manisa) – Siyasi eleştiri. 
MEHMET
NACİ BOSTANCI (Amasya) – Ama buradaki insanların kahir ekseriyeti için o
açıktan bir hakarettir.
ÖZGÜR
ÖZEL (Manisa) – Karşılıklı dava açalım, bakalım.
MEHMET
NACİ BOSTANCI (Amasya) – Diyor ki: “Siz katil miydiniz?” Dediği bu. Şimdi bu
açık sataşma değil mi? Bu hakaret değil mi?
Dolayısıyla,
bir grup başkan vekilinin oturduğu yerden kürsüde konuşan birisiyle böyle bir
dil üzerine polemiğe girmesi kabul edilemez. Hepimiz üslubumuza dikkat edelim. 
BAŞKAN
– Peki.
ÖZGÜR
ÖZEL (Manisa) – Sayın Başkan…
BAŞKAN
- Sayın Özel, lütfen.
ÖZGÜR
ÖZEL (Manisa) – Ben sadece tutanağa geçsin diye…
Sayın
Başkan, o zaman bu şu sonucu doğurur: Sayın grup başkan vekilleri,
milletvekilleri kürsüye çıkıyor, Dersim olayından başlıyorlar Sivas katliamına
kadar, mağduru olduğumuz ve geçmişin hepimizi çok yaralamış olaylarında, yok “O
dönemde SHP şeydeydi, siyasi akrabalarınız vardı.” “Tek parti iktidarında
katliam.” diyorlar. Buna karşı o zaman CHP’nin tavrı, “Şerefsizlik, adilik.”
diye laf söyleyip sayın grup başkan vekiline de dönmek lazım “Efendim, Dersim
katliamıyla CHP’yi ilişkilendirmek hakarettir, buna karşı verilecek cevap da
‘Şerefsizsiniz.’dir.” Kim kabul edebilir? Bu doğru bir yaklaşım değil. 
Ben
tartışmayı burada bitiriyorum ama tutarsızlığı da tutanaklara ve yüce millete
havale ediyorum.
MEHMET
NACİ BOSTANCI (Amasya) – Sayın Başkan, son bir dipnot, Doğru Yol Partisinden
üyeler sadece bizde değil CHP’de de var.
Saygılarımla.
ÖZGÜR
ÖZEL (Manisa) – Güneydoğudaki il başkanlığını şerefle yaptığını söylüyor.
BAŞKAN
– Değerli arkadaşlar, karşılıklı sataşmadan dolayı sizlere söz verdim.
Karşılıklı konuşmalar yapıldı, düzeltmeler yapıldı ve cevaplar verildi. Açıklama
hakkı karşılıklı kullanıldı.
Şimdi,
gündeme kaldığımız yerden devam ediyoruz.
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Mersin Milletvekili
Serdal Kuyucuoğlu ve arkadaşları tarafından, Büyükşehir Yasası nedeniyle
yatırımlardan yeterince payını alamayan ve bu nedenle mağduriyet yaşayan
ilçeler, beldeler ve köylerin içinde bulundukları durumun araştırılması
amacıyla 3/6/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 13 Temmuz 2016 Çarşamba
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi Grubu önerisinin lehinde ilk konuşmacı, Mersin
Milletvekili Sayın Serdal Kuyucuoğlu. 
Süreniz
on dakika, buyurun. (CHP sıralarından alkışlar)
SERDAL
KUYUCUOĞLU (Mersin) – Teşekkürler Sayın Başkan.
Sayın
Başkan, değerli milletvekilleri; grup önerimiz üzerine söz almış bulunuyorum.
Bu vesileyle hepinizi saygıyla sevgiyle selamlıyorum.
Değerli
milletvekilleri, AKP Hükûmeti tarafından çıkarılan 6360 sayılı Büyükşehir
Yasası’yla 14 yeni büyükşehir kurulmuş, büyükşehir sayısı 30’a çıkmıştır.
Siyasi partilerin, sivil toplum örgütlerinin ve halkın büyük çoğunluğunun itirazlarına
ve eleştirilerine rağmen çıkarılan bu yasayla beldelerin yüzde 54’ü, köylerin
yüzde 47’si ve il özel idarelerinin yüzde 36’sı kapatılmıştır. Çok iyi
incelenmeden, yasadan etkilenecek hiçbir kesimin, kamuoyunun, ilgili
kuruluşların ve muhalefetin tavsiye ve önerilerine kulak vermeden çıkarılan
eksik ve hatalı yasalarda birkaç yıl geçmeden uygulamadaki sorunlar nedeniyle
sıkıntılar yaşanmakta ve çıkarılan yasalar değiştirilmek zorunda kalınmaktadır.

Henüz
2012 yılında çıkarılan 6360 sayılı Yasa da yine uygulamadaki sıkıntılar
nedeniyle tekrar ele alınmalı ve değiştirilmelidir çünkü il sınırlarının
belediye sınırları yapılması, köy ve belde tüzel kişiliklerinin kaldırılması,
birçok konudaki yetki devirleri uygulamada sorunlar yaşanmasına neden olmaktadır.
Yüz ölçümleri açısından değerlendirdiğimizde 3.625 kilometrekare yüz ölçümü
olan Kocaeli ilimiz de 40.813 kilometrekare olan Konya ilimiz de büyükşehir
statüsündedir. Birçok ülkenin yüz ölçümünden daha büyük olan illerimize
belediye hizmetlerinin eşit olarak götürülebilmesi mümkün değildir. 
Değerli
milletvekilleri, bu yasayla 2 farklı mahallî idare oluşmuştur. Örneğin, Mersin
büyükşehirdir ama komşu illeri Karaman ve Niğde büyükşehir değildir. Komşu
illerinde muhtarlık, belde belediyesi, il özel idaresi bulunurken, Mersin
ilimizde köyler, beldeler ve il özel idareleri kaldırılmıştır. Bu durum
ülkemizde 2 farklı idari yapının ortaya çıkmasına neden olduğu gibi, farklı
yerel yönetim birimlerinde yaşayan halkın da mahallî müşterek ihtiyaçlarına
uygun düşmemektedir. İlde, ilçede, beldede ve köyde yaşayan halkın ihtiyaçları
bire bir örtüşmediği gibi, bu ihtiyaçların tüm il düzeyinde tek bir yerel
yönetim birimi tarafından karşılanmaya çalışılması kadar yanlış bir uygulama da
olamaz. 
Mahalleye
dönüştürülen köyler merkeze yakınlık ve uzaklık açısından ele alındığında,
merkeze yakın olanların hizmete ulaşmalarındaki kolaylığı ve ayrıcalığı bazı
illerimizde merkeze neredeyse yüzlerce kilometre uzaklıktaki mahalle olan
köylerle aynı değildir. Bir belediye meclisinin hiç gitmediği, görmediği bir
mahalleyle ilgili doğru karar alabilmesi mümkün değildir. Koca koca beldelerin
iptal edilerek tek muhtarlık hâline getirilmesi garabettir. 
6360
sayılı Yasa öncesi valiliklerin karar ve denetim organları olarak ciddi görevler
yapan, yatırımların adil dağıtılmasında rol oynayan, aynı zamanda da seçimle iş
başına gelen il genel meclisi ve il daimi encümenlikleri ortadan
kaldırılmıştır. Bunun yerine ise, valilere bağlı çalışan ve yatırımlarda ne
kadar eşit ve adil yönlendirme yaptığı tartışılır olan Yatırım İzleme ve
Koordinasyon Başkanlığı getirilmiştir. Kısacası, seçilmişlerle değil de
atanmışlarla çalışacak olan bir kurul oluşturulmuştur. Bu uygulama, yerinden
yönetim anlayışına da aykırıdır. 
Değerli
arkadaşlar, gerçekten bir ihtiyaç olmasına rağmen, çıkarılan 6360 sayılı
Büyükşehir Yasası o günkü koşullarda çözüm sürecinin bir parçası olarak belki
de bir kısım pazarlıklar nedeniyle amacına ulaşamamış, yeterince tartışılmamış
ve gereken fayda sağlanamamıştır. Bu yasayla büyükşehir sınırlarına dâhil
edilen köylerde yaşayanların da artık emlak vergisi, çevre temizlik vergisi,
harç ve katılım paylarını ödemek zorunda kalmaları kırsal alanlarda yaşamı
oldukça zorlaştıracaktır. Ayrıca, büyükşehirlerde uygulanan ve diğer kentlere göre
2 kat olan emlak vergisi kırsaldaki yurttaşa da ayrı bir yük getirecektir. 
6360
sayılı Yasa’nın geçici 1’inci maddesinin (15)’inci fıkrasına göre bu vergi,
harç ve katılım payları uygulaması iki buçuk yıl sonra başlayacaktır. Kısa bir
süre sonra, sınırlar içerisinde kırsal alanlarda yaşayan halk çok önemli
miktarlar içerecek vergilerle karşı karşıya kalacaktır. Bu durum zaten kırsal
alanlarda var olan yoksulluğun daha da derinleşmesine ve kırdan kente göçün
artmasına, tarımın gerilemesine ve işsizliğin artmasına neden olacaktır. 
Yine,
yasa yürürlüğe girdiğinden beri en düşük tarifenin yüzde 25’i oranında içme ve
kullanma suyu bedeli ödeyen kırsal kesimde yaşayan halkımız tarımsal sulama
için kullandıkları su bedelini ödeyemedikleri için üretim yapamaz hâle
gelmişlerdir. Beş yılın sonunda, diğer vergi ve harçların devreye girmesi ve su
bedelinin de yüzde 100’e çıkmasıyla büyük sıkıntılar çekeceklerdir. 
Düşünün
ki farklı il sınırları içerisindeki bitişik iki köyden büyükşehir kapsamında
olan ille olmayan arasındaki ayrımcılık Anayasa’nın eşitlik ilkesine de
aykırıdır.
Ülkemizde
kullanılan suyun yüzde 75’inin tarımda kullanıldığı düşünülürse bu uygulama
çiftçi ve kırdaki aileler için büyük bir maliyeti de beraberinde getirecektir.
Değerli
milletvekilleri, sonuç olarak, 6360 sayılı Yasa’nın büyükşehir belediye
sınırlarını il mülki sınırlarıyla belirlemiş olması birtakım yönetsel, kentsel
ve toplumsal sorunların ortaya çıkmasına neden olmaktadır.
Yasa,
mülki sınırlar içerisinde hizmet üreten köy, belde ve il özel idareleri gibi
geleneksel yerel yönetim birimlerini kaldırarak, büyükşehir belediyesini, ilçe
belediyeleri arasında eş güdümü sağlamak suretiyle bu alanda hizmet üreten tek
yerel yönetim birimi olarak belirlemiştir. Oysa, il sınırları içerisinde yerel
ihtiyaçları farklılaşan yerleşim birimleri vardır ki buralarda yaşayan
insanlara yakından hizmet sunmakla görevli olan yerel yönetim birimlerinin
yapılarına son verilmiştir.
Bu
nedenle, yeni yasayla oluşturulan uzaktan kumandalı hizmet yapısı, hem etkili
hizmet sunumu hem de demokratik yaşama katılım anlamında çok önemli sorunları
barındırmaktadır.
Değerli
milletvekilleri, bu ve daha burada dile getiremediğimiz birçok nedenle, yasa
çıktıktan sonra büyükşehir sınırları içerisinde ve özellikle kırsal kesimde
yaşayan halkın sıkıntıları ile uygulamada büyükşehir ile ilçe belediyeleri
arasında yetki ve icraat konusunda ne gibi sorunlar yaşandığının tespiti
amacıyla bir araştırma komisyonu kurulması yerinde olacaktır diye düşünüyor,
hepinizi saygıyla selamlıyorum. 
Sağ
olun. (CHP sıralarından alkışlar)
BAŞKAN
– Teşekkür ederiz Sayın Kuyucuoğlu.
Grup
önerisinin aleyhinde ilk konuşmacı, İstanbul Milletvekili Sayın Hulusi Şentürk.
(AK PARTİ sıralarından alkışlar)
Süreniz
on dakika Sayın Şentürk.
Buyurun.
HULUSİ
ŞENTÜRK (İstanbul) – Sayın Başkan, değerli milletvekilleri; hepinizi saygıyla
selamlıyorum. Cumhuriyet Halk Partisinin grup önerisi aleyhine söz almış
bulunuyorum.
Cumhuriyet
Halk Partisi grup önerisinde 6360 sayılı Yasa’yla büyükşehirlerin il mülki
sınırlarına oturması ve yine bu büyükşehir sınırları içerisinde,
büyükşehirlerde il özel idarelerinin kaldırılmasıyla beraber daha önce
büyükşehre tabi olmayan ilçelerde, beldelerde ve köylerde hizmet anlamında
ciddi mahrumiyetler yaşandığı iddia ediliyor, bu mahrumiyet ve mağduriyetlerin
incelenmesi ve çözüm yollarının araştırılması için de bir Meclis araştırması
komisyonu kurulması isteniyor. 
Uzun
yıllardır yerel yönetimlerde çalışmış, bu alanda çok sayıda kitap ve makaleleri
olan bir insan olarak bu değerlendirmelere katılmadığımı peşinen belirtmek
istiyorum. 
Her
şeyden önce, Cumhuriyet Halk Partisinin grup önerisinde karar organı
seçilmişlerden oluşan il genel meclisi olan kurumdan bu yetki ve görevlerin
atanmışlardan oluşan yatırım izleme ve koordinasyon başkanlıklarına
devredildiği iddia ediliyor. Allah aşkına, yatırım izleme ve koordinasyon
başkanlıklarının görev ve yetkilerini de biliyoruz, neyin kime devredildiğini
de biliyoruz. Daha evvel il özel idareleri tarafından yürütülen il, ilçe, belde
ve köyler arasında ulaşımın sağlanması, yolların açılması, kanalların
yapılması, su şebekelerinin döşenmesi, atık bertaraf sisteminin kurulması gibi
kentsel hizmetler yatırım izleme ve koordinasyon başkanlığına değil, büyükşehir
belediyelerine devredilmiştir. Yatırım izleme ve koordinasyon başkanlığı ne
yapar? Merkezî idarenin yani bakanlıkların, örneğin Sağlık Bakanlığının oradaki
yatırımlarını, oradaki çalışmalarını, merkezî idare yatırımlarını izleyen,
koordine eden, raporlayan bir kurumdur ve yine yatırım izleme ve koordinasyon
başkanlığı daha evvel il özel idaresinde olan madenler gibi yer altı
kaynaklarının çalışma ruhsatlarının verilmesinde görevlidir, yoksa kentsel
hizmetler yatırım izleme ve koordinasyon başkanlıklarına değil, belediyelere
devredilmiştir. 
Burada
tabii, önergede üstü kapalı bir çarpıtma da var, karar organı olan,
seçilmişlerden oluşan il özel idareleri. Değerli arkadaşlar, 5302 sayılı İl
Özel İdareleri Yasası’nda valinin tanımına baktığımızda “Vali, il özel
idaresinin başı ve temsilcisidir.” der. İl özel idareleri, atanmış valinin
başkanlığındaki atanmış bürokratlardan oluşan bir kurumdur ve bu görevleri ifa
eder. Peki, yasayla ne geldi? Yasayla, tam tersi, yol, kanal, su gibi kentsel
hizmetler atanmış bir kurumdan alınıp seçilmiş bir kuruma devredilmiş oldu.
Dolayısıyla, bu gerçeği hepimiz burada görmek mecburiyetindeyiz. 
AYTUĞ
ATICI (Mersin) – Masrafı seçilmişler yapacak, parayı atanmışlar alacak, öyle
mi? 
HULUSİ
ŞENTÜRK (Devamla) – Değerli arkadaşlar, yine, Cumhuriyet Halk Partisi grup
önerisinde daha evvel il özel idaresi tarafından yapılan hizmetlerin
büyükşehirlere devredilmesiyle beraber köylere, beldelere çok uzak olan yerden
hizmetlerin görülmeye başlandığı ve bunun da hizmetleri aksattığı iddia
ediliyor. Allah aşkına, il özel idareleri köylerde, beldelerde kuruluydu da biz
mi bilmiyorduk? E, il özel idaresi zaten şehrin merkezindeydi. Hatta büyükşehir
belediyeleri…
AKIN
ÜSTÜNDAĞ (Muğla) – Köy tüzel kişiliğini kaldırdınız. Köy tüzel kişiliği kalktı.

HULUSİ
ŞENTÜRK (Devamla) – Değerli arkadaşlar, büyükşehir belediyeleri il özel
idarelerine göre çok daha yaygın kuruluşlardır. Bakın, örneğin İstanbul’da
Büyükşehir Belediyesinin İSKİ’sinin 39 ilçede de şubesi vardır. Ankara’da
ASKİ’nin Ankara’nın 18 şubesinin tamamında şubesi vardır. Dolayısıyla, tam
tersi, il özel idaresi yüzünden merkezde olan hizmetler, büyükşehre
devredilmesiyle beraber, büyük oranda yerinden görülmeye başlanmıştır.
AKIN
ÜSTÜNDAĞ (Muğla) – Belde belediyeleri kapattınız. Hizmetler yerinde
görülemiyor. 
MEHMET
ERDOĞAN (Muğla) – Nallıhan’ın köylerinde nasıl oluyor Başkan?
HULUSİ
ŞENTÜRK (Devamla) – Değerli arkadaşlar… 
AKIN
ÜSTÜNDAĞ (Muğla) – İçmeler Belediyesi, Turgutreis Belediyesi sıkıntıda.
HULUSİ
ŞENTÜRK (Devamla) – Değerli arkadaşlar, söz göndermekle, söz atmakla bir şey olmuyor.

AKIN
ÜSTÜNDAĞ (Muğla) – Çarpıtıyorsunuz ama. 
BAŞKAN
– Lütfen hatibi dinleyelim.
HULUSİ
ŞENTÜRK (Devamla) – Çıkarsın burada tersinin olduğunu söylersin, burada
konuşursun. Hiç önemli değil değerli arkadaşlar.
AKIN
ÜSTÜNDAĞ (Muğla) – Çarpıtıyorsunuz da onun için söylüyorum. 
HULUSİ
ŞENTÜRK (Devamla) – 6360 sayılı Yasa’yla getirilen düzenlemeler Türkiye’de
kentlerimizin en büyük sorunlarının çözümü için atılmış adımlardır. Öncelikle
uzun yıllardır kamu yönetimiyle ve yerel yönetimlerle ilgilenen herkesin en
büyük sıkıntılarından bir tanesi, illerde il bütününde planlamanın
yapılamaması, il bütününde örgütlenmesi gereken su, kanal gibi hizmetlerin
parça parça birimler tarafından yapılması, dolayısıyla plansal bütünlüğün
sağlanamamasıydı. Bu düzenlemeyle artık il sınırları içerisinde, planlardan
tutun, yine entegre olması gereken su, kanalizasyon gibi hizmetler artık tek
bir kurum tarafından entegre bir biçimde verilmektedir. Daha evvel bu gibi
illerde il özel idaresi, il belediyesi, ilçe belediyesi, belde belediyesi, köy,
artı, köylere hizmet götürme birlikleri ve diğer hizmet birlikleriyle beraber 7
ayrı kurum tarafından yürütülen hizmetler artık tek bir kurum tarafından
koordineli olarak yürütülmeye başlanmıştır ve yine…
AYTUĞ
ATICI (Mersin) – Yani, yürütülememeye!
HULUSİ
ŞENTÜRK (Devamla) – Ona geleceğiz değerli arkadaşlar. Yürütülüp
yürütülmediğinin halkımız sandıkta değerlendirmesini yapıyor. Diğer
değerlendirmelerin hepsi farazi değerlendirmelerdir. (CHP sıralarından
gürültüler) Sandık çıkar, o köylerdeki, o beldelerdeki insanlar hizmetlerden
memnun olup olmadığını söyler…
AYTUĞ
ATICI (Mersin) – Sandık sizi aklamaz.
HULUSİ
ŞENTÜRK (Devamla) – …biz de demokratik bir biçimde sonucu elbette kabul ederiz,
gerisi nazariyedir
Bakın
değerli arkadaşlar, Tekirdağ büyükşehir belediyesi olmuştur. 
AYTUĞ
ATICI (Mersin) – Sandık sizi aklamaz, mahkemeler sizi aklar.
HULUSİ
ŞENTÜRK (Devamla) – Ya, bir laf atmadan konuşmayı öğrenin, dinlemeyi öğrenin! 
AKIN
ÜSTÜNDAĞ (Muğla) – Sizin belediyeleriniz de rahatsız beyefendi, AKP’li
belediyeler de rahatsız bundan!
HULUSİ
ŞENTÜRK (Devamla) – Ya, laf atma!
BAŞKAN
– Siz Genel Kurula hitap edin Sayın Şentürk.
HULUSİ
ŞENTÜRK (Devamla) – Tekirdağ’da 33 tane belediye vardı arkadaşlar. Dolayısıyla,
su, kanal, itfaiye hizmetleri, mezarlık hizmetleri gibi kentsel hizmetler 33
ayrı belediyenin 33 ayrı kuruluşu tarafından yürütülüyordu, artı, köylerdeki
birliklerle beraber yüzlerce kuruluş söz konusuydu. Tabii, siz bir ildeki
hizmetleri yüzlerce kuruluşa dağıttığınızda ne mali kaynaklarla ne insan
kaynaklarıyla bu hizmetleri etkin bir biçimde sürdürmeniz ve yürütmeniz mümkün
değildir. 
AYTUĞ
ATICI (Mersin) – Şimdi yürütülebiliyor mu? Daha kötü oldu.
HULUSİ
ŞENTÜRK (Devamla) – Onların yerine maddi kaynak yönünden çok daha güçlü olan ve
ciddi kadrolara sahip olan büyükşehir belediyeleri bu hizmetleri hakkıyla
yürütmeye başlamıştır.
AYTUĞ
ATICI (Mersin) – Daha kötü oldu.
AKIN
ÜSTÜNDAĞ (Muğla) – Halk sizi dinliyor.
HULUSİ
ŞENTÜRK (Devamla) – Değerli arkadaşlar, önergede, yine, yeni düzenlemeyle
beraber belediyelerin gelirlerindeki düşüşten bahsedilmektedir. Düşüş söz
konusu değildir bir istisna hariç. Şöyle söz konusu değildir: Bu düzenleme
çıkmadan evvel hazineden belediyelere, köylere, il özel idarelerine dağıtılan
payların toplamına baktığımızda, kişi başına 372 lira hazine yardımı
yapılıyordu. Yeni düzenlemede hazineden ayrılan payların büyükşehirde yüzde
5’ten 6’ya çıkarılması suretiyle bu oran kişi başına 419 liraya -aynı tarih
itibarıyla söylüyoruz- çıkarıldı. Yani, yüzde 13 net gelir artışı sağlandı. 
NURHAYAT
ALTACA KAYIŞOĞLU (Bursa) – O gelirlerle restorasyon yapıp Ensar’a peşkeş
çekiyorsunuz, o gelirler köylüye gitmiyor.
HULUSİ
ŞENTÜRK (Devamla) – Sadece ve sadece büyükşehir belediyesine yeni dâhil olan
ilçelerin gelirlerinde düşme görüldü ancak burada da arkadaşlar…
AKIN
ÜSTÜNDAĞ (Muğla) – Köylülerin tarlalarından vergi alacaksınız. Köylüler
tarlaları için emlak vergisi verecek.
HULUSİ
ŞENTÜRK (Devamla) – …daha evvel yol, kanal, su, park gibi o devasa hizmetleri
yapmak zorunda kalan ilçe belediyeleri artık bunu yapmıyor, büyükşehir yapıyor.

AYTUĞ
ATICI (Mersin) – Yapamıyor, büyükşehir de yapamıyor.
HULUSİ
ŞENTÜRK (Devamla) - Dolayısıyla, bu hizmetler büyükşehre geçtiği için böyle bir
durum söz konusudur. Gerçek anlamda hizmet çeşitliliği olarak baktığımızda bu
belediyelerde “gelir düşüşleri” diye bir düşüş söz konusu değildir.
AYTUĞ
ATICI (Mersin) – Kanalizasyon olmadığı hâlde atık su parası alıyorsunuz.
HULUSİ
ŞENTÜRK (Devamla) – Çok yakışıyor sana laf atmalar, hele hele bilmeden laf atmalar.
Ahmet
Kaya bir türküsünde yaman çelişkiden bahsediyordu…
NURHAYAT
ALTACA KAYIŞOĞLU (Bursa) – Tam da cuk oturdu size.
HULUSİ
ŞENTÜRK (Devamla) - …gerçekten Cumhuriyet Halk Partisinin önergesi de yaman
çelişkilerle dolu. Valinin kontrolündeki il özel idaresini seçkin bir
demokratik kuruluş olarak gören, buna karşılık belediye başkanını dahi -halkın
seçtiği bir kurumu- demokratik görmeyen bir anlayış!
Bakın,
değerli arkadaşlar, yeni düzenlemeler demokratik anlamda, katılımcılık
anlamında da bizi ileri bir düzeye getirdi. Daha önce bu beldelerin, bu
köylerin, bu ilçelerin hiçbirinin şehrin tamamını, dolayısıyla kendisini
ilgilendiren kararlarda kararları alacak kurumu seçmede söz hakkı yoktu.
Köydeki seçmen sadece kendi muhtarını seçiyordu, bir de il genel meclisini.
Belde sadece kendi belediye başkanını ve il genel meclisini. Yeni düzenlemeyle
köylü hem mahalle muhtarını seçiyor hem ilçe belediye başkanını hem ilçe
meclisini hem büyükşehir belediyesini seçiyor. Dolayısıyla katılımcılık
anlamında daha etkin bir yapıya gelindi.
Değerli
arkadaşlar, herkesin sıklıkla bahsettiği şu yerel özerklik, yerel yönetim ve
özerklik kavramıyla ilgili olarak, Avrupa Yerel Yönetimler Özerklik Şartı’nı
herhâlde hepiniz defalarca okumuşsunuzdur. Hizmetin yerinden görülmesi esastır
ancak hizmetlerin daha büyük ölçekte yerine getirilmesi ölçek sorunu itibarıyla
söz konusu olduğunda, daha üst ölçekteki yerel yönetimler tarafından yerine
getirilmesi gerekmektedir, Avrupa Yerel Yönetimler Özerklik Şartı da bunu
söyler. Dolayısıyla küçük küçük imkânlara sahip olan kurumlar yerine çok daha
büyük imkâna sahip olan ve kendisi de yerel yönetim olan büyükşehir
belediyelerine hizmetler devredilmiştir.
AYTUĞ
ATICI (Mersin) – Sizin o maddeye şerhiniz var unuttunuz mu?
HULUSİ
ŞENTÜRK (Devamla) - Ben, bu düzenlemenin Türkiye'de hem yerel yönetimleri
güçlendirmek hem de Türkiye'deki yatırımların kaynak israfını önlemek için
önemli olduğunu düşünüyorum.
Bakın,
Çevre Kanunu’nun 11’inci maddesine göre, nüfusu 2 bini geçen her yer atık
bertaraf tesisi kurmak zorunda. Şimdi, bu sistem sayesinde artık yüzlerce
belediyenin, yüzlerce atık bertaraf tesisi kurması yerine ilin ihtiyacını
karşılayacak 2-3 tane büyük yatırım sayesinde, daha az yatırım maliyeti ve daha
düşük işletme maliyetiyle bu yatırımların yapılması gerçekleşmiştir.
(Mikrofon
otomatik cihaz tarafından kapatıldı)
SERDAL
KUYUCUOĞLU (Mersin) – Hepsini birden nasıl yapacak?
AYTUĞ
ATICI (Mersin) – Yapılamıyor, konu da o zaten.
HULUSİ
ŞENTÜRK (Devamla) – Bütün bu açıklamalardan sonra bu önergeye “evet” oyu
veremeyeceğimizi belirtiyor, hepinizi saygıyla selamlıyor ve sizleri dinlemeye
davet ediyorum. (AK PARTİ sıralarından alkışlar) 
AKIN
ÜSTÜNDAĞ (Muğla) – Madem o kadar iyiyse diğer illere de yapın.
AYTUĞ
ATICI (Mersin) – Sadece Ordu’yu almak için büyükşehir yaptınız. 
BAŞKAN
– Teşekkürler Sayın Şentürk.
SERDAL
KUYUCUOĞLU (Mersin) – Sayın Başkan…
BAŞKAN
- Sayın Kuyucuoğlu…
SERDAL
KUYUCUOĞLU (Mersin) – Demokratik görmeyen anlayışla bizi suçladı, “yaman
çelişki” dedi…
MEHMET
NACİ BOSTANCI (Amasya) – Eleştiri, eleştiri efendim.
AYTUĞ
ATICI (Mersin) – Sataştı ya düpedüz, daha ne yapacaktı ya? İlla el savurup
küfür mü etmesi lazım.
BAŞKAN
– Buyurun iki dakika sataşmadan söz veriyorum.
MEHMET
NACİ BOSTANCI (Amasya) – Efendim, sataşma sayılmaz, eleştiri. 
BAŞKAN
– Sayın Bostancı, ben biliyorum ki birazdan Sayın Şentürk de kalkıp cevap
verecek, ona da “Evet.” diyeceğim.
Buyurun.
VI.- SATAŞMALARA İLİŞKİN KONUŞMALAR (Devam)
14.- Mersin Milletvekili Serdal
Kuyucuoğlu’nun, İstanbul Milletvekili Hulusi Şentürk’ün CHP grup önerisi
üzerinde yaptığı konuşması sırasında Cumhuriyet Halk Partisine sataşması
nedeniyle konuşması
SERDAL
KUYUCUOĞLU (Mersin) – Sayın Başkan, evet, il yatırım koordinasyon merkezi,
burası nereden oluşuyor? Atanmışlardan oluşuyor. Peki, il genel meclisindeki
üyeler neyle geliyor? Seçimle geliyor, seçimle gelen insanlar. İl daimî
encümeninden geçiyor değil mi yatırımlar? Demek ki atanmışlar tarafından il
genel meclisi olan yerlerde yatırımlar yönlendiriliyor. Vali başkan olabilir
ama bir tane oyu var değil mi il genel meclisinde? Demek ki o zaman yatırımlar
il genel meclisinde değerlendiriliyor, karar veriliyor. Peki, il genel
meclisleri demokratik bir yapı değil ise ülkenin yarısında il genel meclisleri
duruyor, onu niye tutuyorsunuz? 
MEHMET
UĞUR DİLİPAK (Kahramanmaraş) – Millet yerel yönetimlerde cevabını verdi,
cevabını.
SERDAL
KUYUCUOĞLU (Devamla) – Hem diyorsunuz “Demokratik değil, biz demokratikleştik.”
il genel meclisi bir tarafta duruyor, bir tarafta başka bir yapı duruyor.
Türkiye’de ikili bir yapı var, biz bunu söylüyoruz. Karaman benim komşu ilim,
orada il genel meclisi var, Mersin’de yok; hangisi demokratik? O zaman
Karaman’daki il genel meclisi demokratik değil, seçilenleri seçimle
gelmiyorlar, atanmışlar…
HULUSİ
ŞENTÜRK (İstanbul) – Keskelalaka.
SERDAL
KUYUCUOĞLU (Devamla) – E, sizin ifadenizden bu çıkıyor.
Şimdi,
bakın, “planların bütünleşmesi açısından” diyorsunuz, doğru ama planlarla
ilgili biliyorsunuz, Bakanlık yetki aldı, resen yapıyor. Bu yetkileri niye
alıyor madem yerelleştiriyoruz? İmar yapma yetkisini bakanlıklar aldılar, nasıl
alıyorlar? İlçeden geçiyor, olmazsa ilden geçiyor, büyükşehirden geçmiyorsa
resen yapıyor; bütün büyük projelerde de Bakanlık müdahil oluyor. Bu nasıl
demokratik yapı? Hani siz bunları yerele vermiştiniz? Nerede? Değil. Onun için,
gerçekten samimi olmak lazım. Burada gerçekten bir kısım sıkıntılar var, yeni
bir uygulama, aceleye gelmiş bir uygulama, Türkiye’nin genelinde birçok
büyükşehirde bununla ilgili sıkıntılar var. Bu samimiyetle, biz diyoruz ki bunu
araştıralım, soruşturalım, faydalı bir şekilde, yanlışlık olan kısımlarını
düzeltelim.
MEHMET
UĞUR DİLİPAK (Kahramanmaraş) – Önerileriniz varsa getirin, bakalım.
SERDAL
KUYUCUOĞLU (Devamla) – Yanlıştan dönmek ferasettir.
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Kuyucuoğlu.
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Mersin Milletvekili
Serdal Kuyucuoğlu ve arkadaşları tarafından, Büyükşehir Yasası nedeniyle
yatırımlardan yeterince payını alamayan ve bu nedenle mağduriyet yaşayan
ilçeler, beldeler ve köylerin içinde bulundukları durumun araştırılması
amacıyla 3/6/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 13 Temmuz 2016 Çarşamba
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisinin lehinde olmak üzere ikinci konuşmacı
Muğla Milletvekili Sayın Mehmet Erdoğan.
Buyurun
Sayın Erdoğan. (MHP sıralarından alkışlar)
Süreniz
on dakika.
MEHMET
ERDOĞAN (Muğla) – Sayın Başkan, değerli milletvekilleri; Cumhuriyet Halk
Partisi grup önerisi lehinde Milliyetçi Hareket Partisi Grubu adına söz almış
bulunmaktayım. Bu vesileyle, yüce heyetinizi saygıyla selamlıyorum.
6360
sayılı Kanun 5/12/2012 tarihinde Resmî Gazete’de yayımlanarak yürürlüğe
girmiştir. 24’üncü Dönemde, bu kanunun görüşmeleri sırasında ben İçişleri
Komisyonu üyesi olarak görev yaptım. Bizim, Milliyetçi Hareket Partisi Grubu
olarak İçişleri Komisyonunda yaptığımız konuşmaların tutanağı 800 sayfa arkadaşlar;
bunda, tabii ki Genel Kuruldakiler hariç. O zaman biz bu kanunla ilgili olarak
masal okumadık, ciddi eleştiriler ve öneriler getirdik, iktidarı uyardık. Bu
düzenleme, fikrî ve fiziki ayrışmayı tetikleyecektir dedik, bugün maalesef
haklı çıktık. Bu düzenleme merkezî kontrol ve üniter devlet yapısını
zedeleyecektir dedik, maalesef haklı çıktık. Bu düzenleme Türk idare sisteminin
ilke ve esaslarına aykırıdır dedik, bunda haklıyız çünkü idarenin birliği,
bütünlüğü ilkesi ortadan kalkmıştır. İşte, biraz önce konuşan hatibin de
söylediği gibi, bir ilde özel idare vardır, bir ilde yoktur. Büyükşehir
belediye sınırlarının il sınırlarına çekilmesi, fiilen bölgesel yönetimin
başlamasına sebep olacaktır dedik, haklı çıktık. Bölücü terör hortlayacak,
sivil uzantıları daha da şımaracak, öz yönetim, otonomi ve bölünme heveslileri
alanlarını genişletecektir dedik, haklı çıktık. Bu büyükşehir yasası, İmralı ve
Kandil’in taleplerini karşılamaktadır dedik, haklı çıktık. Önce bombalar
yerleştirildi, üstüne asfaltlar döküldü, sonra istendiği zaman askerimiz,
polisimiz geçerken de patlatıldı. Her şey bir tarafa, bu düzenleme kontrol
edilemeyecek yerel otoritelerin zuhur etmesine sebep olacaktır dedik, haklı
çıktık. Bu örnekleri çoğaltmak mümkündür. Merak edenler o günkü konuşma
tutanaklarımızı incelerler, ne söylediğimizi, bunun içinden nelerin daha
gerçekleştiğini daha iyi görürler. 
Bugün
uygulamaya baktığımızda… Biraz önce burada konuşan, AKP adına konuşan hatip
sanki sadece özel idareler kapatılmış gibi bir şey ima etti burada. Sadece özel
idareler kapatılmadı arkadaşlar; özel idareler kapatıldı, bir gecede bir
kanunla 16.082 köy tüzel kişiliği kaldırıldı ve nüfusu 2 binin altındaki
belediyeler ve büyükşehir sınırı içindeki bütün belde belediyeleri kaldırıldı,
kapatıldı. Bugün oralardaki manzaraları da biraz sonra, konuşmamın ilerleyen
bölümlerinde biraz daha detaylı olarak anlatacağım. 
Hizmetin
sunumuna gelince: Başta içme suyu fiyatları olmak üzere birçok hizmet vatandaşa
daha pahalı sunulmaktadır. Dünyada eşi benzeri görülmemiş şekilde, 16.082 köyde
yaşayan köylüler -bunlar hâlâ köylü olarak üretmektedir, hâlâ köylü olarak
hayatlarını idame ettirmektedir, düğün, dernek, bayram, iyi kötü günde beraber
olan insanlardır- bir anda kanunla şehirli yapıldılar ve o beş senenin dolduğu
günden itibaren şehirli olmanın emlak vergisi, su parası vesaire gibi bütün
külfetleri de bunların sırtına binecektir. 
Yine,
o köy kültürü, dolayısıyla Türk kültürünün en iyi yaşadığı o köylerimiz yok
olup, tarihe karışıp, kaybolup gidecektir. O köylüye yüklenen yükler de beş
senenin dolmasından sonra, hitamından sonra köyde insanları yaşayamaz hâle,
üretim yapamaz hâle getirecektir. 
Yine,
köylünün asırlardır sahiplendiği ortak malları, harman yerleri, köy meydanları,
köy konakları, köy çeşmeleri yağma Hasan’ın böreği olmuş, haraç mezat satışa
sunulmuştur. 
İl
içi yolcu taşıma sektöründe hizmet veren minibüsçüler ile belediyeler karşı
karşıya gelmiş ve bu sektörden ekmek yiyen insanlar perişan olmuştur. 
Muğla
gibi dünyanın gözünün üstünde olduğu ilimizde AKP’nin dayattığı Büyükşehir
Yasası’nın doğurduğu sorunlar gün geçtikte içinden çıkılmaz bir hâle
gelmektedir. 
Yetki
karmaşası; işte, vatandaşın bir kısmı yetki hâlâ valide, özel idarede diye
valiye gidiyor, bir kısmı ilçe belediyesine gidiyor, bir kısmı hâlâ muhtara
gidiyor ama işin tabii ki yetkilisi kim? Arayıp sorup öğreninceye kadar zaman
geçiyor.
Mesela,
imar konusunda bütünlük sağlanacak. Muğla’da şimdi imar konusunda büyükşehrin
yetkisi var, ilçe belediyesinin yetkisi var, ÖÇK’nın yetkisi var, TOKİ’nin
yetkisi var, Kıyı Kanunu’ndan kaynaklanan yetkiler var, o zaman bu bütünlük
nasıl sağlanacak? Onu da birisi bize anlatsın.
MUSTAFA
ILICALI (Erzurum) – Farklı ölçeklerde ele alınıyor.
MEHMET
ERDOĞAN (Devamla) – Tabii, neyse bunları gelir anlatırsınız burada. 
İdari
tecrübesizlik, yeni oluşan birimlerin çalışma konusu ayrı bir konu. Gene aynı
partiden olmasına rağmen il büyükşehir belediyesi ile ilçe belediyeleri
arasında bile maalesef koordinasyonun sağlanmasında sıkıntılar yaşanmaktadır.
İlçe belediyelerinin konumu büyükşehir belediyesinin çöp toplama şubesine
döndü. Niye? Adamların kaynakları yok, onlara yeteri kadar kaynak maalesef
kanunda öngörülmedi. Gene kendi görev alanlarında olmasına rağmen ilçe belediye
başkanları paraları pulları olmadığı için kendilerine tevdi edilen görevlerin
çoğunu yapamıyor. İktidar da bu konunun farkında ve bu konuda birtakım
değişiklik hazırlıklarının yapıldığını da görmekteyiz.
Tabii,
biraz önce konuşan hatibe de cevap olması bakımından bunu da söylemek istiyorum.
Muhtemelen önümüzdeki günlerde iktidar partisi buraya bir kanun değişikliği
getirecek. O gün, bugün burada söylenenleri hepinize tekrar hatırlatacağız ama
bugün söylediklerinizin arkasında durabilmeyi hepinize tavsiye ediyorum çünkü
hiçbiriniz o gün, bugün söylediklerinizi yapamayacaksınız, saraydan size
verilen talimat neyse onun arkasında duracaksınız, ona tevil getirmeye
çalışacaksınız.
Yine,
nüfusa göre pay dağıtımı turizmin yoğun olduğu Muğla gibi iller açısından bir
eşitsizlik oluşturmaktadır. Muğla Büyükşehir Belediyesi 900 bin nüfusa göre pay
almakta ama yıl ortalamasına baktığımızda yaklaşık 2 katına hizmet vermektedir.
Bu da ayrı bir haksızlıktır.
Yine,
büyük şirketlerin vergi merkezleri de büyükşehirler olduğu için, Muğla gibi
Anadolu’daki büyükşehir statüsündeki iller kendilerinin vergi gelirlerinin
alacağı paydan daha az almakta, İstanbul, Ankara gibi büyükşehirler bu payların
daha fazlasını almaktadır.
Yine,
yerinden yönetim ilkesi yok olmuştur. Eskiden köylünün muhatabı muhtardı.
Beldede belediye başkanı vardı, ilçede belediye başkanı vardı; il genel meclisi
vardı. Şimdi bütün bunların yerine bir tek büyükşehir belediye başkanı var.
Bulabilirsen derdini anlat.
Yani,
gene bu belediye sayısıyla ilgili de küçük bir örnek olması için hatırlatmada
bulunmak istiyorum: Fransa’nın yüzölçümü de nüfusu da bizden az ama Fransa’da
36.500 belediye var, bizde bu belediye sayısı 1.400’ün altına düştü. Hani her
şey ölçekten anlatılıyor. Yani, Ankara’da elbette ki Kızılay’ın, Çankaya’nın,
işte neyse, Çankaya, Mamak, Altındağ, bu ilçelerin sınırının nerede başlayıp
nerede bittiğini yollar belirliyor, bunların büyükşehir sınırları içinde
olmasını kimse tartışmıyor ama Nallıhan’ın bilmem ne köyünün de büyükşehir
kapsamına alınması oradaki içme suyunun da Ankara şebekesine bağlanmasını zaten
fiilen de mümkün kılmamaktadır. 
Bu
aksaklıkları ortadan kaldıracak kanun teklifini Milliyetçi Hareket Partisi
olarak seçim beyannamemizde vadettiğimiz şekliyle Türkiye Büyük Millet
Meclisine sunduk. Buna göre, bir: Bu kanun teklifimizi eğer burada getirip
kabul edersek, hep birlikte bu işin yasalaşmasını sağlarsak büyükşehrin sınırı
30 kilometre çapında olacak İstanbul ve İzmit dışındaki illerde ve bütünşehir
düzenlemesi ortadan kalkacak.
İki:
Bütün illerde özel idare yeniden kurulacak.
Üç:
Köylerin tüzel kişiliği yeniden iade edilecek. 
Dört:
Nüfusu 2 binin altında olduğu için kapatılan belde belediyeleri tekrar eski
statülerine kavuşturulacak ve bugün büyükşehir il sınırı olmasıyla ortaya çıkan
karmaşa, kaos ortadan kalkacak. 
Eğer
bunlar bugün çözülmezse yarın telafisi mümkün olmayan daha büyük sorunlarla
karşılaşacağız. Ama haricen aldığımız bilgilere göre, iktidar partisi istese de
istemese de yaptığı yanlışlardan geriye dönecek bir hazırlık içerisinde,
haricen aldığımız bilgiler bu. İşte o gün, bugün savunmak için kendinizi
hırpaladığınız sözlerinizin arkasında durabilmenizi temenni ediyorum ve bu
değişikliğin, sunduğumuz kanun teklifinin bir an önce kabul edilerek bu
garabetten Türkiye'nin, Türk milletinin kurtulmasını diliyor, yüce heyetinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Erdoğan.
Cumhuriyet
Halk Partisi Grubu önerisinin aleyhinde olmak üzere ikinci ve son konuşmacı
Trabzon Milletvekili Sayın Muhammet Balta.
Buyurun.
(AK PARTİ sıralarından alkışlar) 
Süreniz
on dakika Sayın Balta. 
MUHAMMET
BALTA (Trabzon) – Sayın Başkan, değerli milletvekilleri; Cumhuriyet Halk
Partisi Grubunun önerisi aleyhinde söz almış bulunuyorum. Yüce heyetinizi
saygıyla selamlıyorum.
Cumhuriyet
Halk Partisi grup önerisini özellikle inceledim eski bir il genel meclisi üyesi
ve il genel meclisi başkanı olarak, yerel yönetimlerde de görevde bulunmuş bir
kardeşiniz olarak inceledim.
Şimdi,
özellikle seçimle iş başına gelen il genel meclisi ve il daimî encümeni 2005
yılından sonra il daimî encümeni değil il encümeni olarak değiştirildi. Bu,
ortadan kalktı diye söylendi. “Yatırım İzleme Koordinasyon Kurulu Merkezi
seçilmişlere değil atanmışlara emanet edildi. İl özel idareleri il sınırları
içindeki ilçe ve bucaklar arası ulaşımı sağlayan kara yolları yapım, bakım,
onarım, imar yolu, kanalizasyon ve bu tür hizmetleri yapıyordu, şimdi
yapamıyor.” diye söylendi. Adil dağılımdan, dağıtımda şikâyetler var. Bunun
yanında altyapı, katı atık, çevresel sorunlarla alakalı burada gerekçelerde
gösterilen maddeler var. Bu bana şunu hatırlatıyor, sanki 2002 öncesinde
verilmiş bir önergeyi hatırlatıyor.
Değerli
arkadaşlar, AK PARTİ döneminde, AK PARTİ hükûmetleri döneminde yerel
yönetimlere her alanda destek verilmiştir, biraz sonra sıralayacağım. Biz 2002
öncesine baktığımız zaman -az önce burada konuşmacı da bir şeylerden bahsetti,
ona da söyleyeceklerim var- belediyeler iflasın eşiğindeydi, çöp dağları vardı,
atık su arıtmalar yoktu, hava kirliliği had safhadaydı, su kesintileri ve
arızalar had safhadaydı. 
Gazete
manşetlerini size hatırlatmak istiyorum o dönem içerisindeki. Özellikle
metropol bir ilimizde, dünyanın en büyük ili, en güzel illerinden bir tanesi
İstanbul’da… “Ha İstanbul, ha Ruanda!” 
Değerli
kardeşlerim, önergeyi veren kardeşlerime söylüyorum bunları: “Susuz yaz
geliyor.” “Merhaba susuzluk.” “Terkos Gölü’nde 2 karış su kaldı.” “95 günlük
suyumuz var.” “İstanbul susuzluktan kıvranıyor.” 
O
dönem içerisinde, 1993’lü yıllarda çöp dağları vardı, çöp dağları. Ümraniye
çöplüğü patladığı zaman 27 kişi bulundu, 14 kişi kayıp, bulanamadı, 14 kişi. Ne
zamandı bu zamanlar? Sizin döneminizde, sizin partinize mensup olan o
belediyelerin o zaman belediyeyi yönettiği dönemler içerisinde. 
VELİ
AĞBABA (Malatya) – Eskiden Boğaz Köprüsü yoktu, sandalla geçiyorduk karşıya.
MUHAMMET
BALTA (Devamla) - Başka, başka… 
Değerli
kardeşlerim, yine 2002 öncesinde…
VELİ
AĞBABA (Malatya) – Eskiden belediye otobüsü yoktu. 
MUHAMMET
BALTA (Devamla) - 2002 öncesini bir hatırlayalım ve o dönemler içerisinde İller
Bankası belediyelere nasıl yardım yapıyordu? Merkezî idareden aldıkları
yardımları, eğer hangi parti iktidardaysa o partiye mensup olan belediyelerin
yüzde 100 paraları gönderiliyor, o iktidara mensup olmayan belediyelerin
paraları tamamen kesilip belediye başkanlarının eli kolu bağlanıyordu. Faizler
yüksekti, yüzde 60’lara varan bir faiz vardı. 
Belediye
başkanının açıklamaları var, “Bu İller Bankasından kara faizci daha
insaflıdır.” diye açıklamaları var o dönemler içerisinde. Unutmayalım bunları.
“Biz İller Bankasının önünden geçmeye korkuyoruz.” diyen belediye başkanları
vardı. 
Peki,
yerel yönetimlerle alakalı… 
SERDAL
KUYUCUOĞLU (Mersin) - Yasayla ilgili konuşun, yasayla ilgili. 
MUHAMMET
BALTA (Devamla) - Yasayla ilgili konuşuyorum, yerel yönetimlerle alakalı.
Bir
muhtar, o dönem içerisinde, 10 torba çimento almak için valilik kapılarında 30
torba çimentonun masrafını yapıp geri dönüyordu, alamıyordu. O dönemler
içerisinde yönettiğiniz Türkiye’de greyder operatörlerinin yanında ilçe
başkanları vardı, bir köyde beş sene dozer dururdu hiç hizmet yapmadan, bununla
beraber siyaset yapardınız o dönem içerisinde. Ne oldu bu dönem içerisinde?
AYTUĞ
ATICI (Mersin) – Şimdi aynısı AKP’ye oy vermeyen köyler için geçerli. 
MUHAMMET
BALTA (Devamla) – Ben bitireyim Beyefendi, ben bitireyim ondan sonra siz
konuşursunuz. 
AYTUĞ
ATICI (Mersin) – AKP’ye oy vermeyen hiçbir köye hizmet yapılmıyor.
VELİ
AĞBABA (Malatya) – Eskiden faytonla ulaşım sağlanıyormuş şimdi belediye
otobüsüyle sağlanıyor, doğru söylüyor!
MUHAMMET
BALTA (Devamla) – Bu dönemler içerisinde ne oldu? İLBANK’ta 2002’den sonra eşit
ve adil bir şekilde bütün belediyelere eğer borcu varsa yüzde 60’ı
gönderiliyor, yüzde 40’ı kesiliyor. 
Yine,
yaz döneminde belediyelerden kesinti yapılmıyor, dört ay içerisinde bütün
belediyelere hangi siyasi görüşte olursa olsun ödenekleri gönderiliyor.
Milliyetçi Hareket Partisinin iktidar olduğu dönem içerisinde afete maruz kalan
belediyeler vardı. Kendi partisine mensup olan belediyelere 3 kat, 4 kat afetten
para gönderiliyor, esasında hiç afet olmamış ama afete maruz kalan belediyelere
-canlı şahit, örnekleri var- ödenek gönderilmiyordu. Biz eşit ve adil bir
şekilde bunları dağıtmaya çalıştık.
VELİ
AĞBABA (Malatya) - Çok, çok, çok.
MUHAMMET
BALTA (Devamla) - İl özel idareleri, 5302 sayılı İl Özel İdaresi Kanunu’nda…
VELİ
AĞBABA (Malatya) - Çevre Bakanlığına sorsana, muhalefet belediyelerine kaç tane
araba verilmiş diye sorsana. 
MUHAMMET
BALTA (Devamla) – Bak söylüyorum, söylüyorum. 5302 sayılı İl Özel İdaresi
Kanunu’nda il genel meclisi başkanları kimdi daha önce? Valiydi. O kanunda ilk
defa seçilmişlerin başına bir seçilmiş başkan atandı. Başka bir şey daha var. 
VELİ
AĞBABA (Malatya) – Çevre Bakanlığına sor bakalım, muhalefet partili
belediyelere kaç tane araba vermişler.
MUHAMMET
BALTA (Devamla) – Rahatsız olmayın, rahatsız olmayın, ben söylüyorum, rahatsız
olmayın.
VELİ
AĞBABA (Malatya) – Salla, salla bakalım!
MUHAMMET
BALTA (Devamla) – 5302 sayılı Yasa’yla ondan sonrası ne geldi? Yerinden
yönetimin özüne uygun olarak…
AYTUĞ
ATICI (Mersin) - Sen bilmezsin.
BAŞKAN
– Sayın Atıcı, lütfen, yerinizden müdahale etmeyiniz.
MUHAMMET
BALTA (Devamla) - …hem belediyeler hem il özel idareleri güçlendirildi. Nasıl
güçlendirildi?
VELİ
AĞBABA (Malatya) – Salla bakalım! Köy kalmadı, belde kalmadı, beldeler yetim
kaldı, yüz yıllık beldeler kapatıldı.
BAŞKAN
– Sayın Ağbaba…
MUHAMMET
BALTA (Devamla) – Bakın, KÖYDES… Sayın Cumhurbaşkanımızın -her zaman buradan
söylüyorsunuz, rahatsız olmayın- “Yolsuz ve susuz köy kalmayacak.” sloganıyla
KÖYDES, ödeneklerini başlattı. Siz köylere gitmediğiniz için konuşuyorsunuz.
(AK PARTİ sıralarından alkışlar)
VELİ
AĞBABA (Malatya) – Köyleri kapattınız. Köylünün arazisine, suyuna el koydunuz. 
BAŞKAN
– Sayın Ağbaba, hatibi dinleyemiyoruz.
MUHAMMET
BALTA (Devamla) – Köylerimiz, köylülerimiz asfalt ve betonla tanıştı ve şu anda
konforu yükselttiğimiz için betonun üzerini de asfalt istiyorlar.
Belediyelerden bahsediyordunuz. BELDES’ten, özellikle 2 binin altındaki
belediyelerden, kapatılan belediyelerden. 
AYTUĞ
ATICI (Mersin) - Sayın Cumhurbaşkanı atık su parası alıyor şimdi…
MUHAMMET
BALTA (Devamla) – Değerli kardeşim, kapatılan belediler maaşını veremeyecek
durumdaydı, iflas etmişti. 
AYTUĞ
ATICI (Mersin) – Sizin döneminizde iflas etti.
VELİ
AĞBABA (Malatya) - Vallaha.
MUHAMMET
BALTA (Devamla) – Ne demişti o zaman Sayın Cumhurbaşkanımız? “Siyasi hayatımıza
mal olsa dahi 2 binin altındaki nüfustaki belediyeleri kapatacağız.” 
VELİ
AĞBABA (Malatya) - Doğru söylüyor, sayın hatip doğru söylüyor, eskiden
Kadıköy’den Beşiktaş’a sandalla geçiyorduk. 
MUHAMMET
BALTA (Devamla) – Şimdi nasıl hizmet gidiyor? Her şey gidiyor. Yolu da var,
suyu da var, temiz su da içiyor…
AYTUĞ
ATICI (Mersin) - Yalan söylüyorsunuz!
VELİ
AĞBABA (Malatya) – Eskiden itfaiye aracı yoktu, tulumbacılarla yangın
söndürülüyordu. 
MUHAMMET
BALTA (Devamla) - …kanalizasyonu var, köylerde park var, parke var ama siz
gitmediğiniz için bunları göremiyorsunuz, onu söyleyeyim, onu söyleyeyim. (AK
PARTİ sıralarından alkışlar) SUKAP kapsamında yine…
VELİ
AĞBABA (Malatya) – Eskiden tulumbacılar yangın söndürüyordu! Salla bakalım!
Salla bakalım!
AYTUĞ
ATICI (Mersin) – Yalan söylüyorsunuz! Mersin’e bir gel de bakalım.
BAŞKAN
– Sayın Atıcı, Sayın Ağbaba; lütfen… 
AYTUĞ
ATICI (Mersin) – Efendim, yalan söylüyor. Yalan söyleyeni de alkışlıyorlar.
Konuşamayacak mıyız yani!
MUHAMMET
BALTA (Devamla) – …25 bin nüfusun altındaki belediyelere yüzde 50 hibe
veriliyor, yüzde 50 de uzun vadeli krediler veriliyor. Yani biz ne yaptık? 
Değerli
kardeşlerim, oradan konuşmaya gerek yok. 
AYTUĞ
ATICI (Mersin) – Var, var; sen doğru konuş, biz susarız. 
MUHAMMET
BALTA (Devamla) – Eğer bu Büyükşehir Yasası’nda bir eksiklik olsaydı, Trabzon
-kendi şehrimden örnek vermek istiyorum size- 2014 yılında büyükşehir oldu,
yüzde 57 oy almıştık. Evet, 2016’da, seçimde biz kaç oy aldık? Yüzde 67 oy
aldık, yüzde 67 beyler. (AK PARTİ sıralarından “Bravo” sesleri, alkışlar) 
VELİ
AĞBABA (Malatya) – Bravo!
AYTUĞ
ATICI (Mersin) – Ordu’yu nasıl aldınız, Ordu’yu? 
MUHAMMET
BALTA (Devamla) – Öyle, siz, buradan konuşmayla değil, vatandaşımızın ne
düşündüğüne bakacaksınız. 
AYTUĞ
ATICI (Mersin) – Ordu’yu nasıl aldın, sen onu söyle!
MUHAMMET
BALTA (Devamla) – Biz köylere gittik. Yine örnek vereyim. Bakın, yine örnek
vereyim. 
AYTUĞ
ATICI (Mersin) – Seçmen taşıyarak Ordu’yu aldınız. 
MUHAMMET
BALTA (Devamla) – Eksikleri olmasına rağmen Trabzon büyükşehir olduktan sonra
ilk defa 2014 yılında KÖYDES’ten ve BELDES’ten en fazla yatırım yapılmıştı. Ama
büyükşehir olduktan sonra, şu anda Trabzon’da -50 milyon beton, 50 milyon
asfalt- 100 milyonluk kırsala yatırım yapılıyor, yatırım. 
VELİ
AĞBABA (Malatya) – Düzköy Belediyesine ne verdiniz, Düzköy’e? 
AYTUĞ
ATICI (Mersin) – Sen Mersin’e bir bak bakalım, Mersin’e!
MUHAMMET
BALTA (Devamla) – Öyle, birileri buradan çıkacak, “Yok efendim, Kandil’in mi,
bilmem neyin mi talimatıyla…” Biz milletin talimatıyla bu tasarıları
yasalaştırıyoruz, milletimizin lehine. Biz kimseden korkmuyoruz. Sadece
milletimizin ve Allah’ın önünde eğiliyoruz. (AK PARTİ sıralarından “Bravo”
sesleri, alkışlar)
VELİ
AĞBABA (Malatya) – Hay Allah’ına kurban senin, hay Allah’ına kurban!
MUHAMMET
BALTA (Devamla) – Öyle buradan kurusıkı atmayla olmaz. Birileri belediyelerin
makineleriyle beraber teröre destek verirken, birileri beceriksizlikten
milletine hizmet edemezken, AK PARTİ’li belediyeler bu millete hizmet ediyor,
hizmet etmeye de devam edecek. Size örnek vereyim. 
VELİ
AĞBABA (Malatya) – Salla bakalım!
MUHAMMET
BALTA (Devamla) – Bakın değerli arkadaşlarım, şimdi siz konuşuyorsunuz, çevresel
sorunlarla alakalı konuşuyorsunuz. Hepsinden konuşabilirsiniz. 2002 yılında… 
NURHAYAT
ALTACA KAYIŞOĞLU (Bursa) – 1,5 milyara restorasyon yapıp 600 liraya Ensar’a
kiraladığınız yerleri biliyoruz. 
MUHAMMET
BALTA (Devamla) – Dinleyin, dinlemesini öğrenin. 
VELİ
AĞBABA (Malatya) – Biraz da parsel parsel sattıklarını söyle!
MUHAMMET
BALTA (Devamla) – 2002 yılında bu memlekette özellikle hizmet veren, evet,
kentsel… 
VELİ
AĞBABA (Malatya) – Biraz da laleye ne kadar para ödediğini söyle! Biraz da
parsel parsel sattıklarını söyle! Parsel parsel Ankara’da satılanları söyle
biraz! 
BAŞKAN
– Sayın Ağbaba…
MUHAMMET
BALTA (Devamla) – Atık su arıtma tesislerinden bahsedeyim. 
VELİ
AĞBABA (Malatya) – Yolsuzlukları söyle! Parsel parsel satıyordunuz ya, parsel
parsel satanları söyle! 1915 yılını söyleyeceğine parsel parsel satanları
söyle!
MUHAMMET
BALTA (Devamla) – Bir saniye…
O
sizin mesleğiniz, kusura bakmayın. Bu kadar yolsuzlukları…
BAŞKAN
– Sayın Balta, siz Genel Kurula hitap edin lütfen. 
MUHAMMET
BALTA (Devamla) – Sayın Başkan…
BAŞKAN
– Ben uyarımı yapıyorum. Siz devam edin. 
Sayın
Ağbaba… Sayın Ağbaba…
Sayın
Gök, sizden rica ediyoruz. 
MUHAMMET
BALTA (Devamla) – Bakın, yolsuzluk yapılan bir memlekette 2002 yılında atık su
arıtma tesisleri 145 iken 2016 yılında 653’e yükseldi, 653’e. 
VELİ
AĞBABA (Malatya) – Efendim, ona bakılırsa eskiden toplu ulaşım faytonla
sağlanıyordu, şimdi otobüsle sağlanıyor. Ne yapalım?
BAŞKAN
– Sayın Ağbaba, lütfen. 
MUHAMMET
BALTA (Devamla) – Rahatsız olmayın.
VELİ
AĞBABA (Malatya) – Ne yapalım! Beldeleri sattılar, köyleri sattılar! Bir tane
belde bırakmadınız! 
MUHAMMET
BALTA (Devamla) – Siz İstanbul’da kirli su içirdiniz milletimize, biz atık su
arıtma tesisleriyle suyu da çevreyi de temizledik.
VELİ
AĞBABA (Malatya) – Malatya’nın beldeleri kan ağlıyor. Hepsini kanla aldınız.
MUHAMMET
BALTA (Devamla) – Sizin bıraktığınız yerleri de temizledik.
VELİ
AĞBABA (Malatya) – Sor bakalım Malatya’nın beldelerine!
MUHAMMET
BALTA (Devamla) – Siz maskeyle milleti dolaştırırdınız İstanbul’da, Türkiye’nin
farklı yerlerinde, biz millete temiz hava solutuyoruz.
VELİ
AĞBABA (Malatya) – Sor! Köylerin tüzel kişiliğini yok ettiniz.
MUHAMMET
BALTA (Devamla) – Başka? Başka bir şey daha söyleyeceğim; burada, burada, bakın
burada.
VELİ
AĞBABA (Malatya) – Beldeleri yok ettiniz. 
MUHAMMET
BALTA (Devamla) – Rahatsız olma, rahatsız olma.
Katı
atık tesisleri 2002 yılında 15 iken şu anda kaç oldu biliyor musunuz? 150 oldu,
150.
VELİ
AĞBABA (Malatya) – Köylünün hakkını aldınız, köylünün suyunu aldınız, köylünün
su kaynağını aldınız.
MUHAMMET
BALTA (Devamla) – Siz çöplerde insanlarımızı öldürürken, biz çöplerden 150
megavatlık elektrik enerjisi üreterek milletimize enerji veriyoruz. (AK PARTİ
sıralarından “Bravo” sesleri, alkışlar)
Kusura
bakmayın, oradan buradan kurusıkı atmaya gerek yok! Siz ne söylerseniz
söyleyin, bu millet kime destek vereceğini, bu millet kendisine kimin hizmet
ettiğini çok iyi biliyor. (AK PARTİ sıralarından “Bravo” sesleri, alkışlar) 
(Mikrofon
otomatik cihaz tarafından kapatıldı)
BAŞKAN
– Sayın Balta, süreniz bitti, teşekkür ederiz. 
MUHAMMET
BALTA (Devamla) – Allah’a şükürler olsun, yüzde 49,5 oyu biz nasıl aldık? Nasıl
aldık? Böyle çukur açmayla değil, terör örgütlerini arkasına almayla değil,
öyle kendi partisine mensup olan belediyelere destek verip kendi partisinden
olmayan belediyelere ayrımcılık yapmayla değil, kusura bakmayın! (AK PARTİ
sıralarından “Bravo” sesleri, alkışlar)
Allah’a
şükürler olsun, biz millete hizmet etmeye devam edeceğiz.
Yüce
heyetinizi saygıyla selamlıyorum. (AK PARTİ sıralarından “Bravo” sesleri,
alkışlar) 
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun. 
ERKAN
AKÇAY (Manisa) – Sayın Başkan, sayın konuşmacı konuşması esnasında partimizin
de adını zikretmek suretiyle 57’nci Hükûmet döneminde kendi belediyelerine daha
fazla yardım yapıldığı isnadında bulunmuştur. Bu bir sataşmadır, bu konuda
sataşmadan söz istiyoruz. Sayın Erdoğan konuşacak. 
BAŞKAN
– Sayın Erdoğan, buyurunuz. 
VI.- SATAŞMALARA İLİŞKİN KONUŞMALAR (Devam)
15.- Muğla Milletvekili Mehmet Erdoğan’ın,
Trabzon Milletvekili Muhammet Balta’nın CHP grup önerisi üzerinde yaptığı
konuşması sırasında Milliyetçi Hareket Partisine sataşması nedeniyle konuşması
MEHMET
ERDOĞAN (Muğla) – Sayın Başkan, değerli milletvekilleri; sayın hatip
konuşmasında Milliyetçi Hareket Partisinin koalisyon hükûmetinde bulunduğu
57’nci Hükûmet döneminde belediyeler arasında ayrım yapıldığını iddia etti. Bir
kere, kendileri şu anda iktidardadır, Milliyetçi Hareket Partisi bu manada
hangi belediyelere ayrımda bulunmuş onları buraya getirip somut söylemesi
lazım. 
İki:
O zamanın o işi yaptığını iddia ettiğiniz Bakanı Sayın Koray Aydın Yüce Divana
gitmiş ve aklanmıştır. Eğer öyle bir şey vardıysa onu o zaman sorsaydınız. 
Yine,
Milliyetçi Hareket Partisinin iktidarda bulunduğu dönemde Türkiye, Marmara
depremini yaşamıştır, Marmara Bölgesi’nde, depremden etkilenen bölgede her
partiden belediye vardı ve bunların hiç birine ayrım yapılmadan o gün o
bölgenin ayağa kalkması konusunda o günkü Hükûmet üzerine düşen görevi sonuna
kadar yapmıştır. 
HÜSEYİN
BÜRGE (İstanbul) – Belediyeler arasında ayrım yapıldığına dair belgeleri
verebilirim size. 
MEHMET
ERDOĞAN (Devamla) – Yine bu altyapı birlikleri, köylere hizmet götürme
birlikleri kapatılmıştır. Eğer bunlar kapatılmasaydı, zaten o küçük beldelerin
ve köylerin birçok altyapı yatırımları ortaklaşa yapılmaktaydı… Şimdi de
iktidar partisi kendi belediyelerine çeşitli yollarla kaynak aktarmakta,
onların borçlarını, vergi borçlarını tahsil etmemekte, onların diğer
belediyelere göre göreceli olarak çok daha büyük kaynakları kullanmasını
sağlamaktadır. Bu ayrımcılığı yapan esas sizsiniz. 
Yüce
heyeti saygıyla selamlıyorum. (MHP sıralarından alkışlar)
BAŞKAN
– Teşekkürler Sayın Erdoğan. 
LEVENT
GÖK (Ankara) – Sayın Başkan…
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken. 
İDRİS
BALUKEN (Diyarbakır) – AKP Grubu adına konuşan sayın hatip konuşmasının sonunda
grubumuza da dönerek “Biz çukur kazarak oy kazanmadık, hizmet yaparak oy
kazandık.” dedi. Grubumuza açık sataşmada bulundu. 
BAŞKAN
– Sayın Baluken, buyurun iki dakika. 
Sayın
Gök, daha sonra sizi dinleyeceğim. 
16.- Diyarbakır Milletvekili İdris
Baluken’in, Trabzon Milletvekili Muhammet Balta’nın CHP grup önerisi üzerinde
yaptığı konuşması sırasında HDP Grubuna sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; bakın, sizin nasıl oy kazandığınızın en önemli
göstergesi 7 Haziran ve 1 Kasım seçimleri. 7 Haziranda nasıl tarihinizin en
büyük oy düşüşünü, en büyük hezimetini yaşadınız. 
AHMET
GÜNDOĞDU (Ankara) – Siz de nasıl kaybettiniz?
İDRİS
BALUKEN (Diyarbakır) – Niye o sonucu kabul etmediniz? Niye o sonuca yönelik
darbe yaptınız? (AK PARTİ sıralarından gürültüler) Niye ondan sonra bütün
Türkiye ortamında bombalar patladı? Niye sahaya bir savaş konseptini sürdünüz?
Niye seçim öncesinde “Ya kaos, ya istikrar.” deyip, sonra “Millet kaosu tercih
etti.” deyip milleti korkuttunuz? Patlayan bombalarla, sahaya sürülen savaş
konseptiyle bizim dışımızda bir istikrar seçeneği yoktur ortamı yarattınız.
Millette bir şok etkisi yaratıp oradan istikrar üzerinden, âdeta milleti tehdit
eden bir pozisyon yarattınız, bu şekilde aldınız oyu. Yüzde 40 oyla, yüzde 49,5
oyun kıyasını yapıyor musunuz hiç? 
HAMZA
DAĞ (İzmir) – Yüzde 50 oy verdi millet be. Millet cahil mi yani?
İDRİS
BALUKEN (Devamla) – Savaş ortamında bakın, kan ortamında, şiddet ortamında siz
oylarınızı artırıyorsunuz.
HAMZA
DAĞ (İzmir) – Ne savaşı, terörle mücadele.
İLYAS
ŞEKER (Kocaeli) – Terörle mücadele var.
BAŞKAN
– Sayın milletvekilleri, lütfen dinleyelim.
İDRİS
BALUKEN (Devamla) – Ama barış ortamında, demokrasi ortamında, siyasetin etkin
olduğu ortamda siz oy kaybediyorsunuz, bu kadar açık ve net. Dolayısıyla, yok
bilmem “Çukurlar kazarak oy kazanmıyoruz.” deyişinize hiç kimse inanmıyor. 
SALİH
CORA (Trabzon) – Kendi arkadaşların söyledi, kendi arkadaşların “Çukur
yanlıştır." dedi.
İDRİS
BALUKEN (Devamla) – Ya, tablo ortada bakın, savaş ortamında…
SALİH
CORA (Trabzon) – Altan Tan ne dedi? Kendi arkadaşların ne dedi?
İDRİS
BALUKEN (Devamla) – Bir bekleyin, bakın, ben size söylüyorum işte, duymaya
tahammülünüz yok. 
SALİH
CORA (Trabzon) – Kendi arkadaşlarınız “Çukur yanlıştır." dedi. Allah Allah!
İDRİS
BALUKEN (Devamla) – Barış ortamında aldığınız oy yüzde 40, savaş ortamında
aldığınız oy yüzde 49,5.
MEHMET
UĞUR DİLİPAK (Kahramanmaraş) – Savaş ortamı diye bir şey yok, terörle mücadele
var.
İDRİS
BALUKEN (Devamla) – HDP’nin barış ortamında aldığı oy yüzde 13, savaş ortamında
aldığı oy yüzde 10,9. Kim savaştan besleniyor, kim barışla oy kazanıyor, kim
demokrasiyi savunuyor açıkça ortada. 
İLYAS
ŞEKER (Kocaeli) – Teröre destek verdiniz, sandığa gömüldünüz.
İDRİS
BALUKEN (Devamla) – Saygılar sunuyorum. (HDP sıralarından alkışlar)
BAŞKAN
– Teşekkürler Sayın Baluken.
LEVENT
GÖK (Ankara) – Sayın Başkan…
BAŞKAN
– Sayın Gök, buyurunuz.
MEHMET
MUŞ (İstanbul) – Sayın Başkan…
BAŞKAN
– Sayın Muş, bir saniye, Sayın Gök'ü dinleyeyim.
Buyurun.
LEVENT
GÖK (Ankara) – Sayın Başkan, ben tutanaklara geçmesi açısından bir
değerlendirmede bulunacağım.
Şimdi,
partimizin vermiş olduğu önerge son derece insani ve haklı bir önerge. Yani
iktidar partisinin her önergede böyle refleks göstererek karşı çıkmasını
anlamak mümkün değil. Bu bütünşehir yasasıyla ilgili olarak AKP içerisinde
bakan olarak görev yapmış olan Sayın Ertuğrul Günay dahi “Bu yasada yanlış
yaptık.” diyerek bir itirafta bulunmuştur. Şimdi, her araştırma önergesini
muhalefet partisi veriyor diyerek karşı çıkıp gerginlik yaratmak anlaşılır
değildir. Şimdi, Ankara’nın köyleri var -Haymana’ya gidelim, Polatlı’ya
gidelim, Şereflikoçhisar’a gidelim- bütün köylerine gidelim, eskisi gibi çöpler
toplanmıyor, eskisi gibi yollar yapılmıyor, eskisi gibi elektrik işleri ya da
başka işler yapılmıyor, çok devasa sorunlar var. Böylesine bir haklı önergede
-beklerim ki- AKP Grubunun, evet, Cumhuriyet Halk Partisinin bu önergesindeki
aksaklıkları giderecek bir tasarruf içerisinde olalım anlayışını burada
sergilemesi gerekirken, karşı çıkan bir anlayışla burada bir cephe yaratmasını
anlamak mümkün değildir. Biz, her şeyi insanımız için istiyoruz, her şey insan
için daha iyi olsun istiyoruz. Bu yöntem iyiyse ona devam edelim ama
aksaklıkları varsa giderelim arkadaşlar. Buna “Aksaklıkları yok.” diyemezsiniz.

Bu
önerge bunun için verilmiştir, haklıdır, meşrudur ve bu nedenle tartışılmaya
müsaittir. Nitekim, bir müddet sonra bu konuda AKP Grubunun getireceği kimi
değişiklik teklifleri burada konuşan arkadaşlarımızı mahcup edecektir. 
Saygılarımla.
(CHP sıralarından alkışlar) 
MEHMET
ERDOĞAN (Muğla) – Levent Bey, sarayın göndereceği, sarayın, AKP Grubunun
getireceği değil.
BAŞKAN
- Teşekkür ederiz Sayın Gök, sözleriniz tutanaklara geçmiştir. 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
MEHMET
MUŞ (İstanbul) – Sayın Başkan, HDP grup başkan vekili partimizi hedef alarak,
bir savaş konsepti geliştirdiğimizi ve 7 Hazirandan sonra savaş konseptini
devreye soktuğumuzu ve bu şekilde 1 Kasım seçimlerini kazandığımızı iddia
etmiştir. Bu, açık bir sataşmadır. Bundan dolayı söz istiyorum. 
BAŞKAN
– Buyurun Sayın Muş. (AK PARTİ sıralarından alkışlar) 
Size
de iki dakika söz veriyorum.
17.- İstanbul Milletvekili Mehmet Muş’un,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; hepimiz millî iradeye
saygı duyuyoruz. Çok partili hayata geçildiği 1950’den itibaren…
VELİ
AĞBABA (Malatya) – Sizin olursa saygı duyuyorsunuz Sayın Muş.
BAŞKAN
– Sayın Ağbaba, rica ediyorum, lütfen. 
MEHMET
MUŞ (Devamla) - …Türkiye’de düzenli olarak seçimler yapılmıştır ve seçimler
yoluyla iktidarlar belirlenmiştir. 
AYTUĞ
ATICI (Mersin) – 7 Haziranda niye saygı duymadınız?
MEHMET
MUŞ (Devamla) – 7 Hazirandan sonra Türkiye’de bir hükûmet kurulamamış
olmasından dolayı 1 Kasımda tekrar seçimlere gidilmiştir. 
AYTUĞ
ATICI (Mersin) – Millî iradeye saygınız yok. 
MEHMET
MUŞ (Devamla) – Bakınız, burada “savaş konsepti” diye bir tabir kullanmak doğru
değildir. Burada teröristle ve terörle mücadele vardır. Bunun altını çizmemiz
gerekiyor. (AK PARTİ sıralarından alkışlar) AK PARTİ, hiçbir zaman terörden ne
beslenmiştir ne medet ummuştur. 
Bakın,
bize bu ithamlarda bulunanlar şöyle biraz geçmişe bakacaklar ve Cemil Bayık ne
dedi 7 Hazirandan sonra? “Biz olmasaydık -yani PKK olmasaydı diyor- HDP yüzde 5
oy alamazdı.” diyor. Kim Cemil Bayık? Terör örgütünün elebaşlarından. Demek ki,
Sayın Baluken, Cemil Bayık size fazla destek olamamış, oylarınızı
düşürmüşsünüz. Bundan sonra, hiç merak etmeyin, size hiç destek olamayacak
çünkü hem terörle hem teröristle mücadele kararlı bir şekilde devam edecektir.
Buradaki mücadelemiz azalmayacak, artarak devam edecektir. 
Şimdi
bu önemli bir tespittir. Böyle bir laf vardır ortada, böyle bir söylem vardır
ve siz hiçbir zaman çıkıp da “Hadi oradan, Cemil Bayık da kim oluyormuş,
teröristbaşı. Biz halkımızdan bu oyu aldık…”
VELİ
AĞBABA (Malatya) – TRT basın toplantısını canlı veriyordu zamanında.
MEHMET
MUŞ (Devamla) - “Sandık sandık çalışma yaptık, sokak sokak vatandaşımıza gittik
ve vatandaşımızın desteğini alarak, onları ikna ederek bu oyları aldık.”
diyemediniz, hiçbiriniz bir cevap verme cesaretinde bulunamadınız. Bu anlamda,
kim kaostan kim şiddetten besleniyor Cemil Bayık’ın ifadesiyle ortadadır.
Genel
Kurulu saygıyla selamlıyorum. (AK PARTİ sıralarından “Bravo” sesleri, alkışlar)

BAŞKAN
– Teşekkürler Sayın Muş.
Sayın
Baluken…
İDRİS
BALUKEN (Diyarbakır) – Herhâlde açıklama yapmama gerek yok yani. Açık bir
sataşma var.
BAŞKAN
– Buyurun Sayın Baluken, iki dakika… (AK PARTİ sıralarından “Sataşma değil,
doğru laf” sesi) 
18.- Diyarbakır Milletvekili İdris
Baluken’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – “Ya HDP yüzde 5’lik oy oranını PKK’nin desteğiyle
kaybetti.” diyor, daha ne desin yani? Bundan daha âlâ sataşma mı olur? 
İLYAS
ŞEKER (Kocaeli) – Doğru söylemiş. “Kaybetmedik mi?” diyeceksin.
İDRİS
BALUKEN (Devamla) – Bundan daha âlâ sataşma mı olur? 
Sayın
Başkan, süreyi herhâlde yeniden başlatacaksınız…
MEHMET
MUŞ (İstanbul) – Niye başlatsın?
BAŞKAN
– Buyurun Sayın Baluken.
İDRİS
BALUKEN (Devamla) – Ee, izin verirseniz konuşacağız.
Değerli
milletvekilleri, çözüm sürecinin nasıl bittiğini her biriniz çok iyi
biliyorsunuz. İki önemli kırılma noktası var…
HAKAN
ÇAVUŞOĞLU (Bursa) – Urfa’da iki polisin öldürülmesi!
FUAT
KÖKTAŞ (Samsun) – Gece yarısı uyuyan polisin ensesine kurşun sıkılması!
İDRİS
BALUKEN (Devamla) – Birincisi, HDP’nin parti olarak seçime girme kararı
vermesi. 
BAŞKAN
– Sayın Çavuşoğlu…
İDRİS
BALUKEN (Devamla) – Çünkü siz HDP’nin bağımsız olarak seçime girip hak etmiş
olduğu o koltukları gasbetmeye alışmıştınız. Başkanlık hesabı içinde HDP’li
vekiller bağımsız girecekti, siz böyle kafadan birtakım koltukları alıp
gasbedecektiniz. Birinci kırılma noktası o. 
İkinci
kırılma noktası da, siz çözüm sürecinde barışı değil başkanlık sistemine geçişi
hedeflediniz ve ne zamanki “Seni başkan yaptırmayacağız.” söylemi ortaya çıktı
o durumda da masayı devirmiş oldunuz.
MEHMET
UĞUR DİLİPAK (Kahramanmaraş) – Hadi oradan!
İDRİS
BALUKEN (Devamla) – Şimdi bunu hiç sağa sola çekmenize falan gerek yok. Yani
HDP’nin parti olarak girmesi ve Türk işi başkanlık sistemiyle ilgili…
İLYAS
ŞEKER (Kocaeli) – Öyle avunun, öyle avunun.
İDRİS
BALUKEN (Devamla) - …net tutumunu tıpkı masada olduğu gibi ortaya koymasından
sonra sahaya savaş konseptini sürdünüz, bu kadar açık ve net. 
MEHMET
UĞUR DİLİPAK (Kahramanmaraş) – Polisler öldürülürken niye taziyeye gitmediniz?
İDRİS
BALUKEN (Devamla) - 7 Haziran öncesinden başladı o süreç. Diyadin’deki
provokasyonu bilmiyor musunuz? Orduyu ilk kışla dışına ne zaman çıkardınız?
Diyarbakır İstasyon Meydanı’nda ilk bombalar ne zaman patladı? Suruç katliamı
ne zaman oldu? 
MEHMET
UĞUR DİLİPAK (Kahramanmaraş) – Kendi patlattığınız bombalarda boğulun inşallah!
İDRİS
BALUKEN (Devamla) - Bütün bunların hepsini biliyorsunuz. Bu savaş tercihi,
savaş konseptini sahaya sürme sizin bilinçli bir politikanızdı, bugün de o
bilinçli politikanızın arkasında durmak zorundasınız. 
İLYAS
ŞEKER (Kocaeli) – Terörle mücadelenin arkasındayız sonuna kadar, vatandaş da
destekledi, 1 Kasımda karşılığını verdi. 1 Kasımda vatandaş karar verdi.
İDRİS
BALUKEN (Devamla) – Ben çok net verilerle konuşuyorum. Savaş ortamında, kanın
oluk oluk aktığı ortamda oyunuz yüzde 40’tan yüzde 49,5’a çıktı mı, çıkmadı mı?
HDP’nin oyu yüzde 13’ten 10,9’a düştü mü, düşmedi mi? 
(Mikrofon
otomatik cihaz tarafından kapatıldı)
İLYAS
ŞEKER (Kocaeli) – 1 Kasımda gömdü sizi.
İDRİS
BALUKEN (Devamla) - Dolayısıyla, sizin iktidarınız için size savaş lazımdı,
şiddet lazımdı, kan lazımdı. (HDP sıralarından alkışlar)
Teşekkür
ediyorum.
MEHMET
UĞUR DİLİPAK (Kahramanmaraş) – Hadi yürü!
BAŞKAN
– Teşekkürler Sayın Baluken.
MAHMUT
TOĞRUL (Gaziantep) – Sen ne terbiyesiz bir adamsın be! 
MEHMET
UĞUR DİLİPAK (Kahramanmaraş) – Sen mi karar veriyorsun terbiyeye ha!
BAŞKAN
– Sayın Toğrul, lütfen.
MAHMUT
TOĞRUL (Gaziantep) – Grup başkan vekilimize “Yürü git.” demeye hakkı yok.
MEHMET
UĞUR DİLİPAK (Kahramanmaraş) – Sen terbiye ölçer misin!
BAŞKAN
– Sayın milletvekilleri, lütfen karşılıklı konuşmayalım.
Sayın
Muş, buyurun.
MEHMET
MUŞ (İstanbul) – Sayın Başkan, bakın, hatip, başkanlık sistemini getirmek için
bizim Türkiye’de bir şiddet siyaseti, Türkiye’de bir kaos, kaotik ortam
oluşturduğumuzu iddia ediyor. Bunlar grubumuza açık sataşmadır, bundan dolayı
söz istiyorum.
BAŞKAN
– Buyurun. (AK PARTİ sıralarından alkışlar)
Sayın
Akçay, daha sonra sizi dinleyeceğim.
19.- İstanbul Milletvekili Mehmet Muş’un,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) - Sayın Başkan, değerli milletvekilleri; bakınız, burada ders
şu: “Neden bizim oyumuz düştü?” diyor. Arkadaş, niye düşürdünüz oyunuzu? Demek
ki siz 7 Hazirandan sonraki tutumunuzla terörle mücadele noktasında aranıza
mesafe koyamamışsınız. Bakın, PKK’nın elebaşlarından yapılan açıklamalarda,
“Hendekler kazılacak”, “Devrimci halk savaşlarını başlatacağız” gibi…
Türkiye’nin belli bölgelerinde, Türkiye’nin egemenlik sınırları içerisinde
kendilerine bir egemenlik oluşturacak bir çalışmanın içerisine giriyorlar ve bu
anlamda Türkiye Cumhuriyet devleti ve o dönem AK PARTİ Hükûmeti, gereken cevabı
teröre ve teröriste vermiştir. Bakın, hiçbir ülke kendi egemenlik sınırları
içerisinde bir yapılanmaya, farklı bir terör örgütünün kendine müzahir bir alan
kurmasına müsaade etmez, Türkiye Cumhuriyeti devleti de müsaade etmez. Bu
açıdan, buradaki mücadele terörle ve teröristledir. Ha siz bu mücadele devam
ediyorken terörle ve teröristle aranıza mesafe koyamamış, bunları âdeta
savunurcasına bir dil kullanırsanız milletten böyle 13’ten 10,9’a indirilen bir
tokat yersiniz. (AK PARTİ sıralarından alkışlar)
Bunun
için, bu sorunun cevabını bulmak çok zor değil. Bunun cevabını aramak
istiyorsanız kullandığınız söylemlere bakacaksınız. Bakın, hâlâ aklınızı
başınıza devşirmediniz, hâlen terörü öven ifadeler kullanıyorsunuz. Bakın,
belediyelerde çıkan bombalar, silahlı kuvvetlerimize saldıran teröristlerin
içinden çıktığı kamyon, kamyonetler nereye ait? Belediyeye ait. Kimin bu
belediyeler? Sizin belediyeleriniz.
O
açıdan, değerli arkadaşlar, eğer siz meşru alanda siyaset yapacaksanız terörle
aranıza mesafeyi koyacaksınız, politikalarınızı anlatacaksınız. Halk eğer size
inanır, güvenirse o açıdan sizin değerlendirmenizi yapar. “Bizim neden oyumuz
düştü? Vay niye biz oy alamıyoruz vatandaştan?” sorusunun cevabı, terörle
aranızdaki mesafeye bağlıdır.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Muş.
İDRİS
BALUKEN (Diyarbakır) – Sayın Başkan, yani sayın grup başkan vekili bir kez daha
terörle aramıza mesafe koymadığımızı ve işte belediyelerimize ait araçların da
terör saldırılarında kullanıldığını ifade etti.
BAŞKAN
– Sayın Baluken, sizden önce Sayın Akçay söz istedi.
Sayın
Akçay’ı dinleyeceğiz.
Buyurun.
V.- AÇIKLAMALAR (Devam)
27.- Manisa Milletvekili Erkan Akçay’ın,
İstanbul Milletvekili Mehmet Muş ve Diyarbakır Milletvekili İdris Baluken’in
sataşma nedeniyle yaptıkları konuşmalardaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Öncelikle
çok vahim bir hata yapılıyor değerli arkadaşlar. Bazı terör elebaşlarının
birtakım açıklamaları referans gösterilerek bunun üzerinden yorum yapılmasını
fevkalade yanlış buluyorum ve Sayın Muş’u da öncelikle uyarıyorum. Yani,
çeşitli terör elebaşları, Kandil’deki veya İmralı’daki bu terör elebaşları
“AKP’yi iktidar yapan da biziz, iktidarda tutan da biziz.” diye... Yani, bu
sözleri mi referans alacağız, bunlar üzerinden tartışma mı yapacağız?
Kesinlikle terör elebaşlarının üzerinden referans alarak Türkiye Büyük Millet Meclisinde
tartışma ve yorum yapmak çok yanlıştır. Hatta, Sayın Cumhurbaşkanının o biraz
evvel referans verdiği isme, kendi Türkiye Cumhuriyeti’ne veya iktidara yönelik
bir sözden dolayı, Sayın Cumhurbaşkanı “Cemil’e söyleyin, bilmem ne deyip
durmasın, bize çatmasın.” gibi laflar var. Sanki arkadaşından bahsediyor. Ben
sorarım AKP ile PKK arasında masadaki mesafe kaç metredir, kaç kilometredir?
Yani, siz Kandil’e elçi gönderip Habur’dan... 
(Mikrofon otomatik cihaz tarafından kapatıldı) 
BAŞKAN – Sayın Akçay, mikrofonunuzu açıyorum, tamamlayın
lütfen.
ERKAN AKÇAY (Manisa) – Teşekkür ederim Sayın Başkan.
Kandil’den gelecek teröristleri Habur’da karşılatırken
elçiler gönderip bunlarla pazarlık içerisinde bulunanlar kimlerdi? Yani,
bunları göz ardı etmeden değerlendirme yapmakta fayda var. Lütfen,
teröristbaşlarının birtakım şeyleri referans gösterilerek buradan yorum
yapmayın, tartışma yapmayın; fevkalade -kullanmak istemem ama- çukura
düşersiniz.
Teşekkür ederim.
BAŞKAN – Teşekkürler Sayın Akçay.
Sayın Baluken, buyurun.
Sayın Baluken, sataşmadan son bir kez... Lütfen yeni bir
sataşmaya mahal vermeyin. 
Yirmi dakika soru-cevap işlemini yapıp yemek arası
vereceğiz.
Buyurun.
VI.- SATAŞMALARA İLİŞKİN KONUŞMALAR (Devam)
20.- Diyarbakır Milletvekili İdris
Baluken’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS BALUKEN (Diyarbakır) – Teşekkür ediyorum.
Sayın Başkan, değerli milletvekilleri; bakın “Kimin
terörle arasında ne kadar mesafe var?”ı buradan bizim ifade etmemize gerek yok.
Bütün dünya konuşuyor bu konuyu. Yani, sizin söyleminizle, yandaş basına birkaç
tane ısmarlama yalan haber yazmanızla hakikatler ters yüz edilemiyor. Bütün
dünya bugün... Bakın, bugün basını okuduysanız IMF’nin bir raporu açıklandı.
IMF IŞİD’in petrol ticareti yaptığı 4 ülkeyi sayıyor: Türkiye, Ürdün, Lübnan, Suriye. Yani, siz öyle kirli ilişkiler
içerisine girdiniz ki zaten bütün dünya bunu konuşuyor. Ben bu kürsüden kaç
defa sordum, çıkın bana cevap verin: IŞİD’in elinde Tel Abyad ve Cerablus’un
olduğu dönemler içerisinde Karkamış ve Akçakale Sınır Kapısı’ndan yapılan
ihracat rakamlarını neyle açıklıyorsunuz? Siz hangi mesafeden bahsediyorsunuz?
Belediye çalışanlarınızın IŞİD saflarında yaşamını yitirdiği üzerinden şimdi
biz çıkıp bütün belediyenizi IŞİD belediyesi olarak mı suçlayacağız? Böyle bir
şey var mı? 
MEHMET
MUŞ (İstanbul) – Örnek göster, örnek göster. 
HAKAN
ÇAVUŞOĞLU (Bursa) – Nerede örnek?
İDRİS
BALUKEN (Devamla) – Bakın, bu son Mazıdağı’ndaki olayla ilgili…
HAKAN
ÇAVUŞOĞLU (Bursa) – Nerede, örnek nerede?
İDRİS
BALUKEN (Devamla) – Gerçeği çarpıtmayın. Orada çalınan, gasbedilen bir araç var
ve belediye tutanağını tutup Emniyete bildirmiş. Siz, bir hukuk devletinde o
çalınan ya da gasbedilen araçla ilgili eğer orada birilerinin ihmali varsa
yargısal süreç işletirsiniz, hukuk önüne çıkarsınız; onun dışında çıkıp
belediyelerle ilgili ya da bir siyasi partiye bağlı bütün belediyelerle ilgili
genelleme yapamazsınız, yaparsanız belediye meclis üyelerinizin IŞİD üyeleri
için atmış olduğu sosyal medya “tweet”lerini sizlerle paylaşırız. Dolayısıyla,
böyle havuz medyasının manşetlerine değil, dünya gündemine biraz eğilin
diyorum. 
Saygılar
sunuyorum. 
BAŞKAN
– Teşekkürler Sayın Baluken. 
MEHMET
MUŞ (İstanbul) – Sayın Başkan, kayıtlara girmesi için…
Terör
elebaşlarına referans değil, terörün, terör elebaşlarının desteğiyle ben burada
siyaset geliştiren bir gruba eleştirilerde bulundum. Ben bir terör elebaşını
referans göstermedim. 
Bir
ikincisi: AK PARTİ iktidarları ve AK PARTİ hükûmetleri teröre karşı her zaman
tavrını net ortaya koymuştur. 
KAMİL
AYDIN (Erzurum) – Sen İmralı tutanaklarını okumamışsın. Bir oku, oku. 
MEHMET
MUŞ (İstanbul) – Bakın, dün Sayın Başbakanımız da gündeme getirdi. 2014
yılında, Suriye’de DAEŞ’e yönelik Hükûmet bir yetki istemişti Parlamentodan,
ona destek veren burada parti gruplarımız vardır. 
ERKAN
AKÇAY (Manisa) – Hangi parti grupları var, söyle. 
KAMİL
AYDIN (Erzurum) – Söyle ya, ifşa et ya. 
MEHMET
MUŞ (İstanbul) – Bugün bazı iddialarda bulunanlar, IŞİD’le alakalı iddialarda
bulunanlar bu tezkereye “hayır” vermişlerdir 2014 yılında, 2015 yılında da
“hayır”ı vermişlerdir; bunun da kayıtlarda yer almasını diliyorum. 
Teşekkür
ederim. 
BAŞKAN
– Teşekkürler Sayın Muş. 
Sayın
Gök, sisteme girmişsiniz, buyurun. 
V.- AÇIKLAMALAR (Devam)
28.- Ankara Milletvekili Levent Gök’ün,
Bütünşehir Yasası’yla ilgili verdikleri araştırma önergesine ve görüşmeler
sırasında yapılan tartışmalara ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, vermiş olduğumuz önerge çok açık ve nettir. Eğer iktidar partisi
“Bütünşehir Yasası’yla ilgili Türkiye’de hiçbir sıkıntı yoktur.” diyorsa bunu
elbette tespit etmek ve köylerle, beldelerle görüşerek sorunu çözmek en doğru
yöntemdir. Biz bu yasanın Türkiye’de pek çok sıkıntıya yol açtığını biliyoruz,
görüyor ve yaşıyoruz ve gerçekten de bu yasayla ilgili olarak köylerimiz ve
beldelerde çok önemli sıkıntıların yaşandığı konusunda bizim hiçbir
tereddüdümüz yoktur. 
Az
önce de belirttim yani iyi niyetle verilmiş bir önergenin üzerine siyaset örmek
kadar yanlış bir şey olamaz. Amacımız, aksaklıkların giderilmesine dönük
çabalara hep birlikte ortak olmak, varsa daha iyileştirmektir, amaç bu. Ama
farklı amaçlarla konuşmalar yapılınca iş mecrasından çıkıyor ve aslında
hepimizin ihtiyacı olan bir uzlaşı kültürü maalesef ortadan kayboluyor. Hâlbuki
böyle bir önergeye AKP Grubu da iştirak etmeli ve bence yapılacak bir ortak
çalışmayla Bütünşehir Yasası’nın eksiklikleri gözden geçirilmeli, biz varsa
ikna olmalıyız ya da yoksa AKP Grubu ikna olmalı, bir yol bulmalıyız diye
düşünüyoruz. Nitekim, bu konuda önümüzdeki günlerde yapılacak çalışmalara katkı
da vermeye hazırız. 
(Mikrofon
otomatik cihaz tarafından kapatıldı) 
LEVENT
GÖK (Devamla) – Devam edebilir miyim?
BAŞKAN
– Tamamlayın lütfen Sayın Gök. 
Buyurun.

LEVENT
GÖK (Devamla) – Tabii, bu konu görüşülürken çeşitli partiler arasında
karşılıklı sataşmalar oldu ama ben özellikle bir sözü de hatırlatmak isterim
terörle ilgili bağlantılar yönünde. Örneğin, geçmiş dönemde AKP içerisinden
bakan olmuş, başbakan yardımcısı olmuş Sayın Yalçın Akdoğan da şöyle bir cümle
kullanmıştı, onu söyleyerek sözlerimi tamamlayayım: “Silahı kutsayan söylemler,
siyaseti öne çıkaran İmralı’yı anlamsızlaştırıyor.” Yani, terörü övme
noktasında herkesin hangi noktada olduğunu görmesi açısından bunu da gelinen
tartışma ortamında söylemeyi uygun buldum. 
Teşekkür
ederim. 
BAŞKAN
– Peki, teşekkür ederiz Sayın Gök.
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Mersin Milletvekili
Serdal Kuyucuoğlu ve arkadaşları tarafından, Büyükşehir Yasası nedeniyle
yatırımlardan yeterince payını alamayan ve bu nedenle mağduriyet yaşayan
ilçeler, beldeler ve köylerin içinde bulundukları durumun araştırılması
amacıyla 3/6/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 13 Temmuz 2016 Çarşamba
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Sayın milletvekilleri, Cumhuriyet Halk Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir. 
Sayın
milletvekilleri, alınan karar gereğince, sözlü soru önergelerini görüşmüyor ve
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci
sırada yer alan, Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı ile Plan ve Bütçe Komisyonu
Raporu’nun görüşmelerine başlayacağız.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı (1/728) ile
Plan ve Bütçe Komisyonu Raporu (S.Sayısı 404) (X)
BAŞKAN
– Komisyon? Burada.
Hükûmet?
Burada.
Geçen
birleşimde, İç Tüzük’ün 91’inci maddesine göre temel kanun olarak görüşülen 404
sıra sayılı Kanun Tasarısı’nın tümü üzerindeki görüşmelerin, İç Tüzük’ün 72’nci
maddesine göre devam etmesine dair Manisa Milletvekili Özgür Özel ve
arkadaşları tarafından verilmiş olan önergenin oylamasında kalınmıştı.
Şimdi,
önergenin oylama işlemini yapacağım: Kabul edenler… Kabul etmeyenler… Kabul
edilmemiştir.
Şimdi,
tasarının tümü üzerinde yirmi dakika süreyle soru-cevap işlemi yapılacaktır. Bu
sürenin on dakikası sayın milletvekillerine, geri kalan on dakikası da Sayın
Bakana aittir.
MUSA
ÇAM (İzmir) – Sayın Başkan, dün akşamdan hakkımız saklı değil mi?
BAŞKAN
– Şimdi, dün soru-cevap işlemi için sisteme giren sayın milletvekillerinin listesi
elimde. Onların hakkını yememek adına, ben bu listeyi bir kez okuyacağım ve bu
milletvekillerinin, özellikle sisteme girmelerini rica edeceğim.
MUSA
ÇAM (İzmir) – Teşekkür ederim.
BAŞKAN
– Sayın Usta, Sayın Şimşek, Sayın Arslan, Sayın Balbay, Sayın Bakan, Sayın
Gürer, Sayın Atıcı, Sayın Yıldız, Sayın Yiğit, Sayın Basmacı, Sayın Çam, Sayın
Bektaşoğlu, Sayın Çamak, Sayın Türkmen, Sayın Tümer, Sayın Depboylu, Sayın
Topal ve Sayın Aydın.
Sayın
Şimşek, buyurun.
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Bakanım, Mersin ve Adana’da buğday hasadı sona ermiştir. Henüz buğday tavan
fiyatları açıklanmamıştır. Buğday tavan fiyatlarını ne zaman açıklamayı
düşünüyorsunuz?
Sumalık
üzümde tavan fiyatlar geçen yılın da altında, 480 kuruş olarak açıklanmıştır.
Bu konuda ne düşünüyorsunuz? 
Dolu
afeti dolayısıyla mağdur olan Mersin Erdemli, Mezitli, Tarsus, Ulaş, Ashab-ı
Kehf, Killik bölgesindeki üzüm üreticilerinin tarım kredi ve zirai kredi
borçlarını ertelemeyi düşünüyor musunuz? 
Milleti
canından bezdiren elektrik kesintilerine ne zaman son vereceksiniz?
Mersin’de
Çamlıyayla Devlet Hastanesinde diyaliz ünitesi yoktur. Yazın 100 bin kişinin
yaşadığı kentte diyaliz hastaları her gün 120 kilometre yol gidip gelmek
zorunda kalmaktadır. Buna çözüm üretebilecek misiniz?
Tarsus
Devlet Hastanesinin inşaatını ne zaman bitireceksiniz? Tarsus Devlet
Hastanesine şu anda insanlar vantilatör getiriyorlar evlerinden, vantilatörle
hastaneye geliyorlar. Buna ne zaman çözüm üreteceksiniz?
BAŞKAN
– Sayın Usta…
ERHAN
USTA (Samsun) – Teşekkür ederim.
Sayın
Bakana sorum şu: Biliyorsunuz, bu kanun tasarısıyla yurt dışındaki varlıkların
ülkeye getirilmesi amaçlandığı söyleniliyor ama biz iddia ediyoruz ki bu, kara
para aklama operasyonudur. Şimdi ben Bakana şunu sormak istiyorum: Bir, burada
biz diyoruz ki, kanun diyor ki daha doğrusu, kaynağını sormayacağım. İki,
başkasının hesabına da getirebilirsiniz deniliyor. Üçüncüsü de özellikle bu
Ceza Kanunu’nun 282’nci maddesi olan, suçtan kaynaklanan mal varlığını aklamaya
çalışanlara hapis cezası veriliyor, buradan da muafiyet getiriliyor. Şimdi, bir
tane eski siyasetçi yurt dışından bir parayı ülkeye getirmiş olsa, daha önceden
de hakkında hiçbir soruşturma olmadığını varsayalım, buna ilişkin burada bu
beyandan hareket ederek hiçbir soruşturma yapılamaz hükmü var. Buna herhangi
bir işlem yapılabilecek midir, bunu öğrenmek istiyorum.
Teşekkür
ederim.
BAŞKAN
– Sayın Arslan…
KAZIM
ARSLAN (Denizli) – Maliye Bakanına soruyorum: Yatırım ortamının iyileştirilmesi
amacıyla bazı kanunlarda değişiklik yapmaya ilişkin düzenlemeyi yaparken
devletin hukuk devleti olması yönünde nasıl bir düzenleme yapmayı
düşünüyorsunuz? Yatırım güvencesini nasıl vereceksiniz? Ülkemizin terörden
temizlendiğine ilişkin bir imaj yaratmadan ne içeriden ne de uluslararası
şirketlerden yatırım yapmayı düşünenler olur mu? Ülkemizde can ve mal
güvenliğini sağlamadan bu yasanın ne kadar fayda sağlayacağını düşünüyorsunuz?
Şirketleri terörle ilişkilendirerek atamakta olduğunuz kayyum uygulamasına
hangi sermaye güven duyabilir? Bu yasanın yürürlüğe girmesiyle ne miktar para
girişi bekliyorsunuz? 
Teşekkür
ederim.
BAŞKAN
– Sayın Balbay…
MUSTAFA
ALİ BALBAY (İzmir) – Sayın Bakan, Türkiye’de vergi sistemi “Vereni mahvet,
vermeyeni affet.” şeklinde uygulanıyor ve siz de bu uygulamayla bunu devam
ettirmekte oluyorsunuz. Şimdi, kara parayı aklama… Dün açıklamalarınızı
dinledik ama hiçbir şey sormayacaksınız ve bu, fiilen Türkiye’de ak parayı
karalamak anlamına gelmiyor mu? “Barış” diyorsunuz, siz vergisini verenlerle
mi, vermeyenlerle mi barışmak istiyorsunuz? 
BAŞKAN
– Sayın Bakan… Yok.
Sayın
Gürer…
ÖMER
FETHİ GÜRER (Niğde) – Sayın Bakan, engelliler ve emeklilerin maaşlarında 2016
yılında yeniden hesaplamayla önemli kişisel kesintiler yapıldığı şikâyet
konusudur. Bu bağlamda çok sayıda yurttaş mağdur durumdadır. BAĞ-KUR dul aylığı
bağlanan kişilerde geriye dönük kesintiler neden yapılmaktadır? 7 bin lirayı
bulan borçlar çıkarılmıştır. 600 Türk lirası maaş alandan bu parayı tahsil
etmek, o kişileri açlığa mahkûm etmek demek değil midir? 65 yaşından sonra bu
insanlara reva görülen uygulamalar kabul edilebilir mi? 600 Türk lirasından 150
lirası kesilen bir aile 450 lirayla nasıl geçinecektir? Kesintiler devletin
hatasıysa vatandaşı cezalandırmak nedendir? Bir çözüm çalışması var mıdır?
Engellilerde, bir evde birden çok maaş girdiği gerekçesiyle bakım ücreti
dışında kesinti yapılmasının gerekçesi nedir? 
Teşekkür
ederim.
BAŞKAN
– Sayın Atıcı…
AYTUĞ
ATICI (Mersin) – Sayın Bakan, dün konuşmanızda “Türkiye olarak cazibe merkezi
olduk.” dediniz. Havaalanında ölmek gibi bir fanteziniz varsa Türkiye cazibe
merkezi olabilir. Yok eğer tren garında öleyim derseniz yine cazibe merkezidir.
Yok, denize gireyim, öleyim, orada karaya vurayım derseniz, evet, yine cazibe
merkezidir. Hapse girmek gibi bir fanteziniz varsa, maalesef Türkiye’yi yine
cazibe merkezi hâline getirdiniz. Terör kurbanı olmak istiyorsanız, yine,
Türkiye cazibe merkezi oldu sayenizde. Bu tasarıyla kara para aklamak için de
ülkemizi cazibe merkezi hâline getiriyorsunuz. Milletimizin inancına göre de,
ahlakına göre de kara para aklamak uygun değildir Sayın Bakan. Hırsızlardan,
silah ve uyuşturucu kaçakçılarından hesap sormamak da bizim milletimizin
ahlakına göre uygun değildir. Bunları dikkate alarak bu tasarının ilgili
maddesini derhâl geri çekmeniz gerekiyor. 
BAŞKAN
– Sayın Yıldız… Yok.
Sayın
Yiğit… Yok.
Sayın
Basmacı… Yok.
Sayın
Çam…
MUSA
ÇAM (İzmir) – Teşekkür ediyorum Sayın Başkan.
2008,
2011 ve 2013 yıllarında 5811, 6111 ve 6486 sayılı Kanunlarla varlık barışı
gerçekleştirilmiştir. Bu üç uygulamada elde edilen gelir miktarı ayrı ayrı ne
kadardır? Bu düzenlemeyle ne kadar bir gelir bekliyorsunuz? 2008, 2011 ve 2013
yıllarında varlık barışından faydalananların listesi elinizde var mıdır, bunlar
kimlerden oluşmaktadır, bunu ilan edebilir misiniz?
Teşekkür
ederim. 
BAŞKAN
– Sayın Bektaşoğlu… Yok.
Sayın
Çamak…
HÜSEYİN
ÇAMAK (Mersin) – Sayın Bakan, hem Mersinliler hem de Mersin’e gelen tüm yerli
ve yabancı turistler için neredeyse bir eziyete dönüşen Mersin-Silifke-Taşucu
Otoyol Projesi’nin tamamlanması sözü hep verilmiştir ancak bugüne kadar ne
yazık ki bu vaatler gerçekleştirilmemiştir.
Sayın
Bakana sorularım:
1)
Vatandaşlarımız için çileye dönüşen Mersin-Silifke otoyolunun son akıbeti
nedir?
2)
Proje güzergâhında kamulaştırma işlemlerinin tamamlanmadığı iddiaları doğru
mudur? Doğru değilse kaç kilometre kamulaştırma yapılmıştır, ne kadarı
yapılmamıştır? 
Her
seçimde tekrar edilen bu vaatlerin yerine getirilmemesinin gerekçeleri
nelerdir? Seçim vaatleri arasında Mersin’i dünyanın en önemli lojistik
merkezlerinden biri yapmak olan Hükûmetin lojistik için hayati önem taşıyan bu
yolları yapmaması bu iddiayı boşa çıkarmaz mı?
Teşekkür
ederim.
BAŞKAN
– Sayın Tümer… Yok.
Sayın
Türkmen, isminiz var ancak sisteme henüz girmemişsiniz. Ben Sayın Depboylu’ya
vereyim, daha sonra size veririm.
Buyurun
Sayın Depboylu.
DENİZ
DEPBOYLU (Aydın) – Sayın Bakan, 1 Kasım seçimlerinden sonra kurulan Hükûmetin
Başbakanı Sayın Davutoğlu görevdeyken 2016 yılında ayrılan öğretmen
kadrolarının yarısının şubatta, yarısının da ağustosta atanacağını belirtmişti.
Siz o zaman da Maliye Bakanıydınız şimdi de aynı görevdesiniz, Hükûmet yine AKP
Hükûmeti. Öğretmen ihtiyacının 67 bin olduğunu siz de bir konuşmanızda ifade
etmiştiniz. Bugün AKP Hükûmeti verdiği sözü neden tutmuyor? KPSS için maddi
manevi fedakârlık yaparak hazırlanan öğretmen adaylarımız neden mağdur
ediliyor? Öğretmen adayları ve aileleri verilen sözlerin tutulmasını,
dolayısıyla ağustosta atamayı umutla bekliyor.
Teşekkür
ederim.
BAŞKAN
– Sayın Türkmen…
ELİF
DOĞAN TÜRKMEN (Adana) – Teşekkür ediyorum Başkanım.
Sayın
Bakan, seçimlerden önce AKP’nin Genel Başkanı taşeron işçilerine söz verdi,
müjde verdi. AKP Hükûmeti hâlen sözünü yerine getirmedi. Binlerce taşeron
işçisi AKP’nin verdiği sözü tutmasını bekliyor. Bu konudaki sözünüzü ne zaman
tutacaksınız?
BAŞKAN
– Sayın Topal? Yok.
Sayın
Aydın? Yok.
Sayın
Yıldırım…
BEHÇET
YILDIRIM (Adıyaman) – Sayın Bakan, bildiğiniz üzere, Van’ın Bahçesaray
ilçesinde DBP’nin düzenlemiş olduğu “Nevroz” etkinliklerine katıldıkları gerekçesiyle
nisan ayında 16 korucunun silahına el konulmuştu. Yine aynı gerekçeyle haziran
ayında halkın kendi iradesiyle seçtiği, yani seçimle gelen muhtarlar tamamen
keyfî bir şekilde görevden alınarak yerlerine mevzuat gereği birinci azanın
gelmesi gerekirken hiçbir iradeyi ve yasayı tanımadan kendi istekleriyle
tamamen biat eden düşük profil anlayışına girerek atama yaptılar. Ağzını her
açtığında yüzde 50 halk iradesinin arkasına sığınan saray, söz konusu Kürtler,
HDP, DBP olunca nedense bu halk iradesini tanımıyor. DBP’li belediyeler için
planlanan kayyum atamalarının startını buralardan veren Hükûmeti bir an önce bu
antidemokratik, hukuksuz uygulamadan vazgeçmeye çağırıyorum. Biat etmeyeni her
türlü potansiyel suçlu görmekten vazgeçin. Siz bu halkın kendi iradeleriyle
seçtikleri temsilcilerini tanımazsanız, kusura bakmayın, bu halk da sizin düşük
profilli tamamen biat eden atanmışlarınızı tanımayacaktır.
(Mikrofon
otomatik cihaz tarafından kapatıldı) 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Son
günlerde yayın organlarında vergi affı gündeme gelmektedir, bu konuya yönelik
bir çalışmanız var mı? Varsa bu vergi affı hangi kalemleri kapsıyor? Vergisini
düzenli ödeyen vatandaşlarımızın hak mahrumiyetini önlemeyi düşünüyor musunuz?
Esnafımız zor durumda, vergisini ödeyemiyor, BAĞ-KUR primini ödeyemiyor, bu
kadar vergi affı yerine emeklinin, işçinin, çiftçinin, memurun gelirini
artırarak piyasada daha fazla ticaretin yapılmasına katkı sağlamayı düşünüyor
musunuz?
BAŞKAN
– Teşekkür ederiz sayın milletvekilleri.
Sayın
Bakan, geri kalan süre size aittir.
Buyurunuz.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sayın
Şimşek Mersin ve Tarsus’la ilgili olarak bazı sorular sordular özellikle buğday
taban fiyatlarının ne zaman açıklanacağı konusunda; uygun görürlerse şu anda
açıkçası bu konuda bilgim yok, Tarım Bakanlığımızla görüştükten sonra sizlere
bilgi vermek isterim.
Yine,
“Tarımsal kredilerin borç ertelemesine ilişkin olarak bir planınız var mı?”
şeklinde bir soru sordular, onu da yine Tarım Bakanımızla görüşeceğim.
“Tarsus
Devlet Hastanesi ne zaman bitecek?” diye bir soru sordular, onu da Sağlık
Bakanımızla görüştükten sonra sizlere bilgi vereceğim.
Sayın
Usta bizim torba yasa içerisinde yer alan geçici 2’nci maddeye ilişkin olarak
bir değerlendirmede bulundu, bu yapılan düzenlemeyi bir kara para operasyonu
olarak niteledi. Bunu kabul etmemiz asla söz konusu değil. Yapılan düzenleme
esasen, yurt dışında vatandaşlarımızın hâlihazırda bulunan varlıklarının
Türkiye’ye getirilmesinden ibarettir.
ERHAN
USTA (Samsun) – Bunların getirilmesinde bir engel yok ki.
AYTUĞ
ATICI (Mersin) – Gelsin de nasıl gelirse gelsin!
MALİYE
BAKANI NACİ AĞBAL (Bayburt) – Biz biliyoruz ki birçok medeni ülke benzer
düzenlemeleri geçmişte, yakın zamanda da yapmıştır; Türkiye de diğer ülkelerin
yaptığı uygulamalara benzer bir uygulamayı yapmaktadır. Baktığımız zaman, yakın
zamanda İtalya, Yunanistan, İngiltere, İspanya, Endonezya, Rusya, Belçika,
Almanya gibi ülkeler bu tür düzenlemeleri yaptılar; yurt dışındaki
vatandaşlarına ait varlıkların ülkelerine getirilmesini sağlayacak paketler
düzenlediler. Ayrıca, tekrar tekrar vurgulamak gerekirse, diğer vekillerimizin
sorularında da işaret edildi, “Bu şekilde, yurt dışındaki varlığını getiren
kişilere hiçbir sorgu ve sual yok, mutlak manada bir koruma sağlanıyor.”
şeklindeki değerlendirmeler de doğruyu yansıtmamaktadır. Tekrar tekrar, üstüne
basa basa söylüyorum, açıkça madde okunursa maddede çok net bir şekilde
görülecektir ki burada yapılan düzenleme şunu ifade ediyor: Herhangi bir kişi,
yurt dışından getirmiş olduğu varlık nedeniyle veya bu varlığı getirmiş
olmaktan dolayı yapacağı bildirimden dolayı herhangi bir soruşturmaya ve
kovuşturmaya tabi olmayacak. Bu kişiyle ilgili ulusal mevzuatımızda veya
uluslararası mevzuatta öngörülen başka bir nedenden kaynaklanan bir bilgi,
bulgu, emare, soruşturma yapılması gereken bir durum varsa hiçbir şekilde bu
düzenleme onun önünde bir engel oluşturmamaktadır.
Bakın,
biz yasa yapıyoruz, yasada vatandaşlarımıza diyoruz ki: Yurt dışında
hâlihazırda olan varlıklarınızı getirin, bankalara bildirin, vergi dairelerine
bildirin ve bunları Türkiye’ye getirin. Vatandaş da devletine güveniyor ve bu
varlıklarını bankalara getiriyor, Türkiye’ye getiriyor. Sadece ve sadece
getirmiş olmaktan dolayı, sadece ve sadece bildirimde bulunmuş olmaktan dolayı
doğrudan doğruya bir soruşturma yapılmasın diyoruz. Bu aslında doğal, evrensel
hukukun zaten bir gereği. Bir kişinin bir suç işlediğine dair bir bulgunuz, emareniz,
bilginiz yoksa, herhangi bir parasal transfer veya bildirimden dolayı, sadece
bunu gerekçe göstererek soruşturma açmamanız gerekir. Burada yapılan, aslında
kişinin hakkını ve hukukunu korumak.
ERHAN
USTA (Samsun) – 282’den niye muaf tutuyorsunuz?
MALİYE
BAKANI NACİ AĞBAL (Bayburt) – Yoksa, tam tersine, suç işleyen, gelir elde eden
kişiyi korumak değil.
ERHAN
USTA (Samsun) – Sayın Bakan, benim sorum çok net, çok net bir soru soruyorum
size.
MALİYE
BAKANI NACİ AĞBAL (Bayburt) – Türk Ceza Kanunu’nun 282’nci maddesine karşı da
herhangi bir şekilde bir özel koruma getirilmemektedir. Burada…
ERHAN
USTA (Samsun) – Hayır, muaf tutuyorsunuz “Ondan soruşturma yapılamaz.”
diyorsunuz, 282’den,
MALİYE
BAKANI NACİ AĞBAL (Bayburt) – Sayın Erhan Usta, tekrar tekrar dönüp kanunu
okumanıza rağmen sanki bu metni özellikle anlamamak yönünde bir irade
gösteriyorsunuz. Ben size diyorum ki: Sizin okuduğunuz o Türk Ceza Kanunu’nun
282’nci maddesinin üst tarafındaki fıkraya bakarsanız bu kapsamda herhangi bir
soruşturma açılmamasının tek bir koşulu var: Sadece bu bildirimin yapılmış
olması ve bu kaynağın getirilmiş olması. 
ERHAN
USTA (Samsun) – Tamam, biz de onu diyoruz. 
MALİYE
BAKANI NACİ AĞBAL (Bayburt) – Kanun diyor ki: “Sırf bu nedenle soruşturma
açılamaz.” Yoksa, herhangi bir şekilde bu kanun… 
ERHAN
USTA (Samsun) – Sayın Bakan, başka soruşturmalardan bahsetmiyoruz elbette, bu
nedenle soruşturma açılamaz diyorsunuz. 
MALİYE
BAKANI NACİ AĞBAL (Bayburt) – …çerçevesinde kişilerle ilgili bir takibat
yapılacaksa onun da önüne geçmiyoruz. 
ERHAN
USTA (Samsun) – Çok net bir soru sordum ve soruya cevap vermiyorsunuz. 
MALİYE
BAKANI NACİ AĞBAL (Bayburt) – Ben çok net bir soruya çok net bir cevap
veriyorum. Anlamak için biraz daha gayret sarf edin lütfen. 
Sayın
Arslan “Yatırımcıya güvenceyi nasıl vereceksiniz?” şeklinde bir soru sordu.
Değerli
arkadaşlar, bakın, yıllardır bu işleri yapan bir insanım, çok samimi ve içten
bir şekilde işin hukuki tarafını anlatmaya çalışıyorum, burada siyaset yapan
bir tarzda bir açıklamada bulunmuyorum. Burada biz kanun yapıyoruz, hukuk normu
üretiyoruz ve ben hukuk bilgime, tecrübeme dayanarak size söylüyorum ki bu
yazılan metinde, sayın vekillerimizin iddia ettiği gibi, her hâl ve koşulda
veya koşulsuz bir suç soruşturmasına karşı koruma yok. Bunu ifade etmeye
çalışıyorum. Bunu ifade etmek suç mu? 
ERHAN
USTA (Samsun) – Bu kanunu niye böyle yapıyorsunuz o zaman? 
MALİYE
BAKANI NACİ AĞBAL (Bayburt) – Bu kanunun bu hâli hiçbir şekilde sizin ifade
ettiğiniz şekilde bir sonuç doğurmuyor. Tam tersine, kişilere yasal güvence
veriyoruz. Nedir yasal güvence? Biz demiyor muyuz hukukun evrensel bir kuralı
vardır, bir kişi suçluluğu ispat edilinceye kadar masumdur diye? Bu kişi, kanun
çıkmış… 
AYTUĞ
ATICI (Mersin) – Hesabınıza geldiği zaman o geçerli! 
MALİYE
BAKANI NACİ AĞBAL (Bayburt) – …yurt dışındaki varlığını Türkiye’ye getirmiş,
beyan etmiş. Sırf beyan etmiş olmak, sırf varlığını yurt dışından Türkiye’ye
getirmiş olmak, başkaca hiçbir bilgi, bulgu yoksa tek başına bir suç oluşturur
mu? Oluşturmaz ama Türkiye’de bu meselenin herhangi bir şekilde vatandaşın
hakkını ve hukukunu kaybedeceği şekilde yorumlanmaması için, aslında malumun
ilanı olacak şekilde diyoruz ki: Sadece bu nedenle, sadece bu gerekçeyle
soruşturma açılamaz. Yoksa, bu kişi bakımından herhangi bir şekilde bir suçtan
gelir elde edildiğine dair bir bilgi, bulgu, emare varsa ceza kanunlarımızın,
soruşturma kanunlarımızın genel hükümlerine göre bu kişiyle ilgili soruşturma
açılması kadar tabii bir durum yok. Bunu ifade etmeye çalışıyorum, bir şeyi saklamıyorum,
bir şeyi gizlemiyorum. Burada, Türkiye’deki vatandaşlarımızın yurt dışında
varlıkları var, bunu hepimiz biliyoruz, bu kazançlar bir şekilde yurt dışında
elde edilmiş. Siz baştan itibaren Türkiye’ye parasını getirmek isteyen her
kişiyi baştan suçlu ilan ediyorsunuz, buna hakkınız yok. Bakın, bugün
televizyon ekranlarında insanlar bizi dinliyor.
AYTUĞ
ATICI (Mersin) – Sayenizde televizyon kapalı Sayın Bakan, dinleyemiyorlar.
MALİYE
BAKANI NACİ AĞBAL (Bayburt) – Biz milletvekilleri olarak, siyasiler olarak
Türkiye’ye parasını getirmek isteyen herkesi doğrudan doğruya baştan suçlu ilan
ederek haksızlık yapamayız, böyle bir hakkımız yok. Dolayısıyla bu yasa Türk
vatandaşlarının yurt dışında kazandıkları helal kazançlarını getirip Türkiye’de
yatırıma dönüştürmelerini sağlamaya dönük bir düzenlemedir. Bunun tekrar tekrar
söylenmesini gerçekten yadırgadığımı ifade etmek istiyorum.
AYTUĞ
ATICI (Mersin) – Getirmesin demiyoruz, helal para gelsin canım. Helalse sorun
yok ya, bizim derdimiz haramla.
MALİYE
BAKANI NACİ AĞBAL (Bayburt) – Haram olduğunu nereden biliyorsunuz? Nereden
biliyorsunuz vatandaşın getirdiği paranın haram olduğunu? Baştan hâkim misiniz,
hâkim misiniz? Hem savcısınız, hem hâkimsiniz. 
KAZIM
ARSLAN (Denizli) – Sayın Bakan, Türkiye bir hukuk devleti mi? 
MALİYE
BAKANI NACİ AĞBAL (Bayburt) – Sayına Arslan “Yatırımcıya nasıl güvence
vereceksiniz?” diyor, haklı. Bakın, şöyle: Değerli arkadaşlar, sözler vardır
konuşulur, hepimiz konuşuruz, siyaset yaparız ama bir de hayatın gerçeklerine
bakalım. Eğer bu ülkede demokrasi olmasa, bu ülkede hukuk güvenliği olmasa, bu
ülkede yatırımcı için uygun ortam olmasa… Ya, 1980’den 2002 yılına kadar bu
ülkeye yılda ortalama 1 milyar dolar yabancı sermaye gelmiş. Allah’ını
severseniz, 2002’den 2016’ya kadar 165 milyar dolar bu ülkeye yatırım gelmiş.
Demokrasi yoksa, hukuk güvenliği yoksa bu kadar yatırım niye geliyor? Yabancı
yatırımcılarla konuşuyoruz, arkadaşlar, inanın bu ülkeye birçok kişiden daha
fazla güveniyorlar. 
AYTUĞ
ATICI (Mersin) – Niye yargıyı değiştirdiniz o zaman, yüksek yargıyı niye
değiştirdiniz o zaman? 
MALİYE
BAKANI NACİ AĞBAL (Bayburt) – Bu ülkenin demokrasisine güveniyorlar, hukukuna
güveniyorlar, bu ülkenin potansiyeline güveniyorlar, bu ülkenin geleceğine
güveniyorlar. Allah’ınızı severseniz vatandaşın önünde bu psikolojik engelleri
oluşturmayın. Bu ülke hepimizin ülkesi. Dolayısıyla, herhangi bir şekilde... 
ERHAN
USTA (Samsun) – Bir Türkler mi güvenmiyor?
MALİYE
BAKANI NACİ AĞBAL (Bayburt) – Şu anda Türkiye, bölgesinde tam manasıyla yatırım
açısından bir çekim merkezidir. Bunu uluslararası kuruluşlar da söylüyor,
uluslararası yatırımcılar da söylüyor. 
AYTUĞ
ATICI (Mersin) – Fransa bu yüzden mi büyükelçiliğini kapattı?
MALİYE
BAKANI NACİ AĞBAL (Bayburt) – Siz ne derseniz deyin, siz ne konuşursanız
konuşun Türkiye’ye daha fazla sermaye gelmeye devam edecek. 
AYTUĞ
ATICI (Mersin) – Kara para gelmesin, kara para; haram para gelmesin!
MALİYE
BAKANI NACİ AĞBAL (Bayburt) – Türkiye büyüyecek, Türkiye kalkınacak; istihdam
olacak, aş olacak, iş olacak. (AK PARTİ sıralarından alkışlar) 
Sayın
Balbay...
BAŞKAN
– Bitti. 
MALİYE
BAKANI NACİ AĞBAL (Bayburt) – Peki.
Diğer
sorulara sonra devam edeyim.
BAŞKAN
– Peki. 
Sayın
milletvekilleri, soru-cevap işlemini tamamladık.
ERHAN
USTA (Samsun) – Sayın Başkan...
BAŞKAN
– Sayın Usta...
ERHAN
USTA (Samsun) – Sayın Başkan, Bakan konuşmasında beni anlamamakla, kasıtlı
olarak anlamamakla suçladı. Sataşmadan söz istiyorum.
BAŞKAN
– Sataşmadan söz istiyorsunuz.
Buyurunuz,
size iki dakika söz veriyorum.
MEHMET
MUŞ (İstanbul) – Sayın Başkan, böyle bir usul yok ya.
BAŞKAN
– Sataşmadan istiyor Sayın Muş.
VI.- SATAŞMALARA İLİŞKİN KONUŞMALAR (Devam)
21.- Samsun Milletvekili Erhan Usta’nın,
Maliye Bakanı Naci Ağbal’ın soru-cevap bölümünde yaptığı konuşması sırasında
şahsına sataşması nedeniyle konuşması
ERHAN
USTA (Samsun) – Teşekkür ederim.
Tasarı
burada çok net arkadaşlar, diyor ki: Bu beyandan hareket edilerek şu şu şu
kanunlar çerçevesinde soruşturma, kovuşturma, vergi tarhı yapılamaz. Ben
demiyorum ki bu adamla ilgili, bu şahısla ilgili, bu parayı getiren kişiyle
ilgili başka bir soruşturması vardı, ondan muafiyet… Hiçbir soruşturması
olmayan bir şahıs düşünün, eski bir siyasetçi diyelim buna, başka bir isim
altında -şimdi ona da imkân tanıyorsunuz- bu parayı Türkiye’ye getirdi. Bir
sürü kanundan dolayı muafiyet tanıyorsunuz da Ceza Kanunu’nun 282’nci maddesi,
bu madde nedir? “Suçtan kaynaklanan mal varlığını birisi aklamaya çalışıyorsa
ben onunla ilgili soruşturma yaparım ve hapis cezası işlemi yaparım.” Niye
bundan muaf tutuyorsunuz diyorum. Yani, herhangi bir soruşturması yok. “Bu
beyandan dolayı, bu parayı getirdiği için, bu parayı beyan ettiği için ben
böyle bir işlem yapmayacağım.” diyorsunuz, niye bu güvenceyi veriyorsunuz?
“Herkes Türkiye’ye güveniyor.” diyorsunuz, tek Türkler mi Türkiye’ye
güvenmiyor? O zaman bütün dünya Türkiye’ye güveniyorsa niye bu kanunu
çıkartıyorsunuz? 
Sonra,
bu para helal paraysa Sayın Bakan, yurt dışında ne işi var? Açıklanamayan bir
para bu. Başka isim altında dahi bu parayı getirmesine müsaade ediyorsunuz.
Bakın, önceki düzenlemelerin hiçbirisinde bunlar yoktu. 
Ben
dolayısıyla Genel Kurulu bu konuda çok dikkatli davranmaya davet ediyorum.
Önceki uygulamalar bile iktisadi açıdan problemliydi yani önceki yaptığınız üç
uygulama ama onlardan çok farklı olarak bu sefer getirilen apaçık şekilde
“İster terörün finansmanı adı altında olsun ister kara para olsun, ister
kaçakçılık parası olsun ne olursa olsun Türkiye’ye getirebilirsiniz ve ben bu
paradan dolayı sizinle ilgili herhangi bir işlem, bu beyanınızdan dolayı
herhangi bir işlem yapmayacağım.” diyorsunuz, bunu nasıl izah edebilirsiniz bu
söylediğiniz şeylerle? Medeni dünyada böyle bir şey yok. Türkiye'nin imajını
bozacak bir düzenlemedir bu. Ben bu düzenlemenin mutlak suretle tasarıdan
çıkartılmasını talep ediyorum. 
BAŞKAN
– Teşekkür ederiz Sayın Usta.
MALİYE
BAKANI NACİ AĞBAL (Bayburt) – Sayın Başkan, bir açıklama yapabilir miyim?
BAŞKAN
– Sayın Bakan, Sayın Usta sataşmadan söz almıştı.
MALİYE
BAKANI NACİ AĞBAL (Bayburt) – Benim yaptığım açıklamanın doğru olmadığını ifade
eden bir açıklama yaptı. 
BAŞKAN
– Açıklama mı yapacaksınız?
MALİYE
BAKANI NACİ AĞBAL (Bayburt) – Evet.
BAŞKAN
– Buyurun, size de son bir kez söz verelim. (AK PARTİ sıralarından alkışlar)
Kürsüden
mi istiyorsunuz? Oradan da konuşabilirdiniz, açıklama yapacaksınız çünkü. 
V.- AÇIKLAMALAR (Devam)
29.- Maliye Bakanı Naci Ağbal’ın, Samsun
Milletvekili Erhan Usta’nın sataşma nedeniyle yaptığı konuşmasındaki bazı
ifadelerine ilişkin açıklaması
MALİYE
BAKANI NACİ AĞBAL (Bayburt) – Değerli arkadaşlar, bu konuya gerçekten önem
veriyorum. Türkiye için hayırlı bir düzenleme yapıyoruz. Bu yasal düzenlemenin
yapılmasıyla beraber yurt dışındaki vatandaşlarımız varlıklarını Türkiye’ye
getirecekler, ekonomiye kazandıracaklar; hassasiyetim oradan. 
Sayın
Erhan Usta’nın ifade ettiği, suçtan elde edilen gelirlerin aklanması Türk Ceza
Kanunu’nun 282’nci maddesine göre suçtur. Burada yapılan düzenleme, bu fıkrada sayılan
diğer düzenlemelerle beraber bir bütünlük oluşturuyor. Nasıl diğer kanunlar
bakımından da “soruşturma ve kovuşturma yapılamaz” ifadesini kullanmışsak bu
bakımdan da geçerli ama “Bütün bu suçlar bakımından soruşturma ve kovuşturma
yapılamaz.” ifadesinin ucu açık değil. Şunu söylüyoruz: Bu kişiler hakkında
bütün bu mevzuatta belirtilen soruşturmaları her hâl ve takdirde
yapabilirsiniz. Herhangi bir şekilde bu kanunlar kapsamında soruşturma yapmak
için ne yapmanız lazım? Bu kişinin bu suçu işlediğine dair delil, emare, bulgu
olması lazım. Biz bu yasal düzenlemede “Sadece parayı getirmiş olması, sadece
bildirimde bulunmuş olması bu şekilde bir soruşturma yapılmasına imkân vermez.”
diyoruz.
Arkadaşlar,
bundan daha doğal ne var? Bildirimde bulunmak, parayı getirmek tek başına zaten
suç oluşturmuyor ki. Sonra, şunu yadırgarım: “Vatandaşımızın parası yurt
dışındaysa mutlaka haramdır.” Vallahi, böyle bir anlayış, çağ dışı bir anlayış.
(AK PARTİ sıralarından alkışlar) Bu kadar, sermayenin global bir şekilde
ülkeler arasında dolaştığı bir ortamda bir vatandaşımızın yurt dışında
parasının olmasını baştan böyle sanki bir olumsuzlukmuş gibi anlatmak
ekonominin geldiği noktaya da sermayenin geldiği noktaya da gerçekten ters. 
Bu
açıklamaları özellikle yapıyorum ki hiç kimse şundan endişe etmesin: Burada
belirtilen yasal hükümler bakımından hiç kimseye kanunların öngörmediği bir
korumayı asla vermiyoruz. (AK PARTİ sıralarından alkışlar) 
BAŞKAN
– Teşekkürler Sayın Bakan. 
ERHAN
USTA (Samsun) – Sayın Başkan… 
BAŞKAN
– Sayın Usta… 
ERHAN
USTA (Samsun) – Sayın Başkan, Sayın Bakan konuşmasında benim söylemediğim bir
şeyi söyleyerek sataşmıştır, sözlerimi saptırmıştır.
BAŞKAN
– Sayın Usta, burada sataşma yok. Bir açıklama yapma gereği varsa size
yerinizden söz vereyim, açıklama yapın. 
ERHAN
USTA (Samsun) – Yurt dışındaki paraların hepsine “haram” dediğime ilişkin bir
ifadesi var. Benim ifadelerimi saptırdı, sataştı yani ikisi de var aslında. 
BAŞKAN
– Buyurun Sayın Usta. (MHP sıralarından alkışlar) 
VI.- SATAŞMALARA İLİŞKİN KONUŞMALAR (Devam)
22.- Samsun Milletvekili Erhan Usta’nın,
Maliye Bakanı Naci Ağbal’ın yaptığı açıklaması sırasında şahsına sataşması
nedeniyle konuşması
ERHAN
USTA (Samsun) – Şimdi, efendim, bir defa, şunu görmemiz lazım: Yapılan bu
tasarıyla ilgili ben Hükûmetin kafasının karışık olduğunu düşünüyorum. “Niye?”
diyeceksiniz. 
Bakın,
Sayın Bakan ısrarla bunun Türkiye Cumhuriyeti vatandaşlarının yurt dışında olan
paraları olduğunu söylüyor. Türkiye Cumhuriyeti vatandaşlarının yurt dışında
böyle bir parası varsa, bundan önceki düzenlemeler gibi -her ne kadar iktisaden
onun da sıkıntıları olmuş olsa bile- bir düzenleme yapılarak bu paraların
Türkiye’ye getirilmesi sağlanabilirdi. Demek ki burada problem, Türkiye’deki
demokrasiye güvenmiyorlar, Türkiye’deki hukuka güvenmiyorlar. Ben bunu öyle
anlarım. Yurt dışına helalinden kazanılmış olarak çıkan bir para değil ki bu
para; bu paraya Ceza Kanunu kapsamında siz muafiyet getiriyorsunuz, bu bir.
İkincisi:
Biz bunu Plan ve Bütçe Komisyonunda Canikli’ye sorduk. Canikli, biliyorsunuz
finanstan sorumlu Başbakan Yardımcısı. Kendisinin bize söylediği şey: Burada
temel olarak amaçlarının Körfez sermayesinin Türkiye’ye çekilmesiydi. Plan ve
Bütçe Komisyonundaki arkadaşlar hatırlayacaklar, tutanakları getirtebilirim.
Yani şimdi bir karar versin önce Hükûmet. Şimdi bakın, ikisi de söylese problem
değil. Maliye Bakanı ısrarla diyor ki: “Türkiye Cumhuriyeti vatandaşlarının
yurt dışında parasını getirteceğiz.”, diğer Sayın Bakan da diyor ki: “Körfez
sermayesini Türkiye’ye çekeceğiz.” O zaman ona da şunu sorduk: Körfez
sermayesinin Türkiye’ye gelmesi için nasıl bir engel var? Hiçbir engel yok. Tam
tersine, gayet de isabetli yapılmıştır. Sukuk ihraçları yoluyla o sermayenin
Türkiye’ye faizsiz bir şekilde gelmesini sağlayacak düzenlemeleri de Türkiye
yaptı. Ben bir bürokrat olarak bu çalışmaların içerisinde bulundum. Dolayısıyla
buna bir engel yok. Önce şunun kararı verilsin: Hangi parayı Türkiye’ye
getirmeye çalışıyoruz? Tabii karar çok net. Arkadaşlar, ben iyi niyetli
olduklarını düşünüyorum. O yüzden de ısrarla uyarmaya çalışıyorum. Lütfen, ben
AK PARTİ Grubundaki arkadaşları da uyarmaya çalışıyorum. Şu tasarıya bir
baksınlar. Ben de diyorum ki: “Bu beyandan dolayı Ceza Kanunu’nun 282’nci
maddesine göre soruşturmayacağım.” demeniz, tamamen “Sen bir suç gelirini
Türkiye’ye getirebilirsin ve bununla ilgili, seninle ilgili herhangi bir
kovuşturma, soruşturma yapmayacağım.” garantisini veriyorsunuz. Bu garantiyi
vermeyi nasıl izah ediyorsunuz?
Teşekkür
ederim. (MHP sıralarından alkışlar)
BAŞKAN
– Teşekkür ederiz Sayın Usta.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı (1/728) ile
Plan ve Bütçe Komisyonu Raporu (S.Sayısı 404) (Devam)
BAŞKAN
- Sayın milletvekilleri, tasarının tümü üzerindeki görüşmeler tamamlanmıştır.
III. – YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz.
BAŞKAN
– Maddelere geçilmesini oylarınıza sunacağım ancak bir yoklama talebi var. 
Sayın
Özel, Sayın Ağbaba, Sayın Karabıyık, Sayın Bakan, Sayın Engin, Sayın Yıldız
Biçer, Sayın Kayışoğlu, Sayın Çamak, Sayın Uslupehlivan, Sayın Atıcı, Sayın
Gaytancıoğlu, Sayın Arslan, Sayın Özdiş, Sayın Gürer, Sayın Bektaşoğlu, Sayın
Aydın, Sayın Basmacı, Sayın Hürriyet, Sayın Tarhan, Sayın Akaydın, Sayın Kayan,
Sayın Balbay.
Yoklama
için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı (1/728) ile
Plan ve Bütçe Komisyonu Raporu (S.Sayısı 404) (Devam)
BAŞKAN
– Maddelerine geçilmesini oylarınıza sunuyorum: Kabul edenler… Kabul
etmeyenler… Kabul edilmiştir. 
Birleşime
bir saat ara veriyorum. 
Kapanma saati: 19.56
BEŞİNCİ OTURUM
Açılma Saati: 21.03
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Mücahit
DURMUŞOĞLU (Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 112’nci Birleşiminin
Beşinci Oturumunu açıyorum.
404
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
burada.
Hükûmet
burada. 
Şimdi,
birinci bölümün görüşmelerine başlıyoruz. 
Birinci
bölüm 1 ila 25’inci maddeleri kapsamaktadır. 
ÖZGÜR
ÖZEL (Manisa) – Sayın Başkanım…
BAŞKAN
– Buyurunuz Sayın Özel. 
ÖZGÜR
ÖZEL (Manisa) – Dün tümü üzerinde görüşmeler başlarken Komisyondan tali
komisyonların raporlarının olmadığı, Komisyon üyelerinin haberdar olmadığı ve
tali komisyonlar tasarıyı görüşmedilerse bununla ilgili gerekçelerini bildirip
bildirmediklerine ilişkin sormuş ve varsa o tezkereleri görmek istemiştik. 
BAŞKAN
– Evet. 
ÖZGÜR
ÖZEL (Manisa) - Tam bu aşamaya ertelemiştik o talebi. 
BAŞKAN
– Evet, Komisyon Başkanı geçen birleşimde bana bu talebin yerine
getirileceğini, daha doğrusu, yazışmaların elinde olduğunu ifade etti. “Okuyabilirim”
dedi ancak ben “Sayın grup başkan vekilleri eğer isterlerse, söz talep
ederlerse ya da okunmasını isterlerse ben size söz veririm, okuturum.”
demiştim. 
ÖZGÜR
ÖZEL (Manisa) – Fotokopisini alsak yeterli efendim. 
BAŞKAN
– Şu anda Komisyon Başkanı burada değil ancak yazışmalar yine Komisyon üyesi
arkadaşımızda. 
ÖZGÜR
ÖZEL (Manisa) – Birer fotokopi alırsak yeterli. 
BAŞKAN
– Tamam, ben hemen fotokopilerini çektiriyorum ve sizlere dağıtımını yapıyorum.

Sayın
milletvekilleri, birinci bölüm üzerinde gruplar adına; Milliyetçi Hareket
Partisi Grubu adına Denizli Milletvekili Sayın Emin Haluk Ayhan. (Alkışlar)
Sayın
Ayhan, süreniz on dakika. 
MHP
GRUBU ADINA EMİN HALUK AYHAN (Denizli) – Teşekkür ediyorum. 
Sayın
Başkan, sayın milletvekilleri; 404 sıra sayılı Tasarı’nın birinci bölümü
üzerine Milliyetçi Hareket Partisinin görüşlerini arz etmek üzere söz aldım. Bu
vesileyle yüce heyeti saygıyla selamlıyorum. 
Sayın
Bakan, bazı kanunlarda acele değişiklik istiyorsunuz; bu, ihtiyaç olabilir.
Neden istiyorsunuz bunun bir izahı lazım. Yatırım ortamının iyileştirilmesi
için istiyorsunuz bize göre. Kimin yatırım ortamını iyileştireceksiniz? Türkiye
Cumhuriyeti devletinin, Türkiye Cumhuriyeti devleti özel sektörünün neyini
iyileştireceksiniz? Yatırım ortamını. Demek ki böyle bir şeye ihtiyaç var,
ihtiyaç hasıl olmuş. 
Tasarının
içinde yok yok; iflas erteleme var, yeni varlık barışıyla ilgili düzenleme var,
kaçak para işi göçek para işi denilen işler; Türkiye Büyük Millet Meclisi acaba
alet oluyor mu diye endişeleri muhalefetin doğal olarak var. Siz tabii, bu
arada biraz gerginsiniz. Önden söyleyene bir şey söylüyorsunuz, arkadan
söyleyene. Bunu kötü amaçla falan söylemiyorum. Ben size Komisyon üyesi
olmamama rağmen -eski üyesiyim- geldim sordum. Ya, bundan size bir talep geldi
mi Allah’ınızı severseniz diye sordum öyle değil mi? Siz de bana bir cevap
verdiniz. Şimdi, burada Genel Kurulda size soruyorum, hakikaten size böyle
“Benim yurt dışında kaçak göçek param var, getireceğim Türkiye'de yatırım
yapacağım, bana da bir kolaylık sağlayın, bunun Türk milletine de faydası olur,
işsize iş, aşsıza aş bir faydası olur.” Yoksa niye yapıyorsunuz siz bunu? Böyle
bir şey var. Biz bu kadar bir tomar laf söylüyoruz, siz de cevap vermek için
hakikaten, bakıyorum sıkıntıya girdiniz. Eskiden bu kadar stresli değildiniz
siz. Hakikaten maliye müfettişlerinin dışında herkese saldırıyorsunuz yani açık
söyleyeyim. Dolayısıyla sakin olmak lazım, bu işleri ya, memlekete yatırım
yaptınız, dünyanın parası geldi de Milliyetçi Hareket Partililer veya diğer
muhalefet partileri veya AK PARTİ’nin içinde muhalif olabilecek olanlar niye
karşı çıksın canım? Ne güzel, getireceksiniz yapacağız. Ama endişelerimizi de
söyleyeceğiz, bu, bu kadar olacak. 
Şimdi,
karşılıksız çek… Ya, bunu siz değiştirdiniz burada. Hatta siz derken
zatıalinizi kastetmiyorum, AKP hükûmetlerini kastediyorum, çekte burada sayın
bakanlar dediler ki: “Engizisyon dönemi tedbirleri, bunlar ekonomide
uygulanmaz.” Şimdi, geri dönüyorsunuz. Zatıaliniz belki farklı düşünüyor, o
günkü bakanlar, Sayın Babacan falan bunları söyledi buralarda, dışarıda da
söyledi. Sizin aldığınız tedbirlerde bir garabet, bir terslik var. İcra iflas
benim şimdi konuşacağım alan, orada da bir sıkıntı var. 2003’te Sayın
Erdoğan’ın imzasıyla -Cumhurbaşkanının- bu tasarı geldi, ondan altı yedi ay
önce bir değişiklik daha yapıldı. E Denizli’de -Kazım Bey biliyor, iş hayatının
içinde- icra iflas… Vallahi billahi, açık net söylüyorum, Sayın Bakan Nihat
Zeybekci 7 Haziran öncesi çıktı “Hakikaten bu şirketler iflas eder.” dedi,
bildi, takdir ediyorum. Bildi ama yani bu icra iflas ertelemesi olayı
sıkıntılı. Demek ki yönettiğiniz ekonomide birtakım problemler, birtakım
arızalar ne? Var. Bunları tartıştığımız zaman bize kızmayın. 
Ben
dün zatıalinizi izledim, başka arkadaşlara buradan baktım, ne var? Millî gelir
4,8 büyüdü, öyle değil mi? Her yerde konuşuyorsunuz. Millî gelir 4,8 büyüdü de
“3 binden -kaça- 10 bin dolara geldi.” diyorsunuz. Dolar bazında bakın, 2015’te
yıllık yüzde 9,9 düşmüş. Allah’tan korkun, bir de “Dolar bazında düştü.” deyin
canım, ne olacak? 2015 birinci çeyrek 2,8 düşmüş, ikinci çeyrek 10,6 düşmüş,
üçüncü çeyrek 13,8 düşmüş, dördüncü çeyrek 11,8 düşmüş. E canım, 2016’da 4,9
büyüdü, bir davul çalıp oynamadığınız var. Dolar bazı 6,3 düşmüş. Allah’tan korkun.
Yatırım ortamı, şimdi, burada var. 1,5 yatırımda ne var? 9,4. 2014’te ne olmuş
yatırımlar? Kamu yatırımları düşmüş. 15,2, 2015’te büyüyor. 2016 hedefi de eksi
2,2. Ya nerede hani ekonominin düzgün gitmesi? “Stable” diyorsunuz. Hani böyle
bir şey var mı? 
Özel
sektöre bakıyorsunuz, 0,7, 2014’te büyüyor. Yani binde 7, sonra binde 4, şimdi
de 7,3. Nasıl olacak bu? Şimdiye kadar doğru dürüst bir şey yok. Negatif
şeyden… Vakit de bitiyor ama. Negatif büyüme, ihracatın da yatırımların da
katkısı negatif o 4,8 dediğiniz şeye. 
Sizin
acele ettiğinizi ben anlıyorum ama sıkıntılı şeyi de lütfen söyleyin ya. Biz de
gidip de Türkiye batıyor demekten zevk almayız, biz de demiyoruz. Diyoruz işte
gayret edin, çalışın. Ama ya muhalefet de şurada bir şey derse, önünüze gelene
bir laf söylemeyin, arkanıza gelene de bir laf söylemeyin. Olsun, biz de bunu
nezaketimizden nezaket ölçüsünde söylemeye çalışıyoruz. 
Siz
Erhan Bey’i görüyorsunuz, biliyorsunuz yıllarca. “Bu işten anlamıyor. Okuduğunu
anlamıyor.” denir mi ya Sayın Bakan?
MALİYE
BAKANI NACİ AĞBAL (Bayburt) – Çok güzel anlıyor canım.
EMİN
HALUK AYHAN (Devamla) – Olur mu böyle bir şey ya?
KAMİL
AYDIN (Erzurum) – Dedi, dedi…
EMİN
HALUK AYHAN (Devamla) – Yani yakışık alır bir şey değil!
MALİYE
BAKANI NACİ AĞBAL (Bayburt) – Aramızı niye bozmaya çalışıyorsunuz?
EMİN
HALUK AYHAN (Devamla) – Şimdi, bak, bu olmaz.
MUSA
ÇAM (İzmir) – Olmaz…
EMİN
HALUK AYHAN (Devamla) – Bu üslubu bir düzeltmemiz lazım. Ben sizden hakikaten
Sayın Bakanım daha farklı bir üslup bekliyordum. 
Ben
açık söyleyeyim. Sizinle de iyiyiz ama Mehmet Şimşek’le, Sayın Şimşek’le… Olan
lafı söylüyorduk, hiçbir şey söylemiyordu adamcağız yani. Doğruyu söylediğimiz
zaman kabulleniyordu. Siz bir de kabullenmiyorsunuz sanki biz yalan yanlış
konuşuyormuşuz gibi.
MUSA
ÇAM (İzmir) – Bayburtlu o, Bayburtlu.
EMİN
HALUK AYHAN (Devamla) – Şimdi, büyümenin kalitesi düşük, istikrarsız,
tasarrufları rezil ettiniz, böyle gidiyor. 
Şimdi
gelelim şeye: Burada yandaş medya tasarıyla ilgili “devrim yaratacak iş” falan
diyor. Bunun devrim yaratacağı falan yok. 
Sayın
Bakanım, daha önce yaptınız. Zaten devrim yaratırdı. 
Denizli’de
serbest bölgede yatırım var mı Kazım Bey? Yok değil mi? Kaç senedir? On beş
senedir. Temel atmaya ben gitmiştim bürokratken. Var mı? Kaç tane şirket icra
iflasa gidiyor, iflas ertelemeye gidiyor? E, siz değiştirdiniz bunu. Yani
burada detay konuşacak bu kadar iş var ki ama vaktin yetmesi mümkün değil.
MUSA
ÇAM (İzmir) – Bütün yatırımlar Bayburt’a gidiyor, Denizli’ye gitmiyor.
EMİN
HALUK AYHAN (Devamla) – Bakın, bu sistem arızalı, sakat. İyi düşünün. Gelin
şunu bir düzeltelim ya. Biz tenkit ederken zevk almıyoruz ya. Biz size,
Türkiye’yi fevkalade iyi bir pozisyona getirdiniz de ya getirdiler ayıptır
demeyiz.
Biz,
dün, sizin grup başkan vekilinizin biriyle geçtik içeri oturduk. Ya şu kaçak
göçek para işine… Şirket ismi bile konuştuk. Şimdi benim burada bunu söylemem
uygun olmaz. Filanca böyle derse falanca böyle der, şu olur, bu olur diye
bunları konuştuk. 
ERKAN
AYDIN (Bursa) – Panama belgelerinde yayınladılar.
EMİN
HALUK AYHAN (Devamla) - Burada benim size özellikle söylemek istediğim… Bakın,
ben bunu Genel Kurulda falan söylemedim size, Komisyonda kimse duymadan “Ya,
çok mu talep var Sayın Bakanım?” falan dedim. Şimdi, biz bu işin usulünü,
adabını da biliriz. Ya, buna bir böyle bakmak lazım. 
Yalnız,
benim bundan sonraki şeyim var: Hakikaten, bakın, “İflas erteleme zor durumda
bulunan şirketler için etkili bir çıkış yolu.” demişsiniz daha önce, demek ki
olmamış, daha kötüye gitmiş. “Alacaklı ve borçlu arasında hassas denge gözeten
şeffaf bir icra iflas hukuku.” demişsiniz, kurtarmamış; bakın, tekrar
geliyorsunuz. “Ekonomik koşullarda beklenmedik değişiklikler nedeniyle aslında
ekonomik varlıklarını sürdürmesi mümkün olan sermaye şirketlerinin borçlarından
dolayı faaliyetlerini durdurmak zorunda kalmaması.” demişsiniz, olmamış, hepsi
tersine gitmiş. Esasen sizin bu getirdiğiniz tedbirler ne, biliyor musunuz? Siz
de söylediniz kürsüde, 2009’daki krizden sonra Portekizli, Batı Avrupa
ülkelerinin bazılarındaki problemlerden kaynaklanıyor. Öyle değil mi? Adamlar
da aştılar o problemleri büyük ölçüde. Siz bunları şimdi getiriyorsunuz, bu
problemleri Türkiye yaşamaya devam ediyor, siz kürsüden bunu söylediniz zaten. 
Şimdi,
dolayısıyla, ileriki aşamalarda değineceğim noktalara da değinmek genelini
konuşmaktan mümkün olmadı ama benim size şahsen hem bir muhalefet partisi
yetkilisi hem de bir milletvekili olarak… Hakikaten bizim sözlerimizden alınıp
burayı germeyin. Sükûnet size düşer Sayın Bakan, hakikaten geriyorsunuz, ben
çok üzülüyorum. 
Ben
teşekkür ediyor, saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Ayhan.
NURETTİN
ARAS (Iğdır) – 2001’deki yüzde 1.500 faizden de bahsedin. Su üstünde yürüsek
“Yüzme bilmiyor.” diyeceksiniz ya.
EMİN
HALUK AYHAN (Denizli) – Çok gelip gidiyordun o zaman bana.
BAŞKAN
– Şimdi, gruplar adına ikinci söz Halkların Demokratik Partisi Grubu adına
Diyarbakır Milletvekili Sayın Ziya Pir. (HDP sıralarından alkışlar)
Süreniz
on dakika.
Buyurun.
HDP
GRUBU ADINA ZİYA PİR (Diyarbakır) – Sayın Başkan, değerli milletvekilleri;
benden önceki sayın hatip konuşurken CHP sıralarından bir laf atıldı, “O
Bayburtlu, bütün yatırımlar Bayburt’a gidiyor.” dedi. İnanın öyle değil, bir
Gümüşhaneli olarak ben bunu bilirdim. Çünkü, Bayburt’a giden bütün yatırımlar
bir şekilde Gümüşhane üzerinden gider, oraya da bazı şeyler takılıp kalırdı.
Yok, Türkiye’de artık yatırım yapacak para kalmadı. Herhâlde bu yüzdendir ki
üçüncü veya dördüncü defa böyle kanunlar çıkartılıyor.
Ben
aslında farklı bir konuşma yapmak istiyordum ama ara vermeden önce Sayın Bakan
ile muhalif gruplar arasında bazı polemikler yaşandı. Dolayısıyla, ben de
konuşmamı biraz değiştirdim, biraz doğaçlama gidelim diyorum. Şimdi, orada
haram para mı, helal para mı diye bir tartışma oldu. Hangi paradır, hangi
sermayedir, kim getirecek, nereden getirecek; şöyle bir kurcaladım hafızamı
yani yurt dışında kimlerin parası olabilir? Bir, daha önce MHP sıralarından bir
hatip dedi ki: “Körfez’den gelecek olan sermayelerle ilgili husus zaten
bellidir, orada bir düzenleme yapmaya gerek yok.” doğrudur. İki, yurt dışında
iş yapan iş adamlarımız vardır, bunların da Türkiye’ye sermayeyi nasıl
getireceği bellidir. Üçüncü bir nokta, yurt dışında yaşayan vatandaşlarımız
vardır, Türkiye Cumhuriyeti vatandaşları, Batı Avrupa’da, Amerika’da yaşayan
ama holdingler sayesinde ve AK PARTİ’nin ilk dönem Sanayi Bakanı ve bazı
milletvekilleri sayesinde oralarda yaşayan insanlarımızda artık birikim yok.
Geriye ne kaldı? Kara para kaldı, vergi kaçakçıları kaldı, bunların dışında da
başka bir opsiyon ben görmüyorum.
Şimdi,
kara para deyince, yurt dışında kara para deyince tabii ki dünyada 175 tane,
bugün bilinen 175 tane offshore merkezi vardır. Eskiden, 1950’lere kadar bunlar
55 taneydi, şimdi 175’e çıkmış. 1987’ye kadar buradaki para miktarı bin milyar
dolardı. 1987’lerde biliyorsunuz Türkiye de dünyaya açıldı, daha sonra,
1989’dan sonra Çin, Hindistan, Güney Amerika’daki bazı ülkeler Güney Afrika’da
açılınca… Bu offshore merkezlerinde onlarca trilyon dolar para var. Bunların
üçte 2’si, sayın milletvekilleri, kara paradır, illegal işlerden kazanılmış
kara paralardır; üçte 1’i legaldir yani offshore’ların tamamı illegal
diyemeyiz, oradaki paraların da tamamı değildir ama üçte 2’si kara paradır. 
Bu
kara paralar nasıl oluşuyor orada? Önce, 7 tane çok bilinmiş offshore merkezi
vardır. Bunlar, hepimiz son haftalarda duyduk: Panama, Hong Kong, Liberya,
Bahamalar, Antiller, Cayman Adaları ve Bermuda Adaları. Bu paralar oralara
nasıl gidiyor? Buradan nasıl gidebilir? Ben bilmiyorum ama önümde İngilizce
yazılmış bir rapor var konuyla ilgili ve orada yani bir ülkeye mal gelir, bu
mallar genelde gemiyle gelir, gemiciklerle gelir ve o ülkeden, malın geldiği
ülkeden bir kara deliğe, “no man’s land”e para transfer edilir, kime gittiği
belli olmaz. Burada eğer sistem iyi işliyorsa kayıt altına alabilirsiniz ama
işlemiyorsa Türkiye’deki gibi, bunu kayıt altına alamazsınız, offshore
merkezlerine giren paraların da herhangi bir kaydı yoktur. 
Yakın
bölgelerde de offshore merkezleri vardır, demin saydığım 7 ülkeden biraz daha
yumuşaktır; Andorra, kumar merkezi olan Bulgaristan, Isle of Man, yine
yakınlarda Lihtenştayn, Lüksemburg, işte İsviçre’nin bazı kantonları, Malta,
Panama’yı dedim ve şaşırmayın sakın Singapur. Panama’yı daha önce duymuştuk,
Singapur’u da daha önce duymuştuk burada, birileri oralarda bazı
faaliyetlerdeydi. İki hafta önce de birileri bu gelecek olan tasarı için
“müjde” demişti, şimdi Singapur ismini görünce daha da bir anlam
yükleyebiliyorum ben buna. 
Şimdi,
oralarda, offshore merkezlerinin bazılarında çok kolay bankalar satın
alabiliyorsunuz. International Herald Tribune gazetesinde ilanlar var, diyor
ki: “9.990 dolara ful lisanslı banka” ya da Moskova’da haftalık gazete
Kommersant diyor ki: “300 bin dolara, 320 bin dolara bankanın yanında
Belize’nin vatandaşlığını da sana veriyorum ki bütün dünyayı İngiliz
vatandaşıymış gibi dolaşabilirsin.”
Şimdi,
bunları alıyorsunuz… Prosedüre çok fazla girmek istemiyorum, o bankalar
üzerinden o paraların nasıl aklandığını da daha sonraki oturumlarda isterseniz
anlatabiliriz, o konulara girebiliriz. Bu paralar offshore merkezlerinde ya hiç
vergilendirilmiyor ya da çok cüzi bir miktarda vergilendiriliyor ve -daha önce
de söylemiştim- offshore merkezlerinde bunların kayıtları tutulmuyor. 
Şimdi,
gelelim bu Yatırım Ortamının İyileştirilmesine Dair Kanun Tasarısı’na. Bir
ülkede suç işlemek istiyorsanız, daha detaylı şekilde söylemek gerekirse
hırsızlık yapmak isterseniz bunun için bir, fırsatın olması lazım; iki, o suçu
işleyebilmek için belli bilgilere sahip olmanız gerekiyor ve üçüncüsü yakalanma
ihtimalinizin düşük olması lazım. Normal ülkelerde bu üç noktayı ortadan
kaldırırsınız. Burada hemen şu bilgi geliyor: Offshore merkezleriyle ilgili
acaba Türkiye’deki bazı kamu bankaları müşterilerine, Türkiye’deki müşterilere
offshore merkezlerine para nasıl aktarılabilir, bu konularda bilgi veriyor mu?
Benim bu konuda bilgim yok, bu bir itham da değil, yanlış anlamayın ama
Hükûmetin bunları araştırması -çünkü kulağıma bazı iddialar geliyor- doğru
olur. 
Bu
tasarıyla ilgili, biz, diğer partiler gibi, Türkiye’ye yatırım gelmesini
elbette istiyoruz. Elbette Türkiye kalkınsın, insanlar daha iyi iş yerlerinde
çalışsın, inovasyon Türkiye’ye gelsin. Kimse buna karşı değil ama bunun yolu
yordamları vardır. İstikrarı sağlarsınız, hukuk devleti denen bir şey varsa onu
yerleştirirsiniz, demokrasiyi yerleştirirsiniz ki Batı Avrupalı bir ülkenin
büyükelçiliğine sizin Hükûmetinizden bir bakan gidip, öğle yemeğinde o ülkenin
6 büyük holdinginin karşısında oturup, onların problemlerini teker teker
telefonla çözmez. Eğer hukuk olsaydı Türkiye’de ve bu hukuk herkes için geçerli
olsaydı, o holdinglerin karşısına bizim bakanımız oturup küçük düşürtülemezdi. 
Bu
tasarıyla ne yapılıyor? Suç işleyenleri, vergi kaçakçılarını… Biraz önce
saydım, 3’ü söz konusu olmadığına göre 4’üncü; aynı, nasıl Putin’e mektup
gönderdiyseniz, onlara da böyle çiçekli, böcekli, kırmızı kurdeleli davetiye
gönderiyorsunuz, diyorsunuz ki: “Paranızı getirin, ben size hiçbir şekilde soru
sormuyorum, hiçbir şekilde cezası olmayacak, takibi olmayacak.” Biraz önce
bunlar söylendi, hatta “Türk Ceza Kanunu’nun 282’nci maddesi sizin için
uygulanmayacak.” diye konuşuldu. 2008, 2011, 2013’te bunlar geldi. Ben olsam iş
adamlarının yerinde ve param olsa, derim ki: “Ya, Türkiye’de istikrar yok,
nasıl olsa 2018’de yine gelir böyle bir şey, o zamanı beklerim.” 
Almanya’yla
ilgili, Sayın Bakan “Almanya da bunu yaptı.” dediniz. Almanya bunu bir kere
yaptı, 5 milyon euro verdi, CD satın aldı ama vergileri aldı; ondan sonraki
süreçte bu tür vakalarda vergi aldı, cezasını aldı ve futboldan anlayanlar
bilir, Bayern Münih’in menajeri Uli Hoeness, bu cezaları ödedikten sonra iki
buçuk yıl da cezaevinde yattı, daha yeni çıktı. 
Ya,
bu bilgileri de bu şekilde vermek lazım. Bizim gibi, iki senede, üç senede bir,
böyle bir şey getirmek… Bir kere getirirsiniz bunu. İki sene de doğru olmuş
bana göre, getirmişsiniz…
(Mikrofon
otomatik cihaz tarafından kapatıldı) 
ZİYA
PİR (Devamla) - …ama bugün yapılanlar pek doğru değil. 
Söylenecek
çok şey var ama 80-90 madde var herhâlde, daha bu konuları konuşacağız.
Teşekkür
ederim, hepinize saygılar sunarım. (HDP sıralarından alkışlar)
BAŞKAN
– Teşekkür ederiz Sayın Pir.
Bölüm
üzerinde gruplar adına üçüncü konuşmacı Cumhuriyet Halk Partisi Grubu adına
Eskişehir Milletvekili Sayın Utku Çakırözer.
Süreniz
on dakika.
Buyurunuz
Sayın Çakırözer. (CHP sıralarından alkışlar)
CHP
GRUBU ADINA UTKU ÇAKIRÖZER (Eskişehir) – Teşekkür ederim Sayın Başkan.
Sayın
Başkan, değerli milletvekilleri; 404 sıra sayılı Kanun Tasarısı’nın birinci
bölümü hakkında grubumuz adına söz almış bulunuyorum. Yüce heyetinizi saygıyla
selamlarım.
Cumhuriyet
Halk Partisi olarak biz, ülkemizin daha çok üretmesini, ekonomimizin büyümesini
ve halkımızın bu refahtan hakça pay almasını savunan bir anlayışa sahibiz. Daha
çok üretmenin, daha çok büyümenin yolu ise daha fazla yatırımdan geçer.
Dolayısıyla, yatırım ortamının iyileştirilmesine yönelik düzenlemeleri ülkemiz
açısından her zaman yararlı görürüz. Ancak Türkiye’ye yatırım gelmiyor
olmasının temel nedeni bu tasarıda yer alan ve bizim de çoğuna genelde karşı
olmadığımız teknik düzenlemeler değildir. Yatırımcıların her ülkede baktıkları
konular bellidir: Evrensel ilkelerin geçerli olduğu bir hukuk devleti, tarafsız
ve bağımsız bir yargı, bir günden diğerine değişmeyen bir ekonomi düzeni,
içeride toplumsal barış, dışarıda karşılıklı ulusal çıkarlara dayalı barışçı
politikalar izleyen bir ülke. 
Değerli
arkadaşlarım, mahkemelerin bağımsızlığını ve tarafsızlığını yitirdiği, gazetecilerin,
akademisyenlerin, yazan çizen aydınların cezaevine tıkıldığı bir ülkeye
yatırımcı niye gitsin? Cumhurbaşkanının “Anayasa’yı tanımıyorum.” dediği,
halkın yarısının oyunu almış bir Başbakanın bir gecede değiştirildiği, toplumun
her geçen gün yeni düşmanlar ilan edilerek kutuplaştırıldığı, dışarıda bir tek
dostumuzun dahi kalmadığı bir ortamda yatırım gelir mi? İçeride toplumsal
barışın sağlanamadığı, metropollerde patlayan canlı bombalar nedeniyle
insanların sokağa çıkamadığı, çıkmaya korktuğu bir ortam var. Ben bu konuşmaya
hazırlanırken Fransa’nın İstanbul Başkonsolosu terör tehdidi nedeniyle bugünkü
millî gün resepsiyonlarını iptal etti, Konsolosluğu kapattıklarını duyurdu.
Böyle güvensiz bir ortama hangi yatırımcı niye gelsin? Yolsuzlukla mücadelede
iki yılda dünya çapında 13 basamak birden düşen bir ülkeye yatırım gelir mi?
Son derece keyfî kayyumluk ve müsadere uygulamalarına bakan hangi yatırımcı
koşa koşa Türkiye’ye gelir? Bırakın yabancı yatırımcıyı, yerli girişimcimiz
dahi yatırım yapmaz ve nitekim yapmıyor zaten. 
Yani,
değerli arkadaşlarım, temel sorunumuz hukuk devleti meselesidir; öncelikli
konumuz tarafsız ve bağımsız bir yargı ihtiyacıdır; gençlerimizi çağın
gerekleriyle buluşturacak bir eğitim sistemi ihtiyacıdır. 
Değerli
arkadaşlarım, peki bu tasarı neden böyle apar topar önümüze geldi? Çünkü kriz
kapıda, acil kaynak lazım. Ekonomi o kadar sıkışmış durumda ki kaynağını dahi
sormadan yolsuzluk, rüşvet, her türlü illegal faaliyete batmış olabilecek
paraların acil olarak sisteme sokulması lazım. 
Daha
önce komisyonda da ifade ettik. Bu paketin içeriğindeki yatırımı
kolaylaştırıcı, teşvik edici teknik düzenlemelere birkaç ciddi mesele dışında
karşı olmadık. Genel bir itirazımız var tabii ki, toplumun geniş kesimlerinin
haklı beklentisini yansıtan bir itiraz bu. Bu Hükûmet madem 78 milyonun
Hükûmeti, bu Meclis madem 78 milyonun Meclisi, yatırımlar için işverene,
girişimciye yönelik destekte bulunalım ama aynı zamanda ülkemizin en büyük ana
damarını oluşturan emekçilerimizin hayatına da dokunalım, teşvikler,
kolaylıklar getirelim. Unutmayalım ki yatırımlar, içinde çalışanlarıyla,
emekçileriyle yatırım olurlar; onlarsız sadece dört duvardan ibarettirler.
Ekonominin bir ayağı yatırım ise, sermaye ise, bir diğer ayağı emektir,
üretimdir. Emekçi dikkate alınmadan getirilecek düzenlemeler de tek ayaklı
kalmaya mahkûmdur. 
Bakın,
ekim ayında 1.300 liralık asgari ücret, gelir vergisi tarifesine takılacak.
Milyonlarca kişiyi ilgilendiriyor. Onunla ilgili bir tedbir bu torbada var mı?
Yok. Taşeron çalışanlar kadro bekliyor, yüz binlerce, verdiğiniz sözlerin
yerine getirilmesini bekliyor. Bu torbada var mı? Yok. Tarım danışmanı 2.600
kardeşimiz getirilen son düzenlemelerle işsiz kaldı. Onlara bir müjde var mı?
Maalesef yine yok. 
Değerli
arkadaşlarım, görüşmekte olduğumuz birinci bölüme ilişkin iki önemli kaygımızı
burada vurgulamak isterim. Tasarının 20’nci maddesiyle, vergi kaçıran, naylon
fatura düzenleyenlerin, vergi teşvik ve desteklerinden yararlanabilmelerinin
önü açılmaktadır. Yani sahte belge düzenlediği yargı kararıyla kesinleşen
kişiler hem devleti aldatacaklar hem de devletin verdiği her türlü teşvikten
faydalanacaklar. Böyle bir düzenleme kabul edilemez. 
Tasarının
22’nci maddesiyle getirilen izaha davet uygulaması ise büyük sakıncalar yaratması
muhtemel bir düzenlemedir. Somut delillerin kuşkulu karine gibi, dayanaksız
karinelerin ise ileri sürülerek mükelleflerin beyanını düzeltmeye zorlanması da
söz konusu olabilecektir. Düzenleme mükelleflere karşı bir tehdit ve şantaj
unsuru olarak kullanılabilme potansiyelini taşımaktadır. 
Değerli
arkadaşlarım, bakın, bugün Türkiye’nin vergi şampiyonları açıklandı. Cumhuriyet
Halk Partisi olarak tüm vergi mükelleflerimizi ekonomiye ve istihdama katkıları
nedeniyle kutluyor, teşekkür ediyoruz. Bakın, bu ülkede bir yanda helal
kazancının vergisini düzgün ödeyen binlerce girişimcimiz var, yüz binlerce
esnafımız var, kaynağında vergisi alınan milyonlarca emekçimiz, memurumuz var.
Öte yanda ise bu tasarıyla vergi kaçıranlar, sahte belge düzenleyenler, kara para
aklayanlar muteber görülüp teşvik edilmekteler. Bu yapılan, helal kazancının
vergisini ödeyen dürüst, namuslu yurttaşlarımıza karşı çok büyük haksızlıktır,
adaletsizliktir. 
Değerli
arkadaşlarım, bu tasarı Hükûmetin deyimiyle bir de varlık barışı getirmekte.
Yurt dışındaki varlıkların Türkiye’ye getirilip ekonomiye kazandırılması
kuşkusuz önemlidir. Nitekim, geçmişte bu yönde üç benzer kanun çıkmış, sınırlı
da olsa varlık girişi ve vergi geliri elde edilmiştir. Bugüne kadarki varlık
barışlarında Türkiye’yi kara para aklayan ülke konumuna sokacak düzenlemelerden
özenle kaçınılmıştır ama bu kez, anlaşılan o ki, öyle büyük bir sıkışma hâli
var ki “Para gelsin de nasıl gelirse gelsin.” denmiş, her türlü yasal fren ve
önlem bir kenara bırakılmış durumdadır. İster Türk vatandaşı ister yabancı
olsun sisteme giren paraların nereden ve kimden geldiği asla
soruşturulmayacaktır. İşin ilginci, tek kuruş vergi dahi istenmeyecektir.
Değerli
arkadaşlar, tüm ekonomistlerin üzerinde mutabık olduğu bir tespit var: Vergisiz
barış kara para getirir. Bunu sadece biz, muhalefet değil, konunun uzmanı
maliyeciler, gazeteciler, hukukçular söylemekte, günlerdir kamuoyunu
uyarmaktalar. 
Ayrıca,
yine bu düzenlemeyle gerçek ve tüzel kişilere para ve diğer varlıklarını üçüncü
kişiler adına da Türkiye’ye getirme hakkı tanınıyor, üstelik belge de
istenmeyecek. Türkiye Cumhuriyeti vatandaşlığı şartı da getirilmediği için
dünyanın herhangi bir yerinden herhangi bir kişi şaibeli paralarını başkasının
adına Türkiye’ye getirip aklama imkânına sahip olacak. Görüldüğü üzere, bu
düzenleme Türkiye’yi tam bir kara para cennetine çevirecek; rüşvet, yolsuzluk,
kaçakçılık ve benzeri yasa dışı yollardan elde edilerek yurt dışına çıkarılan
para ve diğer varlıkların cezasız Türkiye'ye getirilerek aklanmasının önü
açılacaktır. Belge istenmeyeceği için suçtan elde edilmiş ve Türkiye'de kayıt
dışı tutulan para ve varlıklar da sisteme sokularak aklanmasının yolu
açılacaktır. Düzenlemenin Panama belgeleri skandalının ortaya çıkmasından hemen
sonra gündemimize getirilmesinin tesadüf olmadığı kanısındayız. Orada ve diğer
vergisiz cennetlerde tutunamayan paralar Türkiye'ye bu yolla getirilecek,
hiçbir araştırma, soruşturma ya da kovuşturmaya uğramadan aklanarak sisteme
sokulacaktır.
Değerli
arkadaşlar, gelecek paraların yatırıma geleceğinin garantisi de yoktur. Başka
ülkelerdeki varlık barışı düzenlemelerinde gelen varlıkların o ülkede belli
süre kalmasını zorlayıcı tedbirler de konmaktadır. Ama bu tasarıyla varlıkların
bildirim ve beyan tarihinden itibaren her zaman Türkiye dışına çıkarılmasına
imkân tanınmıştır.
Değerli
arkadaşlarım, bu tasarının bu şekilde çıkması başımıza çok büyük işler
açacaktır. Eğer siz sorgusuz, sualsiz yurt dışından transferlerin önünü açar,
hele hele üçüncü kişilerin gönderdiği değerleri ilgisi olmayan başka kişilerin
hesaplarında yasal olarak kabul etmeye başlarsanız bunun adı dünyanın her
yerinde “şüpheli işlem” olur. Şüpheli işlem üzerinde araştırma, inceleme
yapmamak da ülkemizi kara para aklama suçlamasıyla karşı karşıya bırakacaktır.
Bu durum, kara para ve aklanmasına ilişkin uluslararası hukuk kuralları,
uluslararası anlaşmalar ve Türkiye'nin tarafı olduğu ikili anlaşmalara
aykırılık teşkil etmektedir.
İşin
trajikomik olan bir tarafı da var. Taraf olduğumuz bu anlaşmalardan birisi kısaca
BEPS olarak bilenen Matrah Aşındırması ve Kâr Artırımı Eylem Planı’dır. Amacı
tüm dünyada vergi şeffaflığı ve karşılıklı bilgi değişim anlaşmaları için
küresel bir model oluşturmaktır. Bu eylem planı daha geçen yıl Türkiye'nin ev
sahipliğinde yapılan G20 Zirvesi’nde Antalya’da onaylanarak hayata geçirildi.
Üzerinden bir yıl bile geçmeden, Türkiye, amaçlanan şeffaf model ile taban
tabana zıt bir tasarı ile sadece Türkiye'nin değil dünyanın da karşısına
çıkmaktadır, dünyanın önüne geçmeye çalıştığı ve ciddi mücadele verdiği kara
para işlemlerine meşruiyet kazandırmaktadır.
Değerli
arkadaşlarım, bir kez daha vurgulamak isterim ki, Türkiye “kara para aklayan
ülke” olarak nitelendirilse ülkemizin uluslararası finans sektöründen
dışlanması gündeme gelecektir. Bu yaptırımlar başta finans kurumları olmak
üzere tüm ithalat ve ihracat yapanlar ile basit bir havale yapacak sıradan
insanları dahi etkileyecektir.
Değerli
arkadaşlarım, bakın, yatırım ortamı iyileşsin, sermaye gelsin diye 80 maddelik
bir düzenleme yapıyoruz ama bunlar arasında yer alan geçici 2’nci madde
yüzünden “kara para cenneti” suçlamasıyla karşı karşıya kaldığımız an aslında
bu kanunu asıl amacından saptırmış olacağız yani yatırımı, yatırımcıyı teşvik
etmiş olmayacağız. Türkiye’de yapılan işlemlere şüpheli işlem gözüyle bakılmaya
başlandığı an yerli, yabancı hiçbir girişimci gelip yatırım yapmayacaktır. O
yüzden, geçici 2’nci maddeyle getirilen düzenleme Türkiye’nin itibarı açısından,
Türkiye’deki yatırım ortamı açısından iyileştirici değil, tam tersine felaketin
başlangıcı olacaktır.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Çakırözer.
Bölüm
üzerinde şahsı adına Bayburt Milletvekili Sayın Şahap Kavcıoğlu.
Süreniz
beş dakika.
Buyurun.
(AK PARTİ sıralarından alkışlar) 
ŞAHAP
KAVCIOĞLU (Bayburt) – Sayın Bakanım, değerli milletvekillerim; Yatırım
Ortamının İyileştirilmesi Amacıyla Bazı Kanunlarda Değişiklik Yapılmasına Dair
Kanun Tasarısı üzerine söz almış bulunmaktayım. Öncelikle, yüce Meclisi
saygıyla selamlıyorum.
Değerli
milletvekilleri, AK PARTİ hükûmetleri zamanında geliştirilen, piyasalarda özel
sektörün de yatırımlarının artması büyüme ve kalkınmanın hız kazanmasına önemli
ölçüde katkı sağlamıştır. AK PARTİ döneminde yıllık yüzde 9,4 seviyelerini gören
büyüme oranlarımız, rakamlarımız küresel dalgalanmalardaki yaşanan aksaklıklara
rağmen aynı oranda, dünyadaki diğer ülkelerden daha yukarılarda devam etmiştir.
2015 yılında ülkemizde yüzde 4 seviyesinde yine büyüme gerçekleştirilmiştir ki
bu da dünyada yine Çin’den sonra en büyük büyümelerden bir tanesidir ki Avrupa
Birliği ortalama büyümesi yüzde 2’dir. Bu da hem büyüme rakamları olarak hem de
dışarıdaki ihracat ve diğer rakamlar açısından önemli bir göstergedir.
Değerli
milletvekillerim, yatırımın iyileştirilmesi için çok önemli değişiklikler
yapılıyor, bunların semeresi de AK PARTİ döneminde her zaman olumlu anlamda
sonuçlandırılmaktadır. Ama daha fazla yatırım yapılması, ekonomi paketimizdeki
yatırımların daha fazla netice vermesi için bazı düzenlemeler de gerekiyor. Bu
düzenlemeler de bu paket içerisinde yerini alacaktır. Türkiye’nin her yerinde
bu yatırım paketinin uygulamaya alınmasıyla, organize sanayilerde ve diğer
küçük işletmelerdeki firmaların Türkiye’nin her yerinde, gittikçe yatırım
tutarları artmaktadır. Bugün Türkiye’nin artık her ilinde organize sanayiler
bir değil, birden fazla. Her organize sanayi de… Artık 50’nin üzerinde yüzlerce
firma faaliyet göstermektedir. Bunların artık dünyanın her yerine ihracat yapar
hâle geldiklerini, dünyayla entegre olduklarını görmekteyiz. Bunun en önemli…
Türkiye’de bu yatırımlara karşı olduğumuz yerlerde bile, Diyarbakır’da hem
firma sayılarının artması hem ihracat… 6 milyon dolardan 280 milyon dolara
yükselmiş bir ihracat rakamı Diyarbakır’da sadece. Dolayısıyla,
ihracatçılarımıza sağlanan bu yeşil pasaport olayı -bu düzenlemeyle- dünyadaki
ihracatçılarımızın dünyayla entegre olması açısından, her yerde daha iyi işler
yapması açısından önemli bir fırsattır. Bugün dünyanın her yerine ihracat yapan
bir Türkiye ve iş adamlarından söz ediyoruz. Yani, ihracatçılarımıza diyoruz
ki: Yap ihracatını, al yeşil pasaportunu.
Sayın
milletvekilleri, bugün bu varlık barışı paketinden de bahsettiğimizde, bu
düzenleme, varlık barışıyla ilgili düzenlemelerimizde, bir saattir burada
konuşmalarımızda kara para aklanması diye söyleniyor ki bu kara para aklanması
değildir, gurbetteki sermayenin yurda geri dönmesini sağlama operasyonudur.
Özellikle “offshore” bankalarda, kıyı bankalarda, baktığınızda, insanların
oralara para göndermelerinin birkaç nedeni vardır ama en önemli nedeni,
insanlar, kişi ve kurumlar varlıklarının karşı karşıya olduğu siyasal riskin
derecesini düşürmek için… Bugün ülkemizde böyle bir siyasal risk kalmamıştır.
Dolayısıyla da artık bu paraların Türkiye’ye gelmesi söz konusudur.
ÖZGÜR
ÖZEL (Manisa) – Türkiye’de siyasal risk olmaz mı ya, başbakan değişiyor sabah
ülkede! 
MELİKE
BASMACI (Denizli) – Siz hangi ülkede yaşıyorsunuz?
ŞAHAP
KAVCIOĞLU (Devamla) – Yani, Türkiye’de siyasal risk, mümkün değil, yoktur. 283
milyar dolar olan özel sektör borçlanmasının… Geçen de söyledik, bu bir itibar
meselesidir. Batık bir insana, firmaya kesinlikle kimse borç vermez.
Dolayısıyla, bugün Türkiye özel sektörünün 283 milyar dolar borçlanması, hem
oradaki bizim paralarımızı hem de Türkiye'nin güvenini göstermesi açısından çok
önemlidir. Yani, şunu söylüyoruz: İhracatçılarımız dünyaya, zenginlerimiz
Türkiye’ye doğru yelken açmaktadır çünkü küresel durgunluğa karşı meydan okuyan
bir Türkiye var, bunu da hepimiz görmekteyiz. Türkiye’yi batan bir ülke olarak
göstermek -biraz önce konuşmacılardan dinlediğimiz- Türkiye'nin bu
kredibilitesini görmemek Türkiye açısından üzücü, sizin adınıza da üzücü.
Dolayısıyla, Türkiye'nin bugün dünyadaki itibarı, Türkiye'nin ekonomik
rakamlarına baktığımızda, analiz ettiğimizde zaten çok net bir şekilde ortaya
çıkmaktadır. 
Dolayısıyla,
bu paketin ülkemize hayırlı olmasını diliyor, hepinize saygılar sunuyorum. (AK
PARTİ sıralarından alkışlar) 
BAŞKAN
– Teşekkür ederiz. 
Şimdi
birinci bölüm üzerinde Hükûmet adına Maliye Bakanı Sayın Naci Ağbal. (AK PARTİ
sıralarından alkışlar) 
Süreniz
on dakika Sayın Bakan. 
MALİYE
BAKANI NACİ AĞBAL (Bayburt) – Sayın Başkanım, değerli milletvekilleri;
tasarının birinci bölümü üzerinde Hükûmet adına konuşmak üzere huzurlarınıza
gelmiş bulunmaktayım. Sözlerime başlarken hepinizi saygıyla, sevgiyle
selamlıyorum. 
Tasarının,
biliyorsunuz, genel başlığı: “Yatırım Ortamının İyileştirilmesi” Dolayısıyla,
tasarının tümü üzerinde genel olarak değerlendirme yapmak gerekirse; bugünkü
yatırım ortamında yatırımcılarımızın karşılaştıkları hukuki sorunları ortadan
kaldırmaya çalışıyoruz; özellikle yatırım döneminde ortaya çıkan birtakım
maliyetleri ortadan kaldırmaya çalışıyoruz; özellikle işletme döneminde damga
vergisi, harç, banka sigorta muameleleri vergisi gibi gerçekten dolaylı işlem
vergilerinin işletmeler üzerinde oluşturduğu maliyetleri ortadan kaldırmaya
çalışıyoruz; yine Türkiye’yi gerçekten bir üretim merkezi, yatırım merkezi,
istihdam merkezi hâline getirecek düzenlemeler yapıyoruz. Dolayısıyla tasarı
gerçekten bugün özel sektörün, piyasanın, sivil toplum örgütlerinin
beklentilerini önemli ölçüde karşılıyor. Bu yapılacak düzenlemeler hayata
geçtiğinde özellikle reel sektörde finans kullanmak isteyen işletmelerimiz
üzerindeki vergi yüklerinde önemli indirimlere gidiyoruz. Özellikle yatırım
yapmak isteyen, yatırım teşvik belgesi alıp yatırım yapmak isteyen
firmalarımızın yatırım döneminde karşılaştıkları maliyetleri önemli ölçüde
azaltıyoruz. Dolayısıyla burada yatırım ortamının iyileştirilmesine gerçek
manada katkı veren bir tasarı söz konusu.
Yine,
bu tasarının içerisinde bir süredir kamuoyunda tartışılan iflas erteleme
meselesiyle ilgili çözümler getiriyoruz. Doğrudur, hem iflas erteleme konusu
olsun hem de çekle ilgili düzenlemeler olsun geçmişte sistemin o günkü
koşulları içerisinde karşılaşılan sorunları çözmek üzere birtakım düzenlemeler
yapıldı. Bunlar o dönemde iyi niyetle yapılan, piyasanın önünü açmak için
yapılan düzenlemelerdi fakat uygulama sırasında yine özel sektörün gündeme
getirdiği bazı sorunlarla da açıkçası karşılaştık. Ekonomi dinamik bir
süreçtir, ekonomi statik bir süreç asla olamaz. Dolayısıyla siz belli bir
tarihte, belli bir dönemde, o günün koşullarında ortaya çıkan ihtiyaçları
karşılamak üzere bir düzenleme yaparsınız ama ekonominin içerisindeki birtakım
aktörler farklı davranışlar sergilediği zaman bu defa sorun farklı bir noktada,
farklı bir şekilde tezahür eder. O zaman ne yapmanız lazım? Ekonomi yönetimi
olarak, Hükûmet olarak bu defa yeni ortaya çıkan sorunları çözmeniz lazım.
Dolayısıyla bu tasarı içerisinde gerek iflas erteleme gerekse çekle ilgili
getirilen düzenlemelerin arkasında yatan temel neden o düzenlemelerin yapıldığı
tarihten sonra ekonomide ortaya çıkan yeni ihtiyaçlardır ve bugün hepimiz
biliyoruz ki çekte karşılaşılan sorunların mutlaka ve mutlaka bir an önce
çözülmesi ve çekin yine bir ödeme ve kredi aracı olarak yaygın bir şekilde
kullanılması lazım. Burada gerek özel sektör kuruluşlarıyla gerekse sivil
toplum kuruluşlarıyla yapılan istişarelerde görüldü ki özellikle karşılıksız
çıkan çeklerle ilgili olarak caydırıcı bir yaptırım müessesesi getirmememiz
hâlinde gerçekten iyi niyetli çek lehtarları bundan mağdur olabiliyorlar. Bu o
zaman ne oluyor? Çekin piyasadaki yaygın kullanımının önünde bir engel
oluşturuyor. Dolayısıyla, piyasadaki çek üzerinden oluşturduğumuz kredi hacmini
de kendi elimizle daraltmış oluyoruz. Dolayısıyla, bugün Hükûmet olarak, çekle
ilgili olsun, iflas ertelemesiyle ilgili olsun getirdiğimiz düzenlemeler gerçekten
geniş bir istişareyle ortaya çıkan düzenlemelerdir. O gün o düzenlemeler
yapıldığında da doğruydu, bugün bu yaptığımız düzenlemeler de bugünkü
ihtiyaçlar çerçevesinde doğrudur. Ekonominin bu şekilde dinamik bir süreç
olduğunu da mutlaka düşünelim. 
İflas
ertelemesiyle ilgili olarak tabii en çok gündeme gelen konu iflas ertelemesi
müessesesi aslında ekonomide işletmeleri ayakta tutmak için önemli bir
müessese. Modern ekonomilerde, modern hukuk sistemlerinde şirketleri ayakta
tutan, zor durumlarında onlara kol kanat geren ama bir taraftan da aslında
gerçek manada alacaklıların da haklarını koruyan bir sistem. Dolayısıyla,
getirdiğimiz düzenlemede iflas erteleme müessesesini amacı dışında farklı bir
noktaya taşımıyoruz; tam tersine, amacına uygun bir yapıya dönüştürüyoruz. Bu
çerçevede, özellikle iflas erteleme müessesesinin kötüye kullanılmasına neden
olan birtakım hukuki faktörleri ortadan kaldırıyoruz. Bu bakımdan yapılan
düzenlemelere bakıldığında, iflas erteleme talebinin ticaret siciline bildirimi
ve ilanı sağlanarak alacaklılara itiraz hakkı sağlanmaktadır. Biliyorsunuz,
iflas ertelemede alacaklılar bakımından iflas erteleme süreci devam ettiği
zaman alacakları tahsil etmiyoruz. Dolayısıyla burada iflas erteleme sürecinden
etkilenecek olan alacaklıların bu süreçten haberdar olmaları noktasında sistemi
daha da etkin hâle getiriyoruz. Erteleme başvurusu üzerine verilebilecek
tedbirlere açıklık getiriyoruz. Erteleme hükümlerine ihtiyati tedbirler ile
ihtiyati hacizleri de dâhil ediyoruz. 
Yine,
iflas erteleme kararlarına karşı alacaklılar ile diğer ilgililere itiraz ve
istinaf yoluna başvurma imkânı verilmektedir. Biliyorsunuz, iflas erteleme
süresi mevcut yasal düzenlemelerde uygulamadan kaynaklanan sebeplerle sekiz
yıla kadar uzayabilmektedir. Hâlbuki iflas erteleme sürecinin bu kadar uzun
sürmesi aslında hem şirket sahipleri bakımından hem de alacaklılar bakımından
doğru ve verimli bir yöntem değil. Dolayısıyla burada iflas ertelemenin
sürecine ilişkin yeni süreler getiriyoruz. Burada yapmış olduğumuz düzenlemeyle
bir yıl olan iflas erteleme süresinin azami bir yıl daha uzatılabileceği
hususunu yasada düzenliyoruz. Ayrıca, konkordato yoluyla borçların tasfiyesini
cazip hâle getirebilmek için konkordato tasdikine ilişkin yargılamanın kanunda
öngörülen sürede belirtilmemesi hâlinde tasdik makamına tedbir yoluyla
tedbirleri, takipleri durdurma ve yeni takibi yasaklama yetkisi de
verilmektedir. Dolayısıyla umuyorum ki bu iflas ertelemeyle ilgili yapacağımız
düzenlemeler hayata girdikten sonra hem iflas erteleme müessesesi daha etkin,
daha verimli hem de iflas erteleme hakkını kullanmak isteyen şirketlerimizin
hakkını koruyan ama diğer taraftan da iflas ertelemeden etkilenen alacaklıların
hakkını da koruyan bir müessese hâline dönüşecek.
Yine,
birinci bölümde yapılan düzenlemelerde banka ve sigorta muameleleri vergisine
ilişkin olarak birtakım düzenlemeler yapıyoruz. Biliyorsunuz banka ve sigorta
muameleleri vergisi esas olarak finans sektöründe finansal işlemler yapanlar
üzerinden alınan bir vergi. Dolayısıyla burada finansman temin edenler ile
finanstan yararlanan arasında bir maliyet unsuru olan banka ve sigorta
muameleleri vergisini belirli noktalarda istisna hâline getiriyoruz. Böylelikle
banka ve sigorta muamelelerinin reel sektör firmaları üzerindeki oluşturduğu
maliyetleri de aşağı çekmek imkânına kavuşuyoruz. 
Yine
burada sigorta sözleşmeleri yapılmasına ilişkin olarak bir sigorta sözleşmesi
iptal edilmişse buna bağlı olarak alınan banka ve sigorta muameleleri
vergisinin de alınmaması imkânını getiriyoruz. 
Dolayısıyla
burada, birinci bölümde yapılan düzenlemeler ve diğer bölümlerde yapılan
düzenlemeleri bir arada değerlendirdiğimizde gerçekten önemli düzenlemeler
hayata geçiriyoruz. Yurt dışındaki varlıklarını Türkiye’ye getiren
vatandaşlarımız ile yurt dışındaki varlıklarını Türkiye’ye getirmek isteyen
başka ülke vatandaşlarının da ekonomiye katacağı taze kanla umuyorum ki
önümüzdeki dönemde yatırım artacak, üretim artacak, istihdam artacak, ülkemizde
son on dört yılda oluşturduğumuz kalkınma hamlesi inşallah 2023 hedeflerine
uygun bir şekilde devam edecek. 
Bu
çerçevede birinci bölümde yapılan yasal düzenlemelerin memleketimize,
milletimize, yatırımcılarımıza hayırlı olmasını diliyorum, saygılar sunuyorum.
(AK PARTİ sıralarından alkışlar) 
BAŞKAN
- Teşekkür ederiz Sayın Bakan. 
Birinci
bölüm üzerinde şahıslar adına ikinci ve son konuşmacı İstanbul Milletvekili
Sayın Mehmet Bekaroğlu. 
Süreniz
beş dakika. 
Buyurun.
(CHP sıralarından alkışlar)
MEHMET
BEKAROĞLU (İstanbul) – Sayın Başkan, değerli milletvekilleri; 404 sıra sayılı
Yasa’nın birinci bölümü üzerine konuşuyoruz. Bu yasanın başlığı: “Yatırım
Ortamının İyileştirilmesi” Tabii, herkes, ülkenin yatırım ortamı
iyileştirilsin, Türkiye büyüsün, millî gelir artsın, işsizlik azalsın; bunları
istiyor. Ama bir soru var, bu sorunun cevabını kimse vermedi. On dört yıllık
bir iktidar, ne oldu da yatırım ortamını iyileştirme ihtiyacı duydu?
SALİH
CORA (Trabzon) - Dünya piyasalarında bir daralma var.
MEHMET
BEKAROĞLU (Devamla) - Evet, dünya piyasalarında bir daralma varmış! Bu çok
klasik bir savuna yöntemidir. Psikolojik bir olaydır da bu. Herkes, kişiler de,
kurumlar da, hükûmetler de bu arada kendilerinin ortaya çıkarmış oldukları
sorunların vermiş olduğu sıkıntıları azaltmak için -savunma mekanizması bu
sevgili arkadaşım- yansıtırlar başka taraflara. “Piyasalar böyle.”, “Dış
düşmanlarımız var bizim.”, “Yedi düvel bizle savaşıyor.” filan, sürekli şekilde
kendi yanlışlarını bunlarla örterler. İş öyle değil değerli arkadaşlarım. Siz
Türkiye’deki yatırım ortamını bozdunuz. Sadece yatırım ortamını bozmadınız siz,
Türkiye’deki iç barışı da bozdunuz, Türkiye’deki iç barışı da ciddi bir şekilde
bozdunuz. (CHP sıralarından alkışlar) Bugün Türkiye, cumhuriyet tarihinin
hiçbir döneminde görülmemiş kadar iç barışı bozulmuş bir ülkedir değerli
arkadaşlar. Bugün rastladığımız, yaşadığımız gerginliği, kutuplaşmayı hiçbir
dönemde yaşamadık. Buna gerek yoktu. Bunu siz bir siyasi argüman olarak,
enstrüman olarak kullanıyorsunuz, bu toplumsal gerginliği, ama son derece
tehlikeli bir şey bu. 
Değerli
arkadaşlarım, şimdi piyasalar filan diyorsunuz. Bayramda hepiniz
gitmişsinizdir, kendi seçim bölgelerinizi de gezdiniz. Piyasaların ne durumda
olduğunu, gerçekten yatırım ortamının perişan olduğunu hepiniz çok kesin bir
şekilde biliyorsunuz. Birinci sebep: Bir defa güven yok, güvenmiyorlar artık
Adalet ve Kalkınma Partisi Hükûmetine piyasalar ama bu piyasalar sadece dünya
piyasalarından başlayarak içeri kadar ciddi bir güven sorunu var. Öyle bir iş
yapıyorsunuz ki bu piyasada “Biz yatırım ortamını iyileştireceğiz.” diye,
Türkiye’yi kara para cenneti hâline getirerek gerçekten -biraz evvel
arkadaşlarımız saydılar- kara para cenneti olan 300 bin, 200 binlik ada
ülkeleri pozisyonuna düşürüyorsunuz değerli arkadaşlarım. Bunun böyle olduğunu
aslında biliyorsunuz ama günü kurtarmak için bunu yapıyorsunuz. Bakın basit bir
şey söyleyeyim size. Birkaç rakam vereceğim, bu ülkede, böyle bir ülkede
yatırım ortamından söz edilebilir mi? 
Siz
şimdi damga vergisinde birtakım düzenlemeler yapacaksınız, noter masraflarını
bir miktar azaltacaksınız ve yatırım ortamı düzelecek. Ya, bakın, bir iş adamı,
basit, küçük KOBİ, 300 bin liralık doğalgaz yakıyor, 300 bin liralık, fatura
geliyor 500 bin lira değerli arkadaşlar, pardon, 300 liralık yakıyor 500 lira
geliyor. Böyle bir ortamda siz, işte, 10 liralık, 20 liralık, her neyse, damga
vergisiyle ilgili birtakım muafiyetler getirerek yatırım ortamını
düzelteceksiniz. Böyle bir şey yok değerli arkadaşlar. Bu belki psikolojik bir
etki yaratacaktır ve bundan sonra ne çıkacak göreceğiz. 
Şimdi
siz bir defa Türkiye’nin uluslararası ilişkilerini -“dünya piyasaları falan”
diyor arkadaşım, hayır, siz bozdunuz- ciddi bir şekilde bozdunuz. Şimdi, işte,
Rusya’dan özür diliyorsunuz, “İsrail’den özür diledik, dilemedik.” Ama bunların
hepsini siz yaptınız, sizin elinizle oldu, bu ödenen faturaların hepsinin
sorumlusu sizsiniz. 
Değerli
arkadaşlarım, gerçekten herkesin güvendiği bir hukuk devleti işlemiyorsa bir
ülkeye yatırım filan olmaz. Ya, siz bahaneler üreterek şirketlere, iş
adamlarının mallarına çöküyorsunuz ya! Böyle bir ortam… Yani eşkıyalık
yapıyorsunuz. Böyle bir ortamda nasıl bir yatırım ortamından söz ediyorsunuz
değerli arkadaşlar?
MAHMUT
POYRAZLI (Balıkesir) – Sen kime “eşkıya” diyorsun? Bak, sağına soluna bir bak! 
MEHMET
BEKAROĞLU (Devamla) – Evet, ya, “paralel maralel” filan hepsi bahane.
MAHMUT
POYRAZLI (Balıkesir) – Kime “eşkıya” diyorsun sen! Bak, eşkıyalara bak! Sana mı
soracağız?
MEHMET
BEKAROĞLU (Devamla) – Bakın, sizin “paralel” dediğiniz işleri bürokraside
memurlar birbirlerinin ayaklarını kaydırmak için kullanıyorlar. (CHP
sıralarından alkışlar) Bir zamanlar denilirdi ki: “Bu komünisttir, Kürtçü
komünisttir, hadi bakalım, bunu gönderelim.” Denilirdi ki: “Bu şeriatçıdır,
şöyledir, gönderelim.” Şimdi de “paralel” diye bir şeyle insanlar birbirlerinin
ayağını kaydırıyor. “Paralel” bahanesiyle insanların mallarına çöküldüğü bir
yerde yatırım ortamından söz edemezsiniz. Daha ne kadar kandıracaksınız bu
milleti, merak ediyorum. 
Selamlar
arkadaşlar. (CHP sıralarından alkışlar) 
BAŞKAN
– Teşekkür ederiz Sayın Bekaroğlu. 
Sayın
milletvekilleri, tasarının birinci bölümü üzerinde İç Tüzük’ün 72’nci maddesine
göre verilmiş bir önerge vardır, önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 404 sıra sayılı Yasa Tasarısı’nın birinci bölümünün görüşmelerinin İç
Tüzük’ün 72’nci maddesi uyarınca sürdürülmesini arz ve teklif ederiz.
 Özgür Özel Lale
Karabıyık Aytun Çıray
 Grup Başkan Vekili Bursa İzmir
 Ömer Fethi Gürer Melike
Basmacı
 Niğde Denizli
ÖZGÜR
ÖZEL (Manisa) – Gerekçesini de okuyalım, gerekçesi okunacak.
BAŞKAN
– Gerekçe okunmuyor.
ÖZGÜR
ÖZEL (Manisa) – Okunuyor efendim, okunuyor; çok farklı farklı uygulamalar var.
Gerekçenin okunduğu 17 örnek, okunmadığı 4 örnek var.
BAŞKAN
– Sayın Özel, son usul tartışmasında gerekçe okutulmamıştı, ondan kaynaklı…
ÖZGÜR
ÖZEL (Manisa) – Efendim, 17 farklı örnek var, 4 farklı örnek var.
BAŞKAN
– Okunursa bir sakıncası var mı?
ÖZGÜR
ÖZEL (Manisa) – Ne sakıncası olacak, bir cümle gerekçe, yok öyle bir şey.
HAKAN
ÇAVUŞOĞLU (Bursa) – Efendim, Genel Kurulun kararı alınmıştı ve teamül oluştu.
Genel Kurulun kararı alındı ve teamül oluştu Sayın Başkan.
BAŞKAN
– Tamam, okunsun gerekçe.
Gerekçe:
Konu
müzakerelerin devamıyla ancak anlaşılabilecek kadar karmaşıktır.
Önergeyi
oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyoruz.
BAŞKAN
– Yoklama talebi var. 
Önce
yoklama talebini yerine getireceğim.
Sayın
Özel, Sayın Basmacı, Sayın Karabıyık, Sayın Gürer, Sayın Akar, Sayın Aydın,
Sayın Uslupehlivan, Sayın Bakır, Sayın Tekin, Sayın Arslan, Sayın İrgil, Sayın Kayışoğlu,
Sayın Hürriyet, Sayın Emir, Sayın Emre, Sayın Topal, Sayın Bektaşoğlu, Sayın Özdiş,
Sayın Tarhan, Sayın Balbay.
Yoklama
için iki dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı (1/728) ile
Plan ve Bütçe Komisyonu Raporu (S.Sayısı 404) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
ÖZGÜR
ÖZEL (Manisa) – Sayın Başkan, pek kısa bir söz talebim var yerimden. 
BAŞKAN
- Buyurunuz Sayın Özel. 
V.- AÇIKLAMALAR (Devam)
30.- Manisa Milletvekili Özgür Özel’in, İç
Tüzük’ün 72’nci maddesine göre verilen önergeler üzerindeki farklı uygulamalara
ilişkin açıklaması
ÖZGÜR
ÖZEL (Manisa) – Sayın Başkan, biraz önce İç Tüzük’ün 72’nci maddesine göre bir
önergemiz oldu ve siz önergemizi işleme aldınız.
Geçtiğimiz
haftalarda 72’nci maddeye göre verilmiş olan bir önergede gerekçenin okutulmamasına
bir sayın Meclis başkan vekili hükmetti. Ardından bir usul tartışması ve Sayın
Elitaş’ın ısrarlarıyla bir oylama yoluyla bunun okutulmamasını söyledi çünkü
Meclise de şöyle bilgi verdiler: “Bundan önce, geçmişteki çok sayıda örnekte bu
gerekçe okutulmadı.” Ama sonrasında görülen şu ki: 72’nci madde önergelerinde
gerekçe okutmama durumu 4 örnekle sınırlı iken geriye dönük aynı sürede 17 tane
gerekçenin okutulduğu örnek var ve özellikle geçen dönem İç Güvenlik Yasası
sırasında Milliyetçi Hareket Partisinin önergelerinde tamamının gerekçesinin
tüm nöbetçi Meclis başkan vekilleri tarafından uygulandığı görüldü. Geçen
haftakinin bir temayül oluşturmaması ve Meclis başkan vekillerinin İç Tüzük’e
uygun olarak kendi yorumlarıyla davranmaları açısından tavrınız son derece
önemliydi. Doğrusunu yaptık.
Çok
teşekkür ediyorum efendim, sağ olun. 
BAŞKAN
– Teşekkürler Sayın Özel.
MEHMET
MUŞ (İstanbul) – Sayın Başkan… 
BAŞKAN
– Buyurun Sayın Muş. 
31.- İstanbul Milletvekili Mehmet Muş’un,
İç Tüzük’ün 72’nci maddesine göre verilen önergelerle ilgili tartışmalara
ilişkin açıklaması
MEHMET
MUŞ (İstanbul) – Sayın Başkan, 72’nci maddeye göre verilen devam önergeleriyle
alakalı burada bir tartışma geçen hafta yaşanmıştı gerekçenin okunup
okunmamasıyla alakalı. 
Geçtiğimiz
hafta yani bayramdan önceki hafta Meclisi yöneten Meclis başkan vekili sizin
aslında ilk anda vermiş olduğunuz refleksi vererek gerekçeyi okutmadan önergeyi
oylamaya sundu, daha sonra itirazlar oldu ve uygulamalara bakıldı. Usul
tartışması açıldı burada. Gerekçeleri okutularak oylananlar var, gerekçeleri
okutulmadan oylanan örnekler var. Daha sonra burada bir oylama yapmak suretiyle
gerekçelerin okutulmadan oylanması Genel Kurulun onayına sunuldu ve burada
Genel Kurul, gerekçeler okunmadan oylanmasını kabul etti. 
Bu
bilgiyi de burada Genel Kurulla paylaşmak istiyorum.
Teşekkür
ederim.
BAŞKAN
– Peki, teşekkür ederiz Sayın Muş. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı (1/728) ile
Plan ve Bütçe Komisyonu Raporu (S.Sayısı 404) (Devam)
BAŞKAN
– Sayın milletvekilleri, şimdi birinci bölüm üzerinde on beş dakika süreyle
soru-cevap işlemini gerçekleştireceğiz. On beş dakikalık sürenin yarısı sayın
milletvekillerine geri kalan diğer yarısı da Sayın Bakana aittir. 
Ben
sırasıyla söz vermeye başlayacağım. 
Sayın
Arslan….
KAZIM
ARSLAN (Denizli) – Sayın Bakan, ülkemizin ekonomisi zor durumda. İşçimizden
çiftçimize, esnafımızdan sanatkârımıza, sanayicimizden ihracatçımıza kadar
herkes büyük sıkıntı içinde bulunuyor. Siftah edemeden dükkânını kapatan
esnafımız borçlarını ve kirasını ödeyemiyor. Üreticimiz, çiftçimiz ürettiği
ürünleri satamıyor, satanlar da parasını alamıyor. Sanayicimiz, ihracatçımız,
turizmciler borçlarını ödemede zorlanıyor. Bu durumlar dikkate alınarak
vergilerde indirimi düşünüyor musunuz? Vergisini ödeyemeyenlerin faizlerini
silmeyi düşünüyor musunuz? Üretimde kullanılan elektrik ücretinden KDV’yi
sıfırlamayı düşünüyor musunuz?
Teşekkür
ederim.
BAŞKAN
– Sayın Aydın…
ERKAN
AYDIN (Bursa) – Teşekkür ederim.
Sayın
Bakan, görüştüğümüz tasarıda en önemli değişikliklerden biri de Çek Kanunu ve
iflasın ertelemesinde yapılıyor. 2012 yılında kaldırılan karşılıksız çek yasası
aynen geri geliyor, üstelik daha ağır koşullarda. 5941 sayılı Yasa’nın değişen
5’inci maddesi eski hâline dönüyor. Karşılıksız çekte yetkili mahkeme icra
mahkemeleri olacak. Temyiz yok, cezalar da itiraza tabi olacak. Karşılıksız çek
yargılanmaları jet hızıyla gerçekleşecek. Bu kanunun bu düzenlemeyle tekrardan
çek kullanan, ticaret yapan insanları daha zor bir duruma sokacağını düşünüyor
musunuz? Bu konuyu tekrar bir açıklarsanız seviniriz.
BAŞKAN
– Sayın Gürer…
ÖMER
FETHİ GÜRER (Niğde) – Sayın Bakan, bazı vatandaşlar vergi borcundan dolayı
bankalardan kredi çekemediklerinden dert yanmaktadırlar. Vergi dairesi evrak
vermek için borcu olmamasını şart koşuyor. Borçlunun maaşının dörtte 1’ine el
koyuluyor, arabası bağlanıyor, kısacası hareketsiz kılınıyor. Vatandaşın “Ana
borcu ödeyelim, faiz silinsin, bize de kredi verilsin, bu yolla nefes alalım,
mağduriyetimiz ortadan kalksın, biz de borcumuzu ödeyelim.” isteği var. Bu
yolda bir düzenleme düşünüyor musunuz? 
Biraz
evvel sorduğum, BAĞ-KUR dul aylıklarında önemli düşmeler oldu ve bunlara geriye
dönük de borç çıkarıldığı, vatandaşın da büyük mağduriyet yaşadığı yönündeki
sorumu da yanıtlamadınız. Bunu da yanıtlarsanız memnun olurum.
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Giresun’un
ciddi boyutlarda ulaşım sorunu var. Bu konuda bize yoğun talep ve şikâyetler
geliyor. Bunlardan birisi de Görele-Çanakçı yoludur. Genişletilme çalışmalarına
1999 yılında başlanılan Görele ile Çanakçı ilçesinin Karabörk beldesini ve
yörede bulunan 40 köyü sahile bağlayan yol hâlâ tamamlanamamıştır. Bayramda
sevgili milletvekilim Cemal Öztürk kardeşimin daveti üzerine gittiğimizde
toplam 17 kilometrelik bölümün hâlâ inşaatının devam ettiği, 5 kilometrelik
yolun yapılmadığı görülmektedir. Bu yol toplam 9 hükûmet, 3 cumhurbaşkanı
görmüştür. Hâl böyle olunca umudunu kesen vatandaşlarımız, 1914-1917 yılları
arasında Ruslar tarafından yapıldığı iddia edilen bu yolun yapılması için
“Atalarınızın yolunu siz bari gelin yapın.” çağrısında bulunmuşlardır. Yolun
yapılması için…
(Mikrofon
otomatik cihaz tarafından kapatıldı)
BAŞKAN
– Sayın Özdiş…
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Çalışma Bakanına: İlerleyen günlerde Meclis gündemine alacağınız
Uluslararası İşgücü Kanunu Tasarısı hakkında kamuoyundan ve meslek odalarından
yoğun tepki alıyoruz. Örneğin, Türk Mühendis Mimar Odaları Birliği, tasarı
hazırlanırken görüşlerinin alınmadığını belirtiyor. Ülkemizdeki en büyük meslek
birliğinin görüşü neden alınmadı, kimlerle görüşülerek bu tasarı hazırlandı? 
Yine
bir başka sorum Sayın İçişleri Bakanına: Adana’da kaç Suriyeli sığınmacı
bulunmaktadır? Adana’da son beş yıl içerisinde Suriyeli sığınmacıların
karıştığı suç sayısı nedir? Adana’nın genel anlamda suç istatistiği son beş
yılda nasıl bir değişim göstermiştir? 
Teşekkür
ediyorum Sayın Başkan.
BAŞKAN
– Sayın Karabıyık…
LALE
KARABIYIK (Bursa) – Sayın Bakan, az önce pembe bir tablo çizdiniz. Ayrıca yurt
dışından gelen paralarla da bir sorun olmadığını ifade ettiniz. Sayın Bakan, bu
ülkeye on yılda 34,7 milyar dolar kaynağı belli olmayan para girdi. Defalarca
sorduk. Plan ve Bütçe Komisyonunda sorduk, basında sorduk, sizlere sorduk,
Merkez Bankası Başkanına sorduk defalarca ancak hiç bilgi vermediniz, bir yanıt
alamadık. Bu soruya yanıt vermediğiniz sürece, şu anda adına “varlık barışı”
diyerek güzel bir ambalaj yaptığınız maddeyle ilgili de şüpheler devam ediyor.
Lütfen, artık, bu ülkeye giren kaynağı belli olmayan paraları açıklayınız. Nereden
geldiğini bilemiyorsanız şu anda bunları nasıl kontrol edeceğinizi açıklayınız.
Teşekkür
ederim.
BAŞKAN
– Sayın Topal…
SERKAN
TOPAL (Hatay) – Teşekkür ediyorum Sayın Başkan.
Bilindiği
gibi Suriye savaşı ve sonrasında AKP politikaları nedeniyle ülke sınırları
âdeta yol geçen hanına dönmüş, Suriye’de çatışan çete mensupları ülkemize
getirilerek tedavi ettirilmiş ve Suriye’deki çetelere çeşitli yardımlar
yapılmıştır. Geçen hafta içerisinde Reyhanlı’da evde bomba düzeneği hazırlarken
bu teröristlerden ikisi ölmüştür. Halkımız huzursuzdur, ülkemiz terörist
cehennemi hâline gelmeye başlamıştır. Bu olaydan sonra Bakanlık ne gibi
önlemler almayı düşünmekte ve sığınmacılarla birlikte giriş yaptığı görülen
teröristlere karşı ne yapmayı planlamaktadır? 
Halkımız
huzursuzdur, halkımız yanı başında teröristlerle yaşamak istememektedir.
Gereğinin yapılmasını talep ediyorum.
Teşekkür
ediyorum.
BAŞKAN
– Sayın Usta…
ERHAN
USTA (Samsun) – Teşekkür ederim.
Sayın
Bakan dün akşamki konuşmasında “Türkiye bölgede cazibe merkezi hâline geldi.”
demişti. Şimdi 2015 yılı ödemeler dengesi finansmanına baktığımızda, aslında
ödemeler dengesinin 1/3’ünün rezerv erimesiyle, 1/3’ünün -yaklaşık rakamlar
olarak söylüyorum bunu- kaynağı belirsiz para girişiyle ve sadece 1/3’ünün
normal yollardan para girişiyle finanse edildiğini görüyoruz. Türkiye dolar
cinsinden yüzde 10 faiz veren bir ekonomi ve faizden de vergi almıyoruz. Madem
güven ve istikrar var niye ödemeler dengesini yani cari açığı finanse edecek
kaynak girişini sağlayamıyorsunuz?
Teşekkür
ederim.
BAŞKAN
– Sayın Şimşek…
BAKİ
ŞİMŞEK (Mersin) – TOKİ’nin Suriyelilere ev vermek yerine şehit ailelerine ve
fakir fukaraya ev vermek gibi bir projesi var mıdır? 
İkinci
sorum: Osman Gazi Köprüsü ve üçüncü köprüde devletin payı nedir? Ne kadarı dış
kaynaklı kredidir?
Dördüncü
sorum Tarım Bakanımıza olacak. 100 bin canlı hayvan ve binlerce ton et ithal
ediyoruz. Bir tarım ve hayvancılık ülkesi olan Türkiye için on beş yıllık
iktidarınızda bu bir ayıp değil midir?
Teşekkür
ediyor, saygılar sunuyorum.
BAŞKAN
– Sayın Tekin…
HAYATİ
TEKİN (Samsun) – Bakanım, kara para aklama kanunu hayırlı olsun diyemeyeceğim.
Akı karayı karıştırdınız, ölüyü diriyi hallettiniz yetmedi, gözü imama
diktiniz. Şimdi imamlardan lojman parası istiyorsunuz. O cami lojmanlarını
yaparken kaç kuruşluk masraf ettiniz? Köylülerin, mahallelilerin aldığı
arsalara kaç kuruş ödediniz? İstediğiniz lojman kiraları haksız kazançtır,
haram kazançtır. Bu uygulamadan lütfen vazgeçin. 
İmamlar
bağırıyor, “…” (x) ama duyan yok, kefenin cebi de yok.
Teşekkür
ederim.
BAŞKAN
– Teşekkür ederiz.
Sayın
Bakan, kalan süre size ait.
Buyurunuz.
MALİYE
BAKANI NACİ AĞBAL (Bayburt) – Sayın Başkan, teşekkür ediyorum.
Tabii,
Sayın Arslan vatandaşlarımızın, farklı toplum kesimlerimizin farklı taleplerini
dile getirdi. Hükûmetimizin bu konuda, vatandaşlarımızın karşılaştığı
sorunlarla ilgili her zaman için çözümleri olmuştur, olmaya da devam
etmektedir. Özellikle diğer sorularda da gündeme geldi, biliyorsunuz,
esnafımızdan vergi borcunu, prim borcunu yapılandırmak için 2014 Eylül ayında
müracaat edip, ancak çeşitli nedenlerle taksitlerini ödeyemeyip sistemden
çıkanlarla ilgili olarak bir hazırlığımız var. Sayın Başbakanımız birçok proje
yanında bayramdan önce arife günü bunu da açıkladı. Dolayısıyla, esnafımızdan
vergi borcu olanlara, prim borcu olanlara, önceki taksitlendirme
düzenlemesinden yararlanmakla beraber çeşitli nedenlerle taksitlerini
ödeyemediği için sistemden çıkanlara yeni bir imkân getirme müjdesini verdi.
İnşallah, sizlerin de katkılarıyla esnafımızın vergi ve prim borç
yapılanmalarını yeniden ihya ediyoruz. Böylelikle bugün özellikle küçük
esnafımızın vergi ve prim borçlarından kaynaklı sorunlarını çözüyoruz. 
Yine,
esnafımızdan kredi borçlarını vadesinde ödeyemeyenlere ilişkin olarak erteleme
konusunda da Sayın Başbakanımızın bayram öncesi bir müjdesi oldu. Yine,
özellikle BAĞ-KUR’lular bakımından son derece önemli bir düzenleme yapılacağı
konusu da bayram öncesi duyuruldu. Biliyorsunuz, biz 2008 yılında işverenler
üzerindeki iş gücü maliyetlerini düşürmek üzere 5 puan sigorta primi teşviki
diye bir teşvik getirdik. Böylelikle işverenlerimiz çalıştırdıkları işçiler
için yüzde 19 yerine yüzde 14 işveren sigorta primi ödeme imkânına
kavuşmuşlardı. Bugün kabaca her yıl yani en son 2016 yılı rakamı itibarıyla
söyleyeceğim, 23 veya 24 milyar liralık bir kaynağı bu şekilde özel sektörün
elinde bıraktık. En son, Sayın Başbakanımızın açıkladığı yeni düzenlemede de
aynen çalışanlar bakımından getirdiğimiz 5 puan indirimini bu defa
BAĞ-KUR’lular için getiriyoruz. Dolayısıyla, BAĞ-KUR prim borçlarını süresinde
ödeyen vatandaşlarımız, esnafımız da normal ödeyecekleri BAĞ-KUR primlerini 5
puan daha düşük ödeme imkânına kavuşacaklar. 
Çiftçilerimizle
ilgili, esnafımızla da ilgili çok kapsamlı bir paketi açıkladık. İnşallah
bununla ilgili yasal düzenlemelerin bir kısmını bu yasa içerisinde, bir kısmını
ise inşallah önümüzdeki günlerde Meclise sunulacak diğer tasarı içerisinde
getireceğiz.
Sayın
Aydın, “Çek düzenlemesi yapıldıktan sonra acaba ne sonuç elde edilecek?”
şeklinde bir soru sordular. Bu düzenlemede, biliyorsunuz temelde çek,
düzenleyen bakımından ve lehtarı bakımından güvene dayanır. Dolayısıyla, yapmış
olduğumuz yasal düzenlemede özellikle çek lehtarı bakımından güven artırıcı
tedbirler alıyoruz. Tasarıyla getirilen karekodlu çek müessesesiyle özellikle
çek lehtarları bir çek alırken çeki düzenleyen, keşide eden kişi bakımından
daha fazla bilgi sahibi olma imkânına kavuşacak. Böylelikle çeki daha güvenli
bir kredi ödeme aracı hâline getiriyoruz. Yine, çekle ilgili olarak yaptığımız
düzenlemelerde karşılıksız çıkan çeklere idari para cezası ve yine hürriyeti
bağlayıcı cezalar getiriyoruz. Ekonomik suça ekonomik ceza prensibi AK PARTİ
olarak bizim benimsediğimiz bir prensiptir. Bu meselelere de geneli itibarıyla
böyle bakıyoruz. Fakat, özellikle çek düzenlemesi yapıldıktan sonra piyasada
gerçekten vatandaşlarımızın büyük şikâyetleri oldu. Birçok noktada, inanarak,
güvenerek aldıkları çeklerin karşılıksız çıkması sonucunda alacaklılar zor
duruma düştüler. Ve özellikle hürriyeti bağlayıcı ceza yaptırımının tekrar
getirilmesi konusunda piyasada, vatandaşlar arasında büyük bir beklenti var,
büyük bir talep var. Bu düzenlemeyle, inşallah, çekin karşılıksız çıkması
hâlinde yaptırımları da caydırıcı, önleyici bir noktaya taşımak suretiyle,
umuyoruz ki çek, piyasada daha yaygın olarak kullanılan, hacim olarak daha da
fazla kullanılan bir noktaya gelecektir. 
Sayın
Gürer “Vergi dairesine vatandaşın borçları var…” Bunlar konusunda demin ifade
ettim yani bu yeniden yapılandırma düzenlemesinin ihya edilmesi sayesinde
umuyoruz ki vatandaşlarımızdan vergi dairesine borçlu olan mükelleflerimiz bu
anlamda bir rahatlama ve borçlarını taksitle ödeme imkânına kavuşacaklar. 
“BAĞ-KUR’luların
elde ettikleri gelirlerde bir düşüş meydana geldi.” dediniz ama onu…
ÖMER
FETHİ GÜRER (Niğde) – Mektupları verebilirim. 
MALİYE
BAKANI NACİ AĞBAL (Bayburt) – Normalde böyle bir şey yok ama BAĞ-KUR prim
borçlularıyla ilgili, BAĞ-KUR’lularla ilgili birtakım geriye dönük borçlar
çıkarılmışsa -genel bilgi olarak söyleyeceğim- hani BAĞ-KUR emeklisi olmanın
getirdiği bazı koşullar…
ÖMER
FETHİ GÜRER (Niğde) – Hayır, öyle değil; maaşlarında hem düşme meydana geliyor
hem geriye dönük beş yıllık kesinti… Birinin yaşı 87.
MALİYE
BAKANI NACİ AĞBAL (Bayburt) – Onu bir inceleyeyim. Normalde biz BAĞ-KUR’lular…
ÖMER
FETHİ GÜRER (Niğde) – Bende mektupları da var. 
MALİYE
BAKANI NACİ AĞBAL (Bayburt) – Yok, yok, şöyle: Normalde biz yani her zaman
için, bu senenin başında da BAĞ-KUR emeklileri, işçi emeklileri, memur emeklileri,
bütün emeklilerimizin maaşlarını hem ocakta hem de temmuzda artırdık. 
ÖMER
FETHİ GÜRER (Niğde) – Şimdi, Sayın Bakanım, Niğde’de deniliyor ki: “‘Yanlış
hesaplama yapılmış.’ diyerek geriye dönük beş yıl üzerinden dul bayanların…”
MALİYE
BAKANI NACİ AĞBAL (Bayburt) – Peki, o zaman ben Niğde üzerinde özel olarak bir
araştırtayım, olur mu? Araştırır, arkadaşlar da bir çalışma yapıp bana
verirlerse bu bilgiyi sizinle paylaşırım. 
ÖMER
FETHİ GÜRER (Niğde) – Yani, mektupları da verebilirim, mektupları da var. 
MALİYE
BAKANI NACİ AĞBAL (Bayburt) – Sayın Bektaşoğlu “Özellikle yol yapımıyla ilgili
sıkıntılar var.” dedi ama sanki işler yolunda gidiyor gibi, sayın vekilimizden,
buradan bilgi alıyorum. 5 kilometrelik bir yol kaldı, onun ihalesi de yapıldı.
Biz yolları inşallah daha hızlı, daha çabuk da yapacağız. Söylediğiniz yerdeki
mesele de çözülecek. 
BÜLENT
YENER BEKTAŞOĞLU (Giresun) – Ben onu Cemal Bey’e havale ediyorum.
MALİYE
BAKANI NACİ AĞBAL (Bayburt) – İnşallah, hep beraber o konuları takip ederiz ama
her geçen gün yollarımızın daha kaliteli olması, yollarımızın daha ulaşılabilir
olması hepimizi ziyadesiyle memnun ediyor. 
(Mikrofon
otomatik cihaz tarafından kapatıldı) 
BAŞKAN
– Süre bitti Sayın Bakan. 
Sayın
milletvekilleri, birinci bölüm üzerindeki görüşmeler tamamlanmıştır. 
Şimdi
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
1’inci
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 1'inci maddesinin
aşağıdaki şekilde değiştirilmesini arz ve teklif ederiz.
SaygılarımızIa.
 Aykut Erdoğdu Zekeriya
Temizel  Utku Çakırözer
 İstanbul İzmir Eskişehir
 Musa Çam Lale
Karabıyık Zeynel Emre
 İzmir Bursa İstanbul
MADDE 1-
9/6/1932 tarihli ve 2004 sayılı İcra ve İflas Kanunu’nun 179’uncu maddesi
başlığıyla birlikte aşağıdaki şekilde değiştirilmiştir.
"Sermaye
şirketleri ile kooperatiflerin iflası ve iflasın ertelenmesi:
MADDE 179-
Sermaye şirketleri ile kooperatiflerin, aktiflerin muhtemel satış fiyatları
üzerinden düzenlenen ara bilançoya göre borca batık olduğu idare ve temsil ile
vazifelendirilmiş kimseler veya şirket ya da kooperatif tasfiye halinde ise
tasfiye memurları veya bir alacaklı tarafından beyan ve mahkemece tespit
edilirse, önceden takibe hacet kalmaksızın bunların iflasına karar verilir. Şu
kadar ki, idare ve temsil ile vazifelendirilmiş kimseler ya da alacaklılardan
biri, şirket veya kooperatifin malî durumunun iyileştirilmesinin mümkün
olduğuna dair bir iyileştirme projesini son bir yıldan uzun süre ile şirket
merkezinin bulunduğu yerdeki mahkemeye sunarak iflasın ertelenmesini talep
edebilir.
İyileştirme
projesinde, yeni nakit kaynak konulması dahil nesnel ve gerçek kaynaklar ve
önlemler ile erteleme süresince tüm işletme giderlerinin ve çalışma
sermayesinin nasıl karşılanacağı gösterilir.
Mevcut borçların
ödeme süre ve tutarlarını, alacaklıların adreslerini, faaliyet gösterilen
sektörün özelliklerine göre stoklar ile bunların bekleme sürelerini ve
tutarlarını gösteren listeler, vergi dairesine sunulmuş en son bilanço ve gelir
tablosu, şirket veya kooperatifin ticaret sicili tasdiknamesi ile iyileştirme
projesinin ciddi ve inandırıcı olduğunu gösteren diğer bilgi ve belgelerin,
işletmenin devamlılığı esasına göre düzenlenmiş ara bilânçoyla birlikte
mahkemeye sunulması zorunludur.
Üçüncü fıkrada
belirtilen liste ve belgelerin iflasın ertelenmesi talebiyle birlikte
sunulmaması veya mahkemece verilecek iki haftalık kesin süre içinde
tamamlanmaması halinde iflasın ertelenmesi talebi ispatlanamamış sayılır ve
borca batık olduğunun anlaşılması halinde talep sahibi şirketin veya kooperatifin
iflasına karar verilir.
Daha önce
iflasın ertelenmesinden yararlanmış bir sermaye şirketi veya kooperatif, duruma
göre uzatma dahil erteleme süresinin bitiminden itibaren bir yıl geçmedikçe
iflasın ertelenmesi talebinde bulunamaz."
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 1’inci maddesinde yer alan “son bir
yıldan” ibaresinin “son iki yıldan” şeklinde değiştirilmesini arz ve teklif
ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Akçay Mehmet
Erdoğan Mehmet Parsak
 Manisa Muğla Afyonkarahisar
 Ahmet
Kenan Tanrıkulu
 İzmir
BAŞKAN
– Şimdi, maddeye en aykırı önergeyi okutup işleme alacağım.
Türkiye
Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 1’inci maddesinin beşinci fıkrasında
yer alan “bir yıl geçmedikçe” ibaresinin, “3 yıl geçmedikçe” şeklinde
değiştirilmesini arz ve teklif ederiz.
 İdris Baluken Filiz
Kerestecioğlu Demir Behçet Yıldırım
 Diyarbakır İstanbul Adıyaman
 Dengir Mir Mehmet Fırat Ahmet
Yıldırım Mahmut Celadet Gaydalı
 Mersin Muş Bitlis
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Başkanım.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Muş Milletvekili Sayın Ahmet Yıldırım. (HDP sıralarından
alkışlar)
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; hepinizi saygıyla selamlayarak başlamak
istiyorum.
Tabii,
dün tümü üzerine konuşurken de ifade etmiştik ama bu madde iz düşümünde tekrar
belirtelim. Özellikle, bu yasa tasarısı içerisinde yer alan ve niyete dair
hiçbir sorgulamamızın olmadığını ifade etmek isterim. Şüphesiz yatırımların ve
üretimin artırılması ve bunlara bağlı olarak istihdamın, istihdam olanaklarının
artırılmasına karşı değiliz, varlık barışıyla ülkeye para girişinin
sağlanmasına da karşı değiliz ama bunların belli bir hukukunun, belli bir
çerçevesinin ve evrensel değer yargıları çerçevesinde dünya gelenekleriyle
uyumlu hâle getirilmesi, burada özellikle sadece sermayeyi rahatlatan değil,
sermaye ile istihdam alanı yaratılma niyetiyle yola çıkılan bu yasa tasarısında
emekçiler arasındaki çıkar dengesinin, adalet dengesinin sağlanması gibi bir
talebimizin olduğunu tekrar ifade etmek isterim. 
Bakın,
birçoğumuz bugün takip etmişizdir, özellikle 2015 yılının vergi rekortmenleri
açıklandı. Özellikle ilk 100 vergi rekortmeninin ismini okudum, bunlardan
bazıları, yaklaşık olarak 20-22 tanesi isminin açıklanmasını istemeyenler ama
bunlar da daha çok 10’uncu sıradan sonra yer alanlardır. Şimdi, şurada doğal
olarak dün konuşurken bazı iş adamlarının, iktidar tarafından desteklenen ve
iktidar döneminde sermayesini artıran, servetini artıran ve hızlı gelişim
gösteren bazı iş çevrelerinin adını anmıştım ve bu iktidar tarafından beslenmiş
ve güçlendirilmiş olan bu iş çevrelerinin hiçbiri ilk 100 kişilik listede yer
almıyorlar. İktidara yakınlığı bütün herkes tarafından bilinen Fettah Tamince,
Nihat Özdemir, Ethem Sancak, Atasay Kamer, Remzi Gür, Mehmet Cengiz, bunların,
düşünün, Türkiye’deki en zengin kesim içerisinde oldukları herkes tarafından
biliniyor, iktidar tarafından bu iktidar döneminde servetlerini, sermayelerini
artırdıkları herkesçe kabul ediliyor ama ilk 100 kişilik vergi rekortmenleri
listesinde bunların hiçbirinin adı yok. Bu acaba bir tesadüf olabilir mi? 
BÜLENT
YENER BEKTAŞOĞLU (Giresun) – Bu sene zarar ettiler, zarar!
AHMET
YILDIRIM (Devamla) – Ya değilse, işte dünden beri farklı partilerden hatiplerin
şu kürsüden ifade ettiği şu husustaki haklılığımız çok net bir biçimde ortaya
çıkıyor. Şimdi, sermaye ile emekçi arasındaki denge, haksız kazanç sağlanması,
Panama Belgelerine yansımış olan vergi kaçırma olaylarının özellikle offshore
merkezlerinde dünyanın farklı yerlerinde toplanıyor olması ve 101 Türk
şirketinin… Bakın, 101 Türk yatırımcısının Panama Belgelerinde adı var ve az
önce adını saydığım iş insanları içerisinde Fettah Tamince’nin, Atasay
Kamer’in, Remzi Gür’ün, Mehmet Cengiz’in de özellikle vergilerini dışarıya
kaçırdıkları, vergi kaçakçılığı yaptıkları çok net bir biçimde ortaya konmuş.
Dün bunu söyledik, bir gün sonra, işte bugün, hepimizin takip ettiği, okuduğu
üzere, bu iş insanlarının hiçbirinin yüksek vergi veren iş insanları içerisinde
yer almaması, bu listede yer almaması, iktidar tarafından desteklenen bu iş
insanlarının vergilerini, kazançlarını, yatırımlarını devlete nasıl mahsup
ettikleri konusundaki kuşkularımızı, kaygılarımızı artırmıştır. 
Ya
değilse, şüphesiz ülkede yatırım ortamı rahatlatılsın, şüphesiz üretim
artırılsın, şüphesiz istihdam olanakları artırılsın. Şu Parlamentoda hiç
kimsenin buna karşı çıkacağını herhâlde tahmin etmiyoruzdur. Yeni iş olanakları
yaratılsın, işsizlik azaltılsın, varlık barışıyla sermaye girişi sağlansın ama
bunların hepsinin bir hukuk sistemi içerisinde yapılması, özellikle
emek-sermaye dengesinin gözetilmesi, her ikisinin de belli bir çalışma barışı
ve çalışma adaleti içerisinde sağlanması gerektiğinin isabetli olacağını düşünüyorum.

Bütün
Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım.
Önergeyi
oylarınıza sunacağım…
İDRİS
BALUKEN (Diyarbakır) – Karar yeter sayısı istiyoruz. 
BAŞKAN
– Karar yeter sayısı arayacağım.
Önergeyi
kabul edenler... Kabul etmeyenler... 
Karar
yeter sayısı yoktur.
Birleşime
beş dakika ara veriyorum. 
Kapanma Saati: 22.31
ALTINCI OTURUM
Açılma Saati: 22.41
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI
(Balıkesir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 112’nci Birleşiminin
Altıncı Oturumunu açıyorum.
404
sıra sayılı Kanun Tasarısı’nın 1’inci maddesi üzerinde Muş Milletvekili Ahmet
Yıldırım ve arkadaşlarının önergesinin oylanmasında karar yeter sayısı
bulunamamıştı. Şimdi, önergeyi tekrar oylarınıza sunacağım ve karar yeter
sayısı arayacağım.
Önergeyi
kabul edenler... Kabul etmeyenler... Önerge kabul edilmemiştir, karar yeter
sayısı vardır. 
Şimdi,
404 sıra sayılı Kanun Tasarısı’nın görüşmelerine kaldığımız yerden devam
edeceğiz.
Komisyon?
Burada.
Hükûmet?
Burada. 
1’inci
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 1’inci maddesinde yer alan “son bir
yıldan” ibaresinin “son iki yıldan” şeklinde değiştirilmesini arz ve teklif
ederiz. 
Ahmet Kenan Tanrıkulu
(İzmir) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) - Katılmıyoruz.
BAŞKAN
– Önerge üzerinde İzmir Milletvekili Sayın Ahmet Kenan Tanrıkulu konuşacak.
Buyurun.
(MHP sıralarından alkışlar)
AHMET
KENAN TANRIKULU (İzmir) – Sayın Başkan, sayın milletvekilleri; görüşülmekte
olan tasarının 1’inci maddesi üzerinde Milliyetçi Hareket Partisi olarak
verdiğimiz önergeyle ilgili olarak söz almış bulunmaktayım. Genel Kurulumuzu
öncelikle saygıyla selamlıyorum.
Sayın
milletvekilleri, bundan bir süre önce 62’nci Hükûmet Başbakanının verdiği
talimat doğrultusunda artık “torba kanun” olarak nitelendirilen, kamuoyunda
öyle bilinen çok maddeli ve birbiriyle de ilişiği ve ilişkisi olmayan maddelerin
bir araya getirildiği kanun tasarılarının Türkiye Büyük Millet Meclisine yani
sizlerin huzuruna getirilmeyeceğine dair bir söz verilmişti. Bu sözü o dönemin
Sayın Başbakan Yardımcısı Bülent Arınç 15 Eylül 2014 tarihinde kamuoyuyla
paylaşmıştı ancak bunun üzerinden iki yıl gibi bir süre geçmesine rağmen arada
çok sayıda torba kanun tasarısı Meclisimize intikal etti ve bu tasarılar yağmur
şeklinde geldi, gelmeye de devam etmekte. Hâl böyle olunca, bu kanunlar için
aranan öngörülebilir olma veyahut anlaşılabilir olma veyahut da ulaşılabilir
olma gibi bir yasa çıkartılırken aranılan başlıca 3 temel özelliğin de bu
görüşülen yasa tasarılarında maalesef sağlanmadığını da görüyoruz.
Sayın
milletvekilleri, son yıllarda çok başlı olan bu ekonomi yönetiminin sebep
olduğu başarısız ve vurdumduymaz politikalar neticesinde de işleri yolunda
gitmeyen, kazançlarını sağlayamayan, gerekli kâr artışlarını bir araya
getiremeyen pek çok girişimcimiz maalesef üretim ve istihdam kaybına da sebep
oldu. Girişimcimizin bu üretim yolundaki zor şartlar, gerçekleştirmek
istedikleri yatırımlarda da zarar etmeleriyle sonuçlandı ve buna sebep oldu ve
bunların neticesinde de iflas erteleme taleplerinde de âdeta büyük bir patlama
yaşadık.
Değerli
milletvekilleri, şimdi paylaşacağım rakamlar en son alınan rakamlardır. Geçen
yılın, 2015’in birinci çeyreğine göre bu yılın, 2016’nın birinci çeyreğinde
yüzde 63’lük bir artışla 184 adet iflas erteleme başvurusu gerçekleşti. Haziran
ayında da, geçtiğimiz ayın sonu itibarıyla da bu başvuru sayısının 246’yı
bulduğunu görüyoruz. Demek ki çok ciddi bir ekonomik sarsıntıyla karşı karşıya
girişimcimiz.
Hâlen
50 ülkede faaliyet gösteren ve bir alacak sigortası firması olan “Euler Hermes”
adındaki firma da Türkiye’yle ilgili yaptığı bir araştırmada iflaslardaki
artışta Rusya, Brezilya ve Çin’den sonra hemen 4’üncü sırada Türkiye’nin
geldiğini belirterek ve önemli bir yükselme gösterdiğini, bir risk artışı
olduğunu belirterek 2016 yılında da yaklaşık 15 bin firmanın iflas artışıyla
karşı karşıya olacağını öngörmektedir. 
Demek
ki sayın milletvekilleri, gelinen bu nokta itibarıyla baktığımız zaman, gerek
icra iflas dosyaları gerekse karşılıksız çek ve protestolu senet sayıları
bizlere ilgili verilerde bir alarm olduğunu göstermektedir. Resmî veriler icra
dosyası sayısının arttığını, işlemleri yapacak icra dairesi sayılarının da
yetersiz kaldığını ve hatta bunların azaldığını da göstermektedir. Bu durum,
piyasada yaşanmakta olan tedirginliği de derinleştirmektedir. Dolayısıyla
adalet de gecikmektedir. Eğer siz bu konuda, geciken bir adaletle vatandaşları
karşı karşıya bırakırsanız o zaman uyguladığınız ekonomi ve hukuk sisteminde de
bir başarısızlıkla da karşı karşıya kalırsınız.
Diğer
yandan, iflas ertelemenin sürecin kötüye kullanılması sonucunda da yaygınlaştığını
ve ancak bu duruma da zaman içerisinde iktidarın göz yumduğuna dair eleştiriler
de o kadar çok arttı ki netice itibarıyla işte bu torba tasarının içerisine bir
şeyler sıkıştırılma durumunda kalındı. Oysa bu iflas erteleme başvuruları
gereği gibi yönetilmediği için, iyi olan firmaların da nakit akışı bozulacağı
için piyasada da bir domino etkisi yaratması maalesef kaçınılmaz oldu.
Sayın
milletvekilleri, biz bir kez daha hatırlatmak istiyoruz ki ülkemizde
yatırımların cazibesini eğer arttırmak istiyorsanız bunun en etkili ve
maliyetsiz yolu ekonomideki beklenen güvenin ve istikrarın sağlanmasıdır
diyorum ve önergemize desteğinizi bekleyerek tekrar saygılarımı sunuyorum. (MHP
sıralarından alkışlar) 
BAŞKAN
– Teşekkür ederiz Sayın Tanrıkulu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 1’inci maddesinin
aşağıdaki şekilde değiştirilmesini arz ve teklif ederiz.
SaygılarımızIa.
 Zeynel Emre (İstanbul) ve
arkadaşları
MADDE 1-
9/6/1932 tarihli ve 2004 sayılı İcra ve İflas Kanunu’nun 179’uncu maddesi
başlığıyla birlikte aşağıdaki şekilde değiştirilmiştir.
"Sermaye
şirketleri ile kooperatiflerin iflası ve iflasın ertelenmesi:
MADDE 179-
Sermaye şirketleri ile kooperatiflerin, aktiflerin muhtemel satış fiyatları
üzerinden düzenlenen ara bilançoya göre borca batık olduğu idare ve temsil ile
vazifelendirilmiş kimseler veya şirket ya da kooperatif tasfiye halinde ise
tasfiye memurları veya bir alacaklı tarafından beyan ve mahkemece tespit
edilirse, önceden takibe hacet kalmaksızın bunların iflasına karar verilir. Şu
kadar ki, idare ve temsil ile vazifelendirilmiş kimseler ya da alacaklılardan
biri, şirket veya kooperatifin malî durumunun iyileştirilmesinin mümkün
olduğuna dair bir iyileştirme projesini son bir yıldan uzun süre ile şirket
merkezinin bulunduğu yerdeki mahkemeye sunarak iflasın ertelenmesini talep
edebilir.
İyileştirme
projesinde, yeni nakit kaynak konulması dahil nesnel ve gerçek kaynaklar ve
önlemler ile erteleme süresince tüm işletme giderlerinin ve çalışma
sermayesinin nasıl karşılanacağı gösterilir.
Mevcut borçların
ödeme süre ve tutarlarını, alacaklıların adreslerini, faaliyet gösterilen
sektörün özelliklerine göre stoklar ile bunların bekleme sürelerini ve
tutarlarını gösteren listeler, vergi dairesine sunulmuş en son bilanço ve gelir
tablosu, şirket veya kooperatifin ticaret sicili tasdiknamesi ile iyileştirme
projesinin ciddi ve inandırıcı olduğunu gösteren diğer bilgi ve belgelerin,
işletmenin devamlılığı esasına göre düzenlenmiş ara bilânçoyla birlikte
mahkemeye sunulması zorunludur.
Üçüncü fıkrada
belirtilen liste ve belgelerin iflasın ertelenmesi talebiyle birlikte
sunulmaması veya mahkemece verilecek iki haftalık kesin süre içinde
tamamlanmaması halinde iflasın ertelenmesi talebi ispatlanamamış sayılır ve
borca batık olduğunun anlaşılması halinde talep sahibi şirketin veya
kooperatifin iflasına karar verilir.
Daha önce
iflasın ertelenmesinden yararlanmış bir sermaye şirketi veya kooperatif, duruma
göre uzatma dahil erteleme süresinin bitiminden itibaren bir yıl geçmedikçe
iflasın ertelenmesi talebinde bulunamaz."
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN – Hükûmet
katılıyor mu?
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılmıyoruz. 
BAŞKAN – Önerge
üzerinde İstanbul Milletvekili Sayın Zeynel Emre konuşacak.
Buyurun. (CHP
sıralarından alkışlar) 
ZEYNEL EMRE
(İstanbul) – Sayın Başkan, değerli milletvekilleri; hepinizi saygıyla
selamlarım.
İşbu kanun
tasarısının 1’inci ve 2’nci maddesi iflas erteleme davalarında uygulamada
karşılaşılan sıkıntıların giderilmesine yönelik. İflas ertelemesindeki amaç ne?
Amaç, zor durumda olan şirketlerin batmasındansa bir süre hukuki güvence altına
alınıp ticari yaşamda tekrardan var olabilmelerinin önünün açılması. Burada
şirketin devamı ile şirket alacaklıları arasındaki dengenin de hukuken doğru
şekilde tespit edilip sağlanması da önemli. İflas erteleme davalarının bu
amacın dışına çıkılarak kullanıldığı da bir gerçek, uygulamada hepimizin yaşadığı,
gördüğü olaylar. Burada getirilen düzenlemelerle iflas ertelemeye ilişkin
yargılamalardaki sıkıntılar giderilebilir mi? Bütününü gidermez yani belki bazı
düzenlemeler; işte aynı anda farklı mahkemelerden başvuru yapılması, burada
kötü niyet gösterip hangi mahkemeden karar alırsa onu uygulamaya sokması
şirketlerin, uzun süren -yıllar boyu- dava süreçleri, -az önce de ifade edildi-
özellikle şirketlerin çok yüksek meblağda değeri olduğu için şirketlere atanan
kayyumların ve bilirkişi raporlarında yaşanan usulsüzlüklerin, belki bunların
iyileşmesine yönelik bazı adımlar atıldığı söylenebilir. Ancak, daha önceki
yasa tasarılarında da karşılaştığımız temel fikir ve yöntem ayrılığı burada da
karşımıza çıkıyor. Nedir o? Şimdi bir problem var. Bu problem karşısında
kafamızı kuma gömmememiz lazım. Nedir problem? Yani, bu problemi sadece günü
kurtarma adına yasal düzenleme yapma gayretiyle geçiştiremeyiz.
Temel
sorun şu: 2006 yılında Türkiye’de iflas erteleme talebinde bulunan şirket
sayısı 61. Bugüne gelirken, 2014 yılında bu sayı kaç? 429. 2015 yılında kaç?
805. 2016’nın ilk üç ayına ilişkin veriyi aldım, o da 256 yani muhtemelen bu
yılı binleri deviren bir sayıyla tamamlayacağız. Demek ki şirketlerimiz
açısından sizin iktidarınızda kötüye giden bir süreç var. Bu problemi
çözebilmek için önce bu tespiti yapabilmek, sonra buna uygun çözüm önerileri
geliştirmek lazım. Salt bu davalarda yaşanan sıkıntıları gidermeye yönelik adım
atılması problemin özünü çözmeyecektir.
Şimdi,
aslında son günlerde yaşadığımız gelişmeler, ekonomideki gidişat AKP açısından
da bir dizi manevra yapmayı zorunlu hâle getirmiştir. İşte Rusya’dan özür
dilenmesi, İsrail’le yapılan anlaşma, Suriye’yle ilgili de normalleşmeye
yönelik çağrılar seslendiriliyor, bunun yanında da iç barış gibi bir söylem
tutturuluyor. Biz biliyoruz ki AKP zorda olmasa dediğim dedik siyasetinden de
vazgeçmezdi. Şimdi, bu defa neyi konuşuyoruz? Varlık barışı tasarısı. Burada
neyi amaçlayacağız? Aslında yasanın bütününe baktığımızda salt kaba sermaye. Bu
ülkeyi ileri refah düzeyine taşıyacak katma değeri yüksek ürünleri nasıl
üretiriz gibi bir düşünce hâlâ yok. Karşılığında ne var? İster rüşvet parası
olsun, ister kaçakçılık parası olsun, ister terör eliyle edinilmiş para olsun
fark etmez, yeter ki çuvalla kara para ülkeye gelsin, yeter ki -Panama
Belgelerinde gördük- milletin anasına küfredenler kara para cenneti ülke
arayışından vazgeçsin. 
Şunu
unutmayalım: Kötü para iyi parayı da kovar. Türkiye kara para konusunda
açıklanan listede gri seviyede yani beyazdan siyaha kadar olan bir alanda
grideyiz. Muhtemelen, bu yasa çıkarsa bundan sonra koyu gride olacağız. Koskoca
Türkiye’ye kimsenin Cayman Adaları muamelesi yapmaya hakkı yoktur. Bu yasa
çıkacak ve bununla birlikte Türk Ceza Kanunu’ndan, Suç Gelirlerinin Aklanması Kanunu’ndan
ve bizatihi sizin döneminizde imzalanan uluslararası sözleşmelerden kaynaklı
yükümlülüklerimizi de askıya alacağız. Türkiye, dünyadaki en büyük 20
ekonomiden biri. Bu, yıllardır böyle, sizin döneminizde olmadı; yani,
Türkiye’nin 14’üncü sırada olduğu dönemler de oldu. Yatırım dediğimiz şey
insana yapılır, insana yapılırsa yatırımdır. Türkiye’de çocuklarımız
Türkiye'nin içinde bulunduğu sistem tarafından hesaplanan, mesela, işte PISA
raporları bunun güzel örneği, fen, matematik ve kendi dilleriyle okuduğunu
anlamada dünyada ilk 40’ta yok ve sizinle birlikte de geriye gidiyor. 
Burada
Türkiye şu tercihi yapacak: Ekonomik büyümenin yegâne hedef olduğu ve hiçbir
donanımla desteklenmediği bir gelecek inşasıyla Katar mı olacak, Suudi
Arabistan mı olacak, kaynağı sorgulanmayan bir kasa ülkesi mi olacak yoksa
eğitim düzeyi yüksek, demokrasisi gelişmiş, insan haklarına duyarlı, orta gelir
tuzağından uzaklaşmış, katma değeri yüksek ürün üreten çağdaş bir ülke mi
olacak? Aslında buna karar vermemiz gerektiğini düşünüyorum. Bu tasarı da buna
yönelik maalesef yanlış bir hamle.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederiz Sayın Emre.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 1’inci madde kabul
edilmiştir. 
2’nci
madde üzerinde üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 2’nci maddesinin
aşağıdaki şekilde değiştirilmesini arz ve teklif ederiz.
Saygılarımızla.

 Aykut Erdoğdu Zekeriya
Temizel Utku Çakırözer
 İstanbul İzmir Eskişehir
 Zeynel Emre Musa
Çam Lale Karabıyık
 İstanbul İzmir Bursa
MADDE
2- 2004 sayılı Kanunun 179/a maddesi başlığıyla birlikte aşağıdaki şekilde
değiştirilmiştir.
"Erteleme
yargılaması:
MADDE
179/a- Mahkeme, iflasın ertelenmesi talebinde bulunulması üzerine, yönetim
organının yerine geçmesi ya da yönetim organı kararlarını veya işlemlerinin bir
kısmını veya tamamını onaylaması ve ayrıca envanter işlemlerini başlatarak
kontrolü altında yürütmesi için, derhal, görevinin gerektirdiği mesleki ve
teknik yeterliliğe sahip, yeterli sayıda kayyım atar.
İflasın
ertelenmesi talebi, kayyımın atanmasına ilişkin karar, kayyımın mahkemece
belirlenmiş görevleri ve temsil yetkisi ile bunların sınırları tescil edilmek
üzere ticaret sicili müdürlüğüne bildirilir ve 166 ncı maddenin ikinci fıkrasının
ikinci ve üçüncü cümlelerinde öngörülen usulle ilan ettirilir. Bu ilanda
alacaklıların iflasın ertelenmesi talebinin ilanından itibaren iki haftalık
kesin süre içinde itiraz ederek iflasın ertelenmesi şartlarının bulunmadığını
ileri sürebilecekleri ve mahkemeden talebin reddini isteyebilecekleri
belirtilir.
Mahkeme
ayrıca şirketin veya kooperatifin malvarlığının korunması ve faaliyetlerinin
yürütülmesi için gerekli olan tedbirleri alır; 179/b maddesinin ikinci ve
üçüncü fıkra hükümleri saklı kalmak ve toplam iflasın ertelenmesi süresinden
sayılmak kaydıyla, 21/7/1953 tarihli ve 6183 sayılı Amme Alacaklarının Tahsil
Usulü Hakkında Kanuna göre yapılan takipler de dâhil olmak üzere şirket veya
kooperatif aleyhine takip yapılmasını yasaklayabilir veya evvelce başlatılmış
takipleri durdurabilir. Bu süre içinde ihtiyati tedbir ve ihtiyati haciz
kararları uygulanmaz; bir takip muamelesi ile kesilebilen zamanaşımı ve hak
düşüren müddetler işlemez.
İflasın
ertelenmesi yargılaması sırasında tedbir talebinin reddi veya bu talebin kabulü
halinde aynı mahkemeye yapılacak itiraz üzerine verilecek kararlara karşı
12/1/2011 tarihli ve 6100 sayılı Hukuk Muhakemeleri Kanununun 341 inci ve
devamı maddeleri uyarınca istinaf yoluna başvurulabilir.
Kayyım
mahkemece uygun görülecek sürelerde, sermaye artırımı ödemelerinin gerçekliği
ve bunların kullanım yerlerini de gösterecek şekilde şirket veya kooperatifin
faaliyetleri hakkında rapor verir.
Mahkeme
gerektiğinde kayyımın görevine son verebilir ve görevine son verilen ya da istifa
eden kayyımın yerine yenisini seçer. Mahkemece atanan kayyımlar, özel sicilinde
kaydedilmek üzere mahkemenin bağlı bulunduğu adli yargı ilk derece mahkemesi
adalet komisyonu başkanlığına bildirilir. Bir kişi aynı anda en fazla üç
dosyada kayyım olarak atanabilir. Kayyımın sorumlulukları hakkında 227 nci
maddenin dördüncü ve beşinci fıkrası hükümleri uygulanır.
Mahkeme,
gerekli görürse idare ve temsille vazifelendirilmiş kimseleri ve alacaklıları
ve diğer üçüncü şahısları dinleyebilir.
Şirket
veya kooperatif, erteleme yargılaması sırasında ancak bir defaya mahsus olmak
üzere revize iyileştirme projesi verebilir.
İflasın
ertelenmesi talepleri öncelikle ve ivedilikle sonuçlandırılır.
Mahkeme,
projeyi ciddi ve inandırıcı bulur ve şirket veya kooperatifi iflasın
ertelenmesine layık görürse iflasın ertelenmesine, şirket veya kooperatifin
borca batık olmadığını tespit ederse erteleme talebi ile iflas davasının
reddine, aksi takdirde şirketin veya kooperatifin iflasına karar verir."
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 2’nci maddesinde yer alan “mesleki ve
teknik yeterliliğe” ibaresinden sonra gelmek üzere “ve en az beş yıllık
deneyime” ibaresinin eklenmesini arz ve teklif ederiz.
 Mustafa Kalaycı Erhan
Usta Mehmet Günal 
 Konya Samsun Antalya
 Erkan Akçay Mehmet
Erdoğan Mehmet Parsak
 Manisa Muğla Afyonkarahisar
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 2’nci maddesinin (10)’uncu fıkrasında
yer alan “Mahkeme, projeyi ciddi ve inandırıcı bulur” ibaresinin, “Mahkeme,
iflasın ertelenmesi talebinde bulunan şirket veya kooperatifin sunduğu projeyi
ve alacaklıların mağduriyetini önlemek için sunulması gerekli olan teminat ve
taahhütleri inceleyip inandırıcı bulur” şeklinde değiştirilmesini arz ve teklif
ederiz.
 İdris Baluken Filiz
Kerestecioğlu Demir Behçet Yıldırım
 Diyarbakır İstanbul Adıyaman
 Mahmut Celadet Gaydalı  Dengir Mir
Mehmet Fırat
 Bitlis Mersin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) - Katılamıyoruz Sayın Başkan.
BAŞKAN
– Hükûmet katılıyor mu?
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Katılmıyoruz.
BAŞKAN
– Önerge üzerinde Diyarbakır Milletvekili Sayın İdris Baluken. (HDP
sıralarından alkışlar)
İDRİS
BALUKEN (Diyarbakır) – Teşekkür ederim Sayın Başkan.
Değerli
milletvekilleri, 404 sıra sayılı Kanun Tasarısı’yla ilgili 2’nci maddede vermiş
olduğumuz önerge üzerinde söz aldım. Hepinizi saygıyla selamlıyorum.
Çoğunluğu
teknik düzenlemelerle dolu olan yeni bir torba tasarıyla karşı karşıyayız.
Genel içeriğine baktığımız zaman işçiden, emekçiden, emekten yana herhangi bir
düzenleme içermeyen, daha çok büyük şirketleri kayıran, sermaye ve rant
çevrelerine birtakım vergi muafiyetleri getiren bir düzenleme var karşımızda.
Tabii kanun yapma tekniği açısından torba tasarı olarak gelmesi ve tali
komisyonlara gitmeden, daha doğrusu tali komisyonların bunu görüşmek için bir
süreye bile sahip olmadığı bir ortamda yapılmış olması bu kanun tasarısının
büyük bir panikle hazırlandığını gösteriyor. Niye büyük bir panik var? Nedir bu
acele? Niye tali komisyonlarda tartışılmadan, bu şekilde, önce Komisyona, sonra
Genel Kurula getiriliyor? Bunu biraz sorgulamak lazım. Çünkü içeride ve
dışarıda yürütülen savaş politikalarıyla ekonomi çökme noktasına gelmiş. Para
yok, sıcak paraya ihtiyaç var, bu nedenle, işte, en çok tartışılan geçici madde
2 düzenlemesinde olduğu gibi, yurt dışında vergisizlik cennetlerine buradaki
paraları kaçıran ya da yurt dışında, bilmem, silah tüccarlığından birçok kirli
işlere kadar bulaşmış olan çevrelere, “Yeter ki para getirin, ben hiçbir
denetim yapmayacağım, size güvence vereceğim”in düzenlemesini yapıyorsunuz. 
Biz,
başından beri “Bu yanlış politikalarla ülkeyi felakete götürüyorsunuz.” demedik
mi? Bakın, hem dış politika hem iç politikada ülkeyi getirdiğiniz tablo ortada.
Rusya uçağını düşürdünüz, yetmedi, -dönemin Cumhurbaşkanı, Başbakanı çıkıp-
“Talimatı ben verdim, yine olsa yine düşürürüz.” diye efelendiniz, yetmedi,
“Biz enerji konusunda, işte, gerekirse tezek yakarız, yine de kimseye el aman
etmeyiz, avuç açmayız.” dediniz. E, şimdi bakın geldiğimiz noktada ne oldu? İki
turist kafilesi buraya geliyor diye, birkaç kasa limon sepeti Rusya’ya gidiyor
diye neredeyse bayram ilan edeceksiniz. Yani, bütün bunlar yürütmüş olduğunuz
yanlış dış politikaların sonucudur. Aynı şekilde, İsrail’le ilgili ilişkilerde
de aynı, iç politikada yine aynı. 
Savaşa
can dayanır mı, savaşa ekonomi dayanır mı? Bir yıla yakın bir süredir dağ taş
demeden bombalıyorsunuz, bütün şehirleri harabeye çevirdiniz. Şimdi bütün
bunların bir ekonomik maliyeti olacağını düşünemiyor muydunuz? Üretim üzerine
siz bugüne kadar hangi ekonomik politikayı oluşturdunuz? Sadece kredi
kartlarından tüketim üzerine ve devlet eliyle teşvik edilen bir inşaat sektörü
üzerinden bir ekonomi politikasını yürütürseniz geleceğiniz aşama, işte, bu
olur. Yani, can havliyle “Aman, biraz sıcak para ülkeye getireyim de palyatif
bir çözüm bulayım, ekonomik krizi erteleyeyim”in telaşı içerisindesiniz.
Dolayısıyla, bu getirmiş olduğunuz düzenlemenin herhangi bir şekilde işe
yaramayacağını ifade etmemiz lazım. Herhâlde yolsuzlukları, hırsızlıkları,
hesabı sorulamayan örtülü ödenekleri, yandaşlara açılan, sağlanan rantları
burada ifade etmeye gerek yok. Bu kadar savurgan, bu kadar pervasız politikalar
yürütürseniz bu şekilde de can havliyle torba tasarılardan medet umar hâle
gelirsiniz diyorum, saygılar sunuyorum. (HDP sıralarından alkışlar)
BAŞKAN
– Teşekkür ederiz Sayın Baluken.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var efendim.
BAŞKAN
– Önergeyi oylarınıza sunacağım ancak bir yoklama talebi var.
Sayın
Özel, Sayın Emre, Sayın Karabıyık, Sayın Gürer, Sayın Bakan, Sayın Uslupehlivan,
Sayın Akyıldız, Sayın Özdemir, Sayın Hürriyet, Sayın İrgil, Sayın Arslan, Sayın
Atıcı, Sayın Balbay, Sayın Bekaroğlu, Sayın Öz, Sayın Türkmen, Sayın Topal,
Sayın Çam, Sayın Tekin, Sayın Tamaylıgil.
Yoklama
için iki dakika süre veriyorum, yoklama işlemini başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı (1/728) ile
Plan ve Bütçe Komisyonu Raporu (S.Sayısı 404) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 2’nci maddesinde yer alan “mesleki ve
teknik yeterliliğe” ibaresinden sonra gelmek üzere “ve en az beş yıllık
deneyime” ibaresinin eklenmesini arz ve teklif ederiz.
Mehmet Parsak
(Afyonkarahisar) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) - Katılmıyoruz.
BAŞKAN
– Önerge üzerinde Afyonkarahisar Milletvekili Sayın Mehmet Parsak konuşacak.
(MHP sıralarından alkışlar)
MEHMET
PARSAK (Afyonkarahisar) – Aziz Türk milleti, saygıdeğer milletvekilleri; 2’nci
maddeye dair verdiğimiz önerge hakkında söz almış bulunuyorum. Hepinizi
saygılarımla selamlarım. 
Bu
maddeyle İcra ve İflas Kanunu’nun 179/a’sı değiştiriliyor. Mevcut yürürlükteki
hâliyle İcra ve İflas Kanunu’nun 179/a’sı 3 fıkradan oluşmaktayken gelen
tasarıyla birlikte bu, 10 fıkraya çıkarılıyor ve esasen uygulamada söz konusu
olan birtakım durumlar bu yasaya işlenmiş oluyor böylelikle. Yani burada
detaylı bir düzenleme söz konusu. Keşke bu iflas erteleme müessesesine ilişkin
bu maddeyi detaylarıyla düzenleyene kadar iflas ertelemeye yol açan sebepleri
ortadan kaldırmaya yönelik bu denli detaylı çalışmalar yapılsa da istihdam
üreten, iş veren, ekmek veren şirketlerimiz iflas erteleme durumları istemek
durumunda kalmasa. 
Şimdi,
biz Milliyetçi Hareket Partisi olarak bu sıkıntıları daha önceden öngördüğümüz
için seçim beyannamemizde, aynen okuyorum, “İcra iflas daireleri ile ceza infaz
kurumlarının kronik sorunları çözüme kavuşturularak adalet sistemine katkı
sağlaması temin edilecektir.” demek suretiyle önceden bu yaklaşımımızı ifade
etmişiz. 
İflas
erteleme sistemi, ödeme yapma noktasında sıkıntı çeken şirketler bakımından söz
konusu olduğu için benden önceki hatipler de yıl yıl iflas erteleme talep eden
ve bunlara karar verilen şirketlerin sayısını verdiler, ben onları tekrar
etmeyeceğim ama şu rakam çarpıcı: 2010 yılından bu yana, özellikle son iki
yılda da biner biner rakamlarla artmak suretiyle yaklaşık 4 bin şirketimiz
iflas erteleme kararı almış durumda; bu da basit bir hesapla en az bunun 10
katı kadar şirketin dolaylı olarak da etkilenmesi suretiyle gerçekte reel
sektörün ne durumda olduğunu göstermesi bakımından son derece çarpıcı. 
Bu
kapsamda, memleketim ve seçim çevrem olan Afyonkarahisar’da da özellikle son
iki yıl içerisinde Türkiye’de ilk 500’de yer alan bazı firmaların da yer aldığı
gıda sektöründe, pazarlama sektöründe, ticarette pek çok firmanın iflas
erteleme almak durumunda kaldığı, bundan dolayı da her birinde yüzlerce
personel çalışan bu şirketlerimizin zor durumda kalmasından mütevellit yine
bunlardan dolayı yüzlerce hemşehrimizin işsiz kalması, ekmeğinden olması gibi
üzücü neticelerle karşılaştığını da ne yazık ki üzülerek görüyoruz.
Bu
kapsamda özellikle son dönemde tekstilden inşaata Türkiye genelinde pek çok
sektörde komşu ülkelerle ilişkilerin bozulması, siyasi istikrarsızlık, iktidar
tarafından oluşturulan suni gündemler ve ekonomik göstergelerde meydana gelen
dalgalanmalar nedeniyle mali sıkıntıya giren firmaların iflas erteleme
talepleriyle adliyelerde âdeta kuyruğa girdiğini görüyoruz. Bu sektörlerin
içinde özellikle ihracat ve turizmle uğraşan firmalar ne yazık ki özellikle son
yıl içerisinde daha da içler acısı bir durumda. Bunda tabii ki son dönemlerde
yaşanan dış politikadaki dalgalanmalı, tutarsız ve son derece önemli, çok vahim
etkileri bulunan olayların oldukça etkili oluğu hepimizce malum. Bu çerçevede
son yıllarda ticareti yönlendiren faktörlerin küresel rekabet ya da inovasyon
olmaktan daha çok ne yazık ki yandaşlıkla odaklandığını görüyoruz. Bu da doğal
olarak millî ekonomiyi âdeta bir rant ekonomisine çevirmiş oluyor. Son
dönemlerde sayısının tam olarak ifade edilmediği ama milyonlarla ifade edildiği
Suriyeli mültecilerden kaynaklanan ekonomik sıkıntıların, onlara harcanan
tutarlar da gözetildiğinde bu firmalarımızın ne denli zor durumda olduğu işin
açıkçası ortada. Biz önergemizle bu sıkıntıların çözülebilmesini düşünmüyoruz
ama en azından bu madde çerçevesinde maddenin mevcut hâlinde yer alan “mesleki
ve teknik yeterliliğe sahip” ibaresinden sonra gelmek üzere “beş yıllık
deneyime sahip” ibaresinin eklenmesini sağlayarak en azından bu zor durumda
olan firmalara tayin edilecek kayyumların daha tecrübeli, daha deneyimli
olmasını temin edebileceğimizi düşünüyoruz. Bu düşüncelerle önergemizin
kabulünü saygıdeğer hazırundan talep ediyor, Gazi Meclisi saygılarımla
selamlıyorum. (MHP sıralarından alkışlar) 
BAŞKAN
– Teşekkür ederiz Sayın Parsak.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum.
Türkiye
Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısının (1/728) 2'nci maddesinin
aşağıdaki şekilde değiştirilmesini arz ve teklif ederiz. 
Saygılarımızla.
Zeynel Emre (İstanbul) ve
arkadaşları
MADDE
2- 2004 sayılı Kanunun 179/a maddesi başlığıyla birlikte aşağıdaki şekilde
değiştirilmiştir.
"Erteleme
yargılaması: 
MADDE
179/a- Mahkeme, iflasın ertelenmesi talebinde bulunulması üzerine, yönetim
organının yerine geçmesi ya da yönetim organı kararlarını veya işlemlerinin bir
kısmını veya tamamını onaylaması ve ayrıca envanter işlemlerini başlatarak
kontrolü altında yürütmesi için, derhal, görevinin gerektirdiği mesleki ve
teknik yeterliliğe sahip, yeterli sayıda kayyım atar. 
İflasın
ertelenmesi talebi, kayyımın atanmasına ilişkin karar, kayyımın mahkemece
belirlenmiş görevleri ve temsil yetkisi ile bunların sınırları tescil edilmek
üzere ticaret sicili müdürlüğüne bildirilir ve 166 ncı maddenin ikinci
fıkrasının ikinci ve üçüncü cümlelerinde öngörülen usulle ilan ettirilir. Bu
ilanda alacaklıların iflasın ertelenmesi talebinin ilanından itibaren iki
haftalık kesin süre içinde itiraz ederek iflasın ertelenmesi şartlarının
bulunmadığını ileri sürebilecekleri ve mahkemeden talebin reddini
isteyebilecekleri belirtilir.
Mahkeme
ayrıca şirketin veya kooperatifin malvarlığının korunması ve faaliyetlerinin
yürütülmesi için gerekli olan tedbirleri alır; 179/b maddesinin ikinci ve
üçüncü fıkra hükümleri saklı kalmak ve toplam iflasın ertelenmesi süresinden
sayılmak kaydıyla, 21/7/1953 tarihli ve 6183 sayılı Amme Alacaklarının Tahsil
Usulü Hakkında Kanuna göre yapılan takipler de dâhil olmak üzere şirket veya
kooperatif aleyhine takip yapılmasını yasaklayabilir veya evvelce başlatılmış
takipleri durdurabilir. Bu süre içinde ihtiyati tedbir ve ihtiyati haciz
kararları uygulanmaz; bir takip muamelesi ile kesilebilen zaman aşımı ve hak düşüren
müddetler işlemez.
İflasın
ertelenmesi yargılaması sırasında tedbir talebinin reddi veya bu talebin kabulü
halinde aynı mahkemeye yapılacak itiraz üzerine verilecek kararlara karşı
12/1/2011 tarihli ve 6100 sayılı Hukuk Muhakemeleri Kanununun 341 inci ve
devamı maddeleri uyarınca istinaf yoluna başvurulabilir.
Kayyım
mahkemece uygun görülecek sürelerde, sermaye artırımı ödemelerinin gerçekliği
ve bunların kullanım yerlerini de gösterecek şekilde şirket veya kooperatifin
faaliyetleri hakkında rapor verir.
Mahkeme
gerektiğinde kayyımın görevine son verebilir ve görevine son verilen ya da
istifa eden kayyımın yerine yenisini seçer. Mahkemece atanan kayyımlar, özel
sicilinde kaydedilmek üzere mahkemenin bağlı bulunduğu adli yargı ilk derece
mahkemesi adalet komisyonu başkanlığına bildirilir. Bir kişi aynı anda en fazla
üç dosyada kayyım olarak atanabilir. Kayyımın sorumlulukları hakkında 227 nci
maddenin dördüncü ve beşinci fıkrası hükümleri uygulanır.
Mahkeme,
gerekli görürse idare ve temsille vazifelendirilmiş kimseleri ve alacaklıları
ve diğer üçüncü şahısları dinleyebilir.
Şirket
veya kooperatif, erteleme yargılaması sırasında ancak bir defaya mahsus olmak
üzere revize iyileştirme projesi verebilir.
İflasın
ertelenmesi talepleri öncelikle ve ivedilikle sonuçlandırılır.
Mahkeme,
projeyi ciddi ve inandırıcı bulur ve şirket veya kooperatifi iflasın
ertelenmesine layık görürse iflasın ertelenmesine, şirket veya kooperatifin
borca batık olmadığını tespit ederse erteleme talebi ile iflas davasının
reddine, aksi takdirde şirketin veya kooperatifin iflasına karar verir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz.
BAŞKAN
– Hükûmet katılıyor mu?
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Katılmıyoruz.
BAŞKAN
– Önerge üzerinde İstanbul Milletvekili Sayın Zeynel Emre. (CHP sıralarından
alkışlar) 
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlıyorum.
Aslında
biraz evvel yaptığımız açıklamaların devamı niteliğinde bir konuşma olacak.
Burada amaç, yasaya baktığımızda varlık barışı gibi ama böyle bir barışın reel
olduğunu söylemek güç. 
Bakın,
az önce ifade ettim, Türkiye'nin temel sorunu katma değeri yüksek ürün
üretememiş olması. Türkiye’deki en iyi şirketleri, inşaat şirketlerini, böyle
en büyüklerini, ilk on sırayı aşağı doğru sıralayalım, bunları bir toplayalım,
bütün bunların hepsinin toplamı bir WhatsApp etmiyorsa bu büyük bir problemdir,
bunu çözmek de iktidarın sorumluluğundadır. 
Bunu
kara parayı ülkeye sokarak çözemezsiniz, inşaat yaparak, yol yaparak, sayılarla
oynayarak millî geliri bir yere kadar yükseltebilirsiniz. Ancak bunun
sürdürülebilir olması için ya da daha üst seviyeye çıkabilmesi için katma değer
şarttır, bunun için akıl şarttır, zekâ şarttır. Çuvalla kara para ve kaba
sermaye peşine giderek gerçek bir medeniyet düzeyine erişmek imkânsızdır. 
Burada
çocuklarımıza yatırım yapmamız lazım. Çocuklarımızın eğitim düzeyini
yükseltmemiz lazım, zekâ seviyesini yükseltmemiz lazım. Bu ürünleri bize
üretebilsinler diye buna yatırım yapmamız lazım. Eğer şimdiki gibi sonuçlarla
devam edersek eğitim durumunda, bakın, ileride bizim yetiştirdiğimiz çocuklar,
burada, bu Meclisten emekli olan insanların emekli parasını dahi ödeyemezler. 
Değerli
milletvekilleri, yönetenler adil olmak zorunda, adalet de salt parmak hesabına
göre olmaz. Kaçak elektrik kullananların faturasını elektrik ücretini düzenli
ödeyen vatandaşa yüklediniz mi? Yüklediniz. Şimdi bu yasayla usulüne uygun
vergisini veren vatandaş ile vergisini ödemeyen vatandaş arasında bir ayrım
kaldı mı? Kalmadı. Vergisini vermeyenin yanına kâr kaldı. Bir gece sabaha karşı
burada çıkardığınız bir yasayla yargıyı sıfırladınız mı? Sıfırladınız. Şimdi,
köprüden geçmeyenlerin köprü ücreti ödediği başka bir ülke var mı? (CHP
sıralarından alkışlar) Anadolu’nun bir köyünde oturan, mütevazı bir yaşam
süren, belki batıya hiç gelmeyen bir aile niye hiç geçmediği, geçmeyeceği bir
köprünün parasını ödesin? 
Uluslararası
politikada bir süreklilik, bir tutarlılık olması gerektiğini hep anlattık,
kalmadı. Türkiye’yi itibarsızlaştırmaya kimsenin hakkı yoktur. Bakın, telafisi
imkânsız zararlar veriyoruz. Şimdi, gelin, bari bugün bu yanlıştan dönün.
Ülkeyi uluslararası anlamda içine soktuğunuz itibar yitimine bir katkı daha
yapmayalım. Metropollerinde bombalar patlayan, yabancı ülke temsilciliklerinin
her gün adres vererek dikkatli olmaya çağırdığı, ülkedeki mültecilerle ilgili
önce “Ülkelerine geri göndereceğiz.”, sonra “Eğer bize belli miktar para vermezseniz
otobüslere bindirir, size göndeririz.” sonra da şimdi “İçlerinde nitelikliler
var, biz bunları vatandaş yapacağız.” gibi bir anlayışla tutarlılık olmaz,
Türkiye de güvenilir bir ülke olmaktan hızla uzaklaşır. 
Bakın,
daha düne kadar sizin imzaladığınız kara para ve terör finansmanının
önlenmesine yönelik uluslararası anlaşmalara aykırılık teşkil edecek bir
tasarıdan bahsediyoruz. Biz imzalamadık bu anlaşmaları, sizler imzaladınız.
Şimdi, çıkardığınız bu yasayla kendi çıkardığınız, kendi imzaladığınız uluslararası
anlaşmalara aykırılık arz eden bir işe imza atıyorsunuz. Bize düşen, ülkenin
içinde ve dışarıda güvenilirliğini yeniden tesis etmektir, bu gidişatı yeniden
ele almaktır. Böyle kuralsız, sınırsız hamlelerle bu işin olmasına imkân yok. 
Bakın,
az evvel burada Sayın Bakan konuşma yaparken dedi ki: “Türkiye’de
yatırımcıların karşılaştığı hukuki sıkıntıları gideriyoruz. Türkiye’yi üretim
merkezi hâline getireceğiz.” Keşke üretim merkezi olsa Türkiye. Türkiye bir
tüketim merkezi oldu. Özelleştirmelerle ciddi sayıda öz varlığımız satıldığı
gibi üretime yönelik de yeni bir yatırımımız yok yani yeni açılan fabrikalar
yok. Türkiye bugün coğrafi şartları uygun olmasına rağmen eti dahi ihraç eden
bir ülke hâline geldi mi? Geldi. 
Şimdi,
aynı konularla ilgili döne döne yasa çıkıyor burada. İşte çekle ilgili daha
önce tam tersi bir düzenleme vardı, şimdi onun tersine bir düzenleme var. O
açıdan ben sizden şunu rica ediyorum: Bizim burada yaptığımız muhalefete itiraz
etmeyin, çünkü bir süre sonra aynı bizim söylediğimiz muhalefeti gelip burada
yasalaştıracaksınız. Dolayısıyla, biz yine bu itirazlarımızı tarihe not düşmek
açısından yapıyoruz.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Emre.
ÖZGÜR
ÖZEL (Manisa) – Karar yeter sayısı talep ediyorum efendim.
BAŞKAN
– Önergeyi oylarınıza sunacağım, karar yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
yoktur.
Birleşime
beş dakika ara veriyorum. 
Kapanma Saati: 23.23
YEDİNCİ OTURUM
Açılma Saati: 23.31
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Mücahit
DURMUŞOĞLU (Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 112’nci Birleşiminin
Yedinci Oturumunu açıyorum.
404
sıra sayılı Kanun Tasarısı’nın 2’nci maddesi üzerinde İstanbul Milletvekili
Zeynel Emre ve arkadaşları tarafından verilen önergenin oylamasında karar yeter
sayısı bulunamamıştı. Şimdi önergeyi tekrar oylarınıza sunacağım ve karar yeter
sayısı arayacağım. 
Kabul
edenler… Kabul etmeyenler… Önerge kabul edilmemiştir, karar yeter sayısı
vardır. 
404
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon?
Burada.
Hükûmet?
Burada. 
Şimdi
2’nci maddeyi oylarınıza sunuyorum: Kabul edenler… Kabul etmeyenler… 2’nci
madde kabul edilmiştir. 
3’üncü
madde üzerinde üç önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 3’üncü maddesinin
aşağıdaki şekilde değiştirilmesini arz ve teklif ederiz.
SaygılarımızIa.
 Aykut Erdoğdu Zekeriya
Temizel Utku Çakırözer
 İstanbul İzmir Eskişehir
 Mehmet Bekaroğlu Musa
Çam Lale Karabıyık
 İstanbul İzmir Bursa
MADDE
3- 2004 sayılı Kanunun 179/b maddesi, başlığıyla birlikte aşağıdaki şekilde
değiştirilmiştir.
"Erteleme
kararı ve sonuçları:
MADDE
179/b- Erteleme kararı üzerine borçlu aleyhine 6183 sayılı Kanuna göre yapılan
takipler de dahil olmak üzere hiçbir takip yapılamaz ve evvelce başlamış
takipler durur, ihtiyati tedbir ile ihtiyati haciz kararları uygulanmaz; bir
takip muamelesi ile kesilebilen zamanaşımı ve hak düşüren müddetler işlemez.
Erteleme
sırasında taşınır, taşınmaz veya ticari işletme rehniyle temin edilmiş
alacaklar nedeniyle rehnin paraya çevrilmesi yoluyla takip başlatılabilir veya
başlamış olan takiplere devam edilebilir; ancak bu takip nedeniyle muhafaza
tedbirleri alınamaz ve rehinli malın satışı gerçekleştirilemez. Bu durumda
erteleme süresince işleyecek olup mevcut rehinle karşılanamayacak faizler
teminatlandırılmak zorundadır.
206
ncı maddenin birinci sırasında yazılı alacaklar için haciz yoluyla takip
yapılabilir.
Erteleme
süresi azami bir yıldır. Bu süre mahkemece uygun görülmesi halinde bir yıl daha
uzatılabilir. Uzatma talebi hakkında karar verilebilmesi için erteleme
kararının kesinleşmesi bekletici sorun yapılır. Uzatma yargılaması sırasında
ancak bir kez revize iyileştirme projesi verilebilir.
İflasın
ertelenmesine karar veren mahkeme 179/a maddesi uyarınca atanan kayyımın
görevine devam etmesine karar verebileceği gibi aynı niteliklere sahip yeni
kayyım da atayabilir. Kayyım, takvim yılının her üç aylık dönem sonu itibarıyla
şirketin projeye uygun olarak iyileşme gösterip göstermediğini mahkemeye rapor
eder. Kayyım ayrıca şirketteki olağanüstü gelişmeleri mahkemeye derhal rapor
etmekle yükümlüdür.
Erteleme
süresi sonunda, kayyımın verdiği raporlardan veya gerek gördüğünde alacağı
bilirkişi raporundan, borca batıklığın devam ettiğini tespit eden mahkeme,
şirketin veya kooperatifin iflâsına karar verir.
Erteleme
süresi dolmamakla birlikte, mahkeme kayyımın verdiği raporlardan veya gerek
gördüğünde alacağı bilirkişi raporundan, şirketin veya kooperatifin mali
durumunun iyileştirilmesinin mümkün olmadığı kanaatine varırsa, erteleme
kararını kaldırarak şirketin veya kooperatifin iflâsına; şirket veya
kooperatifin bu aşamada borca batıklığının ortadan kalktığı sonucuna varırsa,
erteleme talebi ile iflas davasının reddine karar verir.
İflasın
ertelenmesi talebi üzerine mahkemece verilen nihai kararların hüküm fıkraları
tescil edilmek üzere ticaret sicili müdürlüğüne bildirilir ve 166 ncı maddenin
ikinci fıkrasının ikinci ve üçüncü cümlelerinde öngörülen usulle ilan
ettirilir."
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 3’üncü maddesinde yer alan "Bu
süre" ibaresinden sonra gelmek üzere ", şirket veya kooperatifin malî
yönden iyileşme durumu dikkate alınarak" ibaresinin eklenmesini arz ve
teklif ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Akçay Mehmet
Erdoğan İsmail Faruk Aksu
 Manisa Muğla İstanbul
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 3’üncü maddesinin dördüncü fıkrasında
yer alan “Erteleme süresi azami bir yıldır. Bu süre mahkemece uygun görülmesi
halinde bir yıl daha uzatılabilir.” ibaresinin, “Erteleme süresi azami 6 aydır.
Bu süre, ancak talepte bulunan şirket veya kooperatifin iflastan kurtulması ve
alacaklılarına borçlarını ödeme durumu mahkeme tarafından somutlaştırıldığında
6 ay daha uzatılabilir” şeklinde değiştirilmesini arz ve teklif ederiz.
 İdris Baluken Filiz
Kerestecioğlu Demir Dengir Mir Mehmet Fırat
 Diyarbakır İstanbul Mersin
 Behçet Yıldırım Mahmut
Celadet Gaydalı İbrahim Ayhan
 Adıyaman Bitlis Şanlıurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz.
BAŞKAN
– Hükûmet katılıyor mu?
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) - Katılmıyoruz.
BAŞKAN
– Önerge üzerinde, Şanlıurfa Milletvekili Sayın İbrahim Ayhan. (HDP
sıralarından alkışlar)
İBRAHİM
AYHAN (Şanlıurfa) – Sayın Başkan, değerli arkadaşlar; öncelikle, hepinizi
saygıyla selamlıyorum.
Tabii,
üzerinde konuşmuş olduğumuz bu 404 sıra sayılı Yasa Tasarısı birçok teknik
düzenlemeyi içerisinde taşıyor. Ben, çok teknik değerlendirmelere girmeyeceğim.

Ekonomik
sıkıntının, ekonomik krizin en büyük faturası, Türkiye’de olduğu gibi, her
yerde, topluma, toplumun bütün kesimine yansımaktadır ve şu anda Türkiye’de
yaşanan ekonomik krizin doğalında vurduğu kesimin en başında da özel sektör ve
halk gelmektedir. Gün geçmiyor ki firmalar, özel sektör ve şirketler iflas
durumunu yaşamasınlar. Her geçen gün, bu iflas durumunu yaşayan şirketler
artmakta, bu, giderek katlanmaktadır. Tekstilden teknolojiye, inşaat sektörüne,
gıda sektörüne varıncaya kadar bu iflas erteleme talepleri her geçen gün
artmaktadır. Tabii, bu ekonomik göstergelerdeki değişimin çok ciddi
yansımalarından biri de, en önemli nedenlerinden biri de ülkede yaşanan
istikrarsızlık ve güvensiz bir ortamdır diye ifade etmek gerekiyor. 
Herhangi
bir problemi siz çözmeye çalıştığınız zaman problemin köküne, problemin esasına
inmediğiniz takdirde o problemi çözmeniz de mümkün değildir. Bugün Türkiye’de
yaşanan temel problem, başta Kürt sorunu olmak üzere toplumsal sorunların
şiddetle, çatışmayla, gerilim politikalarıyla çözülmüş olmasıdır ve bu yöntemde
ısrarcılıktır. Bunu şu şekilde de benzetebiliriz: Özellikle bir delikli
kumbarayla karşı karşıyayız. Türkiye birçok yerden delinmiş bir kumbara
görüntüsü arz etmektedir. Bu deliklerden en büyüğü de Kürt sorunudur. Son bir
yıldır Kürt sorunundan kaynaklı, başta bölge olmak üzere her tarafta şiddet ve
çatışma yaşanmaktadır. Bu şiddet ve çatışma konsepti özellikle ekonomiyi çok
ciddi bir şekilde etkilemekte, ekonomik gelişmeleri, ekonomik göstergeleri de
müthiş derecede krize sokmaktadır. Şimdi, bir yandan savaş ekonomisine yapılan
harcamalar varken, diğer taraftan toplumun ekonomik yaşamının düzeltilmesi de
asla mümkün değildir. Yani siz, bütün harcamalarınızın ağırlıklı boyutunu
tanka, topa ve tüfeğe yatırırsanız halkın kendi ev geçimini sağlayabileceği,
kendi geçimini temin edebileceği kaynakları da yaratamazsınız. Dolayısıyla, son
bir yıldır ekonomide yaşanan krizin en temel nedenlerinden biri de özellikle
bölgede yürürlüğe konulan savaş konseptidir. Tabii, bunun yanında dış
politikada komşularla yaşanan çatışmalı süreç de ekonomik göstergelerin giderek
kötüye gitmesine neden olmaktadır. 
Tüm
bu yaşananlar siyasal iktidar tarafından, AKP tarafından sürekli kanunlar
çıkarılarak, sürekli palyatif ve geçici çözümler üretilerek ortadan
kaldırılmaya çalışılıyor. Kesinlikle, şu anda olduğu gibi, hiçbir zaman bu
mevcut yaşanan soruna köklü bir çözüm bulunmadığı müddetçe, istediğiniz kadar
yasa çıkarın, istediğiniz kadar düzenlemeler yapın, hiçbir şekilde sorunu
çözemeyeceksiniz. Yapılması gereken temel şey, Türkiye’de demokrasinin ve
özgürlüklerin önündeki engelleri kaldırmak, iç barışı sağlayacak adımlar
atmaktır. Nasıl ki komşularla dışarıda, işte son süreçte yaşandığı gibi
Rusya’yla, İsrail’le ve benzeri ülkelerle bir barışma sürecine girilmişse
Türkiye’de de iç barışa gidilmeli ve bu barışın demokratik, kalıcı bir şekilde
gerçekleşmesi için adımlar atılmalıdır. Yoksa 80 maddeyle, 100 maddeyle, torba
maddelerle bu sorunu çözmek de mümkün değildir. 
Türkiye
giderek bir kanun devletine, giderek bir yasa devletine dönüşmektedir. Hâlbuki
AKP iktidara geldiği zaman bu yasa devletinden, kanun devletinden Türkiye’yi
kurtaracağı, Türkiye’de toplumsal demokrasiyi inşa edeceği iddiasında
bulunmuştu. Ama görülüyor ki son süreçte, özellikle, ısrarla kanunlarla,
yasalarla ülke yönetilmeye, idare edilmeye çalışılıyor. Bu mevcut yöntem ve
yaklaşım kesinlikle çözüm getiren bir yaklaşım değildir.
(Mikrofon
otomatik cihaz tarafından kapatıldı) 
İBRAHİM
AYHAN (Devamla) – Bu yol bir an önce terk edilmelidir. Bu yasa da bu mevcut
yöntemin esas alındığı bir yasadır. Dolayısıyla, bu önergeyle bu talebimizin
yerine getirilmesini istiyorum.
Saygılar
sunuyorum. (HDP sıralarından alkışlar) 
BAŞKAN
– Teşekkür ederiz Sayın Ayhan.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 3’üncü maddesinde yer alan "Bu
süre" ibaresinden sonra gelmek üzere ", şirket veya kooperatifin malî
yönden iyileşme durumu dikkate alınarak" ibaresinin eklenmesini arz ve
teklif ederiz.
İsmail Faruk Aksu
(İstanbul) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Başkanım.
BAŞKAN
– Hükûmet katılıyor mu?
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Katılmıyoruz.
BAŞKAN
– Önerge üzerinde İstanbul Milletvekili Sayın İsmail Faruk Aksu konuşacaktır.
(MHP sıralarından alkışlar) 
İSMAİL
FARUK AKSU (İstanbul) – Sayın Başkan, sayın milletvekilleri; 404 sıra sayılı
Kanun Tasarısı’nın 3’üncü maddesi hakkında Milliyetçi Hareket Partisi Grubu
adına söz aldım. Genel Kurulu ve aziz milletimizi saygıyla selamlıyorum.
Tasarı
bazı vergi ve harçlarla ilgili indirim ve uygulama kolaylıkları getirilmesi,
iflas erteleme sisteminin yeniden düzenlenmesi, karşılıksız çek kullanımını
önlemeye yönelik tedbirler alınması, şirket kuruluş ve tasfiye süreçlerinin
kolaylaştırılması ve yeni bir varlık barışı öngörmektedir. 3’üncü maddeyle,
iflası erteleme kararı üzerine borçlular aleyhine hiçbir takip yapılmaması ve
evvelce başlamış takiplerin durması, ihtiyati tedbir ile ihtiyati haciz
kararlarının uygulanmaması düzenlenmektedir. Yatırım için kaynak temin etmek ve
yatırımları artırmak amacına yönelik olduğu ifade edilen bu düzenlemeler genel
anlamda olumlu olmakla birlikte gerçek ve tüzel kişilerce yurt dışında bulunan
para, altın, döviz, menkul kıymet ve diğer sermaye piyasası araçlarının hiçbir
kayda tabi olmadan, nereden ve nasıl temin edildiğine bakılmadan,
vergilendirilmeden ve diğer kişiler nam ve hesabına bildirim imkânıyla
Türkiye’ye sokulması kabul edeceğimiz bir durum değildir. Böyle bir düzenleme
karşısında, örneğin, uyuşturucu ticaretinden veya silah kaçakçılığından elde
edilmiş, terör örgütlerine ait bir varlığın ülkeye girişine mâni bir hâl var
mıdır? Bu ve benzeri kara paraların aklanmasının önünde bir engel bulunmakta
mıdır? Konunun Panama Belgeleri’nin çıktığı döneme denk gelmesi tesadüf müdür?
Düzenlemeyle varlık sahiplerinin adları kamuoyunda gizlenmek istendiğine göre
varlıklar açısından ortada ayıplı bir durum mu söz konusudur? Akla gelen bu ve
benzeri soruların cevap bulmaması hâlinde şüpheli işlere zemin hazırlayan bu
düzenleme mahşeri vicdanda da kabul görmeyecektir.
Kuşkusuz,
ekonomiyi büyütebilmek için yatırıma, yatırım için de kaynağa ihtiyaç
duyulmaktadır. Sorun, ülkemizin yurt içi kaynaklarının yani iç tasarrufların
AKP hükûmetleri döneminde ülke tarihinin en düşük düzeylerine, yüzde 15’lerin
altına inmesidir. Yurt içi tasarruflarımız gelişmekte olan ülkeler
ortalamasının yaklaşık 20 puan altındadır. İç ve dış kaynakların verimli ve
üretken alanlarda kullanılamaması da Türkiye'nin bir başka kronik sorunudur.
Demokrasi, hukuk ve eğitim sistemi, kamu yönetiminin işleyişi, iş gücünün
niteliği, şeffaflık, ekonomideki kayıtlılık ve öngörülebilirlik verimliliği
etkileyen, yatırımcı için belirleyici temel faktörlerdir. Oysa Türkiye,
Uluslararası Şeffaflık Örgütünün açıkladığı küresel yolsuzluk algısı
sıralamasında son iki yılda 13 basamak birden kötüleşmiştir.
Yine
ülkemizde yayınlanan beklenti ve güven anketlerine bakıldığında da, tarihin en
kötü dönemlerinin yaşanmakta olduğu görülmektedir. Tüm bunlar aslında ülkemize istenen
düzeyde yatırımların neden çekilemediğini göstermektedir.
Değerli
milletvekilleri, AKP idaresindeki Türkiye, sağlıklı bir yatırım, üretim ve
istihdam zinciri kuramamış, yatırımcıya güven telkin edecek hukuk sistemi ve
adaletli bir yönetim düzeni tesis edememiştir. Yasalar üretken yeni yatırımları
teşvik etmekte yetersiz kalmıştır. Dünya Bankasının yayınladığı 2016 Yılı İş
Yapma Kolaylığı Endeksi’nde Türkiye 55’inci sıraya, işe başlama kolaylığında
ise 94’üncü sıraya gerilemiştir. Bu durum, yatırım için uygun ortam oluşturulamadığını
göstermektedir. Nitekim, yabancı sermaye daha çok banka, sigorta, finans
sektörleriyle gayrimenkul satışı ve AVM’lerle sınırlı olarak ve el değiştirme
şekliyle ülkemize girmiştir. Yatırımsız sermaye girişi sonucunda da işsizlik
azaltılamamış, yüzde 9-11 aralığında kalıcı hâle gelmiştir.
Bu
defa, daha önce defaatle getirilen çeşitli teşvik düzenlemelerinin bir yenisi
önümüzdedir. Yatırıma, üretime ve istihdama katkısı olacak, milletimizin
yararına her girişimi destekliyoruz. Bununla birlikte, yatırımcıyı cezbetmek
için yasaların tek başına yeterli olmadığı da açıktır. Esas olan, ülkedeki
yönetim anlayışı, hukuk düzeni ve güvendir. Ancak ifade etmeliyim ki, AKP
icraatları Türkiye'yi muhataplarının güven duyacağı bir ülke olmaktan giderek uzaklaştırmaktadır.
Bu
düşüncelerle konuşmamı bitirirken, hepinizi saygıyla selamlıyorum. (MHP
sıralarından alkışlar) 
BAŞKAN
– Teşekkür ederiz Sayın Aksu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 3’üncü maddesinin
aşağıdaki şekilde değiştirilmesini arz ve teklif ederiz.
SaygılarımızIa.

Mehmet
Bekaroğlu (İstanbul) ve arkadaşları
MADDE
3- 2004 sayılı Kanun’un 179/b maddesi, başlığıyla birlikte aşağıdaki şekilde
değiştirilmiştir.
“Erteleme
kararı ve sonuçları:
MADDE
179/b- Erteleme kararı üzerine borçlu aleyhine 6183 sayılı Kanuna göre yapılan
takipler de dahil olmak üzere hiçbir takip yapılamaz ve evvelce başlamış
takipler durur, ihtiyati tedbir ile ihtiyati haciz kararları uygulanmaz; bir
takip muamelesi ile kesilebilen zamanaşımı ve hak düşüren müddetler işlemez.
Erteleme
sırasında taşınır, taşınmaz veya ticari işletme rehniyle temin edilmiş
alacaklar nedeniyle rehnin paraya çevrilmesi yoluyla takip başlatılabilir veya
başlamış olan takiplere devam edilebilir; ancak bu takip nedeniyle muhafaza
tedbirleri alınamaz ve rehinli malın satışı gerçekleştirilemez. Bu durumda
erteleme süresince işleyecek olup mevcut rehinle karşılanamayacak faizler
teminatlandırılmak zorundadır.
206
ncı maddenin birinci sırasında yazılı alacaklar için haciz yoluyla takip yapılabilir.
Erteleme
süresi azami bir yıldır. Bu süre mahkemece uygun görülmesi halinde bir yıl daha
uzatılabilir. Uzatma talebi hakkında karar verilebilmesi için erteleme
kararının kesinleşmesi bekletici sorun yapılır. Uzatma yargılaması sırasında
ancak bir kez revize iyileştirme projesi verilebilir.
İflasın
ertelenmesine karar veren mahkeme 179/a maddesi uyarınca atanan kayyımın
görevine devam etmesine karar verebileceği gibi aynı niteliklere sahip yeni
kayyım da atayabilir. Kayyım, takvim yılının her üç aylık dönem sonu itibarıyla
şirketin projeye uygun olarak iyileşme gösterip göstermediğini mahkemeye rapor
eder. Kayyım ayrıca şirketteki olağanüstü gelişmeleri mahkemeye derhal rapor
etmekle yükümlüdür.
Erteleme
süresi sonunda, kayyımın verdiği raporlardan veya gerek gördüğünde alacağı
bilirkişi raporundan, borca batıklığın devam ettiğini tespit eden mahkeme,
şirketin veya kooperatifin iflâsına karar verir.
Erteleme
süresi dolmamakla birlikte, mahkeme kayyımın verdiği raporlardan veya gerek
gördüğünde alacağı bilirkişi raporundan, şirketin veya kooperatifin mali
durumunun iyileştirilmesinin mümkün olmadığı kanaatine varırsa, erteleme
kararını kaldırarak şirketin veya kooperatifin iflâsına; şirket veya
kooperatifin bu aşamada borca batıklığının ortadan kalktığı sonucuna varırsa,
erteleme talebi ile iflas davasının reddine karar verir.
İflasın
ertelenmesi talebi üzerine mahkemece verilen nihai kararların hüküm fıkraları
tescil edilmek üzere ticaret sicili müdürlüğüne bildirilir ve 166 ncı maddenin
ikinci fıkrasının ikinci ve üçüncü cümlelerinde öngörülen usulle ilan
ettirilir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz.
BAŞKAN
– Hükûmet katılıyor mu?
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) - Katılmıyoruz.
BAŞKAN
– Önerge üzerinde, İstanbul Milletvekili Sayın Mehmet Bekaroğlu. (CHP
sıralarından alkışlar)
MEHMET
BEKAROĞLU (İstanbul) – Sayın Başkan, değerli milletvekilleri; görüştüğümüz 404
sıra sayılı Kanun Tasarısı’nın ilk 6 maddesi iflas ertelemesiyle ilgili. Bugüne
kadar iflas ertelemesinin kötüye kullanımı hakkında çok sayıda örnekler var. Bu
işi zorlaştırmak, engellemek için bazı düzenlemeler yapılıyor. Bunun teknik
yönünü, yeterli olup olmadığını bundan sonraki maddelerde arkadaşlarımız
anlatacaklar. Tabii, yapılan düzenlemelerin bütününün kötü olduğunu, gereksiz
olduğunu Cumhuriyet Halk Partisinin hiçbir sözcüsü hiçbir zaman söylemedi ama
sizin başka bir probleminiz var ve bu problem bütün yaptıklarınızı etkiliyor.
Değerli
arkadaşlarım, şimdi, Adalet ve Kalkınma Partisiyle ilgili bu “adalet” ve
“kalkınma” kelimeleri üzerinde çok konuşuldu, tartışıldı, fıkralar anlatıldı
“İşte, sizin kalkınmanız tamam ama adaletiniz şöyle.” diye. Kalkınmayla ilgili
de çok ciddi problemler var arkadaşlar. Kabul etmiyorsunuz, kızıyorsunuz ama bu
pakete vermiş olduğunuz isim dolayısıyla yani “yatırım ortamının
iyileştirilmesi” diye bir kavramla gelmiş olmanız bile, tek başına, gerçekten,
on dört senede yatırım ortamıyla ilgili ciddi tahribat yaptığınızı gösteriyor.
En çok övündüğünüz konuda durum bu.
Değerli
arkadaşlarım, on dört senedir bu ülkeyi siz yönetiyorsunuz, Adalet ve Kalkınma
Partisi yönetiyor. Dolayısıyla, olup bitenlerin sorumlusu budur, bir başka
yerde bunu aramak mümkün değil. Gerçekten yatırım ortamıyla ilgili çok ciddi
problemler var. Bu tip yani müflis tüccar misali yapılan palyatif
değişiklikleri biz bu Parlamentoda daha evvel de gördük, başka hükûmetler de
gördük. Bunların hepsinin yolu IMF’ye çıktı. Hani çok övünüyorsunuz ya -o da
doğru değil ya- işte “IMF’ye borç veriyoruz, borcumuz kalmadı, 25 milyar doları
ödedik, 5 milyar da borç veriyoruz.” diye, böyle bir şey yok ama sürekli
söylüyorsunuz. Bu gidişle sizin yolunuz IMF’ye doğru çıkar, öyle görünüyor,
öyle anlaşılıyor. 
Başka
bir sorununuz var değerli arkadaşlarım. Bu yasa yapma tekniğinizle ilgili ciddi
problem var ve bu problem asla sadece teknik bir problem değil. Komisyonlar
çalışmıyor. Şimdi kızacaksınız ama iktidar partisi milletvekilleri, bu yasa,
77-78 madde, ne anlama geliyor; gerçekten bunu tartıştınız mı, konuştunuz mu;
neye el kaldırıyorsunuz? Bu konuda da ciddi endişelerim var. Yani, kimseyi
suçlamak açısından söylemiyorum. Komisyonlarda çok hızlı bir şekilde geçiyor
yangından mal kaçırır gibi. Ama, siz demiyor muydunuz, hâlâ da demiyor musunuz
“millî irade” diye? “Efendim, seçilmişlere vesayet sistemini ortadan kaldırdık,
zayıflattık, seçilmişleri güçlü kıldık.” diyorsunuz. Seçilmişlerin bu yasayla
ilgili hiçbir şeyi yok, bilgisi yok. Siz sadece el kaldırıyorsunuz. Bunun doğru
olduğu size söylenmiş, el kaldırıyorsunuz. Böyle olmaz değerli arkadaşlarım.
Geçmişte bunun örneklerini gördük. Gerçekten “demokrasi” deniliyorsa burada ne
yapılıyor, bu ne anlama geliyor, bunun bilinmesi lazım. Bunu bürokrasi getiriyor
size, böyle uygun görüyor ve siz burada el kaldırıyorsunuz. 
Değerli
arkadaşlarım, başka bir konu da sizin adalet anlayışınızla ilgili. Bakın, böyle
bir düzenleme yapıyorsunuz, çok büyük sıkıntılar var ekonomide, problemler var,
daralmalar var, işte “Dışarısı sorunlu, dünyadaki daralma Türkiye’ye yansıyor.”
filan gibi birtakım şeyler söylüyorsunuz ama bu daralmadan etkilenenler sadece
para sahipleri değil ki, sermaye sahipleri değil ki. Bu daralmadan etkilenen
geniş kitleler var değerli arkadaşlarım, çiftçiler var, esnaf var ama onlarla
ilgili hiç elinizi kaldırmıyorsunuz, hiçbir şey yapmıyorsunuz. Ben size bir
örnek vereyim: Bakın, bu sene yaş çay için 1,90 lira alım fiyatı tespit
ettiniz. Aslında 2 liraya mal oluyor ama geçen seneye göre 20 kuruş fazla, iyi.
Fakat, arkadaşlar, şu anda Rize’de çay üreticisi çayı 110 kuruşa satıyor, bunu
ÇAYKUR yapıyor. Gidiyor, tam çayın sıkılaştığı zamanda kontenjan uyguluyor,
fabrikaları boş dururken kontenjan uyguluyor. Buradan iddia ediyorum ve
gerçekten millet çayını 110 kuruşa satıyor. Yani bu daralmadan millet
etkilenmiyor mu?
Başka
bir şey daha var. Esnafı geziyoruz, dolaşıyoruz, konuşuyoruz, perişan
vaziyette, onlarla ilgili hiçbir şey yapmıyorsunuz. On dört seneden beri, on
beş seneden beri bu marketler zinciriyle ilgili, AVM’lerle ilgili bir yasa
tasarısı vardı. Burada bakanları yiyen -Ali Coşkun’u burada anmak istiyorum-
bakanlar yenildi, ta 2002’lerde, 2003’lerde çıkartacaktınız. Ne yapacaktınız?
Esnafı rahatlatacaktınız, sınırlayacaktınız, zincirleri bütün mahalleye
sokmayacaktınız, AVM’lerin çalışma saatlerini filan düzenleyecektiniz ki
bakkalı, kasabı iş yapsın diye. Yapmadınız arkadaşlar, onlardan…
(Mikrofon
otomatik cihaz tarafından kapatıldı) 
MEHMET
BEKAROĞLU (Devamla) – …oy alıyorsunuz ama onlardan giderek uzaklaşıyorsunuz
maalesef değerli arkadaşlar. 
Saygılarımla.
(CHP sıralarından alkışlar) 
BAŞKAN
– Teşekkür ederiz Sayın Bekaroğlu
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
4’üncü
madde üzerinde üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 4’üncü maddesinde yer alan “aynı
esaslar dahilinde” ibaresinden sonra gelmek üzere “ilgililerce” ibaresinin
eklenmesini arz ve teklif ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Akçay Mehmet
Erdoğan Mehmet Necmettin Ahrazoğlu
 Manisa Muğla Hatay
Türkiye Büyük Millet Meclisi Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 4’üncü maddesinin
aşağıdaki şekilde değiştirilmesini arz ve teklif ederiz.
Saygılarımızla.
Aykut Erdoğdu Zekeriya
Temizel  Utku Çakırözer
 İstanbul İzmir Eskişehir
 Musa Çam Lale
Karabıyık Haluk Pekşen
 İzmir Bursa Trabzon
 Mehmet Bekaroğlu
 İstanbul
MADDE
4- 2004 sayılı Kanun’a 179/b maddesinden sonra gelmek üzere aşağıdaki 179/c
maddesi eklenmiştir.
"Kanun
yolları:
MADDE
179/c- İflasın ertelenmesi talebi üzerine mahkemece verilen nihai kararlara
karşı borçlu şirket veya kooperatif ya da erteleme talep eden alacaklı
tarafından kararın tebliğinden; diğer ilgililer tarafından ise kararın
ilanından itibaren on gün içinde istinaf yoluna başvurulabilir. Bölge adliye
mahkemesi tarafından verilen kararlara karşı da aynı esaslar dahilinde on beş
gün içinde temyiz yoluna başvurulabilir.
Bölge
adliye mahkemesince iflasın ertelenmesi kararının kaldırılması veya bölge
adliye mahkemesi tarafından verilen iflasın ertelenmesi kararının Yargıtay
tarafından bozulması halinde, borçlunun malvarlığı üzerindeki tedbirler devam
eder. Mahkeme davanın seyrine göre bu tedbirleri değiştirmeye veya kaldırmaya
yetkilidir.”
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 4’üncü maddesinin ikinci fıkrasında yer
alan “Mahkeme davanın seyrine göre bu tedbirleri değiştirmeye veya kaldırmaya
yetkilidir” ibaresinin “Mahkeme tarafından alınan tedbirler, sadece borçlu
şirket veya kooperatifin, alacaklıya borcunu ödeyeceği somut şekilde ortaya
konulması şartıyla, mahkeme tarafından değiştirilir veya kaldırılır” şeklinde
değiştirilmesini arz ve teklif ederiz.
 İdris Baluken Filiz
Kerestecioğlu Demir Behçet Yıldırım
 Diyarbakır İstanbul Adıyaman
 Dengir Mir Mehmet Fırat Mahmut
Celadet Gaydalı Mahmut Toğrul
 Mersin Bitlis Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet katılıyor mu?
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Katılmıyoruz.
BAŞKAN
– Önerge üzerinde, Gaziantep Milletvekili Sayın Mahmut Toğrul. (HDP
sıralarından alkışlar) 
MAHMUT
TOĞRUL (Gaziantep) – Sayın Başkan, değerli milletvekilleri; Genel Kurulu
saygıyla selamlıyorum.
404
sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın 4’üncü maddesi üzerinde
grubumuzca verilen önerge üzerine söz aldım. 
Değerli
arkadaşlar, aslında yasa yapma tekniğiyle ilgili epey şey söylendi ama bu 404
sıra sayılı Yasa’nın Genel Kurula getirilmesi başlı başına gerçekten sorunlu
bir durum. 
Bakın,
bu yasanın Meclis Başkanlığına geliş tarihi 23 Haziran. 24 Haziranda, Plan ve
Bütçe Komisyonu esas komisyon olmak üzere diğer üç tali komisyona da
gönderiliyor. Yani perşembe günü veriliyor, cuma günü komisyonlara gidiyor;
pazartesi, tali üç komisyonun başkanları komisyonlarında görüşmeden bunun
yetişmeyeceği düşüncesiyle Plan ve Bütçe Komisyonuna iade ediyorlar, Plan ve
Bütçe Komisyonu hızla görüşüyor. Biliyorsunuz bu arada da dokuz günlük bayram
tatili vardı yani aslında açıkça anlaşılıyor ki talimatla komisyonlara bilgi
verilmiş “Görüşmeyin tali komisyonlar.” Plan ve Bütçe Komisyonunda
hızlandırılmış ve yine talimatla Genel Kurula getirilmiş. 
Madde
üzerindeki sözlerime gelince de değerli arkadaşlar, söz konusu madde, iflasın
süresinin mahkemece uzatılıp kısaltılmasıyla ilgili süreyi düzenliyor. Önemli
olan aslında iflas erteleme süresinin bir yıl uzatılıp kısaltılması meselesi
değil. Önemli olan, bir ülkede iflası yaratan koşulların ortadan
kaldırılmasıdır. 
Şimdi
baktığımızda değerli arkadaşlar, yatırımcı Türkiye’de bir defa önündeki süreci
göremiyor, bir projeksiyon yapamıyor. En azından üç beş yıllık bir planlama
yapmalı, ona göre yatırımını planlamalı, ona göre yatırımını yapmalı ve önünü
en azından öngörebilmeli ama bugün yaşadığımız koşullarda bırakın üç beş yılı,
üç beş ay sonrasını öngörmek neredeyse imkânsız hâle gelmiş durumda. Bugün
ülkemizin zaten yarısında Kürt coğrafyasında savaş hâli var. Burada hangi
yatırımcı yatırım yapacak? Her gün bir ilçeyi bombalıyorsunuz, yerle bir
ediyorsunuz. Sınır bölgelerinde zaten komşularla… IŞİD belası vesaire gibi
cihadist gruplarla iş birliğine girmişsiniz. Cihadist gruplar, ülkeyi yol geçen
hanına çevirmiş. Özellikle sınır bölgelerindeki nakliyatçılar, lojistik işi
yapan şirketler tamamen iş yapamaz hâle getirilmişler. Şu anda, Gaziantep’te
nakliyat ve lojistik işi yapanlar, ağırlıklı olarak Irak, Suriye, İran üzerine
bu malları taşırlardı ama şu anda bu yönde yapılacak olan ticaret neredeyse
sıfırlanmış durumdadır. Nakliyatçıların, lojistikçilerin tamamı iflasın eşiğine
gelmiş durumda çünkü artık üretici üretip, ürettiğini satamadığı için ülke
ciddi bir ekonomik buhranda ve bunun üzerine bölgede yürütülen savaş da
eklenince artık neredeyse ülke yönetilemez hâle gelmiştir. 
Bir
yatırımcının yatırımını yapması için en azından yatırımını güvencede hissetmesi
gerekir. Peki, hangi güvenceden bahsediyorsunuz? Dolayısıyla iflas koşullarını
artırıyorsunuz, her gün iflas eden şirket sayısı hızla artıyor. Bugün binlerle
ifade ediliyor bu yıl içerisinde iflas edecek şirketlerin sayısı ama biz
“Yatırım ortamını iyileştireceğiz.” diyoruz. Yatırım ortamını
iyileştirecekseniz önce şu savaşa son verin, önce komşularınızla ilişkiler
geliştirin ve en önemlisi IŞİD’le girdiğiniz bu politik yakınlaşmada bu aynı çuvalda
iş tutmadan vazgeçin diyorum. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Toğrul. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 404 sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın (1/728) 4’üncü maddesinin
aşağıdaki şekilde değiştirilmesini arz ve teklif ederiz.
SaygılarımızIa.
Haluk Pekşen (Trabzon) ve
arkadaşları
MADDE
4- 2004 sayılı Kanuna 179/b maddesinden sonra gelmek üzere aşağıdaki 179/c
maddesi eklenmiştir.
"Kanun
yolları:
MADDE
179/c- İflasın ertelenmesi talebi üzerine mahkemece verilen nihai kararlara
karşı borçlu şirket veya kooperatif ya da erteleme talep eden alacaklı
tarafından kararın tebliğinden; diğer ilgililer tarafından ise kararın
ilanından itibaren on gün içinde istinaf yoluna başvurulabilir. Bölge adliye
mahkemesi tarafından verilen kararlara karşı da aynı esaslar dahilinde on beş
gün içinde temyiz yoluna başvurulabilir.
Bölge
adliye mahkemesince iflasın ertelenmesi kararının kaldırılması veya bölge
adliye mahkemesi tarafından verilen iflasın ertelenmesi kararının Yargıtay tarafından
bozulması halinde, borçlunun malvarlığı üzerindeki tedbirler devam eder.
Mahkeme davanın seyrine göre bu tedbirleri değiştirmeye veya kaldırmaya
yetkilidir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) - Katılmıyoruz Sayın Başkan.
BAŞKAN
– Hükûmet katılıyor mu?
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) - Katılmıyoruz
Başkanım.
BAŞKAN
– Önerge üzerinde, Trabzon Milletvekili Sayın Haluk Pekşen. (CHP sıralarından
alkışlar)
HALUK
PEKŞEN (Trabzon) – Sayın Başkan, saygıdeğer milletvekilleri; iflas erteleme
konusu Türkiye’de olabildiğince ciddiyetsiz bir şekilde ele alınmış bir
konudur. Dünyada hiç bu kadar sermayenin horlandığı, itilip kakıldığı ve
gerçekten yatırımların insanların kendi elleriyle perişan edildiği başka bir
alan, başka bir ülke daha olduğunu düşünmüyorum. Geriye bir dönün, 2008-2009’lu
yıllara bir bakın. Amerika Birleşik Devletleri’nde dünyanın en büyük otomotiv
şirketleri krize girdiklerinde doğrudan Amerika Birleşik Devletleri Hükûmeti
devreye girmiş ve o şirketlerin yaşamaları için gerekli tedbirleri ivedilikle
almıştır. Şimdi size bir örnek vereyim. Libya’da yatırım yapmış olan bir
yatırımcı, uluslararası bir yatırımcı, çok ciddi işler yapıyor, ciddi paralar kazanıyor,
istihdam sağlıyor ve Türkiye’de de çok ciddi bir banka kredibilitesi var. O
yatırımcı bir gün sabahleyin uyanıyor, Türkiye’nin Libya’yla dış politika
ilişkilerinde yaşanan bir gerginlik sebebiyle ertesi gün çeklerini ödeyemez
hâle gelmiş. Şimdi bu yatırımcıyı ne yapalım? İflas mı ettirelim? Yaşatalım mı?
Bu getirmiş olduğunuz yasaya göre o yatırımcıyı iflas ettirelim tıpkı Rusya
krizi sonrasında Akdeniz Bölgesi’nde yüzlerce, binlerce turistik tesiste
yaşandığı gibi. O tesis sahiplerini bu yasal düzenlemeyle ne yapacağız? İflas
mı ettireceğiz, yoksa ekonominin içerisinde onları tutacak mıyız? 
Arkadaşlar,
dünyanın her yerinde, sektörler yaşatılmak üzere, istihdam sağlayan, üretim
sağlayan marka sektörler yaşatılmak üzere yasalar yapılır. Ama maalesef bu
yasal düzenlemeniz tam tersine, sektörün sistemin dışına itilmesini sağlıyor.
Bunu hangi bankacı gönderdiyse, emin olun, bu ülkenin hayrına bir düzenleme
değildir bu. Bakın, buna ilişkin geçmişte örnekler verelim size: 2001 yılı
krizi yaşandığında “İstanbul Yaklaşımı” yapılmıştı. Sonra Hükûmetiniz geldi,
2006 yılında “Anadolu Yaklaşımı” yapıldı. İkisi de doğruydu. İstanbul
Yaklaşımı’yla Türkiye’de çok sayıda şirket sistemin içerisinde tutuldu, 2006
yılında Anadolu Yaklaşımı’yla yine aynı şekilde Türkiye’nin çok sayıda şirketi
sistemin içerisinde tutulmuştur. Ama şimdi, bu getirdiğiniz düzenlemeyle, eğer
2001 yılında bu düzenleme olmuş olsaydı -bakın, bir örnek vereyim size- 2001
yılında o 33 milyon dolar borcu olan Sabah ve ATV grubu bu yasal düzenlemeyle,
mevcut olsaydı, iflas etmişti. Ama hâlbuki aynı grup daha sonra 1 milyar 150
milyon dolara satıldı ve bu ülke oradan çok büyük bir gelir elde etti. Hangisi
doğruydu? Sabah, ATV’nin 33 milyon dolara iflas ettirilmesi mi, yoksa ekonomik
sistemin içerisinde tutulması mıydı? Elbette doğru olan ikinci yöntemdi. Bu
işletilebilir bir düzenleme değildir. Bakın saygıdeğer milletvekilleri, size
bir örnek anlatayım: Bankaların, özellikle bu iflas ertelemesine ilişkin
baskılarının temel gerekçesi şudur: Bankalar alacaklarını çok çeşitli, mükerrer
takibe koymaktalar. Buna ilişkin bir yasak yok, engel de yok. Banka kredi
alacağını ayrı bir sözleşmeyle, kefaleti ayrı bir takiple, işte, ona ilişkin
aldığı kambiyo belgelerini ayrı bir takiple, yani 3-4 tane takiple icra takibine
koyuyor. 100 bin lira alacağı var, 500 bin liralık icra takibi yaratıyor. 500
bin lira devletin vergisini alıyor, zimmetine geçiriyor. Niye? Çünkü bankalar,
şirketler ihtilaflı alacakları doğrudan vergi matrahından düşme hakkına
sahipler. İşte, buna kapı açıyorsunuz, buna olanak sağlıyorsunuz. Bu yanlış bir
şeydir.
Başka
bir örnek daha vereyim. Yatırım teşvik belgesi alıyor yatırımcı, 20 milyon
dolarlık yatırım yapıyor. O yatırımcının 20 milyon dolarlık yatırımı yüzde 100
yatırım teşvik belgesine bağlı, vatandaşın vergisiyle devlet onu sübvanse
ediyor, sonra 50 bin dolarlık borcunu ödeyemiyor; bir icra takibi başlatılıyor,
geliyor, trafoyu söküyorlar. 20 milyon dolarlık vatandaşın yatırımı çöp oluyor,
gidiyor. Bunlara izin vermeyin. Dünyada iktisadi bütünlükleri yapılandırma
vardır, Güney Kore modeli vardır. Bakın, iktisadi bütünlükleri yapılandırmak
üzere Türkiye’de önemli birikimi olan bir kurumumuz var, TMSF adında bir kurum
var, bu konuda çok ciddi birikimleri var, deneyimleri var. İktisadi bütünlükleri
satarsanız ekonominizi ayakta tutarsınız, iflasları engellerseniz, istihdamı
ayakta tutarsınız, insanlar işsiz kalmaz, bankalar alacaklarını tahsil etme
umuduna sahip olur ama iktisadi bütünlükleri teferruat haczi, icra takibi
vesaire gibi çarçur ettirirseniz ekonomiler ayakta kalamazlar. 
Bu
iflas ertelemesi tekrar gözden geçirilmesi gereken bir müessese olmalıdır. Bu
yöntem yanlıştır, sürdürülemez.
Hepinizi
saygıyla, sevgiyle selamlıyorum. (CHP sıralarından alkışlar)
BAŞKAN
– Teşekkür ederiz Sayın Pekşen.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın 4’üncü maddesinde yer alan “aynı
esaslar dahilinde” ibaresinden sonra gelmek üzere “ilgililerce” ibaresinin
eklenmesini arz ve teklif ederiz.
Mehmet Necmettin
Ahrazoğlu (Hatay) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Hatay Milletvekili Sayın Mehmet Necmettin Ahrazoğlu
konuşacaktır.
Buyurun.
(MHP sıralarından alkışlar)
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 404 sıra
sayılı Yatırım Ortamının İyileştirilmesi Amacıyla Bazı Kanunlarda Değişiklik
Yapılmasına Dair Kanun Tasarısı’nın 4’üncü maddesi üzerinde verdiğimiz
önergeyle ilgili Milliyetçi Hareket Partisi Grubu adına söz almış bulunuyorum.
Yüce heyetinizi saygıyla selamlıyorum. 
4’üncü
maddeyle iflas erteleme talebi üzerine mahkemece verilecek nihai kararlara
karşı gidilebilecek kanun yolları düzenlenmektedir. İflas erteleme talebi üzerine
mahkemece verilen nihai kararlara karşı borçlu şirket veya kooperatif ya da
erteleme talep eden alacaklıların kararın tebliğinden itibaren on gün
içerisinde istinaf yoluna başvurabileceği gibi hükümler getirilmektedir.
İflasın
ertelenmesi kurumu hukukumuzda kavram olarak daha önceden de mevcut olmakla
birlikte, 2003 yılında İcra ve İflas Kanunu’nda yapılan değişiklikle ağırlıklı
olarak uygulamaya alınmıştır. İflasın ertelenmesi kurumu borçlu ile
alacaklıların menfaatleri ve hatta millî ve bölgesel menfaatler arasında hassas
bir dengeye dayanmaktadır. 
Sayın
Başkan, değerli milletvekilleri; iflas erteleme başvurusundaki artış
ekonomideki bozulmaların ve kriz durumunun göstergesidir. Bu durum borçların
ötelenmesi ve alacakların domino etkisiyle yeni iflasların meydana gelmesini
tetikleyebilmektedir. 2009-2014 döneminde iflas erteleme dava sayısının 3.500
civarında olduğu, alacaklı dava sayısının ise 37 binin üzerinde olduğu
belirtilmektedir. İflas erteleme kararları alacaklıları zor durumda
bırakmaktadır, bunun da en belirgin göstergesi çek ve senetlerdeki protesto
sayıları ve miktarlarıdır.
Değerli
milletvekilleri, AKP öncesi on üç yılda Türkiye, yıllık ortalama olarak
gelişmekte olan ülkeler ortalamasından sadece 0,4 puan düşük büyürken, AKP’li
on üç yılda 1,5 puan daha düşük büyümüştür. MHP’nin koalisyon ortağı olduğu
57’nci Hükûmet döneminde gerçekleştirilen yapısal reformlar sayesinde 2007
yılına kadar geçen yüksek büyüme bu farkın artmasını engellemiştir.
2016
yılının ilk yarısı içinde açıklanan büyüme değerlerine bakıldığında ise,
Türkiye’nin istediği ve olması gereken büyüme sağlanamamıştır. İlk çeyrekte
büyümenin tamamı tüketimden gelmiş, özel sektör yatırımlarının azlığı nedeniyle
büyümeye katkısı negatif olmuştur. Bu durum, ekonomide yeniden dengesizlik
probleminin varlığına işaret etmektedir. Bu nedenle borçların iflas erteleme
sisteminin kötüye kullanılmasının önüne geçmek amacıyla maddede yapılan
düzenlemeyi Milliyetçi Hareket Partisi olarak olumlu değerlendirmekle birlikte
yapılan düzenlemenin sonucuna ulaşmak için ekonomik hayatın sürdürülebilir
olması ve güven ortamının sağlanması, ekonomi yönetiminin sağlam temeller
üzerine organize edilmesi, bilirkişi seçiminde objektif kriterlerin dikkate
alınması, bilirkişinin mutlaka hukuk, muhasebe, bağımsız denetim veya yeminli
mali müşavirlerden olmasının yanı sıra şirketlerin, yatırımcıların,
kooperatiflerin gelecek kaygılarının olmaması gerekmektedir. Bunun için de
tasarruf bilincinin artırılması, üretken bir ekonomik anlayışın olması, ülkede
iç huzurun sağlanması, hukukun üstünlüğünün teminat altına alınması gibi
hususların yanı sıra aldatmadan, kandırmadan, parçalamadan iç ve dışta güvenli
bir yönetimin olması gerekmektedir. 
Değerli
milletvekilleri, bu tasarıda yatırım ortamının iyileştirilmesine yönelik
düzenleme yapılması öngörülmekte ancak yapılan düzenlemeyle, araya sıkıştırılan
maddelerle Vergi Usul Kanunu’nun “Kaçakçılık ve Cezalar” maddesinde yer alan
suçları işleyenlere dolaylı af getirilmekte, vergi teşvik ve desteklerindeki
kısıtlayıcı hükümler kaldırılmaktadır ancak kanunlara göre vergisini zamanında
beyan eden ve ödeyen vatandaşlara adaletsizlik yapılmaktadır. Nereden geldiği,
nasıl kazanıldığı belli olmayan mal varlıkları ve paralar aklanarak şahıslara
veya şirketlere resmî yollardan kayıtlara geçirme imkânı tanınmaktadır ve
meşrulaştırılmak istenmektedir. 
AKP,
bu kanun tasarısıyla da kendi anlayışı doğrultusunda kara para ekonomisini
düzlüğe çıkarmak, aklamak istemektedir diyor, hepinize saygılar sunuyorum. (MHP
sıralarından alkışlar)
BAŞKAN
– Teşekkür ederiz Sayın Ahrazoğlu.
Önergeyi
oylarınıza sunacağım.
ÖZGÜR
ÖZEL (Manisa) – Karar yeter sayısı…
BAŞKAN
– Karar yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
yoktur. 
Birleşime
beş dakika ara veriyorum.
Kapanma Saati: 00.18
SEKİZİNCİ OTURUM
Açılma Saati: 00.28
BAŞKAN: Başkan Vekili PervinBULDAN
KÂTİP
ÜYELER: Ali Haydar HAKVERDİ (Ankara), Mücahit DURMUŞOĞLU (Osmaniye) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 112’nci Birleşiminin Sekizinci
Oturumunu açıyorum.
404
sıra sayılı Kanun Tasarısı’nın 4’üncü maddesi üzerinde Hatay Milletvekili
Mehmet Necmettin Ahrazoğlu ve arkadaşları tarafından verilen önergenin
oylamasında karar yeter sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım.
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir.
Şimdi
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir. 
404
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon?
Yok.
Hükûmet?
Yok.
Tasarı
ertelenmiştir.
2’nci
sırada yer alan 403 sayılı Uluslararası İşgücü Kanunu Tasarısı ve Sağlık, Aile,
Çalışma ve Sosyal İşler Komisyonu Raporu’nun görüşmelerine başlayacağız.
2.- Uluslararası İşgücü Kanunu Tasarısı
(1/727) ve Sağlık, Aile, Çalışma ve Sosyal İşler Komisyonu Raporu’nun (S.
Sayısı: 403)
BAŞKAN
– Komisyon? Yok.
Ertelenmiştir.
Gündemimizde
başka iş bulunmadığından, kanun tasarı ve teklifleri ile komisyonlardan gelen
diğer işleri sırasıyla görüşmek için 14 Temmuz 2016 Perşembe günü saat 14.00’te
toplanmak üzere birleşimi kapatıyorum.
Kapanma Saati: 00.29




(X) 404 S. Sayılı Basmayazı, 12/7/2016
tarihli 111’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.




