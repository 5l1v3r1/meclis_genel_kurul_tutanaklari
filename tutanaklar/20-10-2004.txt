






DÖNEM : 22





DÖNEM : 22 CİLT : 61 YASAMA YILI : 3



T. B. M. M.
TUTANAK DERGİSİ


8 inci Birleşim
20 Ekim 2004 Çarşamba


İ
Ç İ N D E K İ L E R

I. - GEÇEN
TUTANAK ÖZETİ
II. - GELEN KÂĞITLAR
III. -
BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1. - Kırşehir Milletvekili Mikail
Arslan'ın, Ahilik Haftasına ilişkin gündemdışı konuşması
2. - Bursa Milletvekili Mustafa Özyurt'un,
Mudanya Mütarekesinin 82 nci yıldönümüne ilişkin gündemdışı konuşması
3. - Batman Milletvekili Ahmet İnal'ın, tütün
kotası ile kota fazlası tütün alımının yarattığı sorunlara ve alınması gereken
tedbirlere ilişkin gündemdışı konuşması
B)
TEZKERELER VE ÖNERGELER
1. - Anayasa Komisyonu Geçici
Başkanlığının, Komisyonun başkan, başkanvekili, sözcü ve kâtip üye seçimini
yaptığına ilişkin tezkeresi (3/673)
2. - Adalet Komisyonu Geçici
Başkanlığının, Komisyonun başkan, başkanvekili, sözcü ve kâtip üye seçimini
yaptığına ilişkin tezkeresi (3/672)
3. - Millî Savunma Komisyonu Geçici
Başkanlığının, Komisyonun başkan, başkanvekili, sözcü ve kâtip üye seçimini
yaptığına ilişkin tezkeresi (3/674)
4. - İçişleri Komisyonu Geçici
Başkanlığının, Komisyonun başkan, başkanvekili, sözcü ve kâtip üye seçimini
yaptığına ilişkin tezkeresi (3/675)
5. - Dışişleri Komisyonu Geçici Başkanlığının,
Komisyonun başkan, başkanvekili, sözcü ve kâtip üye seçimini yaptığına ilişkin
tezkeresi (3/676)
6. - Millî Eğitim, Kültür, Gençlik ve Spor
Komisyonu Geçici Başkanlığının, Komisyonun başkan, başkanvekili, sözcü ve kâtip
üye seçimini yaptığına ilişkin tezkeresi (3/677)
7. - Bayındırlık, İmar, Ulaştırma ve
Turizm Komisyonu Geçici Başkanlığının, Komisyonun başkan, başkanvekili, sözcü
ve kâtip üye seçimini yaptığına ilişkin tezkeresi (3/678)
8. - Çevre Komisyonu Geçici Başkanlığının,
Komisyonun başkan, başkanvekili, sözcü ve kâtip üye seçimini yaptığına ilişkin
tezkeresi (3/679)
9. - Sağlık, Aile, Çalışma ve Sosyal İşler
Komisyonu Geçici Başkanlığının, Komisyonun başkan, başkanvekili, sözcü ve kâtip
üye seçimini yaptığına ilişkin tezkeresi (3/680)
10. - Tarım, Orman ve Köyişleri Komisyonu
Geçici Başkanlığının, Komisyonun başkan, başkanvekili, sözcü ve kâtip üye
seçimini yaptığına ilişkin tezkeresi (3/681)
11. - Sanayi, Ticaret, Enerji, Tabiî
Kaynaklar, Bilgi ve Teknoloji Komisyonu Geçici Başkanlığının, Komisyonun
başkan, başkanvekili, sözcü ve kâtip üye seçimini yaptığına ilişkin tezkeresi
(3/682)
12. - Türkiye Büyük Millet Meclisi
Hesaplarını İnceleme Komisyonu Geçici Başkanlığının, Komisyonun başkan,
başkanvekili, sözcü, kâtip üye ve denetçi seçimini yaptığına ilişkin tezkeresi
(3/683)
13. - Kamu İktisadî Teşebbüsleri Komisyonu
Geçici Başkanlığının, Komisyonun başkan, başkanvekili, sözcü ve kâtip üye
seçimini yaptığına ilişkin tezkeresi (3/684)
14. - İnsan Haklarını İnceleme Komisyonu
Geçici Başkanlığının, Komisyonun başkan, başkanvekili, sözcü ve kâtip üye
seçimini yaptığına ilişkin tezkeresi (3/685)
15. - Iğdır Milletvekili Dursun Akdemir'in
(6/1096, 6/1215, 6/1218, 6/1219, 6/1233) esas numaralı sözlü sorularını geri
aldığına ilişkin önergesi (4/221)
16. - Edirne Milletvekili Necdet Budak'ın
(6/747, 6/773, 6/880, 6/1026, 6/1027, 6/1028, 6/1030, 6/1033, 6/1059) esas
numaralı sözlü sorularını geri aldığına ilişkin önergesi (4/222)
17. - Balıkesir Milletvekili Sedat
Pekel'in (6/1283) esas numaralı sözlü sorusunu geri aldığına ilişkin önergesi
(4/223)
18. - Mersin Milletvekili Ersoy Bulut'un
(6/882, 6/883) esas numaralı sözlü sorularını geri aldığına ilişkin önergesi
(4/220)
C) GENSORU,
GENEL GÖRÜŞME, MECLİS SORUŞTURMASI VE MECLİS ARAŞTIRMASI ÖNERGELERİ
1. - Konya Milletvekili Atilla Kart ve 23
milletvekilinin, yasadışı örgütler ile emniyet, MİT ve yargı kuruluşları
arasındaki ilişkiler konusunda ileri sürülen iddiaların araştırılarak
sorumlularının ve alınması gereken önlemlerin tespit edilmesi amacıyla Meclis
araştırması açılmasına ilişkin önergesi (10/218) 
IV. - KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER
1. - Artvin Milletvekili Orhan Yıldız'ın
yasama dokunulmazlığının kaldırılması hakkında Başbakanlık tezkeresi ve Anayasa
ve Adalet Komisyonları üyelerinden kurulu Karma Komisyon Raporu (3/168) (S.
Sayısı: 488)
2. - Konya Milletvekili Atilla Kart'ın
yasama dokunulmazlığının kaldırılması hakkında Başbakanlık tezkeresi ve Anayasa
ve Adalet Komisyonları üyelerinden kurulu Karma Komisyon Raporu (3/176) (S.
Sayısı: 489)
3. - Denizli Milletvekili Mehmet Salih
Erdoğan'ın yasama dokunulmazlığının kaldırılması hakkında Başbakanlık tezkeresi
ve Anayasa ve Adalet Komisyonları üyelerinden kurulu Karma Komisyon Raporu
(3/180) (S. Sayısı: 490)
4. - Afyon Milletvekili Ahmet Koca'nın
yasama dokunulmazlığının kaldırılması hakkında Başbakanlık tezkeresi ve Anayasa
ve Adalet Komisyonları üyelerinden kurulu Karma Komisyon Raporu (3/186) (S.
Sayısı: 491)
5. - Kocaeli Milletvekili Mehmet Sefa
Sirmen'in yasama dokunulmazlığının kaldırılması hakkında Başbakanlık tezkeresi
ve Anayasa ve Adalet Komisyonları üyelerinden kurulu Karma Komisyon Raporu
(3/187) (S. Sayısı: 492)
6. - Trabzon Milletvekili Asım Aykan'ın
yasama dokunulmazlığının kaldırılması hakkında Başbakanlık tezkeresi ve Anayasa
ve Adalet Komisyonları üyelerinden kurulu Karma Komisyon Raporu (3/192) (S.
Sayısı: 493)
7. - Kocaeli Milletvekili Mehmet Sefa
Sirmen'in yasama dokunulmazlığının kaldırılması hakkında Başbakanlık tezkeresi
ve Anayasa ve Adalet Komisyonları üyelerinden kurulu Karma Komisyon Raporu
(3/211) (S. Sayısı: 494)
8. - Yozgat Milletvekili Mehmet Erdemir'in
yasama dokunulmazlığının kaldırılması hakkında Başbakanlık tezkeresi ve Anayasa
ve Adalet Komisyonları üyelerinden kurulu Karma Komisyon Raporu (3/212) (S.
Sayısı: 495)
9. - Kocaeli Milletvekili Mehmet Sefa
Sirmen'in yasama dokunulmazlığının kaldırılması hakkında Başbakanlık tezkeresi
ve Anayasa ve Adalet Komisyonları üyelerinden kurulu Karma Komisyon Raporu
(3/214) (S. Sayısı: 497)
10. - Çorum Milletvekili Muzaffer
Külcü'nün yasama dokunulmazlığının kaldırılması hakkında Başbakanlık tezkeresi
ve Anayasa ve Adalet Komisyonları üyelerinden kurulu Karma Komisyon Raporu
(3/220) (S. Sayısı: 498)
11. - Çanakkale Milletvekilleri Mehmet
Daniş ve İbrahim Köşdere'nin, Gelibolu Yarımadası Tarihî Millî Parkı Kanununa
Geçici Bir Madde Eklenmesine Dair Kanun Teklifi (Kamu İhale Kanununa Geçici
Madde Eklenmesine Dair Kanun Teklifi) ile Plan ve Bütçe Komisyonu Raporu
(2/212) (S. Sayısı: 305)
12. - Türkiye Cumhuriyeti ile Lüksemburg
Büyük Dükalığı Arasında Sosyal Güvenlik Sözleşmesinin Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/760) (S.
Sayısı: 625)
13. - Türkiye Cumhuriyeti Hükümeti Sağlık
Bakanlığı ile Kosova Geçici Özyönetim Kurumları (Sağlık Bakanlığı) Adına Görev
Yapan Birleşmiş Milletler Kosova Geçici Yönetimi Arasında Sağlık Alanında
İşbirliği Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/762) (S. Sayısı: 626)
14. - Türkiye Cumhuriyeti Hükümeti ile
Sırbistan ve Karadağ Bakanlar Kurulu Arasında Turizm Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/799) (S. Sayısı: 627)
15. - Türkiye Cumhuriyeti Hükümeti ile
Suriye Arap Cumhuriyeti Hükümeti Arasında Petrol, Gaz ve Maden Kaynakları
Alanında İşbirliğine Dair Protokolün Onaylanmasının Uygun Bulunduğu Hakkında
Kanun Tasarısı ve Dışişleri Komisyonu Raporu (1/800) (S. Sayısı: 628)
16. - Adlî Yardım Taleplerinin
İletilmesine İlişkin Avrupa Sözleşmesine Ek Protokolün Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/812) (S.
Sayısı: 629)
17. - Türkiye Cumhuriyeti Hükümeti ile
Cezayir Demokratik Halk Cumhuriyeti Hükümeti Arasında Enerji Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/813) (S. Sayısı: 630)
18. - Kimberley Süreci Sertifika Sistemine
Katılmamızın Uygun Bulunduğuna Dair Kanun Tasarısı ile Dışişleri Komisyonu
Raporu (1/816) (S. Sayısı: 631)
19. - Türkiye Cumhuriyeti Hükümeti ile
Karadeniz Liman Devleti Kontrolü Sekretaryası Arasında Yönetim Merkezi
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/808) (S.Sayısı: 655)
20. - Türkiye Cumhuriyeti Hükümeti ile
Slovenya Cumhuriyeti Hükümeti Arasında Örgütlü Suçlar, Uyuşturucu Madde
Kaçakçılığı, Uluslararası Terörizm ve Diğer Ciddî Suçlarla Mücadelede İşbirliği
Anlaşmasının Onaylanmasının Uygun Bulunduğuna Dair Kanun Tasarısı ve İçişleri
ve Dışişleri Komisyonları Raporları (1/810) (S.Sayısı: 656)
21. - Avrupa Birliği ile Türkiye
Cumhuriyeti Arasında Türkiye Cumhuriyetinin Makedonya Eski Yugoslav
Cumhuriyetindeki Avrupa Birliği Kuvvetine Katılımına ilişkin Anlaşma ve Buna
Bağlı Malî Düzenlemenin Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/814) (S.Sayısı: 657)
22. - Türkiye Cumhuriyeti ile Fas Krallığı
Arasındaki Serbest Ticaret Anlaşmasının Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/814) (S.Sayısı: 658)
V. -
ÖNERİLER
A) DANIŞMA
KURULU ÖNERİLERİ
1.
Gündemdeki sıralamanın yeniden düzenlenmesine ilişkin Danışma Kurulu
önerisi
VI. -
SEÇİMLER
A)
KOMİSYONLARA ÜYE SEÇİMİ
1.- Dilekçe Komisyonuna üye seçimi 
VII. -
SORULAR VE CEVAPLAR
A) SÖZLÜ
SORULAR VE CEVAPLARI
1. - Yozgat Milletvekili Emin Koç'un,
kurum değiştiren personele ve müftü atamalarına ilişkin Devlet Bakanından sözlü
soru önergesi (6/580)
2. - Muğla Milletvekili Ali Arslan'ın,
Türkiye Çevre Düzeni Planına ilişkin Çevre ve Orman Bakanından sözlü soru
önergesi (6/587) ve Çevre ve Orman Bakanı Osman Pepe'nin cevabı
3. - Burdur Milletvekili Ramazan Kerim
Özkan'ın, Burdur Gölündeki kirliliğin giderilmesi için yapılacak çalışmalara
ilişkin Çevre ve Orman Bakanından sözlü soru önergesi (6/637) ve Çevre ve Orman
Bakanı Osman Pepe'nin cevabı
4. - Burdur Milletvekili Ramazan Kerim
Özkan'ın, Anadolu Medeniyetleri Müzesindeki bir heykelin Burdur'da sergilenip
sergilenmeyeceğine ilişkin Kültür ve Turizm Bakanından sözlü soru önergesi
(6/589) ve Kültür ve Turizm Bakanı Erkan Mumcu'nun cevabı
5. - Bursa Milletvekili Mehmet
Küçükaşık'ın, Bursa-Osmangazi Belediyesi mücavir alanından çıkarılan köylerin
SİT alanı içinde olup olmadığına ilişkin Kültür ve Turizm Bakanından sözlü soru
önergesi (6/598) ve Kültür ve Turizm Bakanı Erkan Mumcu'nun cevabı
6. - Niğde Milletvekili Orhan Eraslan'ın,
kültür merkezlerinin devredileceği haberlerine ilişkin Kültür ve Turizm
Bakanından sözlü soru önergesi (6/610) ve Kültür ve Turizm Bakanı Erkan
Mumcu'nun cevabı
7. - İzmir Milletvekili Canan Arıtman'ın,
İzmir-Foça'daki kazı çalışmalarının durdurulmasına ilişkin Kültür ve Turizm
Bakanından sözlü soru önergesi (6/619) ve Kültür ve Turizm Bakanı Erkan
Mumcu'nun cevabı
8. - Şanlıurfa Milletvekili Mehmet Vedat
Melik'in, Şanlıurfa Devlet Türk Halk Müziği korosundaki sanatçı kadrosuna
ilişkin Kültür ve Turizm Bakanından sözlü soru önergesi (6/666) ve Kültür ve
Turizm Bakanı Erkan Mumcu'nun cevabı
9. - Adana Milletvekili Atilla
Başoğlu'nun, hükümet programında yer alan turizm potansiyelini geliştirmeye
yönelik çalışmalara ilişkin Kültür ve Turizm Bakanından sözlü soru önergesi
(6/673) ve Kültür ve Turizm Bakanı Erkan Mumcu'nun cevabı
10. - Adana Milletvekili Atilla
Başoğlu'nun, hükümet programında yer alan kültür politikalarına ilişkin Kültür
ve Turizm Bakanından sözlü soru önergesi (6/674) ve Kültür ve Turizm Bakanı
Erkan Mumcu'nun cevabı
11. - Adana Milletvekili Atilla
Başoğlu'nun, hükümet programında yer alan kültürel mirası koruma çalışmalarına
ilişkin Kültür ve Turizm Bakanından sözlü soru önergesi (6/680) ve Kültür ve
Turizm Bakanı Erkan Mumcu'nun cevabı
12. - Adana Milletvekili Atilla
Başoğlu'nun, hükümet programında yer alan turizmde tanıtma projelerine ilişkin
Kültür ve Turizm Bakanından sözlü soru önergesi (6/681) ve Kültür ve Turizm
Bakanı Erkan Mumcu'nun cevabı
13. - Niğde Milletvekili Orhan Eraslan'ın,
Niğde İlindeki Yeni Hamamın restorasyonuna ilişkin Kültür ve Turizm Bakanından
sözlü soru önergesi (6/724) ve Kültür ve Turizm Bakanı Erkan Mumcu'nun cevabı
14.- Niğde Milletvekili Orhan Eraslan'ın,
Niğde İlindeki Öküz Mehmet Paşa Kervansarayının restorasyonuna ilişkin Kültür
ve Turizm Bakanından sözlü soru önergesi (6/725) ve Kültür ve Turizm Bakanı
Erkan Mumcu'nun cevabı
15. - Niğde Milletvekili Orhan Eraslan'ın,
Niğde İlindeki Sungurbey Bedesteninin restorasyonuna ilişkin Kültür ve Turizm
Bakanından sözlü soru önergesi (6/726) ve Kültür ve Turizm Bakanı Erkan
Mumcu'nun cevabı
16. - Niğde Milletvekili Orhan Eraslan'ın,
Niğde Kalesinin restorasyonuna ilişkin Kültür ve Turizm Bakanından sözlü soru
önergesi (6/727) ve Kültür ve Turizm Bakanı Erkan Mumcu'nun cevabı
17. - Adana Milletvekili Atilla Başoğlu'nun,
Adıyaman, Hakkâri ve Antalya'daki bazı tarihi eserlere ilişkin Kültür ve Turizm
Bakanından sözlü soru önergesi (6/748) ve Kültür ve Turizm Bakanı Erkan
Mumcu'nun cevabı
18. - İzmir Milletvekili Vezir Akdemir'in,
İzmir İlinin kültürel yapısına ve Kuş Cennetine ilişkin Kültür ve Turizm
Bakanından sözlü soru önergesi (6/775) ve Kültür ve Turizm Bakanı Erkan
Mumcu'nun cevabı
19. - Antalya Milletvekili Hüseyin
Ekmekcioğlu'nun, alternatif turizme yönelik çalışmalara ilişkin Kültür ve
Turizm Bakanından sözlü soru önergesi (6/783) ve Kültür ve Turizm Bakanı Erkan
Mumcu'nun cevabı
20. - Samsun Milletvekili Musa
Uzunkaya'nın, kültür ve tabiat varlıklarını koruma kurullarının çalışmalarına
ve Samsun'daki SİT alanlarına ilişkin Kültür ve Turizm Bakanından sözlü soru
önergesi (6/805) ve Kültür ve Turizm Bakanı Erkan Mumcu'nun cevabı
21. - Antalya Milletvekili Hüseyin
Ekmekcioğlu'nun, turizmdeki tahsis ve teşvik politikalarına ve küçük turizm
işletmelerinin korunmasına ilişkin Kültür ve Turizm Bakanından sözlü soru
önergesi (6/860) ve Kültür ve Turizm Bakanı Erkan Mumcu'nun cevabı
22. - Ardahan Milletvekili Ensar Öğüt'ün,
işsizliğe karşı alınan önlemlere ilişkin Çalışma ve Sosyal Güvenlik Bakanından
sözlü soru önergesi (6/611)
23. - Muğla Milletvekili Ali Arslan'ın,
Marmaris'teki bir ilköğretim okulunda yapılan teftişe ilişkin Millî Eğitim
Bakanından sözlü soru önergesi (6/622)
24. - Adıyaman Milletvekili Mahmut
Göksu'nun, Adıyaman İlindeki belediyelere gönderilen ödenek miktarına ilişkin
Maliye Bakanından sözlü soru önergesi (6/623) ve Millî Savunma Bakanı M.Vecdi
Gönül'ün cevabı 
B) YAZILI
SORULAR VE CEVAPLARI
1. - İzmir Milletvekili Muharrem
TOPRAK'ın, Millî Kütüphane ve diğer kütüphanelerdeki kitap, süreli yayınlar ve
materyallerin kayıt, saklama ve korunma koşullarına ilişkin sorusu ve Kültür ve
Turizm Bakanı Erkan MUMCU'nun cevabı (7/3513)
2. - Antalya Milletvekili Feridun F.
BALOĞLU'nun, Bitlis'teki eski kültür merkezine ilişkin sorusu ve Kültür ve
Turizm Bakanı Erkan MUMCU'nun cevabı (7/3515)
3. - İstanbul Milletvekili Kemal
KILIÇDAROĞLU'nun, TCDD için ayrılan yatırım ödeneklerine ilişkin sorusu ve
Ulaştırma Bakanı Binali YILDIRIM'ın cevabı (7/3571)
4. - Sinop Milletvekili Engin ALTAY'ın,
Sinop-Durağan-Çöve Köyünde aşırı yağıştan zarar gören vatandaşlara ve
mağduriyetlerinin giderilmesine ilişkin Başbakandan sorusu ve Tarım ve
Köyişleri Bakanı Sami GÜÇLÜ'nün cevabı (7/3614)
5. - Antalya Milletvekili Feridun F.
BALOĞLU'nun, Manavgat Liman Başkanlığının ne zaman kurulacağına ilişkin sorusu
ve Ulaştırma Bakanı Binali YILDIRIM'ın cevabı (7/3698)


I. - GEÇEN
TUTANAK ÖZETİ
TBMM Genel Kurulu saat 15.00'te açılarak
iki oturum yaptı.
Sinop Milletvekili Cahit Can'ın, Sinop İli
ve ilçelerinde meydana gelen dolu afetinin etkileri ile bazı köylerin ve
muhtarların, 
Ordu Milletvekili İ. Sami Tandoğdu'nun,
Karadeniz Bölgesinde meydana gelen don olayı nedeniyle mağdur olan fındık
üreticilerinin,
Sorunlarına ve alınması gereken tedbirlere
ilişkin gündemdışı konuşmalarına, Tarım ve Köyişleri Bakanı Sami Güçlü,
Ankara Milletvekili Ersönmez Yarbay'ın,
Ankara'nın bazı köylerinin büyükşehir belediyesine bağlanmasının yarattığı
sorunlarına ve alınması gereken tedbirlere ilişkin gündemdışı konuşmasına,
İçişleri Bakanı Abdülkadir Aksu,
Cevap verdi.
Avrupa Güvenlik ve İşbirliği Teşkilatı
Parlamenter Asamblesi (AGİTPA) Başkanı, ABD Temsilciler Meclisi Üyesi Alcee
Hastings ve beraberindeki parlamento heyetinin Türkiye Büyük Millet Meclisi
Başkanlığının konuğu olarak ülkemize resmî ziyarette bulunmasına ilişkin
Başkanlık tezkeresi Genel Kurulun bilgisine sunuldu.
Elazığ Milletvekili Mehmet Kemal Ağar'ın
(3/91, 3/92, 3/95, 3/96, 3/97, 3/98, 3/99) (S.Sayıları: 468, 469, 472, 473,
474, 475, 476),
Kayseri Milletvekili Abdullah Gül'ün (3/93
) (S. Sayısı: 470),
İstanbul Milletvekili Abdülkadir Aksu'nun
(3/ 94) (S. Sayısı: 471),
Amasya Milletvekili Akif Gülle'nin (3/100)
(S. Sayısı: 477),
Bingöl Milletvekili Mahfuz Güler'in
(3/101, 3/104) (S.Sayıları: 478, 480)
Kahramanmaraş Milletvekili Ali Sezal'ın
(3/102) (S.Sayısı: 479),
Adıyaman Milletvekili Dengir Mir Mehmet
Fırat'ın (3/105) (S.Sayısı: 481),
Trabzon Milletvekili Asım Aykan'ın (3/132)
(S.Sayısı: 482),
Kocaeli Milletvekili Mehmet Sefa Sirmen'in
(3/137, 3/138, 3/146) (S.Sayıları: 483, 484, 485),
Düzce Milletvekili Metin Kaşıkoğlu'nun
(3/162) (S.Sayısı: 486),
Aydın Milletvekili Mehmet Semerci'nin
(3/167) (S.Sayısı: 487),
Yasama dokunulmazlıklarının kaldırılmasına
gerek bulunmadığı hakkında Anayasa ve Adalet Komisyonları Üyelerinden Kurulu
Karma Komisyon raporları okundu; 10 gün içerisinde itiraz edilmediği takdirde
raporların kesinleşeceği açıklandı.
Anayasa,
Adalet,
Millî Savunma,
İçişleri,
Dışişleri,
Millî Eğitim, Kültür, Gençlik ve Spor,
Bayındırlık, İmar, Ulaştırma ve Turizm,
Çevre,
Sağlık, Aile, Çalışma ve Sosyal İşler,
Tarım, Orman ve Köyişleri,
Sanayi, Ticaret, Enerji, Tabiî Kaynaklar,
Bilgi ve Teknoloji,
Türkiye Büyük Millet Meclisi Hesaplarını
İnceleme,
Plan ve Bütçe
Kamu İktisadî Teşebbüsleri,
İnsan Haklarını İnceleme,
Avrupa Birliğine Uyum,
Komisyonları üyeliklerine gruplarınca aday
gösterilen milletvekilleri seçildiler; bazı komisyonların başkan, başkanvekili,
sözcü ve kâtip üye seçimini yapmak üzere toplanacakları gün, saat ve yere
ilişkin Başkanlıkça duyuruda bulunuldu.
Gündemin "Sözlü Sorular"
kısmının:
1 inci sırasında bulunan  (6/570),
5 inci  " " (6/591),
9 uncu " " (6/609),
14 üncü " " (6/616),
15 inci  " " (6/617),
16 ncı " " (6/618),
18 inci " " (6/620),
19 uncu " " (6/621),
27 nci " " (6/630),
29 uncu " " (6/633),
Esas numaralı sorulara, Devlet Bakanı
Beşir Atalay;
7 nci sırasında bulunan (6/604),
8 inci " " (6/607),
12 nci " "
 (6/614),
13 üncü " " (6/615),
26 ncı " " (6/629),
42 nci " " (6/648),
Esas numaralı sorulara, Tarım ve Köyişleri
Bakanı Sami Güçlü;
Cevap verdi.
2 nci sırasında bulunan (6/580),
3 üncü " "
 (6/587),
4 üncü " " (6/589),
6 ncı " " (6/598),
Esas numaralı sorular, ilgili bakanlar
Genel Kurulda hazır bulunmadıklarından;
Erzurum Milletvekili Ömer Özyılmaz ve 30
milletvekilinin, sekiz yıllık kesintisiz zorunlu eğitim uygulamasının getirdiği
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesinin (10/15) öngörüşmeleri,
Hükümetin Genel Kurulda hazır bulunmaması nedeniyle, bir defaya mahsus olmak
üzere,
Ertelendi.
20 Ekim 2004 Çarşamba günü saat 15.00'te
toplanmak üzere, birleşime 17.38'de son verildi.






Nevzat Pakdil










Başkanvekili










Ahmet Gökhan Sarıçam 


Türkân Miçooğulları







(Kırklareli) 


(İzmir)







Kâtip Üye 


Kâtip Üye





No. : 9
II. - GELEN KÂĞITLAR
20 Ekim 2004 Çarşamba
Meclis Araştırması Önergesi 
1. - Konya Milletvekili
Atilla Kart ve 23 Milletvekilinin, Yasa dışı örgütler ile emniyet, MİT ve yargı
kuruluşları arasındaki ilişkiler konusunda ileri sürülen iddiaların araştırılarak sorumlularının ve alınması
gereken önlemlerin tespit edilmesi amacıyla Anayasanın 98 inci, İçtüzüğün 104
ve 105 inci maddeleri uyarınca bir Meclis araştırması açılmasına ilişkin
önergesi (10/218) (Başkanlığa geliş tarihi: 15.10.2004) 
BİRİNCİ OTURUM
Açılma Saati: 15.00
20 Ekim 2004 Çarşamba
BAŞKAN: Başkanvekili Nevzat PAKDİL
KÂTİP ÜYELER: Türkân MİÇOOĞULLARI (İzmir), Ahmet Gökhan
SARIÇAM (Kırklareli)
BAŞKAN - Sayın
Milletvekilleri, Türkiye Büyük Millet Meclisinin 8 inci Birleşimini açıyorum. 
Toplantı yetersayısı
vardır; görüşmelere başlıyoruz. 
Gündeme geçmeden önce, üç
sayın milletvekiline gündemdışı söz vereceğim. 
Konuşma süreleri 5'er
dakikadır. 
Hükümet bu konuşmalara
cevap verebilir; hükümetin konuşma süresi 20 dakikadır. 
Gündemdışı ilk söz,
Ahilik Kültür Haftası hakkında söz isteyen, Kırşehir Milletvekili Sayın Mikail
Arslan'a aittir. 
Sayın Arslan, buyurun.
(AK Parti sıralarından alkışlar)
III. - BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1. -
Kırşehir Milletvekili Mikail Arslan'ın, Ahilik Haftasına ilişkin gündemdışı
konuşması
MİKAİL ARSLAN (Kırşehir)
- Sayın Başkan, değerli milletvekilleri; her yıl ekim ayının ikinci pazartesi
günü başlamakta olan ve yedi gün süren Ahilik Haftası nedeniyle söz almış bulunuyorum;
Yüce Heyetinizi saygıyla selamlıyorum. Bize bu konuşma fırsatını ve imkânını
tanıdığı için de Sayın Başkanımıza teşekkür ediyorum. 
1070 yılında Anadolu
toprakları fethedilmiş ve Türk boyları, dalga dalga, Anadolu topraklarına
gelerek yerleşmeye başlamışlar; Anadolu'yu iskân tutuşunun 100 üncü yılında
Anadolu evliyaları yetişmeye ve renk renk çiçekler gibi Anadolu topraklarında
boy göstermeye başlamışlardı. 
Konya'da, Mevlana
Celaleddin Rumî Mesnevisini yazarken, semazenler Allah aşkıyla dönüyorlar ve
Mevlana, tüm insanlığı, hoşgörüye, sevgiye ve barışa davet ediyor "kim
olursan ol, gel" diye mesajlarını sunuyordu. 
Kırşehir'de, Hacı Bektaş
Veli köylüler arasında çiftçilik yaparken, cem ayinleri tertip ediliyor ve
semahlar, tüm dünyaya ışık tutacak şu sözleri terennüm ediyordu: "Eline,
beline, diline sahip ol."
Ahi şeyhi olan Şeyh
Edebali ise, Kırşehir'in İnanç Köyünde doğduktan sonra batıya doğru hareket
ediyor ve ahi zaviyelerinden almış olduğu terbiyeyle, Osmanlı cihan devletinin
teorisyenliğini ve mimarlığını yapıyordu ve "insanı yaşat ki, devlet
yaşasın" diye, Osmanlının kuruluş felsefesini kısaca özetliyordu. 
Yine, Kırşehir'in Solhan
Köyünde doğan Âşık Yunus Emre, Müslüman Türkmen Halkını temsil ediyor ve
onların gönül ve ruh dünyasına tercüman oluyor, âdeta Yunuslardan oluşmuş bir
toplumu ummanlara karıştırıyor ve dilinden şu sözler dökülüyordu:
"Yunus der hoca, 
Gerekse bin var Hacca, 
Hepisinden iyice, 
Bir gönüle
girmektir." 
Kırşehir, ulu erenlerini
yetiştirmeye devam ediyordu. Süleyman Türkmani, Aşık Paşa, Ahmedi Gülşehri'yi
yetiştiren Kırşehir, Ahi Evran-ı Veli ile kendine özgün bir şehir hareketi
olan, sanatkâr, ticaret erbabı ve esnafı kurumsal kimliğe kavuşturan ve çok
önemli etkileri olan Ahilik geleneğini başlatıyordu. 
Aynı düşünce, inanç ve
fikir dünyasının değişik nağmeleri Anadolu topraklarında yankılanıyordu.
Alperenlerden, Yunuslardan oluşmuş bir halkın yöneticileri, seçimle işbaşına
gelen halk liderlerinden oluşuyordu. Anadolu toprakları, yeni bir dinin, Orta
Asya'dan Anadolu'ya gelen yeni bir göçün ve yeni topraklarda buluşan
kültürlerin evliliğinden yeni bir cihan devletine hamile kalıyordu. Sağlam
insanlardan sağlam temeller oluşmuş, sağlam temellerden ise, Osmanlı cihan
devleti doğmuştu. 
Anadolu'da bu serüvenin baş
aktörlerinden biri de, Kırşehir'de yaşayan Ahi Evran olmuştur. 
Ahi Evran, 1171 yılında
Azerbaycan'da doğmuş, Hoca Ahmet Yesevi'nin talebelerinden ders almış,
Şehabettin Suhraverdi ve Fahrettin Razi'den de ayrıca dersler almıştır.
Demircilik ve debbağlık meslekleriyle de uğraştıktan sonra, Konya, Kayseri,
derken Kırşehir'e gelerek yerleşmiş ve ikamet tutmuştur. 
Ahiliğin 4 önemli sonucu
vardır. Bunlardan bir tanesi, Osmanlı Devletinin kurulması; ikincisi,
göçebelikten yerleşik hayata geçilmesi; üçüncüsü, sanat ve ticaretin Türklerin
eline geçmesi; dördüncüsü ise, toplum içerisinde güven tesis edilerek ekonomik
hayatın Müslüman Türk Milletinin eline geçmesinin sağlanmasıdır. 
Gerçekten bu kadar önemli
sonuçlar doğuran Ahilik hareketi, kaynağını İslamın fütüvvet anlayışından
alarak, toplum hayatının hem ferdî hem içtimaî alanında önemli düzenlemeler
getiriyordu. 
Ahiliğin, yine sosyal
hayata dair 4 tane ana ilkesi vardı. Ahiler, hiç ölmeyecekmiş gibi dünya için,
yarın ölecekmiş gibi ahret için çalışan insanlardı. Helal kazanç kazanırlar ve
helal lokma yerlerdi. Halk içinde, halkla beraberdiler. Geceleri çalışır,
gündüzleri oturmaz ve mesleklerini icra ederlerdi. Yaren odalarında, geceleri
halkın kaynaşmasını sağlarlardı. Yine Ahilik öğretisine göre, dokuz dereceli
bir terfi sistemiyle, aşamalı olarak terfi edilirlerdi. Yiğit 10 yaşından
küçüklere denilir, yamak 10 yaş civarında seçilir, akabinde, kalfa, usta,
nakib, halife, şeyh ve şeyhül şeyh olmak üzere, bu süreç içerisinde, her biri
sanat erbabı olan Ahiler kendilerini yetiştirirlerdi. 
(Mikrofon otomatik cihaz
tarafından kapatıldı)
BAŞKAN - Buyurun Sayın
Arslan
MİKAİL ARSLAN (Devamla) -
Teşekkür ederim Sayın Başkan.
Her bir derecenin aşaması
üç yıl sürer ve yirmibeş yılın sonunda, kâmil insan, olgun insan, yani, süper
insan olarak yetişir ve topluma karışırlardı. Bu terfiler merasimlerle yapılır
ve bu merasimler, birçok batınî ve ezoterik anlamları içerisinde
bulundururlardı. 
Her sabah, dükkânlar
açılmadan önce, Ahiler, esnaf birliklerinin önünde toplanır, dualar eder ve
dükkânlarını besmeleyle açarlardı. Satış yapmayan dükkânlara diğer dükkânlar
müşteri gönderirlerdi. Otokontrol ve teftiş yöntemi son derece gelişmişti. 
ZEKERİYA AKINCI (Ankara)
- Esnaf şimdi müşteri bulamıyor, kendi işini yapamıyor; kime müşteri yollasın?!
MİKAİL ARSLAN (Devamla) -
Bugün modern devlet yönetiminde ancak görülen yöntemler, 13 üncü Yüzyılda
Ahilikle uygulanmıştır.
Ahi Evran, esnafı gezer,
pabucu dama atardı; eğer yanlış bir üretim yapıldıysa, pabuçlar dama atılırdı.
"Pabucu dama atılma" deyimi o günden kalmadır. Bu yöntemle, toplam
kalite ve standart kaliteyi yerine getirmiştir. 
Esnaf örgütlenmeleri ve
birlikleriyle esnaf odalarını ve odalar birliğini kurmuş; yardımlaşma ve sosyal
güvenlik sandığıyla da -kullanılan orta sandık ya da keseleriyle- sosyal
güvenlik, sigorta sistemi, sosyal dayanışma fonu oluşturulmuştu. Özel ve
tüzelkişilere kredi verilmesiyle bankacılığı, zorda ve darda olanların
ağırlanabileceği konaklama yerleriyle sığınma ve barınma evlerini, Ankara Ahi
Cumhuriyetinde esnaf, işçi ve işveren örgütlenmeleriyle de sendikacılığı,
kepenk kapatma eylemiyle de ilk esnaf grevini yapmışlardı. Bacıyan-ım Rum ile
de, Türk kadınını örgütleyerek, sosyal toplum katmanları içerisinde yer
almalarını sağlamışlardı; ama, her şeyden önemlisi, tüccar, sanatkâr, esnaf,
işçi, işveren ilişkilerini düzenleyen kurallarıyla etik, ahlak kurallarını,
oluşturmuşlardı.
İzninizle, etik, ahlak
kuralı üzerinde bir nebze durmak istiyorum. Son dönemde meydana çıkan iş etiği
konusunda dünyada birçok ferdî ve sivil örgütlenmeler olmasına rağmen,
maalesef, ülkemizde Ahiliğin temel düsturu olan iş etiği konusunda eksiklik
vardır ve bu konuda süratle çıkarılacak bir yasa veya kararnameyle,
Kırşehir'de, Ahi Evran iş etiği ve esnaf tüketici hakları enstitüsü
kurulmalıdır. 
Bu enstitünün özel
amaçları şunlar olmalıdır: Ahilik kültürünü, çağdaş şartları dikkate alarak
yeniden hayata geçirmek; ekonomik ve sosyal çalışma alanlarının etik kodlarını
belirlemek; uluslararası arenada etik değerler ve iş ahlakı konusunda
gelişmeleri takip ederek, ülkemiz şirket ve kurumlarının AB normlarına
uymalarını sağlamak ve sürdürülebilirliğini temin etmek olmalıdır. Finans ve
para kaynakları olarak da, KOSKEB, Türkiye Odalar ve Borsalar Birliği, TÜSİAD
ve ilgili bakanlıklar bu çalışmanın içerisinde yer almalıdır. 
Vizyonu, Ahilikle ilgili
tüm etkinliklerin organize edilmesi, ilgili kurum ve kuruluşların faaliyet
göstermesi, geçmiş ve günümüz arasında ilgili araştırmaların yapılması ve etik
anlayışının ve bilincinin yaygınlaştırılması, sosyal sorumluluk bilincinin
yaygınlaştırılarak sivil toplum örgütleriyle işbirliği yapılması olmalıdır. 
BAŞKAN - Sayın Arslan,
toparlar mısınız.
MİKAİL ARSLAN (Devamla) -
Bitiriyorum Sayın Başkan.
Bu enstitü ya da merkezin
amacı, Ahiliği dünyada bir marka haline getirerek, yaşayan ve yaşatan bir
değerler manzumesi oluşturmasıdır.
Bu vesileyle, Ahilik
kültürünün yaşayan bir kültür haline dönüştürülebilmesi için bu enstitünün
kurulması konusunda ilgili bakanlıkların çalışma yapmasını arzu ediyor ve Sayın
Heyetinizi saygıyla selamlıyorum. (Alkışlar)
BAŞKAN - Teşekkür ederim
Sayın Arslan.
Gündemdışı ikinci söz,
Mudanya Mütarekesinin 82 nci yıldönümü münasebetiyle söz isteyen, Bursa
Milletvekili Sayın Mustafa Özyurt'a aittir.
Buyurun. (CHP
sıralarından alkışlar)
2. - Bursa
Milletvekili Mustafa Özyurt'un, Mudanya Mütarekesinin 82 nci yıldönümüne
ilişkin gündemdışı konuşması
MUSTAFA ÖZYURT (Bursa)-
Sayın Başkan, saygıdeğer milletvekili arkadaşlarım; bugünlerde çok kullanılan
bir deyim var: "Tarih yazıyoruz." Her vesileyle tarih yazıyoruz; en
küçük bir şey oluyor, bugün tarih yazdık; bir güreşçimiz üçüncü oluyor, tarih
yazıyoruz; Avrupa Birliğinde şöyle yaptık, tarih yazıyoruz. Ben size bugün
gerçekten tarih yazdığımız bir tarihî olayı anlatmak istiyorum. 
Tam 82 yıl önce 11 Ekim
1922'de imzaladığımız Mudanya Mütarekesinden söz etmek istiyorum. Mudanya
Mütarekesi, aşağı yukarı dokuz gün süren yoğun bir çalışmanın sonunda
imzalanmıştır. Öldü; ama, bugün hâlâ meşhur olan, Çanlar Kimin İçin Çalıyor ve
Klimanjaro'nun Karları'nın yazarı Ernest Hemingway, Mudanya Mütarekesini, o
zaman çalıştığı Toronto Star Gazetesinde şöyle yazmış: "Batılılar
Mudanya'ya barış dilenmeye geliyorlardı. Yoksa, barış istemeye ya da barış
koşullarını dikte ettirmeye değil." Biliyorsunuz, bugün bize bazıları bazı
koşulları dikte ettiriyorlar da, o bakımdan bunu bilhassa vurgulamak istedim. 
26 Ağustos 1922 sabahı
Başkumandanlık Meydan Savaşıyla başlayan olaylar, Yunanların denize dökülmesi
veya daha doğrusu, İzmir'in alınmasıyla bir noktada durmuş gibi olur; ama,
şanlı bayrağımızın hükümet konağına çekildiği 9 Eylülden sonra ordularımız
kuzeybatıya doğru ilerlemeye başlar ve o zaman içinde tarafsız bölge denilen
bugünkü Çanakkale'ye doğru yürümeye başlar. Bütün dünya soluğunu tutmuş
beklemektedir; acaba Türkler İngilizlerle savaşacaklar mı? Tam on günlük çok
gergin günler yaşarız ve o on günün sonunda müttefikler derler ki: "Biz
artık barış yapılmasını istiyoruz ve silah bırakışalım." İşte bu silah
bırakışalım denildiği zaman, Mustafa Kemal ve arkadaşları "bir tek koşulla
silah bırakışalım; Mudanya'da olmak koşuluyla" derler. Herkes şaşırır
"bu Mudanya da nereden çıktı" diye; ama, ne Mustafa Kemal ne İsmet
Paşa, bunun neden Mudanya'da olduğunu hiçbir zaman söylememişlerdir. Fakat,
derler ki, 30 Ekim 1918'de Mondros'un rövanşını, yine ismi "M"
harfiyle başlayan ve küçük bir kıyı kasabası olan bir kasabada almak isterler
ve bunun için de Mudanya'yı seçerler.
İsmet Paşa, Batı Orduları
Komutanı ve Edirne Milletvekili olarak bu heyetin başındadır. 
Şunu hemen söyleyeyim.
Mudanya Mütarekesi imzalandığında İsmet Paşa 38 yaşındadır arkadaşlar.
Dokuz gün süren bu çetin
diplomatik mücadelenin sonunda, hepimizin bildiği gibi, önümüze, Lozan Barışı
açılır; dışarıda Loyd George'un istifası gelir; içeride hükümetin istifası,
arkasından hilafetin kaldırılması gelir ve çok önemli olanı da, Batı
devletlerinin, hem siyasî gücüyle hem fiziksel gücüyle yeni kurulan Türkiye
Cumhuriyetini tanıdıklarını görürüz. O bakımdan, tarihimizde Mudanya Mütarekesi
çok önemli bir olay taşır. 
Lozan'a giden yolda,
İsmet Paşanın diplomatik bir yapısı olduğu ortaya çıkar ve "Lozan Barış
Antlaşması için kimi seçeceksiniz" diye sorulduğunda, Mustafa Kemal der
ki: "İsmet Paşayı gönderelim." Etrafındakiler sorarlar: "İsmet
Paşanın ne kariyeri var bu konuda? İsmet Paşa bir subay." "Yok; ben,
İsmet Paşanın Mudanya Mütarekesi sırasındaki çalışmalarını yakından izledim ve
gördüm ki, İsmet Paşanın diplomatik de bir yapısı var" der ve gerçekten,
İsmet Paşa, Lozan Barış Antlaşmasında nasıl bir diplomat olduğunu ortaya koyar
ve daha sonraki yıllarda da Türkiye'nin ikinci adamı olduğunu kanıtlar.
Değerli arkadaşlarım,
onun için, bugünlerde tarih falan yazmıyoruz. Lütfen, bunu bir kenara çizin.
Önemli günler geçiriyoruz, onu kabul ediyorum; Türkiye için önemli günler
geçiriyoruz; ama, yazdığımız tarihî olaylar var; lütfen, bunları unutmayalım.
Beni sabırla dinlediğiniz
için hepinize teşekkür ederim, sağ olun. (Alkışlar)
BAŞKAN - Teşekkür ederim
Sayın Özyurt.
Gündemdışı üçüncü söz,
tütün kotası ve kota fazlası tütünün alımıyla ilgili söz isteyen Batman
Milletvekili Ahmet İnal'a aittir.
Sayın İnal, buyurun. (AK
Parti sıralarından alkışlar)
3. - Batman
Milletvekili Ahmet İnal'ın, tütün kotası ile kota fazlası tütün alımının
yarattığı sorunlara ve alınması gereken tedbirlere ilişkin gündemdışı konuşması

AHMET İNAL (Batman) -
Sayın Başkan, değerli milletvekilleri; sözlerime başlarken, iftar sofralarımızı
huzurlu bir şekilde açtığımız saatlerde etrafımızdaki ülkelerde cereyan eden
hadiseler karşısında, sivillerin, kadınların, çocukların, ihtiyarların
katledilişini görünce kahroluyorum ve insanlığın buna seyirci kalışından da
doğrusu çok utanıyorum. İnsanlığın bu katliama "dur" demesini temenni
ediyor, ramazanın ülkemize ve İslam âlemine huzur ve barış getirmesini Yüce
Mevladan diliyorum.
Sayın Başkan, değerli
milletvekilleri; konuşmamda, tütün ekicisinin içine düştüğü bugünkü sıkıntılı
durumu dile getirmek istiyorum. Bilindiği gibi, bazı bölgelerimizde yıllardan
beri tütün ekimi yapılmakta; milyonları bulan bu ekicilerimiz, evlerini, sulama
tesislerini, tütünün sulanması, kurutulması ve barındırılmasına yönelik olarak
inşa etmişlerdir. Hayatlarını tütün ziraatına göre dizayn eden bu insanlar,
tütüne uygulanan kotayla, herhangi bir alternatif geçim kaynağı sunulmadan
ortada bırakılmışlardır. 
Tütüne uygulanan kotanın,
özellikle, doğu ve güneydoğu çiftçisi üzerindeki olumsuz sonuçlarını arz etmek
istiyorum. Tütün ziraatı, ülkemizde önemli bir yer tutmaktadır. 2 500 000 insanın
geçimini sağladığı bu sektörde, ülkemiz, dünya piyasasında 7 nci sırada yer
almaktadır. Çok meşakkatli ve yoğun emek gerektiren bu üründe 2002 yılından bu
yana üretim miktarında çeşitli sınırlandırmalara gidilmiştir. Bu ürüne
uygulanan kota sistemiyle beraber, alternatif ürünler bakımından iklim, doğa ve
coğrafî şartların elverişsiz olduğu Güneydoğu Anadolu, Doğu Anadolu, Karadeniz
ve Ege Bölgelerindeki tütün ekicisinin geliri minimum seviyeye inmiştir.
Tarım Bakanlığı ve Tekel
İdaresi yetkilileri, özellikle dağlık araziler için alternatif ürün konusunda
tütün ekicimize kayda değer bir bilgi aktarımı ve eğitimi sağlamadıkları gibi,
bu dağlık arazilerde tütünün alternatifi de bulunmamaktadır.
Geçmiş iktidar döneminden
bu yana uygulanmakta olan kota sistemiyle çiftçimizin tütün üretimi 200 kiloyla
sınırlandırılmıştır. Üreticimizin elinde kalan kota fazlası tütünün Tekel
İdaresince bir an önce satın alınması sağlanmalı ve ekicimizin mağduriyeti
giderilmelidir. 
Sayın Başkan, değerli
milletvekilleri; çiftçimizin elinde kalan bu tütünün miktarı, bütün Türkiye'de
2 000 ton civarındadır. Ege, Karadeniz ve Marmara Bölgelerindeki üretim fazlası
tütünler, özel teşebbüs tarafından satın alınmıştır. Ancak, Doğu ve Güney Doğu
Anadolu çiftçisinin elinde kalan 1 500 ton civarındaki kotadışı tütün satın
alınmamıştır. Elde kalan bu miktar, kilo fiyatı ortalama 2 500 000 liradan 3
trilyon 750 milyar lira gibi, ülke maliyetini zorlamayacak küçük bir rakama
tekabül etmektedir. 
Değerli milletvekilleri,
dağlık bir bölgede çiftçi başına ortalama 2-3 dönüm ekilebilir arazi
düşebilmektedir. Bu araziye bir ekici, buğday, arpa, mercimek, nohut ve pamuk
ekimi yaparak ne kadar bir gelir elde edebilir ki?..
Sosyal devletin gereği,
devlet, vatandaşına yaşlılık aylığı, yeşilkart, öğrenciye burs, yol, su, okul
gibi hizmetleri yaparken nasıl ticarî bir amaç taşımıyorsa, geçim darlığı çeken
tütün ekicisine vereceği desteğe de bu anlayışla yaklaşmalıdır. 
Tarım Bakanlığı
yetkilileri yıllardır bu ekicilere yönelik proje üreteceğine, maalesef nasihat
etmeyi tercih edip, ekimi bırakmayı tavsiye etmişlerdir. Bizler de bölge
milletvekilleri olarak üreticinin bu mağduriyetini gidermek için Tekel yönetimi
nezdinde yaptığımız görüşmeler neticesinde, Tekel yetkilileri, yakın bir
gelecekte kotadışı tütünün alınacağını ifade etmişlerdir. Yukarıda belirttiğim
gibi, ülke maliyesini zorlamayacak bu meblağın tütün üreticimizin yüzünü
güldüreceği aşikârdır.
Sayın Başkan, değerli
milletvekilleri; şimdi, özellikle bölgemiz için alternatifi bulunmayan tütün
üretimine uygulanan kota sisteminin özelde bölgemize genelde de ülkemize
getirmiş olduğu yük ve zorluklardan bahsetmek istiyorum.
Tütün üretimi, özellikle
bölgemize geçmiş dönemlerde ekonomik olarak çok önemli katkılar sağlamış ve
bölge insanının yaşam kalitesini etkileyerek insanca yaşama standardına sahip
olmasını sağlamıştır. Batman İlimiz geçmiş yıllarda 12 000 000 kilo civarında
üretim kapasitesine sahipken, 1994 yılından bu yana uygulanan tütün kotası
nedeniyle üretim 2003 yılında 6 000 000 kiloya düşmüştür. 57 nci hükümet
döneminde uygulanmaya başlanan bu sistem, bölgede iklim şartlarının elverişsiz
olması, sulama alanlarının yetersizliği ve alternatif ürün üretiminin olmaması
gibi sebeplerle bölge insanını zor durumda bırakmış, bunun sonucunda çaresiz
kalan bu insanlar yöreyi terk etmek zorunda kalmışlardır. 
Sayın Başkan, değerli
milletvekilleri; tütün ziraatındaki düşüş beraberinde açlık, sefalet ve göçü
getirmiştir. Büyük şehirlere önlenemeyen göç âdeta bölgemizin en büyük sorunu
haline gelmiştir. Unutulmamalıdır ki, en ucuz istihdam, insanın kendi yurdunda,
kendi toprağı üzerinde iş sahibi olmasıdır. Devletin bir ailedeki her yetişkin
bireyi iş sahibi yapması ve işe alması mümkün değildir; bunu varsaysak bile
kalifiye olmayan bir elemanın devlete maliyetinin yıllık 10- 18 milyar lira
civarında olduğunu düşünürsek, devlet bütçesine büyük bir yük getireceği
ortadadır. 
Sayın Başkan, değerli
milletvekilleri; bilindiği gibi, çiftçi ve hayvan üreticileri, yılların ihmali
sonucu büyük sıkıntılar yaşamış, köylerimiz boşalmış, et ve tarım ürünlerini
ihraç eden ülkeyken, ithal eden ülke konumuna düşmüş durumdayız. Bu durum bu
şekilde devam ederse, köyler boşalacak, araziler işlenmez hale gelecek, kurulu
bağ ve bahçeler ziyan olacaktır; büyük şehirlere göçün önüne geçilemeyecek,
sorunlar daha da artacaktır; belediyelerin yükü artacak, hizmetler aksayacak,
altyapı yetersizliği, sağlık sorunları, eğitim, iş ve aş sorunu olan bu
insanlar, büyük şehirlerde suça temayül edecek hale geleceklerdir. 
Sayın Başkan, değerli
milletvekilleri; sayın hükümetimizden, Batman Milletvekili olarak öncelikle
istirhamım, ülkemiz genelinde ve bölgemizde çiftçinin elinde kalan 1 500 ton
civarındaki kota fazlası tütünün alınmasının sağlanması -ki, bunun yaklaşık
bedeli 4 trilyon gibi küçük bir rakamdır- bununla birlikte, sözleşme usulüyle
tütüne uygulanmakta olan 200 kilogramlık kotanın sözleşme başına 500 kilograma
çıkarılmasıdır. 
Sayın Başkan, değerli
milletvekilleri; özel sektör yatırımlarının ve sanayiin çok yetersiz olduğu,
insanlarının millî gelirden çok az pay aldığı bölgemizde, tütün kotasının
kaldırılması gerekmektedir. 
BAŞKAN - Sayın İnal,
toparlar mısınız lütfen. 
AHMET İNAL (Devamla) -
Bitiriyorum Sayın Başkanım. 
Bu da, yüzbinlerce tütün
üreticisinin sıkıntılarını azaltacak, insanları mutlu kılacaktır. 
Konuşmama son verirken,
Yüce Heyetinizi saygıyla selamlıyorum. (Alkışlar) 
BAŞKAN - Teşekkür ederim
Sayın İnal. 
Başkanlığın Genel Kurula
diğer sunuşları vardır. 
Sayın milletvekilleri,
Avrupa Birliği Uyum ve Plan ve Bütçe Komisyonlarının toplanarak, İçtüzüğün 24
üncü maddesine göre, başkan, başkanvekili, sözcü ve kâtip üyelerini seçmeleri
gerekmektedir. Bu nedenle, bu komisyonlara seçilen sayın üyeler, 20 Ekim 2004
Çarşamba günü (bugün) saat 16.30'da toplanacaklardır. 
Çocukları sokağa düşüren
nedenler ile sokak çocuklarının sorunlarının araştırılarak alınması gereken
tedbirlerin belirlenmesi amacıyla kurulan (10/111,160,180) esas numaralı Meclis
Araştırması Komisyonu, daha önceki toplantıda başkan, başkanvekili, sözcü ve
kâtip seçimini yapamamıştı. Bu komisyona seçilmiş bulunan sayın üyelerin de, 20
Ekim 2004 Çarşamba günü (bugün) saat 16.30'da, Ana Bina Zemin Kat PTT
karşısındaki Meclis Araştırması Komisyonları Toplantı Salonunda toplanarak,
başkan, başkanvekili, sözcü ve kâtip seçimini yapmalarını rica ediyorum.
Komisyonların toplantı
gün ve saati, kulislerde bulunan plazma ekranlarda da ayrıca ilan edilmiştir.
Anayasa ve Adalet
Komisyonları üyelerinden kurulu Karma Komisyonun, bazı sayın milletvekillerinin
yasama dokunulmazlıkları hakkında 10 adet raporu vardır; sırasıyla okutup
bilgilerinize sunacağım.
IV. - KANUN
TASARI VE TEKLİFLERİ İLE KOMİSYONLARDAN 
GELEN DİĞER
İŞLER
1. - Artvin
Milletvekili Orhan Yıldız'ın yasama dokunulmazlığının kaldırılması hakkında
Başbakanlık tezkeresi ve Anayasa ve Adalet Komisyonları üyelerinden kurulu
Karma Komisyon Raporu (3/168) (S. Sayısı: 488) (x)
Türkiye Büyük Millet
Meclisi Başkanlığına
298 Sayılı Seçimlerin
Temel Hükümleri ve Seçmen Kütükleri Hakkında Kanuna muhalefet suçunu işlediği
iddia olunan Artvin Milletvekili Orhan Yıldız hakkında düzenlenen yasama
dokunulmazlığının kaldırılmasına dair Başbakanlık tezkeresi ve eki dosya
hakkındaki hazırlık komisyonu raporu, Karma Komisyonumuzun 26 Mayıs 2004
tarihli toplantısında görüşülmüştür.
Karma Komisyonumuz isnat
olunan eylemin niteliğini dikkate alarak Artvin Milletvekili Orhan Yıldız
hakkındaki kovuşturmanın milletvekilliği sıfatının sona ermesine kadar
ertelenmesine karar vermiştir.
Raporumuz, Genel Kurulun
bilgilerine arz edilmek üzere Yüksek Başkanlığa saygıyla sunulur.
 Burhan Kuzu
 İstanbul
 Komisyon Başkanı ve üyeler
Karşı Oy Yazısı
Anayasamızın 83 üncü
maddesinde yasama dokunulmazlığı başlığı altında mutlak ve geçici anlamda iki
tür dokunulmazlık düzenlenmiştir. Mutlak dokunulmazlık, milletvekillerinin
Meclis çalışmalarındaki oy ve sözlerinden, Mecliste ileri sürdükleri
düşüncelerden, o oturumdaki Başkanlık Divanının teklifi üzerine Meclisçe başka
bir karar alınmadıkça bunları Meclis dışında tekrarlamak ve açığa vurmaktan
sorumlu tutulmamalarını sağlamaktadır. Mutlak dokunulmazlık adı verilen ve
kaldırılması söz konusu olmayan bu dokunulmazlığın amacı, milletvekillerinin
düşüncelerini serbestçe ifade etmelerine imkân tanımaktır.
Geçici dokunulmazlık ise,
seçimden önce veya sonra suç işlediği ileri sürülen bir milletvekilinin
Meclisin kararı olmadıkça tutulamamasını, sorguya çekilememesini,
tutuklanamamasını ve yargılanamamasını; hakkında verilmiş olan ceza hükmünün
üyelik sıfatı sona erinceye kadar yerine getirilmemesini sağlamaktadır.
Geçici dokunulmazlık TBMM
kararı ile kaldırılabilmektedir.
Geçici dokunulmazlığın
amacı, milletvekillerinin yasama çalışmalarına katılımının tutuklanma, sorguya
çekilme, yargılanma veya tutulma gibi nedenlerle engellenmemesi ve siyasî
iktidarın keyfileşebilecek suç isnatları veya ceza kovuşturmalarına karşı
korunmasıdır.
Günümüzde pek çok ülkede
geçici dokunulmazlığın kapsamının daraltıldığı görülmektedir.
Türkiye ise bu gelişimin
dışında kalmıştır.
Bu durum, geçici dokunulmazlığın
toplum tarafından giderek bir ayrıcalık olarak görülmesine yol açmıştır.
Son zamanlarda kimi
vatandaşlarımızda yolsuzluk olaylarının bir bölümünün siyasetçiyle bağlantılı
olduğu ve dokunulmazlık nedeniyle bu yolsuzlukların takibinin güçleştiği yolunda
bir kanı oluşmaya başlamıştır. Bu kanı, Parlamentonun saygınlığının olumsuzca
etkilenmesine ve dokunulmazlıkların hukuk devletinin gerçekleşmesinin önündeki
bir engel olarak görülmesine neden olmaktadır.
Milletvekillerinin
dokunulmazlıklarının kaldırılması konusunda yargı organlarından gelen
taleplerin sonuca bağlanmasının uzun zaman alması veya Meclisçe genellikle
kovuşturmanın milletvekili sıfatının sona ermesine kadar ertelenmesine karar
verilmesi, toplumun adalet duygusunu da zedelemektedir.
Diğer yandan
dokunulmazlığının kaldırılmaması, hakkında suç isnadı bulunan milletvekilinin
yargılanma hakkından yararlanmasına da imkân bırakmamaktadır.
Bütün bu kanı ve
değerlendirmelerin siyasal yaşantımızdaki olumsuz etkilerinin daha büyük
boyutlara ulaşmasını engellemek için, Anayasamızın 83 üncü maddesinin
değiştirilmesi ve geçici dokunulmazlığın kapsamının daraltılması gerekmektedir.

Bu konuda CHP ve siyasî
partilerimizin pek çoğu 2002 seçimleri sırasında topluma taahhütte bulunmuştur.
Ancak şu ana kadar böyle
bir anayasa değişikliği gerçekleştirilmemiştir.
Bu durumda, milletvekili
dokunulmazlığının hukuk devleti ilkesinin gerçekleşmesini güçleştirici bir
husus haline dönüşmemesi, TBMM'nin saygınlığını zedeleyecek eleştirilere neden
olmaması ve milletvekillerinin yargılanarak aklanma hakkından yararlanmalarını
engellememesi için bir tek çözüm kalmıştır; o da, hakkında dokunulmazlığının
kaldırılması istemi bulunan milletvekillerinin dokunulmazlığının kaldırılmasına
karar verilmesidir.
Bu nedenlerle, komisyonun,
kovuşturmanın milletvekilliği sıfatının sona ermesine kadar ertelenmesi
yolundaki kararına katılmıyoruz.
 



Uğur Aksöz


Mehmet Ziya Yergök


Halil Ünlütepe













Adana


Adana


Afyon










Yüksel Çorbacıoğlu


Oya Araslı


Feridun F. Baloğlu










Artvin


Ankara


Antalya










Tuncay Ercenk


Atila Emek


Feridun Ayvazoğlu










Antalya


Antalya


Çorum










Yılmaz Kaya


Muharrem Kılıç


Orhan Eraslan










İzmir


Malatya


Niğde













İ. Sezai Önder
















Samsun









 
BAŞKAN - Bilgilerinize
sunulmuştur. 
Diğer raporu okutuyorum:
2. - Konya
Milletvekili Atilla Kart'ın yasama dokunulmazlığının kaldırılması hakkında
Başbakanlık tezkeresi ve Anayasa ve Adalet Komisyonları üyelerinden kurulu
Karma Komisyon Raporu (3/176) (S. Sayısı: 489) (x)
Türkiye Büyük Millet
Meclisi Başkanlığına
Hakaret suçunu işlediği
iddia olunan Konya Milletvekili Atilla Kart hakkında düzenlenen yasama
dokunulmazlığının kaldırılmasına dair Başbakanlık tezkeresi ve eki dosya
hakkındaki hazırlık komisyonu raporu, Karma Komisyonumuzun 26 Mayıs 2004
tarihli toplantısında görüşülmüştür.
Konya Milletvekili Atilla
Kart, komisyonumuza yazılı olarak dokunulmazlığının kaldırılması talebini
iletmiştir.
Karma Komisyonumuz, isnat
olunan eylemin niteliğini dikkate alarak, Konya Milletvekili Atilla Kart
hakkındaki kovuşturmanın milletvekilliği sıfatının sona ermesine kadar
ertelenmesine karar vermiştir.
Raporumuz, Genel Kurulun
bilgilerine arz edilmek üzere Yüksek Başkanlığa saygıyla sunulur.
 Burhan Kuzu
 İstanbul 
 Komisyon Başkanı ve üyeler
BAŞKAN - Bilgilerinize
sunulmuştur.
Sayın milletvekilleri, bu
ve bundan sonra okutacağım karma komisyon raporlarının tümüne, Adana
Milletvekili Uğur Aksöz ve arkadaşları, aynı gerekçeyle muhaliftirler.
Gerekçeler ve karşı oyda imzaları bulunan milletvekilleri biraz önce okuttuğum
rapordakiyle aynı olduğundan, bu ve bundan sonraki karşı oy yazılarını
okutmayacağım. Karşı oy yazıları tutanağa eklenecek basmayazılarda yer
almaktadır. 
3. -
Denizli Milletvekili Mehmet Salih Erdoğan'ın yasama dokunulmazlığının
kaldırılması hakkında Başbakanlık tezkeresi ve Anayasa ve Adalet Komisyonları
üyelerinden kurulu Karma Komisyon Raporu (3/180) (S. Sayısı: 490) (x)
Türkiye Büyük Millet
Meclisi Başkanlığına
Müessir fiil suçunu
işlediği iddia olunan Denizli Milletvekili Mehmet Salih Erdoğan hakkında
düzenlenen yasama dokunulmazlığının kaldırılmasına dair Başbakanlık tezkeresi
ve eki dosya hakkındaki hazırlık komisyonu raporu, Karma Komisyonumuzun 26
Mayıs 2004 tarihli toplantısında görüşülmüştür.
Karma Komisyonumuz, isnat
olunan eylemin niteliğini dikkate alarak Denizli Milletvekili Mehmet Salih
Erdoğan hakkındaki kovuşturmanın milletvekilliği sıfatının sona ermesine kadar
ertelenmesine karar vermiştir.
Raporumuz, Genel Kurulun
bilgilerine arz edilmek üzere Yüksek Başkanlığa saygıyla sunulur.
 Burhan Kuzu
 İstanbul
 Komisyon Başkanı ve üyeler
BAŞKAN - Bilgilerinize
sunulmuştur.
Diğer raporu okutuyorum:
4. - Afyon
Milletvekili Ahmet Koca'nın yasama dokunulmazlığının kaldırılması hakkında
Başbakanlık tezkeresi ve Anayasa ve Adalet Komisyonları üyelerinden kurulu
Karma Komisyon Raporu (3/186) (S. Sayısı: 491) (xx)
Türkiye Büyük Millet
Meclisi Başkanlığına
Yetkili mercilerin
emirlerine riayetsizlik suçunu işlediği iddia olunan Afyon Milletvekili Ahmet
Koca hakkında düzenlenen yasama dokunulmazlığının kaldırılmasına dair
Başbakanlık tezkeresi ve eki dosya hakkındaki hazırlık komisyonu raporu, Karma
Komisyonumuzun 26 Mayıs 2004 tarihli toplantısında görüşülmüştür.
Afyon Milletvekili Ahmet
Koca Komisyonumuza yazılı olarak dokunulmazlığının kaldırılması talebini
iletmiştir.
Karma Komisyonumuz, isnat
olunan eylemin niteliğini dikkate alarak Afyon Milletvekili Ahmet Koca
hakkındaki kovuşturmanın milletvekilliği sıfatının sona ermesine kadar
ertelenmesine karar vermiştir.
Raporumuz, Genel Kurulun
bilgilerine arz edilmek üzere Yüksek Başkanlığa saygıyla sunulur.
 Burhan Kuzu
 İstanbul
 Komisyon Başkanı ve üyeler
BAŞKAN - Bilgilerinize
sunulmuştur.
Diğer raporu okutuyorum:
5. -
Kocaeli Milletvekili Mehmet Sefa Sirmen'in yasama dokunulmazlığının
kaldırılması hakkında Başbakanlık tezkeresi ve Anayasa ve Adalet Komisyonları
üyelerinden kurulu Karma Komisyon Raporu (3/187) (S. Sayısı: 492) (x)
Türkiye Büyük Millet
Meclisi Başkanlığına
Görevi kötüye kullanma
suçunu işlediği iddia olunan Kocaeli Milletvekili M. Sefa Sirmen hakkında
düzenlenen yasama dokunulmazlığının kaldırılmasına dair Başbakanlık tezkeresi
ve eki dosya hakkındaki hazırlık komisyonu raporu, Karma Komisyonumuzun 26
Mayıs 2004 tarihli toplantısında görüşülmüştür.
Karma Komisyonumuz, isnat
olunan eylemin niteliğini dikkate alarak Kocaeli Milletvekili M. Sefa Sirmen
hakkındaki kovuşturmanın milletvekilliği sıfatının sona ermesine kadar
ertelenmesine karar vermiştir.
Raporumuz, Genel Kurulun
bilgilerine arz edilmek üzere Yüksek Başkanlığa saygıyla sunulur.
 Burhan Kuzu
 İstanbul
 Komisyon Başkanı ve üyeler
BAŞKAN - Bilgilerinize
sunulmuştur. 
Diğer raporu okutuyorum: 
6. -
Trabzon Milletvekili Asım Aykan'ın yasama dokunulmazlığının kaldırılması
hakkında Başbakanlık tezkeresi ve Anayasa ve Adalet Komisyonları üyelerinden
kurulu Karma Komisyon Raporu (3/192) (S. Sayısı: 493) (xx)
Türkiye Büyük Millet
Meclisi Başkanlığına
Görevi kötüye kullanma
suçunu işlediği iddia olunan Trabzon Milletvekili Asım Aykan hakkında
düzenlenen yasama dokunulmazlığının kaldırılmasına dair Başbakanlık tezkeresi
ve eki dosya hakkındaki hazırlık komisyonu raporu, Karma Komisyonumuzun 26
Mayıs 2004 tarihli toplantısında görüşülmüştür.
Karma Komisyonumuz, isnat
olunan eylemin niteliğini dikkate alarak Trabzon Milletvekili Asım Aykan
hakkındaki kovuşturmanın milletvekilliği sıfatının sona ermesine kadar
ertelenmesine karar vermiştir.
Raporumuz, Genel Kurulun
bilgilerine arz edilmek üzere Yüksek Başkanlığa saygıyla sunulur.
 Burhan Kuzu
 İstanbul
 Komisyon Başkanı ve üyeler
BAŞKAN - Bilgilerinize
sunulmuştur.
Diğer raporu okutuyorum:
7. -
Kocaeli Milletvekili Mehmet Sefa Sirmen'in yasama dokunulmazlığının
kaldırılması hakkında Başbakanlık tezkeresi ve Anayasa ve Adalet Komisyonları
üyelerinden kurulu Karma Komisyon Raporu (3/211) (S. Sayısı: 494) (xxx)
Türkiye Büyük Millet
Meclisi Başkanlığına
Görevi kötüye kullanma
suçunu işlediği iddia olunan Kocaeli Milletvekili M. Sefa Sirmen hakkında
düzenlenen yasama dokunulmazlığının kaldırılmasına dair Başbakanlık tezkeresi
ve eki dosya hakkındaki hazırlık komisyonu raporu, Karma Komisyonumuzun 26
Mayıs 2004 tarihli toplantısında görüşülmüştür.
Karma Komisyonumuz, isnat
olunan eylemin niteliğini dikkate alarak Kocaeli Milletvekili M. Sefa Sirmen
hakkındaki kovuşturmanın milletvekilliği sıfatının sona ermesine kadar
ertelenmesine karar vermiştir.
Raporumuz, Genel Kurulun
bilgilerine arz edilmek üzere Yüksek Başkanlığa saygıyla sunulur.
 Burhan Kuzu
 İstanbul
 Komisyon Başkanı ve üyeler
BAŞKAN - Bilgilerinize
sunulmuştur. 
Diğer raporu okutuyorum:
8. - Yozgat
Milletvekili Mehmet Erdemir'in yasama dokunulmazlığının kaldırılması hakkında
Başbakanlık tezkeresi ve Anayasa ve Adalet Komisyonları üyelerinden kurulu
Karma Komisyon Raporu (3/212) (S. Sayısı: 495) (x)
Türkiye Büyük Millet
Meclisi Başkanlığına
Görevi suiistimal,
görevde müessir fiil, hakkı olmayan yere tecavüz suçunu işlediği iddia olunan
Yozgat Milletvekili Mehmet Erdemir hakkında düzenlenen yasama dokunulmazlığının
kaldırılmasına dair Başbakanlık tezkeresi ve eki dosya hakkındaki hazırlık
komisyonu raporu, Karma Komisyonumuzun 26 Mayıs 2004 tarihli toplantısında
görüşülmüştür.
Yozgat Milletvekili
Mehmet Erdemir, komisyonumuza yazılı olarak dokunulmazlığının kaldırılması
talebini iletmiştir.
Karma Komisyonumuz, isnat
olunan eylemin niteliğini dikkate alarak Yozgat Milletvekili Mehmet Erdemir
hakkındaki kovuşturmanın milletvekilliği sıfatının sona ermesine kadar
ertelenmesine karar vermiştir.
Raporumuz, Genel Kurulun
bilgilerine arz edilmek üzere Yüksek Başkanlığa saygıyla sunulur.
 Burhan Kuzu
 İstanbul
 Komisyon Başkanı ve üyeler
BAŞKAN- Bilgilerinize
sunulmuştur. 
Diğer raporu okutuyorum:
9. -
Kocaeli Milletvekili Mehmet Sefa Sirmen'in yasama dokunulmazlığının
kaldırılması hakkında Başbakanlık tezkeresi ve Anayasa ve Adalet Komisyonları
üyelerinden kurulu Karma Komisyon Raporu (3/214) (S. Sayısı: 497) (xx)
Türkiye Büyük Millet
Meclisi Başkanlığına
Görevi kötüye kullanma
suçunu işlediği iddia olunan Kocaeli Milletvekili M. Sefa Sirmen hakkında
düzenlenen yasama dokunulmazlığının kaldırılmasına dair Başbakanlık tezkeresi
ve eki dosya hakkındaki hazırlık komisyonu raporu Karma Komisyonumuzun 26 Mayıs
2004 tarihli toplantısında görüşülmüştür.
Karma Komisyonumuz, isnat
olunan eylemin niteliğini dikkate alarak, Kocaeli Milletvekili M. Sefa Sirmen
hakkındaki kovuşturmanın milletvekilliği sıfatının sona ermesine kadar
ertelenmesine karar vermiştir.
Raporumuz, Genel Kurulun
bilgilerine arz edilmek üzere Yüksek Başkanlığa saygıyla sunulur.
 Burhan Kuzu
 İstanbul
 Komisyon Başkanı ve üyeler 
BAŞKAN - Bilgilerinize
sunulmuştur.
Diğer raporu okutuyorum:
10. - Çorum
Milletvekili Muzaffer Külcü'nün yasama dokunulmazlığının kaldırılması hakkında
Başbakanlık tezkeresi ve Anayasa ve Adalet Komisyonları üyelerinden kurulu
Karma Komisyon Raporu (3/220) (S. Sayısı: 498) (x)
Türkiye Büyük Millet
Meclisi Başkanlığına
Avukatlık görevini ihmal
suçunu işlediği iddia olunan Çorum Milletvekili Muzaffer Külcü hakkında
düzenlenen yasama dokunulmazlığının kaldırılmasına dair Başbakanlık tezkeresi
ve eki dosya hakkındaki hazırlık komisyonu raporu, Karma Komisyonumuzun 26
Mayıs 2004 tarihli toplantısında görüşülmüştür.
Çorum Milletvekili
Muzaffer Külcü, komisyonumuza yazılı olarak, dokunulmazlığının kaldırılması
talebini iletmiştir. 
Karma Komisyonumuz, isnat
olunan eylemin niteliğini dikkate alarak, Çorum Milletvekili Muzaffer Külcü
hakkındaki kovuşturmanın milletvekilliği sıfatının sona ermesine kadar
ertelenmesine karar vermiştir. 
Raporumuz, Genel Kurulun
bilgilerine arz edilmek üzere Yüksek Başkanlığa saygıyla sunulur.
 Burhan Kuzu 
 İstanbul
 Komisyon
Başkanı ve üyeler
BAŞKAN - Bilgilerinize
sunulmuştur.
Sayın milletvekilleri,
komisyonların, başkan, başkanvekili, sözcü ve kâtip seçimine ilişkin
tezkereleri vardır; okutup bilgilerinize sunacağım.
III. - BAŞKANLIĞIN GENEL KURULA SUNUŞLARI (Devam)
B)
TEZKERELER VE ÖNERGELER
1. -
Anayasa Komisyonu Geçici Başkanlığının, Komisyonun başkan, başkanvekili, sözcü
ve kâtip üye seçimini yaptığına ilişkin tezkeresi (3/673)
Türkiye Büyük Millet
Meclisi Başkanlığına
Türkiye Büyük Millet
Meclisi Anayasa Komisyonu, Başkan, Başkanvekili, Sözcü ve Kâtip seçimi için
19.10.2004 günü saat 16.45'te toplanmış ve kullanılan 14 adet oy pusulasının
tasnifi sonucu aşağıda adı ve soyadı belirtilen üyeler, karşısında gösterilen
oyu alarak Başkan, Başkanvekili, Sözcü ve Kâtip seçilmişlerdir.
Bilgilerinize sunulur.
Saygılarımla.
 Atilla Koç
 Aydın
 Anayasa Komisyonu Geçici Başkanı
Başkan : Burhan Kuzu (İstanbul) 10 oy
Başkanvekili  : Atilla Koç (Aydın) 10 oy
Sözcü : Mehmet Ali
Bulut (Kahramanmaraş) 10 oy
Kâtip : Ayhan Sefer
Üstün (Sakarya) 10 oy
BAŞKAN - Bilgilerinize
sunulmuştur.
2. - Adalet
Komisyonu Geçici Başkanlığının, Komisyonun başkan, başkanvekili, sözcü ve kâtip
üye seçimini yaptığına ilişkin tezkeresi (3/672)
 19.10.2004
Türkiye Büyük Millet
Meclisi Başkanlığına
Türkiye Büyük Millet
Meclisi Adalet Komisyonu, Başkan, Başkanvekili, Sözcü ve Kâtip seçimi için
19.10.2004 Salı günü saat 16.45'te toplanmış, kullanılan 16 adet oy pusulasının
tasnifi sonucu, aşağıda ad ve soyadı belirtilen üyeler, karşılarında gösterilen
oyları alarak Başkan, Başkanvekili, Sözcü ve Kâtip seçilmişlerdir. 
Bilgilerinize sunulur. 
Saygılarımla. 
 Köksal Toptan
 Zonguldak
 Adalet Komisyonu Geçici Başkanı
Başkan : Köksal Toptan (Zonguldak) 15 oy
Başkanvekili : Recep Özel (Isparta) 9 oy
Sözcü : Ramazan Can (Kırıkkale) 13 oy
Kâtip : Hasan Kara (Kilis) 16 oy
BAŞKAN - Bilgilerinize
sunulmuştur. 
3. - Millî
Savunma Komisyonu Geçici Başkanlığının, Komisyonun başkan, başkanvekili, sözcü
ve kâtip üye seçimini yaptığına ilişkin tezkeresi (3/674)
 20.10.2004
Türkiye Büyük Millet
Meclisi Başkanlığına
Türkiye Büyük Millet
Meclisi Millî Savunma Komisyonu, Başkan, Başkanvekili, Sözcü ve Kâtip seçimini
yapmak üzere 19.10.2004 Salı günü saat 16.45'te toplanmış, toplantıya 13 üye katılmış ve kullanılan oy
pusulalarının tasnifi sonucunda aşağıda ad ve soyadı ile seçim çevresi
belirtilen üyeler, hizasında gösterilen oyu alarak, İçtüzüğün 24 üncü maddesi
uyarınca Başkan, Başkanvekili, Sözcü ve Kâtip seçilmişlerdir. 
Bilgilerinize arz ederim.

Saygılarımla. 
 Mehmet Fehmi Uyanık
 Diyarbakır
 Komisyon Geçici Başkanı
Başkan : Cengiz
Kaptanoğlu (İstanbul) 13 oy
Başkanvekili : Yüksel
Çavuşoğlu (karaman) 13 oy
Sözcü : Ziyattin Yağcı (Adana) 13 oy
Kâtip : Mehmet Asım
Kulak (Bartın)
 13 oy
BAŞKAN - Bilgilerinize
sunulmuştur. 
4. - İçişleri Komisyonu Geçici Başkanlığının, Komisyonun
başkan, başkanvekili, sözcü ve kâtip üye seçimini yaptığına ilişkin tezkeresi
(3/675)
Türkiye Büyük Millet
Meclisi Başkanlığına
İçişleri Komisyonu,
Başkan, Başkanvekili, Sözcü ve Kâtip seçimi için 19.10.2004 Salı günü saat
16.45'te toplanmış ve kullanılan 16 (onaltı) adet oy pusulasının tasnifi
sonucu, aşağıda adları yazılı üyeler, karşılarında gösterilen oyu alarak,
İçtüzüğün 24 üncü maddesi uyarınca Başkan, Başkanvekili, Sözcü ve Kâtip
seçilmişlerdir. 
Saygıyla arz olunur.  
 Ali Yüksel Kavuştu
 Çorum
 Komisyon Geçici Başkanı
Başkan :Tevfik
Ziyaeddin Akbulut (Tekirdağ) 12 oy
Başkanvekili : Ali Sezal  (Kahramanmaraş) 12 oy
Sözcü : Şükrü Önder (Yalova) 12 oy
Kâtip : Sinan Özkan (Kastamonu) 12 oy
BAŞKAN - Bilgilerinize
sunulmuştur.
5. -
Dışişleri Komisyonu Geçici Başkanlığının, Komisyonun başkan, başkanvekili,
sözcü ve kâtip üye seçimini yaptığına ilişkin tezkeresi (3/676)
 19 Ekim 2004
Türkiye Büyük Millet
Meclisi Başkanlığına
Türkiye Büyük Millet
Meclisi Dışişleri Komisyonunun, Başkan, Başkanvekili, Sözcü ve Kâtip seçimi
19.10.2004 Salı günü saat 16.45'te yapılmış ve kullanılan 15 adet oy
pusulasının tasnifi sonucu aşağıda adı ve soyadı belirtilen üyeler,
karşılarında gösterilen oyları alarak, Başkan, Başkanvekili, Sözcü ve Kâtip
seçilmişlerdir. 
Bilgilerinize
saygılarımla arz ederim. 
 Mehmet Dülger
 Antalya
 Dışişleri Komisyonu 
 Geçici Başkanı
Başkan  : Mehmet Dülger (Antalya) 13 oy
Başkanvekili  : Eyyüp Sanay (Ankara)  10 oy
Sözcü : Mustafa Dündar (Bursa) 11 oy
Kâtip  : Metin Yılmaz  (Bolu) 11 oy
BAŞKAN - Bilgilerinize
sunulmuştur.
6. - Millî Eğitim, Kültür, Gençlik ve Spor Komisyonu Geçici
Başkanlığının, Komisyonun başkan, başkanvekili, sözcü ve kâtip üye seçimini
yaptığına ilişkin tezkeresi (3/677)
Türkiye Büyük Millet
Meclisi Başkanlığına
Türkiye Büyük Millet
Meclisi Millî Eğitim, Kültür, Gençlik ve Spor Komisyonu, Başkan, Başkanvekili,
Sözcü ve Kâtip seçimi için 19.10.2004 Salı günü saat 17.15'te toplanmış ve
kullanılan 21 adet oy pusulasının tasnifi sonucu, aşağıda adı ve soyadı
belirtilen üyeler, karşısında gösterilen oyu alarak, Başkan, Başkanvekili,
Sözcü ve Kâtip seçilmişlerdir.
Bilgilerinize sunulur. 
Saygılarımla. 
 Tayyar Altıkulaç
 İstanbul
 Millî Eğitim, Kültür, Gençlik 
 ve Spor Komisyonu 
 Geçici Başkanı
Başkan : Tayyar
Altıkulaç (İstanbul) 20 oy
Başkanvekili: : Hikmet Özdemir (Çankırı) 19 oy
Sözcü: : Hacı Biner (Van) 19 oy
Kâtip:  : Ali
Aydınlıoğlu (Balıkesir) 19 oy
(1 adet boş oy
kullanıldı) 
BAŞKAN - Bilgilerinize
sunulmuştur. 
7. -
Bayındırlık, İmar, Ulaştırma ve Turizm Komisyonu Geçici Başkanlığının,
Komisyonun başkan, başkanvekili, sözcü ve kâtip üye seçimini yaptığına ilişkin
tezkeresi (3/678)
 19.10.2004
Türkiye Büyük Millet
Meclisi Başkanlığına
Bayındırlık, İmar,
Ulaştırma ve Turizm Komisyonu, Başkan, Başkanvekili, Sözcü ve Kâtip seçimini
yapmak üzere 19.10.2004 Salı günü saat 17.15'te toplanmış, toplantıya 19 üye
katılmış ve kullanılan oy pusulalarının tasnifi sonucunda aşağıda adı ve soyadı
ile seçim çevresi belirtilen üyeler, aşağıda hizalarında gösterilen oyları
alarak, Başkan, Başkanvekili, Sözcü ve Kâtip seçilmişlerdir. 
Bilgilerinize arz ederim.

Saygılarımla. 
 Fikret Badazlı 
 Antalya
 Bayındırlık, İmar, Ulaştırma ve 
 Turizm Komisyonu 
 Geçici Başkanı 
Başkan : Mustafa Demir (Samsun)  18 oy
Başkanvekili : Mustafa
Ilıcalı (Erzurum) 18 oy
Sözcü : Asım Aykan (Trabzon) 18 oy
Kâtip  : Mehmet Sarı (Gaziantep) 18 oy
BAŞKAN - Bilgilerinize
sunulmuştur. 
8. - Çevre
Komisyonu Geçici Başkanlığının, Komisyonun başkan, başkanvekili, sözcü ve kâtip
üye seçimini yaptığına ilişkin tezkeresi (3/679)
Türkiye Büyük Millet Meclisi
Başkanlığına
Türkiye Büyük Millet
Meclisi Çevre Komisyonu, Başkan, Başkanvekili, Sözcü ve Kâtip seçimi için
19.10.2004 Salı günü saat 16.45'te toplanmış ve kullanılan 15 adet oy
pusulasının tasnifi sonucu, aşağıda adı ve soyadı belirtilen üyeler, karşısında
gösterilen oyu alarak Başkan, Başkanvekili, Sözcü ve Kâtip seçilmişlerdir. 
Bilgilerinize arz ederim.

Saygılarımla.
 Salih Gün
 Kocaeli
 Çevre Komisyonu Geçici Başkanı
Başkan  : Münir Erkal (Malatya) 13 oy
Başkanvekili : Mustafa Çakır (Samsun) 13 oy
Sözcü : Cüneyit
Karabıyık (Van) 13 oy
Kâtip : Fatih Arıkan (Kahramanmaraş) 13 oy
15 adet oy kullanılmış, 2
oy boş çıkmıştır.
BAŞKAN - Bilgilerinize
sunulmuştur. 
9. -
Sağlık, Aile, Çalışma ve Sosyal İşler Komisyonu Geçici Başkanlığının, Komisyonun
başkan, başkanvekili, sözcü ve kâtip üye seçimini yaptığına ilişkin tezkeresi
(3/680)
Türkiye Büyük Millet
Meclisi Başkanlığına
Sağlık, Aile, Çalışma ve
Sosyal İşler Komisyonu, Başkan, Başkanvekili, Sözcü ve Kâtip seçimi için
19.10.2004 Salı günü saat 17.15'te toplanmış ve kullanılan 16 adet oy
pusulasının tasnifi sonucu, aşağıda adları yazılı üyeler, karşısında gösterilen
oyu alarak, İçtüzüğün 24 üncü maddesi uyarınca Başkan, Başkanvekili, Sözcü ve
Kâtip seçilmişlerdir. 
Saygılarımla arz olunur.
 Muzaffer R.Kurtulmuşoğlu 
 Ankara
 Komisyon Geçici Başkanı
Başkan : Cevdet Erdöl (Trabzon) 15 oy
Başkanvekili : Nevzat Doğan (Kocaeli) 15 oy
Sözcü : Sabri Varan (Gümüşhane) 15 oy
Kâtip : Mehmet Kılıç (Konya) 15 oy
BAŞKAN - Bilgilerinize
sunulmuştur.
10. -
Tarım, Orman ve Köyişleri Komisyonu Geçici Başkanlığının, Komisyonun başkan,
başkanvekili, sözcü ve kâtip üye seçimini yaptığına ilişkin tezkeresi (3/681)
Türkiye Büyük Millet
Meclisi Başkanlığına
Tarım, Orman ve Köyişleri
Komisyonu, Başkan, Başkanvekili, Sözcü ve Kâtip seçimi için 19.10.2004 Salı
günü saat 17.00'de 16 üyeyle toplanmış ve yapılan seçim sonucunda aşağıda adı,
soyadı ve seçim bölgeleri gösterilen üyeler, hizalarında belirtilen oylarla
Başkan, Başkanvekili, Sözcü ve Kâtipliğe seçilmişlerdir. 
Bilgilerinize arz ederim.

Saygılarımla.
 Vahit Kirişçi
 Adana
 Komisyon Geçici Başkanı
Başkan : Vahit Kirişçi (Adana) 16 oy
Başkanvekili : Özkan Öksüz (Konya) 16 oy
Sözcü : Ahmet Ertürk (Aydın) 16 oy
Kâtip: : Adem Tatlı (Giresun) 16 oy
BAŞKAN - Bilgilerinize
sunulmuştur.
11. -
Sanayi, Ticaret, Enerji, Tabiî Kaynaklar, Bilgi ve Teknoloji Komisyonu Geçici
Başkanlığının, Komisyonun başkan, başkanvekili, sözcü ve kâtip üye seçimini
yaptığına ilişkin tezkeresi (3/682)
Türkiye Büyük Millet
Meclisi Başkanlığına
Sanayi, Ticaret, Enerji,
Tabiî Kaynaklar, Bilgi ve Teknoloji Komisyonu, Başkan, Başkanvekili, Sözcü ve
Kâtip seçimi için 19.10.2004 günü saat 17.15'te 14 üyeyle toplanmış ve yapılan
seçim sonucunda, aşağıda adı soyadı ve seçim bölgeleri gösterilen üyeler,
hizalarında belirtilen oylarla Başkan, Başkanvekili, Sözcü ve Kâtipliğe
seçilmişlerdir.
Bilgilerinize arz ederim.
Saygılarımla.
 Soner Aksoy 
 Kütahya
 Komisyon Geçici Başkanı
Başkan : Soner Aksoy (Kütahya) 14 oy
Başkanvekili : Hasan Ali
Çelik (Sakarya) 14 oy
Sözcü : Hasan Anğı (Konya) 14 oy
Kâtip : Fatma Şahin (Gaziantep) 14 oy
BAŞKAN - Bilgilerinize
sunulmuştur.
12. -
Türkiye Büyük Millet Meclisi Hesaplarını İnceleme Komisyonu Geçici
Başkanlığının, Komisyonun başkan, başkanvekili, sözcü, kâtip üye ve denetçi
seçimini yaptığına ilişkin tezkeresi (3/683)
 19.10.2004
Türkiye Büyük Millet
Meclisi Başkanlığına
Türkiye Büyük Millet
Meclisi Hesaplarını İnceleme Komisyonu, Komisyon Başkanı, Başkanvekili, Sözcü,
Kâtip, Denetçi seçimleri için 19.10.2004 tarih ve saat 17.30'da 9 komisyon
üyesinin katılımıyla toplanmış ve kullanılan oy pusulaları sonucu, aşağıda ad
ve soyadı belirtilen üyeler, karşılarında gösterilen oyları alarak Başkan,
Başkanvekili, Sözcü, Kâtip ve Denetçi seçilmiştir.
Bilgilerinize arz ederim.
 Mustafa Zeydan 
 Hakkâri
 Komisyon Geçici Başkanı
Başkan : İsmail Özgün (Balıkesir) 9 oy
Başkanvekili : İsmail Ericekli (Çankırı) 9 oy
Sözcü : Fahri Keskin (Eskişehir)  9 oy
Kâtip : Mustafa Cumur (Trabzon) 9 oy
Denetçi : Mehmet Emin Tutan (Bursa) 9
oy
BAŞKAN - Bilgilerinize
sunulmuştur.
13. - Kamu
İktisadî Teşebbüsleri Komisyonu Geçici Başkanlığının, Komisyonun başkan,
başkanvekili, sözcü ve kâtip üye seçimini yaptığına ilişkin tezkeresi (3/684)
 19.10.2004
Türkiye Büyük Millet
Meclisi Başkanlığına
Türkiye Büyük Millet
Meclisi Kamu İktisadî Teşebbüsleri Komisyonu, Başkan, Başkanvekili, Sözcü ve
Kâtip seçimi için 19.10.2004 Salı günü saat 16.45'te toplanmış, toplantıya 23
üye katılmış ve kullanılan oy pusulalarının tasnifi sonucu, aşağıda ad ve
soyadı ile seçim çevreleri belirtilen üyeler, karşılarında gösterilen oyları
alarak Başkan, Başkanvekili, Sözcü ve Kâtip seçilmişlerdir.
Bilgilerinize arz ederim.
Saygılarımla.
 Mahmut Kaplan 
 Şanlıurfa
 Kamu İktisadî Teşebbüsleri
 Komisyonu Geçici Başkanı
Başkan : Nurettin
Canikli (Giresun) 21 oy
Başkanvekili : Ünal Kacır (İstanbul) 20 oy
Sözcü : Erdem Cantimur (Kütahya)  20 oy
Kâtip : Ahmet Yeni (Samsun) 20 oy
BAŞKAN - Bilgilerinize
sunulmuştur.
14. - İnsan
Haklarını İnceleme Komisyonu Geçici Başkanlığının, Komisyonun başkan,
başkanvekili, sözcü ve kâtip üye seçimini yaptığına ilişkin tezkeresi (3/685)
 20.10.2004
Türkiye Büyük Millet
Meclisi Başkanlığına
Türkiye Büyük Millet
Meclisi İnsan Haklarını İnceleme Komisyonu, Başkan, Başkanvekilleri (2), Sözcü
ve Kâtip seçimi için 19.10.2004 Salı günü saat 16.45'te toplanmış ve kullanılan
oyların tasnifi sonucu, aşağıda ad ve soyadı belirtilen üye, karşısında
gösterilen oyu alarak seçilmiştir. 
Bilgilerinize sunulur.
 Mehmet Elkatmış
 Nevşehir
 Komisyon Geçici Başkanı
Adı ve Soyadı Seçim Bölgesi
Başkan : Mehmet
Elkatmış Nevşehir 18 oy
Başkanvekili : A. Faruk Ünsal Adıyaman 17 oy
Başkanvekili : Turan Tüysüz Şanlıurfa 15 oy
Sözcü : M. Atilla
Maraş Şanlıurfa 18 oy
Kâtip : Özlem
Çerçioğlu Aydın 18 oy
BAŞKAN - Bilgilerinize
sunulmuştur.
Sayın milletvekilleri,
seçilen arkadaşlarımızı tebrik ediyor ve çalışmalarında başarılar diliyoruz. 
Sözlü soru önergelerinin
geri alınmasına dair 4 adet önerge vardır; okutuyorum:
15. - Iğdır
Milletvekili Dursun Akdemir'in (6/1096, 6/1215, 6/1218, 6/1219, 6/1233) esas
numaralı sözlü sorularını geri aldığına ilişkin önergesi (4/221)
Türkiye Büyük Millet
Meclisi Başkanlığına
Gündemin "Sözlü
Sorular" kısmının 436, 525, 528, 529 ve 542 nci sıralarında yer alan
(6/1096, 1215, 1218, 1219 ve 1233) esas numaralı sözlü soru önergelerimi geri
alıyorum. 
Gereğini saygılarımla arz
ederim.
 Dursun Akdemir 
 Iğdır
BAŞKAN - Sözlü soru
önergeleri geri verilmiştir.
16. -
Edirne Milletvekili Necdet Budak'ın (6/747, 6/773, 6/880, 6/1026, 6/1027,
6/1028, 6/1030, 6/1033, 6/1059) esas numaralı sözlü sorularını geri aldığına
ilişkin önergesi (4/222)
Türkiye Büyük Millet
Meclisi Başkanlığına
Gündemin "Sözlü
Sorular" kısmının 133, 155, 255, 375, 376, 377, 379, 382 ve 406 ncı
sıralarında yer alan (6/747, 773, 880, 1026, 1027, 1028, 1030, 1033 ve 1059)
esas numaralı sözlü soru önergelerimi geri alıyorum. 
Gereğini saygılarımla arz
ederim.
 Necdet Budak 
 Edirne
BAŞKAN - Sözlü soru
önergeleri geri verilmiştir.
17. -
Balıkesir Milletvekili Sedat Pekel'in (6/1283) esas numaralı sözlü sorusunu
geri aldığına ilişkin önergesi (4/223)
Türkiye Büyük Millet
Meclisi Başkanlığına
Gündemin "Sözlü
Sorular" kısmının 589 uncu sırasında yer alan (6/1283) esas numaralı sözlü
soru önergemi geri alıyorum. 
Gereğini saygılarımla arz
ederim.
 Sedat Pekel 
 Balıkesir
BAŞKAN - Sözlü soru
önergesi geri verilmiştir.
18. -
Mersin Milletvekili Ersoy Bulut'un (6/882, 6/883) esas numaralı sözlü
sorularını geri aldığına ilişkin önergesi (4/220)
Türkiye Büyük Millet
Meclisi Başkanlığına
Gündemin sözlü soru
önergeleri kısmı; 
241 inci (6/882)
sırasında yer alan, Mersin-Gülnar-İshaklar Köyü sağlıkocağına ilişkin,
242 nci (6/883) sırasında
yer alan, Anamur Devlet Hastanesine beyin cerrahı atanmasına ilişkin sözlü soru
önergelerimi geri çekiyorum. 
Gereğini saygılarımla arz
ederim. 20.10.2004
 Ersoy Bulut 
 Mersin
BAŞKAN - Sözlü soru
önergeleri geri verilmiştir.
Bir Meclis araştırması
önergesi vardır; okutuyorum:
C) GENSORU,
GENEL GÖRÜŞME, MECLİS SORUŞTURMASI VE MECLİS ARAŞTIRMASI ÖNERGELERİ
1. - Konya
Milletvekili Atilla Kart ve 23 milletvekilinin, yasadışı örgütler ile emniyet,
MİT ve yargı kuruluşları arasındaki ilişkiler konusunda ileri sürülen
iddiaların araştırılarak sorumlularının ve alınması gereken önlemlerin tespit
edilmesi amacıyla Meclis araştırması açılmasına ilişkin önergesi (10/218)
Türkiye Büyük Millet
Meclisi Başkanlığına
Ülkemiz gündemini son iki
aydan bu yana mafya-Emniyet-MİT ve yargı ilişkileri ağırlıklı olarak
oluşturmuştur. Bu sürecin değişik boyutlarda devam etmekte olduğu ve âdeta
süreklilik kazandığı son sekiz- on gün içindeki gelişmelerle de doğrulanmıştır.
Bu ilişkiler ağı içinde öne çıkarılan ve tartışılan kurum ise Yargıtay olmuştur.
Yargı organlarının bu süreç içindeki rolleri, suç ilişkileri içinde olup
olmadıkları elbette ve ayrıca takip edilmeli, sorgulanmalı ve
değerlendirilmelidir.
Bu süreç içinde dikkati
çeken ve değerlendirilmesi gereken temel husus ise şudur: Bütün bu olayları
takip etme, sorgulama, soruşturma ve denetleme mevkiinde bulunan hükümet,
hiçbir yetkisi ve sorumluluğu yokmuş gibi, olayları izlemekle yetinmiş ve
tepkisiz kalmıştır. Oysa, Emniyet ve MİT yapılanması içinde muhtelif hukuk
ihlallerinin yapıldığı ve suç ilişkilerinin bulunduğu bariz olmasına ve buna
göre, gerek Emniyet mevzuatı ve gerek MİT mevzuatından kaynaklanan yetkilerini
Başbakan ve İçişleri Bakanının hemen kullanması ve kamuoyunu bilgilendirmesi
gerekirken, bundan da, her nedense kaçınılmıştır.
Emniyet yapılanmasında
onbeş-yirmi yıl içinde teknik ve objektif ölçülere göre oluşan kıdem ve liyakat
ilişkileri yok varsayılarak ve tamamen cemaat ve tarikat ilişkileri içinde bir
kadrolaşmanın olduğu yolunda ciddî bulgular vardır. Öyle ki, 3201 sayılı Emniyet
Teşkilatı Yasasının 3870 sayılı Yasayla değişik 55 inci maddesine ve bu maddeye
göre çıkarılan 10 Ağustos 2001 tarih 24489 sayılı yönetmelik hükümlerine aykırı
olarak yapılan bu tayin ve terfilerden dolayı Emniyet aleyhine açılan davalar
olağanüstü boyutlara ulaşmıştır. Açık bir şekilde kamu görevinin kötüye
kullanılması sürecinin devam ettiği görülmektedir.
Bu kadrolaşma
sebebiyledir ki, Emniyet Teşkilatı, diğer birçok kurumda olduğu gibi, işlevini
kaybetmeye başlamıştır. Kurumun içi boşalmış, arşivi yok olmuştur. Bunun doğal
sonucu olarak da, en hafif deyimiyle ifade etmek gerekirse, İstanbul'daki terör
olaylarında istihbarat zafiyeti doğmuş, Van'daki uyuşturucu olaylarında ihmal
boyutlarını aşan ve işbirliği boyutlarına varan süreçler yaşanmaya başlanmıştır.
Böyle bir sürecin yol açtığı ve bundan böyle de yol açacağı tahribatlar ise
olağanüstü olacaktır. 
Kıdem ve liyakati esas
almayan, cemaat ve tarikat ilişkileri içinde oluşan ve içdenetimin işlemez hale
geldiği bir yapılanmada, yolsuzluk ve hukuksuzluklara zemin hazırlanması
kaçınılmazdır. Daha da vahimi, böyle bir yapılanma içinde idarî aşamada delil
toplama sürecine müdahale zemini hazırlanmış olmaktadır. Böyle bir zeminin,
keyfîliği ve hukuksuzluğu önlenemez boyutlara ulaştırması kaçınılmazdır. 
Suç ve suçlu ile mücadele
etmek mevkiinde olan Emniyetin, böyle bir yapılanma içinde, çıkar amaçlı suç
örgütleriyle mücadelede başarılı olmasını beklemek söz konusu olamaz.
Yapılanmadaki bu hukuksuz durum, sonuç olarak beraberinde yeni suç ilişkileri yaratmaktadır.

Açıklanan ve ayrıca
gerekçede belirtilen sebeplerle; 
Hem yukarıda belirtilen
hususların araştırılması ve hem de Emniyet bünyesindeki terfi işlemlerinde 3870
sayılı Yasayla değişik 55 inci maddeye, bu maddeye dayanılarak çıkarılan 10
Ağustos 2001 tarih 24489 sayılı yönetmelik hükümlerine aykırı olarak ve
cemaat-tarikat ilişkileri içinde bir kadrolaşma olayının mevcut olup olmadığı, 
Bu ilişkiler içinde 4422
sayılı Çıkar Amaçlı Suç Örgütleriyle Mücadele Yasasına aykırı davranan ve
ülkemizin siyasî gündeminde etkili olan Alaattin Çakıcı ve benzeri
yapılanmaların oluşturduğu örgüt ilişkilerinin, Emniyet ve bağlı birimlerle
olan irtibatlarının açıklık kazanması, bu arada adı geçenin yurtdışına çıkışı
sürecinde bilgi sahibi olup, bu kaçışa göz yuman ve iştirak eden kamu
görevlilerinin tespit edilmesi, 
Bu ilişkiler hakkında
yasal denetim görevlerini yapmayan bürokrat ve siyasîlerin tespit edilmesi ve
en nihayet, bu aykırılıkları giderecek önlemlerin neler olduğunun tespiti amacıyla Anayasanın 98 ve Türkiye
Büyük Millet Meclisi İçtüzüğünün 104 ve 105 inci maddeleri gereğince inceleme
yapılmasını ve Meclis araştırması açılması için gereğini arz ederiz.
1- Atilla Kart  (Konya)
2- Ahmet Ersin  (İzmir)
3- Ali Cumhur Yaka  (Muğla)
4- Orhan Eraslan  (Niğde)
5 - Mustafa Erdoğan
Yetenç  (Manisa) 
6 - Mehmet Mesut Özakcan (Aydın) 
7 - Uğur Aksöz  (Adana) 
8 - Muhsin Koçyiğit  (Diyarbakır) 
9 - Nezir Büyükcengiz  (Konya) 
10 - Mehmet Işık  (Giresun) 
11 - Zekeriya Akıncı  (Ankara) 
12- Kemal Kılıçdaroğlu  (İstanbul) 
13 - Feramus Şahin  (Tokat) 
14 - Osman Coşkunoğlu  (Uşak) 
15 - Mustafa Gazalcı  (Denizli) 
16 - Osman Özcan  (Antalya) 
17 - Mehmet Kartal  (Van) 
18 - Hüseyin Güler  (Mersin) 
19 - Özlem Çerçioğlu  (Aydın) 
20 - Nadir Saraç  (Zonguldak) 
21 - Ali Rıza Gülçiçek  (İstanbul) 
22 - Mehmet Yıldırım  (Kastamonu) 
23 - Atila Emek  (Antalya) 
24 - Hasan Ören  (Manisa) 
Gerekçe: 
Emniyet birimlerinin
hukuka uygun yapılanması ve denetimi, hukuk devleti kurumsallaşmasına ulaşmanın
temel ayağını teşkil etmektedir. Bu yapılanmada hukukdışı ilişkilerin
bulunması, kıdem ve liyakat ölçülerine uyulmaması ve bunun yerine siyasî veya
cemaat-tarikat ilişkilerine uyulması halinde, hukuk devleti yapılanmasını
gerçekleştirmek mümkün olamayacağı gibi, Avrupa Birliği normlarına ulaşılması
da söz konusu olamaz. 
Mevcut yapılanma içinde,
mahkemelerin hukuka uygun karar vermeleri de güçleşmektedir. Hukuka aykırı
örgütlenen bir Emniyet yapılanması içinde "delil toplama sürecine"
müdahalenin başlaması kaçınılmazdır. Yargının mevcut yapılanmasından
kaynaklanan sorunlar bir tarafa, Emniyet Örgütünün mevcut yapılanma içinde ve
delil toplama sürecine müdahale ederek hazırlayacağı bir hazırlık
soruşturmasından hukuka uygun sonuç beklemek mümkün değildir. Yargı ne kadar
özenli davranırsa davransın, maddî gerçeğe uygun hüküm kurması mümkün
olamayacaktır. 
Emniyet Teşkilatı
mensupları, yasaları doğrudan uygularlar. Bu meslek tam bir disiplin
gerektirir. Disiplini ayakta tutan temel ilke ise, kıdem ve liyakat esasına
göre hiyerarşiyi oluşturmaktır. Ancak, yukarıda açıklanan gerekçeler sebebiyle,
Emniyet Teşkilatı içinde disiplin ve verimlilik büyük ölçüde zedelenmiş ve
hiyerarşi altüst olmuştur. 
İlgili yönetmeliğe göre
Merkez ve Yüksek Değerlendirme Kurullarının rütbe terfilerinde herhangi bir
yetkisi olmadığı halde, kıdem ve liyakat listesini gösteren kıdem kitabındaki
sıralamanın dışına çıkılarak, yukarıda sözü edilen hukukdışı ilişkiler ağı
içinde terfi işlemleri yapılmaktadır. 
Yanlış ve haksız uygulamalar
sebebiyledir ki, Emniyet Teşkilatının güvenilirliliği tartışılır hale
gelmiştir. Daha da önemlisi, bu yapılanma ve kadrolaşma sebebiyle, yargı
sürecinin işlemesinde ve maddî gerçeğe ulaşılmasında ciddî engeller doğmuştur.
Böyle bir yapılanma içinde yargının görevini hakkıyla yapması mümkün olamaz. 
Açıklanan sebeplerle, tüm
bu iddiaların araştırılması, sorumlularının tespit edilmesi, çözüm önerilerinin
ilgili kurumlara ulaştırılmasını sağlamak amacıyla işbu araştırma önergesinin
verilmesi zorunluluğu doğmuştur.
BAŞKAN - Bilgilerinize
sunulmuştur.
Önerge gündemde yerini
alacak ve Meclis araştırması açılıp açılmaması konusundaki öngörüşme, sırası
geldiğinde yapılacaktır.
Danışma Kurulunun bir
önerisi vardır; okutup, oylarınıza sunacağım.
V. - ÖNERİLER
A) DANIŞMA
KURULU ÖNERİLERİ
1. Gündemdeki sıralamanın yeniden
düzenlenmesine ilişkin Danışma Kurulu önerisi
Danışma Kurulu Önerisi
No: 101  Tarihi:
20.10.2004
Gündemin Kanun Tasarı ve
Teklifleriyle Komisyonlardan Gelen Diğer İşler kısmının 26 ncı sırasında yer
alan 625 sıra sayılı kanun tasarısının bu kısmın 2 nci sırasına, 27 nci
sırasında yer alan 626 sıra sayılı kanun tasarısının 3 üncü sırasına, 28 inci
sırasında yer alan 627 sıra sayılı kanun tasarısının 4 üncü sırasına, 29 uncu
sırasında yer alan 628 sıra sayılı kanun tasarısının 5 inci sırasına, 30 uncu
sırasında yer alan 629 sıra sayılı kanun tasarısının 6 ncı sırasına, 31 inci
sırasında yer alan 630 sıra sayılı kanun tasarısının 7 nci sırasına, 32 nci
sırasında yer alan 631 sıra sayılı kanun tasarısının 8 inci sırasına, 39 uncu
sırasında yer alan 655 sıra sayılı kanun tasarısının 9 uncu sırasına, 40 ıncı
sırasında yer alan 656 sıra sayılı kanun tasarısının 10 uncu sırasına, 41 inci
sırasında yer alan 657 sıra sayılı kanun tasarısının 11 inci sırasına, 42 nci
sırasında yer alan 658 sıra sayılı kanun tasarısının 12 nci sırasına, 43 üncü
sırasında yer alan 659 sıra sayılı kanun tasarısının 13 üncü sırasına, 44 üncü
sırasında yer alan 660 sıra sayılı kanun tasarısının 14 üncü sırasına alınmasının
ve diğer kanun tasarı ve tekliflerinin sırasının buna göre teselsül
ettirilmesinin Genel Kurulun onayına sunulması Danışma Kurulunca uygun
görülmüştür.
 Bülent Arınç
 Türkiye Büyük Millet Meclisi 
 Başkanı
 Faruk Çelik  Ali
Topuz 
 AK Parti Grubu Başkanvekili  CHP
Grubu Başkanvekili
BAŞKAN - Öneriyi
oylarınıza sunuyorum: Kabul edenler... Kabul etmeyenler... Kabul edilmiştir.
Sayın milletvekilleri,
gündemin "Seçim" kısmına geçiyoruz.
VI. -
SEÇİMLER
A)
KOMİSYONLARA ÜYE SEÇİMİ
1.- Dilekçe
Komisyonuna üye seçimi

BAŞKAN - Bu kısımda
siyasî parti gruplarınca aday gösterme işlemi tamamlanan Dilekçe Komisyonuna
üye seçimini yapacağız. 
Dilekçe Komisyonu
üyelikleri aday listesini okutuyorum:
Dilekçe Komisyonu
Üyelikleri Aday Listesi (15)
Adı Soyadı Seçim Bölgesi 
AK Parti (10)
Telat Karapınar (Ankara)
Kenan Altun (Ardahan)
Abdulmecit Alp (Bursa)
İbrahim Özdoğan (Erzurum)
Fehmi Öztünç (Hakkâri)
Göksal Küçükali (İstanbul)
Alaettin Güven (Kütahya)
Cahit Can (Sinop)
Yahya Akman (Şanlıurfa)
CHP (5)
Züheyir Amber (Hatay)
Zeynep Damla Gürel (İstanbul)
Ali Rıza Gülçiçek (İstanbul)
Nezir Büyekcengiz  (Konya)
Şevket Arz  (Trabzon)
BAŞKAN - Oylarınıza
sunuyorum: Kabul edenler... Kabul etmeyenler... Kabul edilmiştir.
Dilekçe Komisyonuna
seçilen sayın üyelerin 20 Ekim 2004 Çarşamba günü (bugün) saat 16.30'da
toplanarak, başkan, başkanvekili, sözcü ve kâtip seçimini yapmalarını rica
ediyorum. 
Komisyonun toplantı gün
ve saati kulislerde bulunan plazma ekranlarda da ayrıca ilan edilmiştir.
Sayın milletvekilleri, birleşime 10 dakika ara veriyorum.


Kapanma Saati : 16.04



İKİNCİ
OTURUM
Açılma
Saati: 16.16
BAŞKAN:
Başkanvekili Nevzat PAKDİL
KÂTİP
ÜYELER: Ahmet Gökhan SARIÇAM (Kırklareli),Türkân MİÇOOĞULLARI (İzmir)
BAŞKAN - Sayın milletvekilleri, Türkiye
Büyük Millet Meclisinin 8 inci Birleşiminin İkinci Oturumunu açıyorum. 
Gündemin "Sözlü Sorular" kısmına
geçiyoruz.
Sayın milletvekilleri, Çevre ve Orman
Bakanı Sayın Osman Pepe "Sözlü Sorular" kısmının 2 ve 17 nci
sıralarındaki soruları birlikte cevaplandırmak istemişlerdir. Sayın Bakanın bu
istemini sırası geldiğinde yerine getireceğim.
Saygıdeğer milletvekilleri, Kültür ve
Turizm Bakanı Sayın Erkan Mumcu "Sözlü Sorular" kısmının 3, 4, 5, 7,
43, 49, 50, 56, 57, 95, 96, 97, 98, 118, 141, 149, 169 ve 219 uncu
sıralarındaki soruları birlikte cevaplandırmak istemişlerdir. Sayın Bakanın bu
istemini sırası geldiğinde yerine getireceğim.
VII. -
SORULAR VE CEVAPLAR
A) SÖZLÜ
SORULAR VE CEVAPLARI
1. - Yozgat
Milletvekili Emin Koç'un, kurum değiştiren personele ve müftü atamalarına
ilişkin Devlet Bakanından sözlü soru önergesi (6/580)
BAŞKAN - Soruyu cevaplandıracak Sayın
Bakan?.. Yok.
Bu önerge üç birleşim içinde
cevaplandırılmadığından, İçtüzüğün 98 inci maddesinin son fıkrası uyarınca
yazılı soruya çevrilecektir. Önerge gündemden çıkarılmıştır.
2. - Muğla
Milletvekili Ali Arslan'ın, Türkiye Çevre Düzeni Planına ilişkin Çevre ve Orman
Bakanından sözlü soru önergesi (6/587) ve Çevre ve Orman Bakanı Osman Pepe'nin
cevabı
3. - Burdur
Milletvekili Ramazan Kerim Özkan'ın, Burdur Gölündeki kirliliğin giderilmesi
için yapılacak çalışmalara ilişkin Çevre ve Orman Bakanından sözlü soru
önergesi (6/637) ve Çevre ve Orman Bakanı Osman Pepe'nin cevabı
BAŞKAN - 2 ve 17 nci sıralardaki soruları
okutacağım; Çevre ve Orman Bakanı Sayın Osman Pepe, sorulara birlikte cevap
verecektir.
Soruları okutuyorum:
Türkiye Büyük Millet Meclisi Başkanlığına
Aşağıda yer alan konunun Çevre ve Orman
Bakanı Sayın Osman Pepe tarafından sözlü olarak yanıtlanması için gereğini arz
ederim.
 Ali Arslan
 Muğla
Muğla, kültür değerleri, tabiat
varlıkları, ormanı ve doğa güzelliği bakımından oldukça zengin, yeşil ile
mavinin birleştiği 1 120 kilometrelik sahil bandına sahip bir ildir. Bazı
yerleri özel çevre koruma alanı içinde, bazı yerleri çevre koruma alanı içinde
bulunmakta; bazı yerleri SİT ve doğal SİT alanıdır. Bu nedenle, halk, konut ve
yatırımcılar yatırım yapamamaktadır. Yapılması düşünülen Türkiye'nin çevre
düzeni planının (bazı planlar hazır olduğu için) Muğla'dan başlatılması ya da
öncelikli illerin içerisine Muğla'nın alınması, hem yatırım hem de yerleşimle
ilgili acil sorunların çözümüne neden olacaktır.
1-Türkiye'nin çevre düzeni planının
yapımına ne zaman başlanacaktır?
2-Türkiye ekonomisi ve turizmi açısından
programın Muğla'dan başlamasının önemli olduğuna inanıyor musunuz?
Türkiye Büyük Millet Meclisi Başkanlığına
Aşağıdaki sorularımın Anayasa ve Meclis
İçtüzüğü uyarınca Çevre ve Orman Bakanı Sayın Osman Pepe tarafından sözlü
olarak yanıtlanmasını arz ederim.
 Ramazan Kerim Özkan
 Burdur
Burdur Gölü, yıllardan beri, doğal ve
ekolojik yapısıyla, av ve yaban hayatına ev sahipliği yapmakta ve eşsiz bir
çevre güzelliği oluşturmaktadır. 
Son yıllarda ise, göldeki su seviyesinin
önemli oranda düşmesinin yanı sıra, şehir merkezi evsel atıkları ve organize
sanayi bölgesi atıklarıyla, âdeta bir çöplük haline gelmiştir. Bu durum, gölde
kışlayan su kuşlarının bölgeyi terk etmesine neden olmakta ve aynı zamanda da
çevredeki insan ve hayvan sağlığı yönünden ciddî tehlike oluşturmaktadır. 
1-Burdur Gölünün bölgede insan ve hayvan
sağlığını ciddî boyutlara varacak hastalıklara yol açmadan önce temizlenmesinin
gerekliliğine inanıyor musunuz?
2-Gölün temizlenmesi, doğal ve ekolojik
karakterinin korunabilmesi amacıyla bir göl yönetim planının hazırlanması ve
etkin bir izleme ve denetimin sağlanabilmesi için bir üst düzey kurumsal
yapının oluşturulmasını uygun bulur musunuz?
BAŞKAN - Sayın Bakanım, buyurun. (AK Parti
sıralarından alkışlar)
ÇEVRE VE ORMAN BAKANI OSMAN PEPE (Kocaeli)
- Sayın Başkan, değerli milletvekilleri; sözlü sorular bölümünün 2 nci
sırasında bulunan, Muğla Milletvekili Ali Arslan'ın, Muğla İlindeki çevre
sorunları ve çevre düzeni planının ne zaman yapılacağına dair sözlü sorusunu
cevaplıyorum.
Değerli milletvekilleri, Türkiye,
sürdürülebilir kalkınma anlayışını, sürdürülebilir çevre boyutuyla
gerçekleştirme aşamasında, kalkınmayı, fizikî planlamaya resmetme noktasında,
maalesef, bugüne değin, ülkemizdeki çevre düzeni planlarını yapma noktasında,
ülkenin yüzde 6'sının çevre düzeni planını yapabilmiştir; bu yapılan yüzde
6'lık çevre düzeni planları da, bölük pörçük bir anlayışla yapıldığı için
gerçek maksadı hâsıl etmekten son derece uzaktır. Halbuki, çevre düzeni
planları, sağlıklı kentleşmenin, sağlıklı sanayileşmenin, araziyi rantabl
şekilde kullanmanın olmazsa olmazı planlardır. Çevre düzeni planları, bütün
planların anayasası hükmünde olan, onlara yön gösteren stratejik planlardır.
Ülkemiz, bu stratejik planları zamanında yapamadığı için, maalesef, çarpık
kentleşme olgusu ve tarım alanlarının önemli ölçüde sanayi bölgesi olmasıyla,
sahillerin önemli bir kısmının betonlaşmasıyla karşı karşıya kalmıştır.
Jeolojik olarak hiçbir zaman yapılaşmanın olmaması gereken araziler üzerinde
yapılan binaların -gerek endüstri binalarının gerekse iskân binalarının- vuku
bulan 17 Ağustos depreminde, ne büyük felaketlerle bizi karşı karşıya
bırakabileceğini acı bir şekilde görmüşüzdür. 
Elbette ki, bugün gelmiş olduğumuz
noktada, Hükümetimizin, sağlıklı büyüyen, gelişen bir Türkiye gerçeğiyle
milletimizi tanıştırma noktasında vermiş olduğu kararın, çıkmış olduğu yolun,
Bakanlık olarak üzerimize yüklemiş olduğu mesuliyeti müdrik bir şekilde, 2004
ve 2005 yılları içerisinde ülkemizdeki 54 ilin çevre düzeni planını yapmaya karar
verdik. Bu planları yaparken paylaşımcılığı, katılımcılığı esas alan bir
anlayış...
Sadece, Ankara'dan, kendi
bürokratlarımızla, kendi teknik elemanlarımızla yapacak olduğumuz planın, kendi
kararımızı tek başımıza verecek olduğumuz bir anlayışın, Türkiye ölçeğinde,
Türkiye gerçeğiyle örtüşmeyeceğini bildiğimiz için, yerel yönetimleri
-vilayeti, il genel meclislerini- işin içerisine katarak katılımcı bir
anlayışla yerinden yönetimi de öne çıkaran bir tarzda, bu çevre düzeni
planlarımızın önemli bir kısmını 2004 yılı içerisinde harekete geçirdik.
Bunların bir kısmını ihale ettik, bir kısmını da, inşallah, 2005 yılı
içerisinde ihale ederek 54 ilin çevre düzeni planını bitirmeyi hesaplıyoruz. 
Bunu niçin yapmak istiyoruz; bunu, çevre
düzeni planlarını bitirmeden 1/5 000 ve 1/1 000'lik planların yapılmasının
mümkün olmadığını, çevre düzeni planı yapılmadan yapılan sanayi tesislerinin,
yapılan çevre düzeni planına uymaması neticesinde, ne büyük sıkıntıları
karşımıza getirdiğini... Türkiye'nin dört bir tarafında 2 000'in üzerinde
sanayi tesisi, çevre düzeni planlarına uymamak durumundadır. Bunların çevre
üzerindeki olumsuz etkileri de dikkate alındığında, öyle zannediyorum ki, çevre
düzeni planlarını yapma noktasında bir an önce harekete geçmiş olmamız, bizim bu
konudaki kararlılığımız ve işin aciliyetiyle fevkalade örtüşmektedir. 
Muğla'daki çevre düzeni planı konusuyla
alakalı değerli milletvekili arkadaşımızın vaki sorusunda ifade etmiş olduğu
hususun, Muğla'ya yapmış olduğum ziyaretlerde, orman köylerinde, kasabalarında,
ilçelerinde ne büyük sıkıntılar ortaya çıkardığına bizzat şahit olmuş kişi
olarak ifade ediyorum ki, öncelikli olarak çevre düzeni planı bitecek
illerimizden birisi de Muğla İlimizdir; çünkü, Muğla İlimiz, yaklaşık olarak 1
250 kilometrelik sahili olan ve bu haliyle de, İspanya'nın Akdenize olan
sahillerinden yüzde 50 daha fazla sahili olan bir ilimizdir. İspanya'nın
Akdenize olan sahili 800 kilometre, tek başına Muğla İlimizin Akdenize olan
sahili 1 250 kilometredir. Bu kadar büyük sahil bandı olan bir ilin, elbette
ki, turizmden almış olduğu payı, yine, muhtemel turizm senaryolarında Muğla'nın
gelmesini arzu etmiş olduğumuz noktayı da gözönünde bulundurduğumuzda, Muğla
İlimiz, çevre düzeni planlarının yapılması noktasında, özel çevre alanlarıyla,
SİT alanlarıyla, korunan alanlarıyla, Türkiye'nin en öndeki illerinin başında
yer alıyor. 
Bu vesileyle, bizim, bugüne kadar,
Muğla'yı, turizmde yeterince kullanamadığımızı ifade etmekte fayda görüyorum;
ancak, Muğla'nın taşımış olduğu muhteşem potansiyelle, önümüzdeki yıllarda,
Türkiye'nin bir numarası olmaya namzet olduğunu, bir numara olması için de,
belediye başkanlarıyla, valisiyle, sivil toplumuyla, Muğla'nın çevre düzeni
planlarını acilen bitirmemiz gerektiği konusundaki kararlılığımızı ortaya koyup
paylaştığımızı ifade ediyorum. 
Bu vesileyle, değerli milletvekilimize,
bize, çevre düzeni planları konusunu, burada, siz değerli milletvekilleriyle
paylaşma; bu konuda yapmış olduğumuz çalışmaları kamuoyumuza ve Muğla'daki
vatandaşlarımıza duyurma imkânını verdiği için teşekkür ediyorum, saygılarımı
sunuyorum. 
Değerli milletvekilleri, gündemin
"Sözlü Sorular" kısmının 17 nci sırasındaki, Burdur Milletvekili
Ramazan Kerim Özkan'ın, Burdur Gölündeki kirlilikle alakalı sözlü sorusunu
cevaplıyorum.
Değerli milletvekilleri, Türkiye, sulak
alanların yönetilmesiyle alakalı uluslararası anlaşma olan Ramsar Sözleşmesine
taraf bir ülkedir. Türkiye -biraz
önceki cevaplamış olduğum soruda da zannediyorum dikkatinizi çekmiştir- çevre
düzeni planlarını zamanında yapamadığı ve ne sulak alanlarını ne denizlerini ne
göllerini ne de ırmaklarını yeterince kontrol altına alabilecek bir yönetişim
anlayışından uzak olduğu için, Burdur Gölüyle alakalı böyle acı bir tablo
karşımıza konulmuş ve bir soru konusu yapılmıştır. 
Burdur Gölünün hemen kenarında Burdur
Şehri var. Ramsar Sözleşmesine göre, sulak alanların 5 kilometre mesafesine
kadar yapılaşmaya müsaade edilmiyor. Burdur ve benzeri illerimizin,
ilçelerimizin, yerleşim alanlarımızın durumları dikkate alındığında -doğrusunu
söylemek gerekirse, daha önce hazırlanan yönetmeliklerin kifayetsizliği
Bakanlığımızca dikkate alınmıştır- bu konuda, Burdur'daki vaki şikâyetlerin
giderilmesi noktasında, Ramsar Sözleşmesine göre bu sıkıntının izale edilmesi
açısından yönetmelik değişikliği Bakanlığımız tarafından bitirilmek üzeredir.
Ancak, şunu ifade edeyim: Bugün ülkemizdeki pek çok yerleşim yerinin katı
atıklarını, atık sularını deşarj ettikleri, bıraktıkları, boşalttıkları,
depoladıkları alanlar, maalesef bu korunan alanlardır; ama, bugüne değin
gözardı edilen bu tarzın, bu anlayışın, bu yönetimin, artık, bundan böyle
sürdürülmesi mümkün değildir. 
Sözlerimin başında, sürdürülebilir
kalkınmanın sürdürülebilir çevre anlayışıyla mutlaka ve mutlaka örtüşmesi,
atbaşı gitmesi gerektiğinin altını çizmiş, bunu ifade etmiştim. 
Burdur'la alakalı, Burdur özeliyle alakalı
ifade edecek olduğum husus, evet, Burdur Gölüyle alakalı yönetim planı da
bitirilmek üzeredir. Onunla birlikte Manyas, onunla birlikte, Türkiye'nin
hassas göllerinden İznik ve diğer göllerimizde de benzeri yönetim planlarının
hazırlandığını, bu yönetim planlarının çok kısa bir süre içerisinde ilan
edileceğini bu vesileyle ifade ediyorum; Sayın Başkanı, değerli milletvekili
arkadaşlarımı saygıyla selamlıyorum. (Alkışlar)
BAŞKAN- Teşekkür ediyorum Sayın Bakanım.
Sayın milletvekilleri, Kültür ve Turizm
Bakanı Sayın Erkan Mumcu "Sözlü Sorular" kısmının 3, 4, 5, 7, 43, 49,
50, 56, 57, 95, 96, 97, 98, 118, 141, 149, 169 ve 219 uncu sıralarında yer alan
soruları birlikte cevaplandırmak istemiştir.
4. - Burdur
Milletvekili Ramazan Kerim Özkan'ın, Anadolu Medeniyetleri Müzesindeki bir
heykelin Burdur'da sergilenip sergilenmeyeceğine ilişkin Kültür ve Turizm
Bakanından sözlü soru önergesi (6/589) ve Kültür ve Turizm Bakanı Erkan
Mumcu'nun cevabı
5. - Bursa
Milletvekili Mehmet Küçükaşık'ın, Bursa-Osmangazi Belediyesi mücavir alanından
çıkarılan köylerin SİT alanı içinde olup olmadığına ilişkin Kültür ve Turizm
Bakanından sözlü soru önergesi (6/598) ve Kültür ve Turizm Bakanı Erkan
Mumcu'nun cevabı
6. - Niğde
Milletvekili Orhan Eraslan'ın, kültür merkezlerinin devredileceği haberlerine
ilişkin Kültür ve Turizm Bakanından sözlü soru önergesi (6/610) ve Kültür ve
Turizm Bakanı Erkan Mumcu'nun cevabı
7. - İzmir
Milletvekili Canan Arıtman'ın, İzmir-Foça'daki kazı çalışmalarının
durdurulmasına ilişkin Kültür ve Turizm Bakanından sözlü soru önergesi (6/619)
ve Kültür ve Turizm Bakanı Erkan Mumcu'nun cevabı
8. -
Şanlıurfa Milletvekili Mehmet Vedat Melik'in, Şanlıurfa Devlet Türk Halk Müziği
korosundaki sanatçı kadrosuna ilişkin Kültür ve Turizm Bakanından sözlü soru
önergesi (6/666) ve Kültür ve Turizm Bakanı Erkan Mumcu'nun cevabı
9. - Adana
Milletvekili Atilla Başoğlu'nun, hükümet programında yer alan turizm
potansiyelini geliştirmeye yönelik çalışmalara ilişkin Kültür ve Turizm
Bakanından sözlü soru önergesi (6/673) ve Kültür ve Turizm Bakanı Erkan
Mumcu'nun cevabı
10. - Adana
Milletvekili Atilla Başoğlu'nun, hükümet programında yer alan kültür
politikalarına ilişkin Kültür ve Turizm Bakanından sözlü soru önergesi (6/674)
ve Kültür ve Turizm Bakanı Erkan Mumcu'nun cevabı
11. - Adana
Milletvekili Atilla Başoğlu'nun, hükümet programında yer alan kültürel mirası
koruma çalışmalarına ilişkin Kültür ve Turizm Bakanından sözlü soru önergesi
(6/680) ve Kültür ve Turizm Bakanı Erkan Mumcu'nun cevabı
12. - Adana
Milletvekili Atilla Başoğlu'nun, hükümet programında yer alan turizmde tanıtma
projelerine ilişkin Kültür ve Turizm Bakanından sözlü soru önergesi (6/681) ve
Kültür ve Turizm Bakanı Erkan Mumcu'nun cevabı
13. - Niğde
Milletvekili Orhan Eraslan'ın, Niğde İlindeki Yeni Hamamın restorasyonuna
ilişkin Kültür ve Turizm Bakanından sözlü soru önergesi (6/724) ve Kültür ve
Turizm Bakanı Erkan Mumcu'nun cevabı
14.- Niğde
Milletvekili Orhan Eraslan'ın, Niğde İlindeki Öküz Mehmet Paşa Kervansarayının
restorasyonuna ilişkin Kültür ve Turizm Bakanından sözlü soru önergesi (6/725)
ve Kültür ve Turizm Bakanı Erkan Mumcu'nun cevabı
15. - Niğde
Milletvekili Orhan Eraslan'ın, Niğde İlindeki Sungurbey Bedesteninin
restorasyonuna ilişkin Kültür ve Turizm Bakanından sözlü soru önergesi (6/726)
ve Kültür ve Turizm Bakanı Erkan Mumcu'nun cevabı
16. - Niğde
Milletvekili Orhan Eraslan'ın, Niğde Kalesinin restorasyonuna ilişkin Kültür ve
Turizm Bakanından sözlü soru önergesi (6/727) ve Kültür ve Turizm Bakanı Erkan
Mumcu'nun cevabı
17. - Adana
Milletvekili Atilla Başoğlu'nun, Adıyaman, Hakkâri ve Antalya'daki bazı tarihî
eserlere ilişkin Kültür ve Turizm Bakanından sözlü soru önergesi (6/748) ve
Kültür ve Turizm Bakanı Erkan Mumcu'nun cevabı
18. - İzmir
Milletvekili Vezir Akdemir'in, İzmir İlinin kültürel yapısına ve Kuş Cennetine
ilişkin Kültür ve Turizm Bakanından sözlü soru önergesi (6/775) ve Kültür ve
Turizm Bakanı Erkan Mumcu'nun cevabı
19. -
Antalya Milletvekili Hüseyin Ekmekcioğlu'nun, alternatif turizme yönelik
çalışmalara ilişkin Kültür ve Turizm Bakanından sözlü soru önergesi (6/783) ve
Kültür ve Turizm Bakanı Erkan Mumcu'nun cevabı
20. -
Samsun Milletvekili Musa Uzunkaya'nın, kültür ve tabiat varlıklarını koruma
kurullarının çalışmalarına ve Samsun'daki SİT alanlarına ilişkin Kültür ve
Turizm Bakanından sözlü soru önergesi (6/805) ve Kültür ve Turizm Bakanı Erkan
Mumcu'nun cevabı
21. -
Antalya Milletvekili Hüseyin Ekmekcioğlu'nun, turizmdeki tahsis ve teşvik
politikalarına ve küçük turizm işletmelerinin korunmasına ilişkin Kültür ve
Turizm Bakanından sözlü soru önergesi (6/860) ve Kültür ve Turizm Bakanı Erkan
Mumcu'nun cevabı
BAŞKAN- Soruları sırasıyla okutuyorum:
Türkiye Büyük Millet Meclisi Başkanlığına
Aşağıdaki sorularımın Anayasa ve Meclis
İçtüzüğü uyarınca Kültür ve Turizm Bakanı Sayın Erkan Mumcu tarafından sözlü
olarak cevaplanmasını arz ederim. 
 Ramazan Kerim Özkan
 Burdur
Burdur İli Gölhisar İlçesi yakınlarında
bulunan Bubon Antik Kentinden, bilindiği üzere, yaklaşık kırk yıl öncesinde,
Sebastion (Tanrı Evi) binası içinde bulunan imparator ve tanrı heykelleri,
yurtdışına kaçırılmak suretiyle yok edilmiştir. 
Bu kaçırılan eserlerden birisi de uzun
zamandır İsviçre'de bulunan ve İngiliz mahkemelerince 2002 yılında ülkemize
geri verilen Dionysos (Şarap Tanrısı) heykelidir.
Dionysos, Kültür Bakanlığınca yürütülen
çalışmalar sonucunda ülkemize getirilerek Ankara'daki Anadolu Medeniyetleri
Müzesine konulmuştur. 
1- İlimiz sınırları içerisindeki Bubon
Antik Kentinden yurtdışına kaçırılan bu eserin asıl topraklarına geri
verilmemesini uygun buluyor musunuz? 
2- Burdur'da teşhir ve tanzimi tamamlanan
Burdur Antropoloji Müzesine bu eserin kazandırılmasını düşünür müsünüz? 
Türkiye Büyük Millet Meclisi Başkanlığına
Aşağıdaki sorularımın
Kültür ve Turizm Bakanı Sayın Erkan Mumcu tarafından sözlü olarak
cevaplandırılmasını saygılarımla arz ederim. 19.6.2003
 Mehmet Küçükaşık
 Bursa
Bursa Osmangazi Belediyesi mücavir alanı
içinde olan ve kaçak yapıların yıkılmakta olduğu 11 köy, Bayındırlık ve İskân
Bakanlığının 17.6.2003 günlü genelgesiyle Osmangazi Belediyesi mücavir
alanından çıkarılarak, bayındırlık ve iskân yetkileri Bayındırlık İl
Müdürlüğüne devredilmiştir.
Sorular:
1- Gökçeören, Süleymaniye, Nilüfer,
Yiğitali, Gündoğdu, Hüseyinalan, Selçukgazi, Dürdane, Çağlayan, Aksungur ve
Ahmetbey Köyleri birinci derece doğal SİT alanları içinde midir?
2- Bayındırlık ve İskân Bakanlığının,
anılan genelgeyle kaçak yapıların yıkımının engellenmesi, Bakanlığınızca
yürütülen SİT alanlarının imara açılması çalışmasıyla bir ilgisi var mıdır?
Türkiye Büyük Millet Meclisi Başkanlığına
Aşağıdaki sorularımın Kültür ve Turizm
Bakanı Sayın Erkan Mumcu tarafından sözlü olarak cevaplandırılması için gereğini
arz ederim.
Saygılarımla.
 Orhan Eraslan
 Niğde
Basınımızda, kültür merkezlerinin
belediyeler veya yerel kuruluşlara devredileceğine ilişkin haberler yer
almıştır.
Bununla birlikte, konuyla ilgili olarak
Bakanlığınızca doyurucu bir açıklama yapılmamıştır.
Soru 1: Kültür merkezlerinin akıbeti ne
olacaktır?
Soru 2: Niğde İlimizdeki inşaatı bitmekte
olan kültür merkezinin herhangi bir kuruluşa devri düşünülmekte midir?
Düşünülüyor ise hangi kuruluşa, ne gibi şartlarda devredilecektir?
Türkiye Büyük Millet Meclisi Başkanlığına
Aşağıdaki sorularımın Kültür ve Turizm
Bakanı Sayın Erkan Mumcu tarafından sözlü olarak cevaplandırılmasını
saygılarımla arz ederim.
 Canan Arıtman
 İzmir
1- İzmir İli Foça İlçesi Phokaia ören
yerinde, Ege Üniversitesi Arkeoloji Bölümü öğretim üyesi Prof. Dr. Ömer Özyiğit
başkanlığında yürütülen kazı çalışmaları Bakanlar Kurulu kararıyla
durdurulmuştur. Bu karar, Kültür ve Turizm Bakanlığı tarafından herhangi bir
inceleme ve soruşturma yapılmaksızın alınmıştır. Teftiş Kurulu raporlarının
olumlu olmasına karşın, hukukî bir gerekçe olmaksızın Foça kazılarının
kapatılmasının gerekçesi nedir?
2- İonların en büyük kenti Phokaia'daki
bilimsel nitelikteki arkeolojik kazıların durdurulması ülke yararına ne gibi
bir çıkar sağlayacaktır?
Türkiye Büyük Millet Meclisi Başkanlığına
Aşağıdaki sorularımın Anayasanın 98 inci
maddesi ve Türkiye Büyük Millet Meclisi İçtüzüğünün 96 ıncı ve devamı maddeleri
uyarınca Kültür ve Turizm Bakanı Sayın Erkan Mumcu tarafından sözlü
yanıtlanmasını saygıyla dilerim.17.7.2003 
 M.Vedat Melik
 Şanlıurfa
Sorular:
1- Tarihi, kültürü, sanatsal zenginliği ve
yetiştirdiği sanatçı ve besteciler açısından ülkemizin en önde gelen illerinden
biri olan Şanlıurfa'da 1990 yılında kurulan Şanlıurfa Devlet Türk Halk Müziği
Korosunda kaç sanatçı bulunmaktadır.
2- 1990 yılından bu yana, koroda görevli
sanatçıların kaçı Ankara'da, ne kadar süreyle geçici olarak
görevlendirilmişlerdir; isim isim kimlerdir?
3- Koro sanatçılarının geçici görevle il
dışında olmaları nedeniyle, Şanlıurfa Korosunda çekilen eleman sıkıntısı
sonucu, Şanlıurfa Korosunun kapatılacağı ve sanatçıların Ankara, İstanbul ve
İzmir gibi büyük şehirlerdeki korolara kaydırılacakları yönündeki haberler
doğru mudur?
Türkiye Büyük Millet Meclisi Başkanlığına
Aşağıdaki sorularımın Sayın Kültür ve
Turizm Bakanı Erkan Mumcu tarafından sözlü olarak cevaplandırılması hususunu
saygılarımla arz ederim.
 Atilla Başoğlu
 Adana
Hükümet programının 33 üncü sayfasında yer
alan "ülkemizin zengin turizm potansiyeli harekete geçirilerek, dünya
turizm pastasında önemli bir yer tutan iş-kongre, fuar, spor ve kültür turizmi
alanlarında, dinlence turizminde ülkemizin zengin turizm potansiyelini
geliştirecek adımlar atılacaktır" ifadelerinin gereği olarak; 
a. Hangi çalışmaları yürütmektesiniz?
b. Hangi çalışmaları tamamladınız?
c. Bugünden sonrası için nasıl bir çalışma
takvimi hazırladınız?
Türkiye Büyük Millet Meclisi Başkanlığına
Aşağıdaki sorularımın Sayın Kültür ve
Turizm Bakanı Erkan Mumcu tarafından sözlü olarak cevaplandırılması hususunu
saygılarımla arz ederim.
 Atilla Başoğlu
 Adana
Hükümet programının 37 nci sayfasında yer
alan "Hükümetimiz, kültürün taşıyıcı unsurları olan dil, edebiyat,
folklor, musiki, plastik sanatlar, etnografya, sinema, temsilî sanatlar
alanlarındaki mevcut yapıyı, yaklaşım ve anlayışı eksik ve sağlıksız
bulmaktadır. Bütün bu alanlarda konunun uzmanlarının ve sivil toplum
örgütlerinin de görüşlerinden yararlanılarak yeni ve doyurucu politikalar
geliştirilecektir" ifadelerinin gereği olarak; 
a.- Hangi çalışmaları yürütmektesiniz?
b.- Hangi çalışmaları tamamladınız?
c.- Bugünden sonrası için nasıl bir
çalışma takvimi hazırladınız?
Türkiye Büyük Millet Meclisi Başkanlığına
Aşağıdaki sorularımın Sayın Kültür ve
Turizm Bakanı Erkan Mumcu tarafından sözlü olarak cevaplandırılması hususunu
saygılarımla arz ederim.
 Atilla Başoğlu
 Adana
Hükümet programının 38 inci sayfasında yer
alan "Hükümetimiz kültürel mirasın korunmasına azamî hassasiyet
gösterecektir" ifadelerinin gereği olarak; 
a- Hangi çalışmaları yürütmektesiniz? 
b- Hangi çalışmaları tamamladınız?
c- Bugünden sonrası için nasıl bir çalışma
takvimi hazırladınız? 
Türkiye Büyük Millet Meclisi Başkanlığına
Aşağıdaki sorularımın Sayın Kültür ve
Turizm Bakanı Erkan Mumcu tarafından sözlü olarak cevaplandırılması hususunu
saygılarımla arz ederim.
 Atilla Başoğlu
 Adana
Hükümet programının 33 üncü sayfasında yer
alan "Bir turizm ülkesi olarak 'Türkiye' markasının oluşturulmasına dönük
tanıtma projelerine önem verilecek, bu projelerin özellikle dışticaret ve
yabancı sermaye politikalarımızla koordinasyonu gözetilecektir"
ifadelerinin gereği olarak; 
a- Hangi çalışmaları yürütmektesiniz? 
b- Hangi çalışmaları tamamladınız?
c- Bugünden sonrası için nasıl bir çalışma
takvimi hazırladınız? 
d- Yukarıda bahsedilen koordinasyon
sebebiyle, devletimizin dışticaret ve yabancı sermaye politikalarını yürütmekte
olan kuruluşlarıyla hangi müşterek faaliyetlerde bulundunuz?
Türkiye Büyük Millet Meclisi Başkanlığına
Aşağıdaki sorumun Kültür ve Turizm Bakanı
Sayın Erkan Mumcu tarafından sözlü olarak cevaplandırılması için gereğini arz
ederim.
Saygılarımla.
 Orhan Eraslan
 Niğde
Niğde İli Bor İlçesinde bulunan tarihî
Yeni Hamam, bakımsızlık nedeniyle her gün biraz daha tahrip olmaktadır.
Soru: Bor İlçesindeki tarihî Yeni Hamamın
restore edilmesi düşünülmekte midir? Eğer düşünülüyor ise, gerçekleşme programı
nasıldır?
Türkiye Büyük Millet Meclisi Başkanlığına
Aşağıdaki sorumun Kültür ve Turizm Bakanı
Sayın Erkan Mumcu tarafından sözlü olarak cevaplandırılması için gereğini arz
ederim.
Saygılarımla.
 Orhan Eraslan
 Niğde
Niğde İli Ulukışla İlçesinde bulunan ve
tarihî değer taşıyan Öküz Mehmet Paşa Kervansarayı, bakımsızlık nedeniyle
tahrip olmaktadır.
Soru: Tarihî Öküz Mehmet Paşa Kervansarayının
restore edilmesi düşünülmekte midir? Düşünülüyor ise, gerçekleşme programı
nasıldır?
Türkiye Büyük Millet Meclisi Başkanlığına
Aşağıdaki sorumun Kültür ve Turizm Bakanı
Sayın Erkan Mumcu tarafından sözlü olarak cevaplandırılması için gereğini arz
ederim.
Saygılarımla.
 Orhan Eraslan
 Niğde
Niğde İlimizde bulunan Sungurbey
Bedesteni, tarihî bir değere sahip olup, bakımsızlık nedeniyle her gün biraz
daha tahrip olmaktadır.
Soru: Tarihî Sungurbey Bedesteninin
restore edilerek işlevsel hale getirilmesi düşünülmekte midir?
Türkiye Büyük Millet Meclisi Başkanlığına
Aşağıdaki sorumun Kültür ve Turizm Bakanı
Sayın Erkan Mumcu tarafından sözlü olarak cevaplandırılması için gereğini arz
ederim.
Saygılarımla.
 Orhan Eraslan
 Niğde
Niğde Kalesi tarihsel açıdan önemli bir
değere sahiptir. Buna karşın bakımsızlık nedeniyle her gün biraz daha tahrip
olmaktadır.
Soru: Tarihî Niğde Kalesinin
Bakanlığınızca restore edilmesi düşünülmekte midir? Eğer düşünülüyor ise, hangi
program dahilinde gerçekleştirilecektir?
Türkiye Büyük Millet Meclisi Başkanlığına
Aşağıdaki soruların, Kültür ve Turizm
Bakanı Sayın Erkan Mumcu tarafından sözlü olarak cevaplandırılması hususunu
saygılarımla arz ederim.
 Atilla Başoğlu
 Adana
Adıyaman/Palanlı'daki kayalara yapılmış
olan, magdalenien çağa ait, dağ keçisi sürüsü tasvirlerinin; Hakkâri/Gevaruk'ta
tesadüf edilen, neolitik çağa ait, çift boynuzlu dağ keçisi ve insan
tasvirlerinin; Antalya Beldibi'nde bulunan, mezolitik çağa ait, geyik ve dağ
keçisi tasvirlerinin;
a.- Durumları nedir?
b.- Gerekli bakımları yapılmakta mıdır?
c.- İnsanlık tarihine ışık tutan en eski
numuneler arasında yer alan bu eserler, kültürel ve turistik çalışmalarınızda
ne ölçüde yer almaktadır? 
Türkiye Büyük Millet Meclisi Başkanlığına
Aşağıdaki sorularımın Kültür ve Turizm
Bakanı Sayın Erkan Mumcu tarafından sözlü olarak yanıtlanmasını arz ederim. 
 Vezir Akdemir
 İzmir
Kültür ve turizm alanındaki çalışmalar
İzmir İlimize ekonomik anlamda katkılar sağlayacağı gibi, kültürel anlamda da ilimizi
dünyaya tanıtmak ülkemiz için bir kazanç olacağı tartışılmaz bir gerçektir. 
1.- Geçmişte olduğu gibi gelecekte de
ilimizdeki kültürel faaliyetler ulusal ve uluslararası düzeyde çalışmalar
yapılmaktadır. 2002 ve 2003 yılları içinde, Bakanlığınızca, İzmir İlinde
kültürel anlamda ulusal ve uluslararası boyutta ne tür çalışma yapılmıştır?
2.- Turizm potansiyeliyle İzmirimize büyük
katkılar sağlayacak İzmir Kuş Cenneti, doğanın İzmirimize kazandırdığı en büyük
armağanlardan biridir. Bakanlığınızca, İzmir Kuş Cennetinin uluslararası
boyutta turizme kazandırılması için bir çalışmanız var mıdır?
Türkiye Büyük Millet Meclisi Başkanlığına
Aşağıdaki soruların Kültür ve Turizm
Bakanı Sayın Erkan Mumcu tarafından sözlü olarak cevaplandırılmasını arz
ederim. 14.10.2003
 Hüseyin Ekmekcioğlu
 Antalya
1.- Turizmi oniki aya yayarak turizmin
çeşitlendirilmesiyle ilgili ve alternatif turizme yönelik, Bakanlığınızca ne
gibi çalışmalar yürütülmektedir?
2.- Turizm bölgelerimizde uygulanan
"her şey dahil" sistemiyle ülkemize gelen turist, konaklama yerinden
dışarı çıkmamaktadır. Bunun sonucunda, ülkemizi tanıyamadan, Türk
misafirperverliğini göremeden ülkemizden ayrılmaktadır. Ayrıca, küçük esnaf ve
sanatkârlarımız da, bu durumdan oldukça rahatsızdır. "Her şey dahil" sisteminin
uygulamasına, Bakanlığınızca bir düzenleme getirmeyi düşünüyor musunuz?
Türkiye Büyük Millet Meclisi Başkanlığına
Aşağıdaki sorularımın Kültür ve Turizm
Bakanı Sayın Erkan Mumcu tarafından sözlü olarak cevaplandırılmasını
saygılarımla arz ederim.13.10.2003 
 Musa Uzunkaya
 Samsun
Soru 1.- Kültür ve tabiat varlıklarını
koruma kurulları nerelerde, nasıl ve hangi şartlarda çalışmaktadır? 
Soru 2.- Muhtelif bölgelerde, benzer
olaylarda çok farklı kararlar verebiliyor olmaları bir mevzuattan mı, yoksa
başka nedenlerden mi kaynaklanmaktadır? 
Soru 3.- Aynı mekânlarda, arkeolojik veya
tabiî SİT alanı muamelesi gören yerlerle alakalı farklı uygulamaların kurumun
güvenilirliğini sarstığını düşünüyorsanız, gerekli yasal ve idarî düzenlemeyi
yapmayı düşünüyor musunuz?
Soru 4- Arkeolojik bazı kazılarla ilgili
-yerli ve yabancı uzmanlar için- ciddî iddialar bize ve Bakanlığınıza intikal
etmektedir. Bunlarla ilgili olarak ne tür işlem yapılmaktadır?
Soru 5.- Samsun il, ilçe ve köylerinde
nereler, hangi nedenlerle tabiî SİT, koruma alanı, ören veya arkeolojik SİT
ilan edilmiş ve bugüne kadar oralarda ne tür işlem yapılmıştır?
Türkiye Büyük Millet Meclisi Başkanlığına
Aşağıdaki soruların Kültür ve Turizm
Bakanı Sayın Erkan Mumcu tarafından sözlü olarak cevaplanmasını arz
ederim.2.12.2003
 Hüseyin Ekmekcioğlu
 Antalya
1.-Bakanlığınızın turizme yönelik ne tip
tahsis ve teşvik politikaları bulunmaktadır? Turizmin başkenti Antalya'nın
Bakanlığınızca yürütülen tahsis ve teşvikler doğrultusunda yeterince desteklendiğini
düşünüyor musunuz? 
2.- Turizm sektörümüzdeki küçük
işletmelerin korunmasıyla ilgili Bakanlığınızca ne gibi çalışmalar
yürütülmektedir? 
3.- Turizm tesis ve seyahat acentelerinin
KOBİ kapsamına alınmasıyla ilgili
Bakanlığınızın ne gibi çalışmaları vardır ?
BAŞKAN - Soruları cevaplandırmak üzere,
Kültür ve Turizm Bakanı Sayın Erkan Mumcu; buyurun. (AK Parti sıralarından
alkışlar) 
KÜLTÜR VE TURİZM BAKANI ERKAN MUMCU
(Isparta)- Çok teşekkür ediyorum arkadaşlar, âlicenaplığınıza minnettarım, sağ olunuz.
Sayın Başkan, değerli milletvekili arkadaşlarım; Burdur
Milletvekili Sayın Ramazan Kerim Özkan'ın soru önergesine istinaden
Bakanlığımızın cevabı şudur. Tabiî, önce soruyu, müsaade ederseniz, size
ileteyim: 
"İlimiz sınırları içerisindeki Bubon
antik kentinden yurtdışına kaçırılan bu eserin asıl topraklarına geri
verilmemesini uygun buluyor musunuz?"

Hayır; ancak, bu eserin oraya ait olduğu
konusunda henüz bilimsel bir netlik yok. Şu anda bilimadamları bu konudaki
çalışmalarını sürdürüyorlar. Bakanlığımızca oluşturulan bir heyetin bu konudaki
etütleri sürüyor. Eğer, böyle bir karar verilirse, buna dair de bir karar
verilmiş olacak. 
"Burdur'da teşhir ve tanzimi
tamamlanan Burdur Antropoloji Müzesine bu eserin kazandırılmasını düşünür müsünüz?"
Eğer, Bubon antik kentine ait olduğuna ilişkin bilimsel bulgular
somutlaşırsa, düşünülebilir. Eserlerin daha çok, bulundukları yerlerde
sergilenmeleri doğrudur diye düşünüyorum.
Böylece, Burdur Milletvekilimizin
sorularını yanıtlamış oluyorum.
Bursa Milletvekili Sayın Mehmet Küçükaşık
"Gökçeören, Süleymaniye, Nilüfer, Yiğitali, Gündoğdu, Hüseyinalan,
Selçukgazi, Dürdane, Çağlayan, Aksungur, Ahmetbey Köyleri birinci derece doğal
SİT alanları içinde midir" diye soruyor.
Evet, birinci derece doğal SİT alanı
içindedir. Gayrimenkul Eski Eserler ve Anıtlar Yüksek Kurulunun 13.1.1979 gün
ve 10888 sayılı kararıyla, anılan yerler doğal SİT olarak tanımlanmıştır. Söz
konusu alanı kapsayan 1/25 000 ölçekli haritada sınırları belirlenen alan,
Bursa Kültür ve Tabiat Varlıklarını Koruma Kurulunun 2003 gün ve 9893 sayılı
kararıyla da, yine, birinci derecede doğal SİT alanı olarak tescil edilmiştir.
"Bayındırlık ve İskân Bakanlığının,
anılan genelgeyle kaçak yapıların yıkımının engellenmesi, Bakanlığınızca yürütülen
SİT alanlarının imara açılması çalışmasıyla bir ilgisi var mıdır" diye bir
soru sorulmuş.
Bayındırlık ve İskân Bakanlığının
genelgesiyle yapılan uygulamaların Bakanlığımızla herhangi bir ilgisi yoktur.
Doğal, arkeolojik, tarihî ve kentsel SİT alanlarına ilişkin konular, yürürlükte
bulunan 3386 sayılı Kanunla değişik 2863 sayılı Kültür ve Tabiat Varlıklarını
Koruma Kanunu çerçevesinde, görev alanlarına göre, ilgili koruma kurulları
tarafından incelenerek değerlendirilmektedir. Bu konu, Bayındırlık ve İskân
Bakanlığının herhangi bir biçimde idarî tasarrufta bulunma hürriyetinin olduğu
bir konu değildir. Esasen, bu, çok açık bir husustur.
Niğde Milletvekili Sayın Orhan Eraslan'ın
soru önergeleri var, kültür merkezlerinin akıbetleri ne olacak diye soruyor. 
Keşke, bu soruyu, bu kültür merkezlerini
yapanlara da sormak mümkün olsa idi. Kendilerini şimdi nasıl anmak lazım,
bilemiyorum Sayın Başkanım; çünkü, tek tip projeyle, yerleri hiç düşünülmeden,
ne zaman biteceği, ne işe yarayacağı, nasıl kullanılacağı, nasıl işletileceği,
hangi bedellere mal olacağı hiç düşünülmeden; rivayet muhtelif, çeşitli ikna
yöntemleri uygulanarak, yüzlerce ihale, iki yıl gibi bir zamanda -1993 yılıdır;
Kültür Bakanı Sayın Fikrî Sağlar, Başbakan Sayın Süleyman Demirel- ihale edilmiştir
ve bitirilmesi için şu anki hesaplara göre 2,4 katrilyon lira paraya ihtiyaç
var. Bu parayı bulursak, bitiririz; ama, bitirdiklerimiz de bir işe yaramaz,
emin olabilirsiniz; yani, bunların hiçbiri bir işe yaramaz. Peki, ne yapıyoruz;
oylarınızla, beraber, yeni bir kanun çıkardık; bunların, özel yatırımcılara,
belediyelere, il özel idarelerine tahsislerine imkân veriyoruz, bunların proje
tadilatlarına imkân veriyoruz. Bunların, böyle, vatandaşa tepeden bakmayan,
vatandaşı içine alan, çok çeşitli kültürel fonksiyonları geniş zamanlı olarak
sunabilen kültür merkezlerine dönüştürülmesi için projeler, proje tadilatları
yaptırdık; bu tadilatlarla beraber, isteyen herkese veriyoruz. Böylece herkes
duymuş olsun ki, belediyelerimiz, il özel idareleri, şirketler, vakıflar,
gönüllü olan herkes, şahıslar, bunları, gelip, alıp, tamamlayıp, uzun süreli
kültür merkezi olarak işletebilir; ama, kültür merkezi olarak işletmek
koşuluyla. 
"Kültür merkezi" tanımının içine
küçük ölçekli alışveriş ünitelerini de koyduk. Tabiî, tam olarak kârlılığı
sağlamaz; ama, işletme rasyonalitesini sağlamaya yardımcı olacak bir tanım
genişliğini de, beraberce çıkardığımız
kanuna, "kültür merkezleri" tanımının içine koyduk;. Kültür
merkezlerimizin durumu budur. 
Niğde Kültür Merkezinin herhangi bir
kuruluşa devriyle ilgili bir talep söz konusu edilmemiştir. Söz konusu
edilirse, tabiî ki -çünkü, bunlar halka ait- halk bunları kullansın, bunlardan
yararlansın diye bunları yapıyoruz. 
İzmir Milletvekilimiz Sayın Canan
Arıtman'ın soru önergesine yanıt vermek istiyorum izninizle. Sayın Milletvekili
"İzmir İli Foça İlçesi Phokaia ören yerinde, Ege Üniversitesi Arkeoloji
Bölümü öğretim üyesi Prof. Dr. Ömer Özyiğit başkanlığında yürütülen kazı
çalışmaları Bakanlar Kurulu kararıyla durdurulmuştur. Bu karar, Kültür ve
Turizm Bakanlığı tarafından herhangi bir inceleme ve soruşturma yapılmaksızın
alınmıştır. Teftiş Kurulu raporlarının olumlu olmasına karşın, hukukî bir
gerekçe olmaksızın Foça kazılarının kapatılmasının gerekçesi nedir" diye
soruyor. 
Tabiî ki, bu bilgiler çok doğru değil.
Grup Başkanvekilimiz Sayın Kemal Anadol'un
çok yakından takip ettiği ve bildiği bir konu bu. Bu konuyla ilgili bir
araştırma ve soruşturma yapılmıştır. Soruşturmanın sonucu olarak,
Bakanlığımızın önerisiyle, bu karar, Bakanlar Kurulunca alınmıştır. Talep de
Foça halkından gelmiştir, Foça halkının tamamı bu görüşü paylaşmaktadır. 
Son yapılan seçimlerde, Cumhuriyet Halk
Partili bir arkadaşımız Foça Belediye Başkanlığını üstlenmiştir. Bu arkadaşımız
da, şahsen ve Foça halkının teşekkürlerini bana ifade etmiştir. Sayın Arıtman
da, zannediyorum, bundan dolayı bir teşekkür ifade edecektir. 
Şanlıurfa Milletvekili Sayın Vedat
Melik'in soru önergesine istinaden bir cevabımız var. Şanlıurfa Devlet Türk
Halk Müziği Korosuyla ilgili bir soru. Şanlıurfa Devlet Türk Halk Müziği
Korosunda, 1 koro şefi, 1 koro şef yardımcısı, 38 sanatçı, 1 notist ve 1 lütiye
kadrosu bulunmaktadır. 1990 yılından bugüne kadar, 17 sanatçı, Ankara'da geçici
olarak görevlendirilmiştir. Benim Bakanlığım döneminde böyle bir şey hiç
olmamıştır. Koronun faaliyetlerini sürdürebilmesi için, bu sanatçıların yerine,
geçici işçi kadrosundan, geçici işçi sözleşmeli sanatçılar istihdam edilmiştir.
Şanlıurfa Devlet Türk Halk Müziği Korosunun kapatılarak Ankara, İstanbul,
İzmir'e kaydırılacakları yolundaki haberler külliyen yalandır; böyle bir şey
yoktur. 
Böyle şeyleri soru önergesine
dönüştürmeden önce, sadece bir telefonla sorsanız bile, çabucak yanıtlarını
almış olurdunuz; ama, yine de, soru önergesine dönüştürmek biçimiyle de olsa,
toplumun aydınlanmasına fırsat sağladığınız için çok teşekkür ederim.
MUHARREM İNCE (Yalova) - Sayın Bakan,
telefonlara çıkıyorsunuz ama; değil mi?!
KÜLTÜR VE TURİZM BAKANI ERKAN MUMCU
(Devamla) - Elbette Sayın
Milletvekilim; deneyip, aksine rastladınız mı hiç?
MUHARREM İNCE (Yalova) - Bir arkadaşım 15
gün ulaşamadı size de... 
KÜLTÜR VE TURİZM BAKANI ERKAN MUMCU
(Devamla) - Ben, arkadaşınız hakkında bir şey söylemeyeyim. Deneyip
ulaşamayanlar, buyursunlar, söylesinler. Böyle bir şey yok. Elbette, sayın
milletvekillerinin telefonlarına cevap vermek, sorularına cevap vermek bizim
görevimiz. Bunu da keyifle yerine getiriyoruz Sayın Milletvekilim.
MUHARREM İNCE (Yalova) - Ben de dahilim
buna, onun için soruyorum. Kendimi söyleyemediğim, utandığım için arkadaşımı
söyledim. 
KÜLTÜR VE TURİZM BAKANI ERKAN MUMCU
(Devamla) -Adana Milletvekilimiz Sayın Başoğlu, arka arkaya 4 tane soru sormuş.
Sorularından biri şöyle:
"Hükümet programında 'ülkemizin
zengin turizm potansiyeli harekete geçirilerek, dünya turizm pastasında
önemli bir yer tutan iş-kongre, fuar,
spor ve kültür turizmi alanlarında, dinlence turizminde ülkemizin zengin turizm
potansiyelini geliştirecek adımlar atılacaktır' denilmektedir. Ne
yaptınız?"
HÜSEYİN BAYINDIR (Kırşehir) - O döndü,
döndü...
KÜLTÜR VE TURİZM BAKANI ERKAN MUMCU
(Devamla) - Size de bilgi lazım değerli milletvekilleri; bilgi sadece AK
Partili milletvekillerine lazım değil, bilgi herkese lazım; beşikten mezara
kadar lazım, sonsuza kadar lazım. 
Hükümetimizin programında yer alan dört
unsura ilişkin neler yapmakta olduğumuzu sormuş. Ben şimdi bunların her birine
cevap vermeye kalkarsam, bu, gerçekten, çok uzun zaman alır; ama, çok uzun
yazılı cevap metinlerini oluşturdum, Sayın Milletvekiline ulaştıracağım.
Şunu söylemek istiyorum: 6 yasa çıkardık
ve 6 yasayla, kültür ve turizm alanında önemli değişiklikler yaptık. Ben,
sadece sonuç kısmına geleyim. Müjde, şimdi yeni bir yasa daha getiriyorum;
sanat kurumları yasası. İnşallah, Türkiye'de sanatçıların sosyal güvencelerinin
sağlanması açısından son derece önemli bir kazanım olacak. Bu yasaların
hepsini, iktidar-muhalefet beraber çıkardık ve Türkiye'de kültürel alanda
reform karakterinde değişiklikler olduğu her geçen gün daha iyi anlaşılacak
olan ileri adımlar attık. Dolayısıyla, bunları zaten beraber yapmış olduğumuz
için, hep birlikte yapmış olduğumuz için, sanıyorum, Türkiye Büyük Millet
Meclisi Genel Kurulunun, bundan daha fazla tafsilata ihtiyacı yoktur. Onun
için, Sayın Orhan Eraslan'ın sorusuna geçiyorum. 
Sayın Orhan Eraslan, Bor İlçesindeki Yeni
Hamamın, tarihî Öküz Mehmet Paşa Kervansarayının, Sungurbey Bedesteninin ve
Niğde Kalesinin korunmaları hakkında soru soruyor. Bunların hiçbirinin
mülkiyeti Bakanlığımıza ait değil; dolayısıyla, tasarrufları doğrudan
Bakanlığımıza ait olmamakla beraber, bunlar için önemli projeleri
hazırlattırıyoruz. Bazı arkadaşlarımız soru önergelerinde de söylemişler,
zannediyorum biraz sonra gelecek, galiba Hüseyin Ekmekcioğlu'nun sorusunda var
"paramız çok, projemiz yok falan diyorsunuz" demiş. Hüseyin Bey, o,
sizin sorunuzda mı?
HÜSEYİN EKMEKCİOĞLU (Antalya) - Hayır,
değil.
KÜLTÜR VE TURİZM BAKANI ERKAN MUMCU
(Devamla) - Değil... O zaman, o, neredeydi, bilmiyorum...
Arkadaşlar, şimdi, 2863 sayılı Kanunla
korunan yapıların korunmasına ilişkin bir süreci başlatabilmek, gerçekten çok
zor ve zahmetli bir iş. Bir kere, projesine sahip olmanız gerekiyor. Proje,
fikirden fazla bir şeydir. Bunu, Türkiye Büyük Millet Meclisi Genel Kurulunda
Meclis kürsüsünden söylemiş olmaktan dolayı, doğrusu, bu kadar malum, bu kadar
meşhur, bu kadar maruf bir sözü tekrar ifade etmiş olmaktan dolayı, gerçekten,
hayâ ediyorum; ama, bunu bilmeyenler var, Genel Kurulu tenzih ederek
söylüyorum, Genel Kurulun dışında da bilmeyenler var; Türk basınında, köşeyazarları
vesaire, bayağı anlı şanlı insanlar bunu bilmiyorlar; ama, anlamalarına
yardımcı olmamız gerekiyor. Fikir başka bir şeydir, proje başka bir şeydir.
Proje, bir fikrin nasıl gerçekleştirilebileceği yolunda lazım gelen bütün
işlerin tamamlanmış halidir. Bir şeyin projelendirilmiş olması, bir fikri
gerçekleştirmeye götürecek süreçlerin tamamının planlanmış olması demektir.
Hele 2863 bağlamında projelendirme, kültür varlıklarının korunması, son derece
özel yasal çerçeveye, bilimsel çerçeveye kısıtlanmış olduğu için zor bir iştir,
zahmetli bir iştir ve yıllar alır. Bizim son çıkardığımız yasalarla beraber,
ondan da önce, Bakanlığın dönersermaye işletmelerinin yönetilmesine
getirdiğimiz yeni yaklaşımla, kültürel mirasın korunmasına ilişkin ürettiğimiz
kaynak, Türkiye Cumhuriyetinde son otuz yılda üretilen kaynağın toplamı
kadardır ve bunlar bütçe kaynakları değildir. Bunlar, akılla, verimlilikle,
dürüstlükle üretilen kaynaklardır; popülizme prim vermemek, siyasî
savurganlığın konusu etmemekten elde edilen kaynaklardır. Bunlar, bu işe kafa
yormaktan elde edilen kaynaklardır ve fakat, bu kaynakların kullanılabilmesi,
bilimsel süreçlerini tamamlamış, 2863 sayılı Yasada gösterilen prosedürleri
tamamlamış; yani, tabiat ve kültür varlıkları koruma kurullarının uygulanabilir
onayını almış projelerin olmasına bağlıdır. Ne yazık ki, Türkiye Cumhuriyetinin
Kültür Bakanlığı, geçmişte, envanterinde böyle bir proje biriktirmemiştir.
Şimdi, biz bu paralarla, bahse konu bütün bu anıt eserlerin, bütün bu sivil
mimarî örneği eserlerin, yani, kültürel mirasımızın pırlantalarının
rölövelerini, restorasyon projelerini çıkarttırmak için yola çıktık. Kaynakları
bu alanda kullanıyoruz. Türkiye'de bildiğiniz her yerde bu projeleri
işletiyoruz; ama, bunların tamamlanması iki yıl alacak, bunların koruma
kurullarından onaylanması iki yıl alacak. İki yıl sonra, bu görevi yapan
arkadaşların elinde hem paraları hem projeleri olacak. Ne yazık ki, benim
talihsizliğim, hep böyle oldu; tesfiyeyi ben yaptım, alanı ben düzelttim; ama,
üstüne yapı kurmak bana nasip olmadı. Şimdi de böyle olacak; ama, herkes bilsin
ki, Meclis tutanakları da şahit olsun ki, biz bunları yapıyoruz. Benden sonra
gelenin yakınacak bir şeyi olmayacak. İçiniz rahat olsun. Ama, iki yıl sonra...
MUHARREM İNCE (Yalova)- Bizim dönemde de
bakan yaparız!
KÜLTÜR VE TURİZM BAKANI ERKAN MUMCU
(Devamla)- Yeter arkadaşlar. Darısı başınıza inşallah. Bir işi öyle çok fazla
uzun yapmak caiz değildir, iyilik getirmez. Sonra, o işten başka bir iş
yapamadığınızı zannederler, o da iyi bir şey değildir. Başka işleri de
yapabildiğinizi gösterebilmeniz lazım. Onun için, bizler, milletvekili olarak
da nasıl verimli olunabileceğini, siyasetçi olarak da nasıl verimli
olunabileceğini, ülkeye nasıl hizmet edilebileceğini göstermek sorumluluğuna da
sahibiz, ortaya koymak sorumluluğuna da sahibiz. Allah'ın izniyle,
arkadaşlarımızla beraber bunu böyle zımba gibi yaparız, değil mi arkadaşlar.(AK
Parti sıralarından alkışlar) Evvel Allah. 
MUHARREM İNCE (Yalova)- Allah daha büyük
yerlerde göstersin. 
KÜLTÜR VE TURİZM BAKANI ERKAN MUMCU
(Devamla) - Arkadaşlar, dolayısıyla, Niğde'deki bu işlerin de projelendirilmesi
için biz ödeneklerini gönderdik. Bunlar, inşallah, projelendirildiği zaman,
yani, koruma kurullarından onaylı projeler olduğu zaman, Vakıflar Genel
Müdürlüğünün de katkılarıyla, tek tek hayata geçirilecek.
Sayın Başoğlu'nun bir sorusu da, Adıyaman
Palanlı'daki kayalara yapılmış olan dağkeçisi sürüsü tasvirlerinin akıbeti
hakkında. Yine, Hakkâri Gevaruk'ta ve Antalya Beldibi'nde bulunan dağkeçisi
tasvirlerinin durumları nedir diye soruyor.
İyi durumdalar; şaka yapmıyorum, ciddî
söylüyorum. Konuya ilişkin olarak ilgili valiliklere gerekli talimatlar
verilmiş, incelemeleri yaptırılmış ve iyi durumda oldukları tespit edilmiştir;
yaramaz bir şey yok çok şükür.
İzmir Milletvekili Sayın Vezir Akdemir'in
soru önergesine de cevap vereceğim. Sayın Milletvekili diyor ki: "Geçmişte
olduğu gibi gelecekte de ilimizdeki kültürel faaliyetler ulusal ve uluslararası
düzeyde çalışmalar yapılmaktadır. 2002 ve 2003 yılları içinde Bakanlığınızca
İzmir İlinde kültürel anlamda ulusal ve uluslararası boyutta ne tür çalışma
yapılmıştır?"
Bakanlığımız Güzel Sanatlar Genel
Müdürlüğüne bağlı İzmir Devlet Senfoni Orkestrası, biliyorsunuz, periyodik
etkinliklerine ilave olarak, Hikmet Şimşek Haftası etkinlikleri çerçevesinde de
çeşitli konserler verdi.
Yine, İzmir Klasik Türk Müziği Korosu
tarafından periyodik konserler veriliyor, verilmeye devam ediliyor. 4-6 Aralık
2002 tarihlerinde, İzmir'de İstanbul Tarihî Türk Müziği Korosu konserler verdi.
Devlet Resim Heykel Müzesi, biliyorsunuz,
hizmetlerine devam ediyor. 
Tiyatro sezonunda Bakanlığımızın çok
önemli etkinlikleri oldu. 
Yine, uluslararası festivallere, hem
sanatçılarımızla hem topluluklarımızla katılıyoruz ve hem de maddî anlamda
katkı sağlıyoruz.
İzmir için çok önemli projeler yapıyoruz.
Onu basınla da konuştuk. Şimdi, aşağı yukarı 10 trilyonluk bir kaynakla, il
özel idaresiyle bir projeyi, bir projeler demetini başlatıyoruz.
Termale çok öncelik ve önem veriyoruz.
Kongre turizmine öncelik ve önem veriyoruz. 
Ege Üniversitesiyle anlaşmaya çalışıyoruz;
ama, henüz anlaşamadık, daha önce, Bakanlığın mülkiyetinden Ege Üniversitesine
devredilen kültür merkezi ile şu anda Bakanlığın mülkiyetinde olan kültür
merkezlerini birleştirip, Bakanlığın da katkılarıyla güzel bir kongre merkezi
yapma konusunda. Üniversiteler tuhaf bir tutukluk içinde davranıyorlar, sanki,
biz gideceğiz oturacağız, Kültür Bakanlığı olarak biz orayı kullanacakmışız
gibi; ama, eminim ki, iletişimimiz daha verimli hale geldikçe, birbirimizi daha
iyi anlayacağız ve daha başarılı işler olacak.
Antalya Milletvekili Sayın Hüseyin
Ekmekcioğlu'nun soru önergesine arkadaşlarımız bir cevap hazırlamışlar.
"Turizmi 12 aya yaymak için ne yapıyorsunuz" diyor. 
Hüseyinciğim, bu sorunun cevabı biter mi şimdi?!
Turizmi 12 aya yaymak için kongre
turizmini destekliyoruz, kültür turizmini destekliyoruz, tatil turizminde
üçüncü yaş turizmini destekliyoruz, termal turizmini destekliyoruz, bütün
bunları planlıyoruz. Türkiye, bugüne, 1980'lerin planlamasıyla geldi. 1980'li
yıllarda yapılan planlamaların bazı kusurlarını, noksanlarını gördük; ama,
başarısının da nimetlerine bugün bütün Türkiye tanık oluyor. 
Seçim bölgeniz Antalya'da bu yılın
sonunda, zannediyorum, hiçbir beldede kanalizasyonu, arıtması, deniz deşarjı
yapılmadan denize bırakılan 1 santimetreküplük atık kalmayacak. Bu projeler
yürüyor, yani, başladı ve yürüyor. Artık, belediyelerinizin katı atık
projelerine kadar her şeyi yapıyoruz. Manavgat'ta da... 
Efendim?..
YÜKSEL ÇORBACIOĞLU (Artvin) - İnanıyor
musunuz?
KÜLTÜR VE TURİZM BAKANI ERKAN MUMCU
(Devamla) - İnanmıyorsanız, denetlersiniz. Muhalefetin görevi denetlemek.
İnanmanın ötesinde, ben yapıyorum. Benim işim sadece inanmak değil, yapmak aynı
zamanda.
YÜKSEL ÇORBACIOĞLU (Artvin) -
Sonuçlanacağına inanıyor musunuz?
KÜLTÜR VE TURİZM BAKANI ERKAN MUMCU
(Devamla) - Tabiî, tabiî... Evvelallah... Evvelallah... (AK Parti sıralarından
alkışlar) Hüseyin'den takip edin; hiç... 
Hüseyinciğim, arkadaşımıza -ben soru
kapsamında olmadığı için- Lara-Kundu yolunun kaç günde bittiğini anlatırsan,
bir karine teşkil edebilir kendisi için.
MUHARREM İNCE (Yalova) - Sayın Bakanım,
bir veda konuşmasına benzedi.
KÜLTÜR VE TURİZM BAKANI ERKAN MUMCU
(Devamla) - Yok arkadaşlar, daha çok beraberiz, çok. Çok güzel günlerimiz
olacak beraberce.
MUHARREM İNCE (Yalova) - Tarzınızda,
üslubunuzda bir değişme olmuş, sanki bir veda konuşmasına benzettim de...
KÜLTÜR VE TURİZM BAKANI ERKAN MUMCU
(Devamla) - Seni göremezsem diye böyle bir kaygıya kapılmış olabilirim
bilinçaltında.
MUHARREM İNCE (Yalova) - Ben daha yeni
geldim. Merak etme, uzun süre buradayım. 
KÜLTÜR VE TURİZM BAKANI ERKAN MUMCU
(Devamla) - Ama, yeni geldin, biraz senden önceki ağabeylerinin tecrübelerinden
de yararlanarak kendi durumunu sürdürülebilir bir durum haline getirebilirsin.
MUHARREM İNCE (Yalova) - Ben hep aynı
partide kalacağım yalnız, hep aynı partide... Parti değiştirerek gelmek
istemiyorum.
KÜLTÜR VE TURİZM BAKANI ERKAN MUMCU
(Devamla) - Sayın Hüseyin Ekmekcioğlu "all inclusive hakkında ne
diyorsunuz" diyor. 
Hüseyinciğim, allahaşkına sen yapma!
Dünyanın hiçbir yerinde, hiçbir medenî ülkede yasa, anayasa, uluslararası ve
ulusal hukuk kaideleri, uluslararası anlaşmalar ve ticaret anlayışı, all
inclusive dediğimiz, yani otellerin her şey dahil sisteminde satışlarını
yasaklayacak bir içeriğe sahip değildir. Kimsenin yapabilecek bir şeyi yok. Mal
adamın; ister öyle satar, ister böyle satar. Ayrıca burada söylediğiniz şeyler
de doğru değil; çıkmıyorlar, mıkmıyorlar... Çıkıyorlar. Sorun, çıktıkları zaman
çıkıyor. Müşteri memnuniyeti... Biz, dünyanın dört bir yanında, hem tur
operatörleri hem bürolarımız marifetiyle müşteri memnuniyeti analizleri
yapıyoruz. Sorun, çıktıkları zaman oluşuyor. 
Sayın Bakanım, siz de, lütfen, bu konudaki
malumatınızdan arkadaşlarınızı yararlandırırsanız...
Onun için, esas mesele şudur: Ne zaman ki
Belek'i, ne zaman ki Side'yi, ne zaman ki Alanya'yı, Bodrum'u, her yeri böyle
yaparız...
HÜSEYİN BAYINDIR (Kırşehir) -
Erkancığım... Erkancığım...
KÜLTÜR VE TURİZM BAKANI ERKAN MUMCU
(Devamla) - Ben hiç gocunmam, bu samimî iletişimden hiç gocunmam. Şeref
duyarım... Şeref duyarım... Postuyla, unvanıyla konuşan bir adam olmadım
hayatımda hiç. Onun için şeref duyarım ve bu hitabım, içtenlikle söylenmiş bir
hitaptır.
Yapılacak tek şey, dışarıdaki ürünün
kalitesini artırmak ve ürünü çeşitlendirmek. Onun dışında, yasaklamalarla,
yönlendirmelerle yapılacak bir şey yok. Bu arada, Dünya Turizm Örgütünün bizim
için öngördüğü 17 000 000 turist hedefini, yani 2010 yılı için öngörülmüş olan
17 000 000 turist hedefini bu yıl aşmış oluyoruz, vatana millete hayırlı olsun.
Herhalde 2015 hedefini de gelecek yıl aşarız.
Samsun Milletvekili Sayın Musa Uzunkaya
"kültür ve tabiat varlıklarını koruma kurullarını nerelerde, hangi
şartlarda çalışmaktadır" diyor.
Sayın Uzunkaya'nın bu sorusu, kanundan
önce gönderilmiş bir soru. Bu soruya ilgili cevabı, kanunlarımızın Plan ve
Bütçe Komisyonunda görüşülmesi sürecinde tafsilatıyla verdim, Sayın Uzunkaya da
oradaydı, yine yazılı bir cevap da vereceğim; sözlü soru önergesine bu
cevabımı, buradan verilmiş cevabımı yeterli addedeceğini umuyorum. 
Koruma kurulları güzel işler yapıyorlar.
Koruma kurumları, yeni yasayla yeni bir formata da kavuştular. Şimdi, yeni
yasa, onların belli süreler içinde karar vermelerini, kararlarına sivil toplum
kuruluşlarını, meslek örgütlerini ve yerel yönetimleri katmalarını zorunlu hale
getirdi. Koruma camiasının da, üniversitelerin de, herkesin de son derece,
memnun olduğu bir çerçeve oluştu. Yönetmeliklerin de tamam olmasıyla daha
verimli bir işleyiş hayata geçecektir diye düşünüyoruz.
Muğla Milletvekilimiz Sayın Fahrettin
Üstün, galiba kapsamda değil.Buraya kadar gelmiştik; ondan sonrası da, arkası
yarın.
Arkadaşlar, hepinize, bu mübarek ramazan
gününde sıkıcı olmayan bir sunuş yapmış olduğumu umuyorum; saygılar, sevgiler
sunuyorum; sabrınıza çok teşekkür ediyorum. (Alkışlar)
HÜSEYİN BAYINDIR (Kırşehir) - Sayın
Bakanım, masal gibi oldu.
BAŞKAN - Soru önergeleri
cevaplandırılmıştır.
22. -
Ardahan Milletvekili Ensar Öğüt'ün, işsizliğe karşı alınan önlemlere ilişkin
Çalışma ve Sosyal Güvenlik Bakanından sözlü soru önergesi (6/611)
BAŞKAN - Soruyu cevaplandıracak Sayın
Bakan?.. Yok.
Sorunun görüşülmesi ertelenmiştir. 
23. - Muğla
Milletvekili Ali Arslan'ın, Marmaris'teki bir ilköğretim okulunda yapılan
teftişe ilişkin Millî Eğitim Bakanından sözlü soru önergesi (6/622)
BAŞKAN - Soruyu cevaplandıracak Sayın
Bakan?.. Yok. 
Sorunun görüşülmesi ertelenmiştir.
24. -
Adıyaman Milletvekili Mahmut Göksu'nun, Adıyaman İlindeki belediyelere
gönderilen ödenek miktarına ilişkin Maliye Bakanından sözlü soru önergesi
(6/623) ve Millî Savunma Bakanı M.Vecdi Gönül'ün cevabı 
BAŞKAN - Soruyu cevaplandıracak Sayın
Bakan?.. Burada.
Soru önergesini okutuyorum: 
Türkiye Büyük Millet Meclisi Başkanlığına
Aşağıdaki sorularımın, delaletlerinizle,
Maliye Bakanı Sayın Kemal Unakıtan tarafından sözlü olarak cevaplandırılması
için gereğinin yapılmasını arz ederim.
 Mahmut Göksu
 Adıyaman 
1- Adıyaman, il, ilçe ve belde
belediyelerine 2000-2001-2002 yıllarında, Bakanlığınızca ne kadar para
gönderildi?
2- Gönderildiyse, hangi belediyeye, ne
kadar gönderildi? 
BAŞKAN - Buyurun Sayın Bakanım. 
MİLLÎ SAVUNMA BAKANI MEHMET VECDİ GÖNÜL
(Kocaeli) - Sayın Başkan, sayın milletvekilleri; Adıyaman Milletvekili Sayın
Mahmut Göksu'nun sözlü sorusu üzerine, Sayın Maliye Bakanının Fransa'da
bulunması dolayısıyla, nöbetçi bakan sıfatıyla cevap vermek üzere söz aldım;
hepinizi saygıyla selamlıyorum. 
Bilindiği üzere, ülkemizde, genel olarak,
belediyelerimiz, sınırlı malî imkânlarla hizmet sunmaya çalışmakta, hatta, bazı
ilçe ve belde belediyelerimizin devlet yardımları dışında hiçbir geliri
bulunmamaktadır. 
2.2.1981 tarih ve 2380 sayılı Kanun ile
10.7.2004 tarihli ve 5216 sayılı Büyükşehir Belediyesi Kanunu ve bu kanunla
mülga 27.6.1984 tarih ve 3030 sayılı Kanun hükümlerine göre, belediyelere, il
özel idarelerine ve büyükşehir belediyelerine genel bütçe vergi gelirleri
üzerinden, söz konusu kanunlarda belirtilen nispetler ve gerekçeler dahilinde
pay verilmektedir. Mahallî idareler, hizmetlerinin önemli bir kısmını bu
paylarla finanse etmektedirler. 
Diğer yandan, belediyelerin malî
imkânlarının kısıtlı olduğu dikkate alınarak, her yıl Maliye Bakanlığı
bütçesine, ihtiyaç duyulan belediyelere aktarılmak üzere ödenek tefrik
edilmektedir.
Diğer yandan, belediyelerin malî
imkânlarının kısıtlı olduğu dikkate alınarak, her yıl Maliye Bakanlığı
bütçesine, ihtiyaç duyulan belediyelere aktarılmak üzere ödenek verilmektedir.
Maliye Bakanlığı bütçesinde bulunan bu ödenek, genel olarak büyükşehirlere
bağlı ilçe, belde belediyeleri ile nüfusu 50 000'i geçen belediyeler
haricindeki diğer belediyelere, il, ilçe, belde ayırımı yapılmaksızın yardım
olarak gönderilmektedir. 
Bu yardım yapılırken, belediyenin nüfusu
esas kriter olarak alınmakta, zaman zaman belediyelerin doğal afetlerden dolayı
ortaya çıkan ihtiyaçları, kültür ve turizm potansiyellerinin değerlendirilmesi
veya belediyelerin temel belediyecilik hizmetlerinde içine düştükleri zorluklar
gibi hususlar da ayrıca dikkate alınmaktadır. 
Diğer yıllarda olduğu gibi 2000, 2001 ve
2002 yıllarında Adıyaman İline bağlı belediyeler de dahil olmak üzere,
belediyelere yukarıda belirtilen esaslar dahilinde yardım yapılmış
bulunmaktadır.
Adıyaman il, ilçe ve belde belediyelerine,
Maliye Bakanlığımız bütçesinden toplam olarak 2000 yılında 409 milyar Türk
Lirası, 2001 yılında 491 milyar Türk Lirası, 2002 yılında 313 milyar Türk
Lirası yatırım yapılmıştır.
Bunların listeleri bende mevcuttur; Sayın
Milletvekilimizin arzu etmesi halinde kendisine vermek mümkündür.
Hepinizi saygıyla selamlıyorum. (Alkışlar)
BAŞKAN - Teşekkür ediyorum Sayın Bakanım.
Sayın milletvekilleri, sözlü soru
önergeleri için ayrılan zaman dolmuştur.
Gündemin "Kanun Tasarı ve Teklifleri
ile Komisyonlardan Gelen Diğer İşler" kısmına devam ediyoruz.
IV. - KANUN
TASARI VE TEKLİFLERİ İLE KOMİSYONLARDAN 
GELEN DİĞER
İŞLER (Devam)
11. -
Çanakkale Milletvekilleri Mehmet Daniş ve İbrahim Köşdere’nin Gelibolu
Yarımadası Tarihî Millî Parkı Kanununa Geçici Bir Madde Eklenmesine Dair Kanun
Teklifi (Kamu İhale Kanununa Geçici Madde Eklenmesine Dair Kanun Teklifi) ile
Plan ve Bütçe Komisyonu Raporu (2/212) (S. Sayısı: 305)
BAŞKAN - Çanakkale Milletvekilleri Mehmet
Daniş ve İbrahim Köşdere'nin, Gelibolu Yarımadası Tarihî Millî Parkı Kanununa
Geçici Bir Madde Eklenmesine Dair Kanun Teklifinin geri alınan maddeleriyle
ilgili komisyon raporu henüz gelmediğinden, teklifin müzakeresini erteliyoruz.
Türkiye Cumhuriyeti ile Lüksemburg Büyük Dükalığı
Arasında Sosyal Güvenlik Sözleşmesinin Onaylanmasının Uygun Bulunduğuna Dair
Kanun Tasarısı ve Dışişleri Komisyonu raporunun müzakeresine başlıyoruz.
12. -
Türkiye Cumhuriyeti ile Lüksemburg Büyük Dükalığı Arasında Sosyal Güvenlik
Sözleşmesinin Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/760) (S. Sayısı: 625) (x)
BAŞKAN - Komisyon?.. Burada.
Hükümet?.. Burada. 
Komisyon raporu 625 sıra sayısıyla
bastırılıp dağıtılmıştır. 
Tasarının tümü üzerinde söz talebi?.. Yok.
Tasarının tümü üzerindeki görüşmeler
tamamlanmıştır. 
Tasarının maddelerine geçilmesini
oylarınıza sunuyorum: Kabul edenler... Kabul etmeyenler... Kabul edilmiştir.
1 inci maddeyi okutuyorum:
TÜRKİYE CUMHURİYETİ İLE LÜKSEMBURG BÜYÜK DÜKALIĞI ARASINDA
SOSYAL GÜVENLİK SÖZLEŞMESİNİN ONAYLANMASININ UYGUN BULUNDUĞUNA 
DAİR KANUN
TASARISI
MADDE 1. - 20 Kasım 2003 tarihinde
Lüksemburg'da imzalanan "Türkiye Cumhuriyeti ile Lüksemburg Büyük Dükalığı
Arasında Sosyal Güvenlik Sözleşmesi"nin onaylanması uygun bulunmuştur.
BAŞKAN - Madde üzerinde söz talebi?.. Yok.

1 inci maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
2 nci maddeyi okutuyorum:
MADDE 2. - Bu Kanun yayımı tarihinde
yürürlüğe girer.
BAŞKAN - Madde üzerinde söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
3 üncü maddeyi okutuyorum:
MADDE 3. - Bu Kanun hükümlerini Bakanlar
Kurulu yürütür.
BAŞKAN - Madde üzerinde söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
Sayın milletvekilleri, tasarının tümü
açıkoylamaya tabidir. 
Açıkoylamanın şekli hakkında Genel Kurulun
kararını alacağım.
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama için 3 dakika süre vereceğim. Bu
süre içerisinde sisteme giremeyen üyelerin teknik personelden yardım
istemelerini; bu yardıma rağmen de sisteme giremeyen üyelerin, oy pusulalarını,
oylama için öngörülen 3 dakikalık süre içerisinde Başkanlığa ulaştırmalarını
rica ediyorum.
Ayrıca, vekâleten oy kullanacak sayın
bakanlar var ise, hangi bakana vekâleten oy kullandığını, oyunun rengini ve
kendisinin ad ve soyadı ile imzasını da taşıyan oy pusulasını, yine, oylama
için öngörülen 3 dakikalık süre içerisinde Başkanlığa ulaştırmalarını rica
ediyorum.
Oylama işlemini başlatıyorum.
(Elektronik cihazla oylama yapıldı)
BAŞKAN - Türkiye Cumhuriyeti ile
Lüksemburg Büyük Dükalığı Arasında Sosyal Güvenlik Sözleşmesinin Onaylanmasının
Uygun Bulunduğuna Dair Kanun Tasarısının açıkoylama sonucunu açıklıyorum:
Kullanılan oy sayısı: 237
Kabul: 236
Ret: 1(x)
Tasarı kabul edilmiş ve kanunlaşmıştır,
hayırlı ve uğurlu olmasını temenni ediyorum.
Türkiye Cumhuriyeti Hükümeti Sağlık
Bakanlığı ile Kosova Geçici Özyönetim Kurumları (Sağlık Bakanlığı) Adına Görev
Yapan Birleşmiş Milletler Kosova Geçici Yönetimi Arasında Sağlık Alanında
İşbirliği Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu raporunun müzakeresine başlıyoruz.
13. -
Türkiye Cumhuriyeti Hükümeti Sağlık Bakanlığı ile Kosova Geçici Özyönetim
Kurumları (Sağlık Bakanlığı) Adına Görev Yapan Birleşmiş Milletler Kosova
Geçici Yönetimi Arasında Sağlık Alanında İşbirliği Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu (1/762) (S.
Sayısı: 626) (xx)
BAŞKAN - Komisyon ve Hükümet yerinde.
Komisyon raporu 626 sıra sayısıyla
bastırılıp dağıtılmıştır.
Tasarının tümü üzerinde söz talebi?.. Yok.
Tasarının tümü üzerindeki görüşmeler
tamamlanmıştır. 
Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir. 
1 inci maddeyi okutuyorum: 
TÜRKİYE CUMHURİYETİ HÜKÜMETİ SAĞLIK BAKANLIĞI İLE KOSOVA
GEÇİCİ 
ÖZYÖNETİM KURUMLARI (SAĞLIK BAKANLIĞI) ADINA GÖREV YAPAN
BİRLEŞMİŞ 
MİLLETLER KOSOVA GEÇİCİ YÖNETİMİ ARASINDA SAĞLIK ALANINDA
İŞBİRLİĞİ
ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI
MADDE 1. - 18 Aralık 2003 tarihinde
Priştine'de imzalanan "Türkiye Cumhuriyeti Hükümeti Sağlık Bakanlığı ile
Kosova Geçici Özyönetim Kurumları (Sağlık Bakanlığı) Adına Görev Yapan
Birleşmiş Milletler Kosova Geçici Yönetimi Arasında Sağlık Alanında İşbirliği
Anlaşması"nın onaylanması uygun bulunmuştur.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir. 
2 nci maddeyi okutuyorum:
MADDE 2. - Bu Kanun yayımı tarihinde
yürürlüğe girer.o
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir. 
3 üncü maddeyi okutuyorum:
MADDE 3. - Bu Kanun hükümlerini Bakanlar
kurulu yürütür.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir. 
Sayın milletvekilleri, tasarının tümü
açıkoylamaya tabidir. 
Açıkoylamanın şekli hakkında Genel Kurulun
kararını alacağım.
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir. 
Oylama için 2 dakika süre vereceğim. Bu
süre içerisinde sisteme giremeyen üyelerin teknik personelden yardım
istemelerini; bu yardıma rağmen de sisteme giremeyen üyelerin, oy pusulalarını,
oylama için öngörülen 2 dakikalık süre içerisinde Başkanlığa ulaştırmalarını
rica ediyorum. 
Ayrıca, vekâleten oy kullanacak sayın
bakanlar var ise, hangi bakana vekâleten oy kullandığını, oyunun rengini ve
kendisinin ad ve soyadı ile imzasını da taşıyan oy pusulasını, yine, oylama
için öngörülen 2 dakikalık süre içerisinde Başkanlığa ulaştırmalarını rica
ediyorum. 
Oylama işlemini başlatıyorum. 
(Elektronik cihazla oylama yapıldı)
BAŞKAN - Sayın milletvekilleri, Türkiye
Cumhuriyeti Hükümeti Sağlık Bakanlığı ile Kosova Geçici Özyönetim Kurumları
(Sağlık Bakanlığı) Adına Görev Yapan Birleşmiş Milletler Kosova Geçici Yönetimi
Arasında Sağlık Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısının oylama sonucunu okuyorum:
Kullanılan oy sayısı: 231
Kabul: 231 (x)
Tasarı kabul edilmiş ve kanunlaşmıştır;
hayırlı ve uğurlu olmasını temenni ediyorum. 
Türkiye Cumhuriyeti Hükümeti ile Sırbistan
ve Karadağ Bakanlar Kurulu Arasında Turizm Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
raporunun müzakeresine başlıyoruz. 
14. -
Türkiye Cumhuriyeti Hükümeti ile Sırbistan ve Karadağ Bakanlar Kurulu Arasında
Turizm Alanında İşbirliği Anlaşmasının Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/799) (S. Sayısı: 627) (xx)
BAŞKAN - Komisyon?.. Yerinde.
Hükümet?.. Yerinde. 
Komisyon raporu 627 sıra sayısıyla
bastırılıp dağıtılmıştır. 
Tasarının tümü üzerinde söz talebi?.. Yok.

Tasarının maddelerine geçilmesini
oylarınıza sunuyorum: Kabul edenler... Kabul etmeyenler... Kabul edilmiştir. 
1 inci maddeyi okutuyorum: 
TÜRKİYE
CUMHURİYETİ HÜKÜMETİ İLE SIRBİSTAN VE KARADAĞ BAKANLAR KURULU ARASINDA TURİZM ALANINDA İŞBİRLİĞİ ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI
MADDE 1. - 12 Şubat 2004 tarihinde Ankara'da
imzalanan "Türkiye Cumhuriyeti Hükümeti ile Sırbistan ve Karadağ Bakanlar
Kurulu Arasında Turizm Alanında İşbirliği Anlaşması"nın onaylanması uygun
bulunmuştur.
BAŞKAN - Maddeyi oylarınıza sunuyorum:
Kabul edenler.. Kabul etmeyenler... Kabul edilmiştir. 
2 nci maddeyi okutuyorum: 
MADDE 2. - Bu Kanun yayımı tarihinde
yürürlüğe girer.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir. 
3 üncü maddeyi okutuyorum: 
MADDE 3. - Bu Kanun hükümlerini Bakanlar Kurulu
yürütür.
BAŞKAN -
Maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Sayın milletvekilleri, tasarının tümü
açıkoylamaya tabidir. 
Açıkoylamanın şekli hakkında Genel Kurulun
kararını alacağım.
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama için 2 dakika süre vereceğim. Bu
süre içerisinde sisteme giremeyen üyelerin teknik personelden yardım
istemelerini; bu yardıma rağmen de sisteme giremeyen üyelerin, oy pusulalarını,
oylama için öngörülen 2 dakikalık süre içerisinde Başkanlığa ulaştırmalarını
rica ediyorum.
Ayrıca, vekâleten oy kullanacak sayın
bakanlar var ise, hangi bakana vekâleten oy kullandığını, oyunun rengini ve kendisinin
ad ve soyadı ile imzasını da taşıyan oy pusulasını, yine, oylama için öngörülen
2 dakikalık süre içerisinde Başkanlığa ulaştırmalarını rica ediyorum.
Oylama işlemini başlatıyorum.
(Elektronik cihazla oylama yapıldı)
BAŞKAN - Türkiye Cumhuriyeti Hükümeti ile
Sırbistan ve Karadağ Bakanlar Kurulu Arasında Turizm Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısının açıkoylama
sonucunu açıklıyorum: 
Kullanılan oy sayısı : 215
Kabul : 215 (x)
Böylece, kanun tasarısı kabul edilmiş ve
kanunlaşmıştır; hayırlı ve uğurlu olmasını temenni ediyorum. 
Türkiye Cumhuriyeti Hükümeti ile Suriye
Arap Cumhuriyeti Hükümeti Arasında Petrol, Gaz ve Maden Kaynakları Alanında
İşbirliğine Dair Protokolün Onaylanmasının Uygun Bulunduğu Hakkında Kanun
Tasarısı ve Dışişleri Komisyonu raporunun müzakerelerine başlıyoruz.
15. -
Türkiye Cumhuriyeti Hükümeti ile Suriye Arap Cumhuriyeti Hükümeti Arasında
Petrol, Gaz ve Maden Kaynakları Alanında İşbirliğine Dair Protokolün
Onaylanmasının Uygun Bulunduğu Hakkında Kanun Tasarısı ve Dışişleri Komisyonu
Raporu (1/800) (S. Sayısı: 628) (x)
BAŞKAN - Komisyon ve Hükümet yerinde.
Komisyon raporu 628 sıra sayısıyla
bastırılıp dağıtılmıştır.
Tasarının tümü üzerinde söz talebi?.. Yok.
Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.
1 inci maddeyi okutuyorum:
TÜRKİYE CUMHURİYETİ HÜKÜMETİ İLE SURİYE ARAP CUMHURİYETİ
HÜKÜMETİ ARASINDA PETROL, GAZ VE MADEN KAYNAKLARI ALANINDA 
İŞBİRLİĞİNE DAİR PROTOKOLÜN ONAYLANMASININ UYGUN BULUNDUĞU
HAKKINDA
KANUN TASARISI
MADDE 1. - 29 Temmuz 2003 tarihinde
Ankara'da imzalanan "Türkiye Cumhuriyeti Hükümeti ile Suriye Arap
Cumhuriyeti Hükümeti Arasında Petrol, Gaz ve Maden Kaynakları Alanında
İşbirliğine Dair Protokol"ün onaylanması uygun bulunmuştur.
BAŞKAN - Maddeyi oylarınıza sunuyorum:
Kabul edenler... Kabul etmeyenler.. Kabul edilmiştir.
2 nci maddeyi okutuyorum:
MADDE 2.- Bu Kanun yayımı tarihinde
yürürlüğe girer.
BAŞKAN - Maddeyi oylarınıza sunuyorum: Kabul
edenler... Kabul etmeyenler.. Kabul edilmiştir.
3 üncü maddeyi okutuyorum: 
MADDE 3.- Bu Kanun hükümlerini Bakanlar
Kurulu yürütür.
BAŞKAN - Maddeyi oylarınıza sunuyorum:
Kabul edenler... Kabul etmeyenler.. Kabul edilmiştir.
Tasarının tümü açıkoylamaya tabidir.
Açıkoylamanın şekli hakkında Genel Kurulun
kararını alacağım.
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama için 2 dakika süre vereceğim. Bu
süre içerisinde sisteme giremeyen üyelerin teknik personelden yardım
istemelerini, bu yardıma rağmen de sisteme giremeyen üyelerin, oy pusulalarını,
oylama için öngörülen 2 dakikalık süre içerisinde Başkanlığa ulaştırmalarını
rica ediyorum. 
Ayrıca, vekâleten oy kullanacak sayın
bakanlar varsa, hangi bakana vekâleten oy kullandığını, oyunun rengini ve
kendisinin ad ve soyadı ile imzasını da taşıyan oy pusulasını, yine, oylama
için öngörülen 2 dakikalık süre içerisinde Başkanlığa ulaştırmalarını rica
ediyorum.
Oylama işlemini başlatıyorum.
(Elektronik cihazla oylama yapıldı)
BAŞKAN - Türkiye Cumhuriyeti Hükümeti ile
Suriye Arap Cumhuriyeti Hükümeti Arasında Petrol, Gaz ve Maden Kaynakları
Alanında İşbirliğine Dair Protokolün Onaylanmasının Uygun Bulunduğu Hakkında
Kanun Tasarısının açıkoylama sonucunu açıklıyorum: 
Kullanılan oy sayısı : 185
Kabul : 185(xx)
Tasarı kabul edilmiş ve kanunlaşmıştır;
hayırlı ve uğurlu olmasını temenni ediyorum.
Adlî Yardım Taleplerinin İletilmesine
İlişkin Avrupa Sözleşmesine Ek Protokolün Onaylanmasının Uygun Bulunduğuna Dair
Kanun Tasarısı ve Dışişleri Komisyonu raporunun müzakeresine başlıyoruz.
16. - Adlî
Yardım Taleplerinin İletilmesine İlişkin Avrupa Sözleşmesine Ek Protokolün
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/812) (S. Sayısı: 629) (x)
BAŞKAN - Komisyon ve Hükümet yerinde.
Komisyon raporu 629 sıra sayısıyla
bastırılıp dağıtılmıştır.
Tasarının tümü üzerinde söz talebi?.. Yok.
Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.
1 inci maddeyi okutuyorum:
ADLÎ YARDIM
TALEPLERİNİN İLETİLMESİNE İLİŞKİN AVRUPA SÖZLEŞMESİNE EK PROTOKOLÜN
ONAYLANMASININ UYGUN BULUNDUĞUNA DAİR 
KANUN
TASARISI
MADDE 1. - 4-5 Ekim 2001 tarihlerinde
Moskova'da düzenlenen 24 üncü Avrupa Konseyi Adalet Bakanları Konferansı
sırasında Türkiye Cumhuriyeti adına imzalanan "Adlî Yardım Taleplerinin
İletilmesine İlişkin Avrupa Sözleşmesine Ek Protokol"ün onaylanması uygun
bulunmuştur.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
2 nci maddeyi okutuyorum:
MADDE 2. - Bu Kanun yayımı tarihinde
yürürlüğe girer.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
3 üncü maddeyi okutuyorum:
MADDE 3. - Bu Kanun hükümlerini Bakanlar
Kurulu yürütür.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
Sayın milletvekilleri, tasarının tümü
açıkoylamaya tabidir. 
Açıkoylamanın şekli hakkında Genel Kurulun
kararını alacağım.
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama için 1 dakika süre vereceğim. Bu
süre içerisinde sisteme giremeyen üyelerin teknik personelden yardım
istemelerini, bu yardıma rağmen de sisteme giremeyen üyelerin, oy pusulalarını,
oylama için öngörülen 1 dakikalık süre içerisinde Başkanlığa ulaştırmalarını
rica ediyorum.
Ayrıca, vekâleten oy kullanacak sayın
bakanlar var ise, hangi bakana vekâleten oy kullandığını, oyunun rengini ve
kendisinin ad ve soyadı ile imzasını da taşıyan oy pusulasını, yine, oylama
için öngörülen 1 dakikalık süre içerisinde Başkanlığa ulaştırmalarını rica
ediyorum.
Oylama işlemini başlatıyorum.
(Elektronik cihazla oylama yapıldı)
BAŞKAN - Adlî Yardım Taleplerinin
İletilmesine İlişkin Avrupa Sözleşmesine Ek Protokolün Onaylanmasının Uygun
Bulunduğuna Dair Kanun Tasarısının açıkoylama sonucunu açıklıyorum: 
Kullanılan oy sayısı : 186
Kabul : 186 (xx)
Böylece, kanun tasarısı kabul edilmiş ve
kanunlaşmıştır; hayırlı ve uğurlu olmasını temenni ediyorum. 
Türkiye Cumhuriyeti Hükümeti ile Cezayir
Demokratik Halk Cumhuriyeti Hükümeti Arasında Enerji Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu raporunun müzakeresine başlıyoruz.
17. -
Türkiye Cumhuriyeti Hükümeti ile Cezayir Demokratik Halk Cumhuriyeti Hükümeti
Arasında Enerji Alanında İşbirliği Anlaşmasının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu (1/813) (S. Sayısı: 630) (x)
BAŞKAN - Komisyon ve Hükümet yerinde.
Komisyon raporu 630 sıra sayısıyla
bastırılıp dağıtılmıştır.
Tasarının tümü üzerinde söz talebi?.. Yok.
Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.
1 inci maddeyi okutuyorum:
TÜRKİYE
CUMHURİYETİ HÜKÜMETİ İLE CEZAYİR DEMOKRATİK HALK CUMHURİYETİ HÜKÜMETİ ARASINDA
ENERJİ ALANINDA İŞBİRLİĞİ ANLAŞMASININ ONAYLANMASININ UYGUN BULUNDUĞUNA DAİR
KANUN TASARISI
MADDE 1. - 3 Temmuz 2002 tarihinde
Ankara'da imzalanan "Türkiye Cumhuriyeti Hükümeti ile Cezayir Demokratik
Halk Cumhuriyeti Hükümeti Arasında Enerji Alanında İşbirliği Anlaşması"nın
onaylanması uygun bulunmuştur.
BAŞKAN - Maddeyi oylarınıza sunuyorum:
Kabul edenler... Etmeyenler... Kabul edilmiştir.
2 nci maddeyi okutuyorum:
MADDE 2. - Bu Kanun yayımı tarihinde
yürürlüğe girer.
BAŞKAN - Maddeyi oylarınıza sunuyorum:
Kabul edenler... Etmeyenler... Kabul edilmiştir.
3 üncü maddeyi okutuyorum:
MADDE 3. - Bu Kanun hükümlerini Bakanlar
Kurulu yürütür.
BAŞKAN - Maddeyi oylarınıza sunuyorum:
Kabul edenler... Etmeyenler... Kabul edilmiştir.
Sayın milletvekilleri, tasarının tümü
açıkoylamaya tabidir. 
Açıkoylamanın şekli hakkında Genel Kurulun
kararını alacağım. 
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir. 
Oylama için 1 dakika süre vereceğim. Bu
süre içerisinde sisteme giremeyen üyelerin teknik personelden yardım
istemelerini; bu yardıma rağmen de sisteme giremeyen üyelerin, oy pusulalarını,
oylama için öngörülen 1 dakikalık süre içerisinde Başkanlığa ulaştırmalarını
rica ediyorum.
Ayrıca, vekâleten oy kullanacak sayın
bakanlar var ise, hangi bakana vekâleten oy kullandığını, oyunun rengini ve
kendisinin ad ve soyadı ile imzasını da taşıyan oy pusulasını, yine, oylama
için öngörülen 1 dakikalık süre içerisinde Başkanlığa ulaştırmalarını rica
ediyorum.
Oylama işlemini başlatıyorum.
(Elektronik cihazla oylama yapıldı)
BAŞKAN - Türkiye Cumhuriyeti Hükümeti ile
Cezayir Demokratik Halk Cumhuriyeti Hükümeti Arasında Enerji Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısının açıkoylama
sonucu açıklıyorum:
Kullanılan oy sayısı : 185 
Kabul : 185 (x)
Tasarı kabul edilmiş ve kanunlaşmıştır;
hayırlı ve uğurlu olmasını temenni ediyorum. 
Kimberley Süreci Sertifika Sistemine
Katılmamızın Uygun Bulunduğuna Dair Kanun Tasarısı ile Dışişleri Komisyonu raporunun müzakeresine başlıyoruz. 
18. -
Kimberley Süreci Sertifika Sistemine Katılmamızın Uygun Bulunduğuna Dair Kanun
Tasarısı ile Dışişleri Komisyonu Raporu (1/816) (S. Sayısı: 631) (xx)
BAŞKAN - Komisyon ve Hükümet yerinde. 
Komisyon raporu 631 sıra sayısıyla bastırıp
dağıtılmıştır. 
Tasarının tümü üzerinde söz talebi?.. Yok.
Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir. 
1 inci maddeyi okutuyorum: 
KİMBERLEY
SÜRECİ SERTİFİKA SİSTEMİNE KATILMAMIZIN UYGUN 
BULUNDUĞUNA
DAİR KANUN TASARISI
MADDE 1. - 5 Kasım 2002 tarihli
"Interlaken Deklarasyonu" ile oluşturulan "Kimberley Süreci Sertifika Sistemi"ne katılmamız
uygun bulunmuştur.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
2 nci maddeyi okutuyorum:
MADDE 2. - Bu Kanun yayımı tarihinde
yürürlüğe girer.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
3 üncü maddeyi okutuyorum:
MADDE 3. - Bu Kanun hükümlerini Bakanlar
Kurulu yürütür.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
Tasarının tümü açıkoylamaya tabidir. 
Açıkoylamanın şekli hakkında Genel Kurulun
kararını alacağım.
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama için 1 dakika süre veriyorum ve
oylama işlemini başlatıyorum.
(Elektronik cihazla oylama yapıldı)
BAŞKAN - Kimberley Süreci Sertifika
Sistemine Katılmamızın Uygun Bulunduğuna Dair Kanun Tasarısının açıkoylama
sonucunu açıklıyorum: 
Kullanılan oy sayısı : 186
Kabul : 186 (xxx)
Tasarı kabul edilmiş ve kanunlaşmıştır;
hayırlı ve uğurlu olmasını temenni ediyorum.
Türkiye Cumhuriyeti Hükümeti ile Karadeniz
Liman Devleti Kontrolü Sekretaryası Arasında Yönetim Merkezi Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
raporunun müzakeresine başlıyoruz.
19. -
Türkiye Cumhuriyeti Hükümeti ile Karadeniz Liman Devleti Kontrolü Sekretaryası
Arasında Yönetim Merkezi Anlaşmasının Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/808) (S.Sayısı: 655) (x)
BAŞKAN - Komisyon ve Hükümet yerinde.
Komisyon raporu 655 sıra sayısıyla
bastırılıp dağıtılmıştır.
Tasarının tümü üzerinde söz talebi?.. Yok.
Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.
1 inci maddeyi okutuyorum:
TÜRKİYE
CUMHURİYETİ HÜKÜMETİ İLE KARADENİZ LİMAN DEVLETİ
KONTROLÜ
SEKRETARYASI ARASINDA YÖNETİM MERKEZİ ANLAŞMASININ 
ONAYLANMASININ
UYGUN BULUNDUĞUNA DAİR KANUN TASARISI
MADDE 1. - 18 Kasım 2003 tarihinde
Ankara'da imzalanan "Türkiye Cumhuriyeti Hükümeti ile Karadeniz Liman
Devleti Kontrolü Sekretaryası Arasında Yönetim Merkezi Anlaşması"nın
onaylanması uygun bulunmuştur.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
2 nci maddeyi okutuyorum:
MADDE 2. - Bu Kanun yayımı tarihinde
yürürlüğe girer.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
3 üncü maddeyi okutuyorum:
MADDE 3. - Bu Kanun hükümlerini Bakanlar
Kurulu yürütür.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
Sayın milletvekilleri, tasarının tümü
açıkoylamaya tabidir. 
Açıkoylamanın şekli hakkında Genel Kurulun
kararını alacağım.
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama için 1 dakika süre veriyorum ve
oylama işlemini başlatıyorum.
(Elektronik cihazla oylama yapıldı)
BAŞKAN - Türkiye Cumhuriyeti Hükümeti ile
Karadeniz Liman Devleti Kontrolü Sekreteryası Arasında Yönetim Merkezi
Anlaşmasının Onaylanmasının Uygun Bulunduğuna Dair Kanun Tasarısının yapılan
açıkoylama sonucunu açıklıyorum: 
Kullanılan oy sayısı : 185
Kabul  : 185 (xx)
Böylece, kanun tasarısı kabul edilmiş ve
kanunlaşmıştır; hayırlı ve uğurlu olmasını temenni ediyorum. 
Türkiye Cumhuriyeti Hükümeti ile Slovenya
Cumhuriyeti Hükümeti Arasında Örgütlü Suçlar, Uyuşturucu Madde Kaçakçılığı,
Uluslararası Terörizm ve Diğer Ciddî Suçlarla Mücadelede İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve İçişleri ve Dışişleri
Komisyonları raporlarının müzakeresine başlıyoruz. 
20. -
Türkiye Cumhuriyeti Hükümeti ile Slovenya Cumhuriyeti Hükümeti Arasında Örgütlü
Suçlar, Uyuşturucu Madde Kaçakçılığı, Uluslararası Terörizm ve Diğer Ciddî
Suçlarla Mücadelede İşbirliği Anlaşmasının Onaylanmasının Uygun Bulunduğuna
Dair Kanun Tasarısı ve İçişleri ve Dışişleri Komisyonları Raporları (1/810)
(S.Sayısı: 656) (x)
BAŞKAN - Komisyon ve Hükümet yerinde.
Komisyon raporu 656 sıra sayısıyla
bastırılıp dağıtılmıştır. 
Tasarının tümü üzerinde söz talebi?.. Yok.

Tasarının maddelerine geçilmesini
oylarınıza sunuyorum: Kabul edenler... Kabul etmeyenler... Kabul edilmiştir. 
1 inci maddeyi okutuyorum: 
TÜRKİYE CUMHURİYETİ HÜKÜMETİ İLE SLOVENYA CUMHURİYETİ
HÜKÜMETİ ARASINDA ÖRGÜTLÜ SUÇLAR,
UYUŞTURUCU MADDE KAÇAKÇILIĞI, ULUSLARARASI 
TERÖRİZM VE DİĞER CİDDİ SUÇLARLA MÜCADELEDE İŞBİRLİĞİ
ANLAŞMASININ
ONAYLANMASININ
UYGUN BULUNDUĞUNA DAİR KANUN TASARISI
MADDE 1. - 8 Nisan 2004 tarihinde
Ankara'da imzalanan "Türkiye Cumhuriyeti Hükümeti ile Slovenya Cumhuriyeti
Hükümeti Arasında Örgütlü Suçlar, Uyuşturucu Madde Kaçakçılığı, Uluslararası
Terörizm ve Diğer Ciddi Suçlarla Mücadelede İşbirliği Anlaşması"nın
onaylanması uygun bulunmuştur.
BAŞKAN - Maddeyi oylarınıza sunuyorum:
Kabul edenler.. Kabul etmeyenler... Kabul edilmiştir. 
2 nci maddeyi okutuyorum: 
MADDE 2. - Bu Kanun yayımı tarihinde
yürürlüğe girer.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir. 
3 üncü maddeyi okutuyorum: 
MADDE 3. - Bu Kanun hükümlerini Bakanlar
Kurulu yürütür
BAŞKAN - Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
Sayın milletvekilleri, tasarının tümü
açıkoylamaya tabidir. 
Açıkoylamanın şekli hakkında Genel Kurulun
kararını alacağım.
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama için 1 dakika süre veriyorum ve
oylama işlemini başlatıyorum.
(Elektronik cihazla oylama yapıldı)
BAŞKAN - Türkiye Cumhuriyeti Hükümeti ile
Slovenya Cumhuriyeti Hükümeti Arasında Örgütlü Suçlar, Uyuşturucu Madde
Kaçakçılığı, Uluslararası Terörizm ve Diğer Ciddî Suçlarla Mücadelede İşbirliği
Anlaşmasının Onaylanmasının Uygun Bulunduğuna Dair Kanun Tasarısının açıkoylama
sonucunu açıklıyorum:
Kullanılan oy sayısı :186
Kabul :186 (x)
Tasarı kabul edilmiş ve kanunlaşmıştır;
hayırlı ve uğurlu olmasını temenni ediyorum.
Avrupa Birliği ile Türkiye Cumhuriyeti
Arasında Türkiye Cumhuriyetinin Makedonya Eski Yugoslav Cumhuriyetindeki Avrupa
Birliği Kuvvetine Katılımına İlişkin Anlaşma ve Buna Bağlı Malî Düzenlemenin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
raporunun müzakerelerine başlıyoruz.
21. -
Avrupa Birliği ile Türkiye Cumhuriyeti Arasında Türkiye Cumhuriyetinin
Makedonya Eski Yugoslav Cumhuriyetindeki Avrupa Birliği Kuvvetine Katılımına
İlişkin Anlaşma ve Buna Bağlı Malî Düzenlemenin Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/814)
(S.Sayısı: 657) (xx)
BAŞKAN - Komisyon ve Hükümet yerinde.
Komisyon raporu 657 sıra sayısıyla
bastırılıp dağıtılmıştır.
Tasarının tümü üzerinde söz talebi?.. Yok
Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.
1 inci maddeyi okutuyorum:
AVRUPA BİRLİĞİ İLE TÜRKİYE CUMHURİYETİ ARASINDA TÜRKİYE
CUMHURİYETİNİN MAKEDONYA ESKİ YUGOSLAV CUMHURİYETİNDEKİ AVRUPA BİRLİĞİ
KUVVETİNE KATILIMINA İLİŞKİN ANLAŞMA VE BUNA BAĞLI MALÎ DÜZENLEMENİN
ONAYLANMASININ 
UYGUN
BULUNDUĞUNA DAİR KANUN TASARISI
MADDE 1. - 4 Eylül 2003 tarihinde
Brüksel'de imzalanan "Avrupa Birliği ile Türkiye Cumhuriyeti Arasında
Türkiye Cumhuriyeti'nin Makedonya Eski Yugoslav Cumhuriyeti'ndeki Avrupa
Birliği Kuvvetine Katılımına İlişkin Anlaşma" ve buna bağlı "Malî
Düzenleme"nin onaylanması uygun bulunmuştur.
BAŞKAN -Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
2 nci maddeyi okutuyorum:
MADDE 2. - Bu Kanun yayımı tarihinde
yürürlüğe girer.
BAŞKAN -Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
3 üncü maddeyi okutuyorum:
MADDE 3. - Bu Kanun hükümlerini Bakanlar
Kurulu yürütür.
BAŞKAN -Maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
Sayın milletvekilleri, tasarının tümü
açıkoylamaya tabidir.
Açıkoylamanın şekli hakkında Genel Kurulun
kararını alacağım. 
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama için 1 dakikalık süre veriyorum ve
oylama işlemini başlatıyorum.
(Elektronik cihazla oylama yapıldı)
BAŞKAN - Sayın milletvekilleri, Avrupa
Birliği ile Türkiye Cumhuriyeti Arasında Türkiye Cumhuriyetinin Makedonya Eski
Yugoslav Cumhuriyetindeki Avrupa Birliği Kuvvetine Katılımına İlişkin Anlaşma
ve Buna Bağlı Malî Düzenlemenin Onaylanmasının Uygun Bulunduğuna Dair Kanun
Tasarısının açıkoylama sonucu açıklıyorum:
Kullanılan oy sayısı :185
Kabul :185 (x)
Böylece, tasarı kabul edilmiş ve
kanunlaşmıştır; hayırlı ve uğurlu olmasını temenni ediyorum.
Türkiye Cumhuriyeti ile Fas Krallığı
Arasındaki Serbest Ticaret Anlaşmasının Onaylanmasının Uygun Bulunduğuna Dair
Kanun Tasarısı ve Dışişleri Komisyonu raporunun müzakeresine başlayacağız.
22. -
Türkiye Cumhuriyeti ile Fas Krallığı Arasındaki Serbest Ticaret Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/814) (S.Sayısı: 658)(xx)
BAŞKAN - Komisyon?.. Yok.
Sayın milletvekilleri, Komisyonun
bulunamayacağı anlaşıldığından, kanun tasarı ve tekliflerini sırasıyla görüşmek
için, 21 Ekim 2004 Perşembe günü saat 15.00'te toplanmak üzere, birleşimi
kapatıyorum.

Kapanma
Saati : 18.00




