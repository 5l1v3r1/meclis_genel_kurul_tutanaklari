



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 58’inci
Birleşim
 19
Şubat 2015 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ağrı Milletvekili Ekrem Çelebi’nin, Ağrı ilinde
yapılan yatırımlara ilişkin gündem dışı konuşması
2.- Gaziantep Milletvekili Ali Serindağ’ın, Gaziantep
ilinin sorunlarına ilişkin gündem dışı konuşması
3.- Kahramanmaraş Milletvekili Mesut Dedeoğlu’nun, Kahramanmaraş
ilinin sorunlarına ilişkin gündem dışı konuşması

V.- USUL HAKKINDA GÖRÜŞMELER 
1.- Oturum Başkanı TBMM Başkan Vekili Sadık Yakut’un
Genel Kurulun açılışında yoklama yapmaması ve milletvekillerinin gündem dışı
konuşma sıralarını değiştirmesi nedeniyle tutumunun İç Tüzük hükümlerine uygun
olup olmadığı hakkında
2.- Oturum Başkanı TBMM Başkan Vekili Sadık Yakut’un,
684 sıra sayılı Kanun Tasarısı’nın görüşmelerine devam edilmesi yönündeki
tutumunun İç Tüzük hükümlerine uygun olup olmadığı hakkında
3.- Oturum Başkanı TBMM Başkan Vekili Sadık Yakut’un,
684 sıra sayılı Kanun Tasarısı’nın Anayasa’ya aykırılığı iddiasıyla Komisyona
iade edilmesine gerek olmadığı yönündeki tutumunun İç Tüzük hükümlerine uygun
olup olmadığı hakkında
4.- Oturum Başkanı TBMM Başkan Vekili Sadık Yakut’un
(2/1579) esas numaralı Kanun Teklifi’ni geri çekme önergesinin oylamasının
tekrarındaki tutumunun İç Tüzük hükümlerine uygun olup olmadığı hakkında 
5.- Oturum Başkanı TBMM Başkan Vekili Sadık Yakut’un,
(2/1632) esas numaralı Kanun Teklifi’ni geri çekme önergesinin oylamasının
tekrarındaki tutumunun İç Tüzük hükümlerine uygun olup olmadığı hakkında

VI.- SATAŞMALARA İLİŞKİN KONUŞMALAR
1.- Bingöl Milletvekili İdris Baluken’in, Kayseri
Milletvekili Yusuf Halaçoğlu’nun usul görüşmesi üzerinde yaptığı konuşması
sırasında HDP Grubuna sataşması nedeniyle konuşması
2.- Kayseri Milletvekili Yusuf Halaçoğlu’nun, Bingöl
Milletvekili İdris Baluken’in sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
3.- Ankara Milletvekili Levent Gök’ün, Şırnak
Milletvekili Faysal Sarıyıldız’ın HDP grup önerisi üzerinde yaptığı konuşması
sırasında CHP Grubuna sataşması nedeniyle konuşması
4.- Adana Milletvekili Seyfettin Yılmaz’ın, Isparta
Milletvekili Recep Özel’in MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
5.- Sinop Milletvekili Engin Altay’ın, Isparta
Milletvekili Recep Özel’in MHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
6.- Isparta Milletvekili S. Nevzat Korkmaz’ın, Isparta
Milletvekili Recep Özel’in MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
7.- Kütahya Milletvekili Alim Işık’ın, Isparta
Milletvekili Recep Özel’in MHP grup önerisi üzerinde yaptığı konuşması
sırasında şahsına sataşması nedeniyle konuşması
8.- Amasya Milletvekili Mehmet Naci Bostancı’nın, Adana
Milletvekili Seyfettin Yılmaz’ın sataşma nedeniyle yaptığı konuşması sırasında
AK PARTİ Grup Başkanına sataşması nedeniyle konuşması
9.- Adana Milletvekili Seyfettin Yılmaz’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
10.- Konya Milletvekili Faruk Bal’ın, Kırıkkale
Milletvekili Ramazan Can’ın MHP grup önerisi üzerinde yaptığı konuşması
sırasında şahsına ve Milliyetçi Hareket Partisine sataşması nedeniyle konuşması
11.- Isparta Milletvekili S. Nevzat Korkmaz’ın,
Kırıkkale Milletvekili Ramazan Can’ın MHP grup önerisi üzerinde yaptığı
konuşması sırasında şahsına sataşması nedeniyle konuşması
12.- Bingöl Milletvekili İdris Baluken’in, Amasya
Milletvekili Mehmet Naci Bostancı’nın CHP grup önerisi üzerinde yaptığı konuşması
sırasında HDP Grubuna sataşması nedeniyle konuşması
13.- Erzincan Milletvekili Muharrem Işık’ın, Amasya
Milletvekili Mehmet Naci Bostancı’nın CHP grup önerisi üzerindeki yaptığı
konuşması sırasında şahsına sataşması nedeniyle konuşması
14.- İstanbul Milletvekili Mehmet Akif Hamzaçebi’nin,
Adıyaman Milletvekili Ahmet Aydın’ın yaptığı açıklaması sırasında şahsına
sataşması nedeniyle konuşması
15.- Adıyaman Milletvekili Ahmet Aydın’ın, İstanbul
Milletvekili Mehmet Akif Hamzaçebi’nin sataşma nedeniyle yaptığı konuşması
sırasında AK PARTİ Grup Başkanına sataşması nedeniyle konuşması
16.- İstanbul Milletvekili Mehmet Akif Hamzaçebi’nin,
Adıyaman Milletvekili Ahmet Aydın’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
17.- Gaziantep Milletvekili Ali Serindağ’ın, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
şahsına sataşması nedeniyle konuşması
18.- İstanbul Milletvekili Mustafa Sezgin
Tanrıkulu’nun, Oturum Başkanı TBMM Başkan Vekili Sadık Yakut’un sarf ettiği
bazı ifadeleri sırasında şahsına sataşması nedeniyle konuşması
19.- Bingöl Milletvekili İdris Baluken’in, Konya
Milletvekili Faruk Bal’ın usul görüşmesi üzerinde yaptığı konuşması sırasında
Halkların Demokratik Partisine sataşması nedeniyle konuşması

VII.- BAŞKANLIĞIN GENEL KURULA SUNUŞLARI 
A) Tezkereler
1.- Türkiye Büyük Millet Meclisi Başkanlığının, 1915
olaylarının 100’üncü yıl dönümüne ilişkin parlamenter diplomasi faaliyetleri
çerçevesinde İtalya’ya resmî bir ziyaret gerçekleştirmesi Genel Kurulun
15/1/2015 tarihli 43’üncü Birleşiminde kabul edilen heyeti oluşturmak üzere
belirlenen isimlere ilişkin tezkeresi (3/1703)
B) Meclis Araştırması Önergeleri
1.- Konya Milletvekili Atilla Kart ve 21
milletvekilinin, Milli Piyango İdaresi sorumluluğunda yapılan bahis oyunlarında
haksız kazanç sağlandığı iddialarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1212)
2.- Antalya Milletvekili Gürkut Acar ve 28
milletvekilinin, Tanık Koruma Kanunu'nun uygulama sonuçlarının ve gizli tanık
uygulamasında karşılaşılan sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1213)
3.- Kars Milletvekili Mülkiye Birtane ve 21
milletvekilinin, cezaevlerinde süresiz, dönüşümsüz açlık grevi eylemine devam
eden siyasi tutsakların sağlık durumlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1214)
C) Önergeler
1.- İstanbul Milletvekili Mahmut Tanal’ın, 684 sıra
sayılı Kanun Tasarısı’nda yer alan (2/422) esas numaralı Kanun Teklifi’ni geri
çektiğine ilişkin önergesi (4/239)
2.- İstanbul Milletvekili Mustafa Sezgin Tanrıkulu’nun,
684 sıra sayılı Kanun Tasarısı’nda yer alan (2/2469) esas numaralı Kanun
Teklifi’ni geri çektiğine ilişkin önergesi (4/240)
3.- Adana Milletvekili Osman Faruk Loğoğlu’nun, 684
sıra sayılı Kanun Tasarısı’nda yer alan (2/1579) esas numaralı Kanun Teklifi’ni
geri çektiğine ilişkin önergesi (4/241)
4.- Mersin Milletvekili Ertuğrul Kürkcü’nün, 684 sıra
sayılı Kanun Tasarısı’nda yer alan (2/1632) esas numaralı Kanun Teklifi’ni geri
çektiğine ilişkin önergesi (4/235)

VIII.- AÇIKLAMALAR
1.- Şırnak Milletvekili Hasip Kaplan’ın, Başkanlık
Divanının, milletvekillerinin birbirlerine şiddet uygulamamaları konusunda
uyarma görevi olduğuna ilişkin açıklaması
2.- İstanbul Milletvekili Mahmut Tanal’ın, Ulaştırma,
Denizcilik ve Haberleşme Bakanlığının, kar yağışı nedeniyle kapanan yollarla
ilgili vatandaşın mağduriyetini gidermesini istirham ettiğine ilşkin açıklaması
3.- Ankara Milletvekili Levent Gök’ün, Amasya
Milletvekili Mehmet Naci Bostancı’nın CHP grup önerisi üzerinde yaptığı
konuşmasındaki bazı ifadelerine ilişkin açıklaması
4.- Bingöl Milletvekili İdris Baluken’in, Süleyman Şah
Türbesi’nde IŞİD’in Türk askerlerini rehin aldığına dair haberlerle ilgili
Hükûmetin bilgi vermesi gerektiğine ilişkin açıklaması
5.- Ankara Milletvekili Levent Gök’ün, Kırıkkale
Milletvekili Oğuz Kağan Köksal’ın CHP grup önerisi üzerinde yaptığı
konuşmasındaki bazı ifadelerine ilişkin açıklaması
6.- İstanbul Milletvekili Mehmet Akif Hamzaçebi’nin,
684 sıra sayılı Kanun Tasarısı’nın Anayasa ve İç Tüzük hükümlerine aykırı
olduğuna ve bu nedenle görüşülmesinin mümkün olmadığına ilişkin açıklaması
7.- Bingöl Milletvekili İdris Baluken’in, 684 sıra
sayılı Kanun Tasarısı’nın Anayasa ve İç Tüzük hükümlerine aykırı olduğuna ve bu
nedenle görüşülmesinin mümkün olmadığına ilişkin açıklaması
8.- İzmir Milletvekili Oktay Vural’ın, 684 sıra sayılı
Kanun Tasarısı’nın Anayasa ve İç Tüzük hükümlerine aykırı olduğuna ve bu
nedenle görüşülmesinin mümkün olmadığına ilişkin açıklaması
9.- Şırnak Milletvekili Hasip Kaplan’ın, 684 sıra
sayılı Kanun Tasarısı’nın Anayasa ve İç Tüzük hükümlerine aykırı olduğuna ve bu
nedenle görüşülmesinin mümkün olmadığına ilişkin açıklaması
10.- Konya Milletvekili Faruk Bal’ın, 684 sıra sayılı
Kanun Tasarısı’nın Anayasa ve İç Tüzük hükümlerine aykırı olduğuna ve bu
nedenle görüşülmesinin mümkün olmadığına ilişkin açıklaması
11.- İstanbul Milletvekili Mustafa Sezgin
Tanrıkulu’nun, 684 sıra sayılı Kanun Tasarısı ile kendi kanun teklifinin
birleştirilmesini kabul etmediğine ilişkin açıklaması
12.- İstanbul Milletvekili Mahmut Tanal’ın, 684 sıra
sayılı Kanun Tasarısı ile birleştirilen kanun teklifini geri çekmek istediğine
ilişkin açıklaması
13.- Adıyaman Milletvekili Ahmet Aydın’ın, 684 sıra
sayılı Kanun Tasarısı’nın Anayasa ve İç Tüzük hükümlerine aykırı olmadığına
ilişkin açıklaması
14.- Erzurum Milletvekili Oktay Öztürk’ün, 684 sıra
sayılı Kanun Tasarısı’nın Adalet Komisyonunda da görüşülmesi gerektiğine
ilişkin açıklaması
15.- İzmir Milletvekili Ertuğrul Günay’ın, 684 sıra
sayılı Kanun Tasarısı’nın Anayasa Komisyonu ile Adalet Komisyonunda yeniden
mütalaa edilmesi gerektiğine ilişkin açıklaması
16.- Bingöl Milletvekili İdris Baluken’nin, Adıyaman
Milletvekili Ahmet Aydın’ın sataşma nedeniyle yaptığı konuşmasındaki bazı
ifadelerine ilişkin açıklaması
17.- İçişleri Komisyonu Başkanı Mehmet Ersoy’un,
İçişleri Komisyonunun, 684 sıra sayılı Kanun Tasarısı’yla ilgili çalışmalarını
İç Tüzük hükümlerine uygun bir şekilde yürüttüğüne ilişkin açıklaması
18.- Sinop Milletvekili Engin Altay’ın, Süleyman Şah
Türbesi’nde IŞİD’in Türk askerlerini rehin aldığına dair haberlerle ilgili
Hükûmetin bilgi vermesi gerektiğine ilişkin açıklaması
19.- İçişleri Bakanı Efkan Ala’nın, Bingöl Milletvekili
İdris Baluken ile Sinop Milletvekili Engin Altay’ın yaptıkları
açıklamalarındaki bazı ifadelerine ilişkin açıklaması
20.- Bingöl Milletvekili İdris Baluken’in, İçişleri
Bakanı Efkan Ala’nın yaptığı açıklamasındaki bazı ifadelerine ilişkin
açıklaması
21.- İstanbul Milletvekili Mehmet Akif Hamzaçebi’nin,
İçişleri Bakanı Efkan Ala’nın yaptığı açıklamasındaki bazı ifadelerine ilişkin
açıklaması
22.- Sinop Milletvekili Engin Altay’ın, İçişleri Bakanı
Efkan Ala’nın yaptığı açıklamasındaki bazı ifadelerine ilişkin açıklaması
23.- İstanbul Milletvekili Mehmet Akif Hamzaçebi’nin,
684 sıra sayılı Kanun Tasarısı’nın görüşmelerine Genel Kurul salonunda yaşanan
olaylardan sonra devam edilmesinin mümkün olmadığına ilişkin açıklaması
24.- Kahramanmaraş Milletvekili Mahir Ünal’ın, İstanbul
Milletvekili Mehmet Akif Hamzaçebi’nin yaptığı açıklamasındaki bazı ifadelerine
ilişkin açıklaması
25.- Bingöl Milletvekili İdris Baluken’in, 684 sıra
sayılı Kanun Tasarısı’nın görüşmelerine Genel Kurul salonunda yaşanan
olaylardan sonra devam edilmesinin mümkün olmadığına ilişkin açıklaması
26.- İstanbul Milletvekili Mehmet Akif Hamzaçebi’nin,
Genel Kurul salonunda yaşanan olaylar nedeniyle İç Tüzük’ün 68’inci maddesinin
uygulanması gerektiğine ilişkin açıklaması
27.- İzmir Milletvekili Oktay Vural’ın, Genel Kurul
salonunda yaşanan olaylar nedeniyle İç Tüzük’ün 68’inci maddesinin uygulanması
gerektiğine ilişkin açıklaması
28.- Bingöl Milletvekili İdris Baluken’in, Genel Kurul
salonunda yaşanan olaylar nedeniyle İç Tüzük’ün 68’inci maddesinin uygulanması
gerektiğine ilişkin açıklaması
29.- Adıyaman Milletvekili Ahmet Aydın’ın, İstanbul
Milletvekili Mehmet Akif Hamzaçebi, İzmir Milletvekili Oktay Vural ile Bingöl
Milletvekili İdris Baluken’in yaptıkları açıklamalarındaki bazı ifadelerine
ilişkin açıklaması
30.- İstanbul Milletvekili Mehmet Akif Hamzaçebi’nin,
Genel Kurul salonundaki kavganın çıkmasına AK PARTİ Grup Başkan Vekilinin neden
olduğuna ve İç Tüzük’ün 68’inci maddesinin uygulanması gerektiğine ilişkin
açıklaması
31.- Şırnak Milletvekili Hasip Kaplan’ın, Genel Kurul
salonunda can güvenliği kalmadığı için çalışmalara son verilmesi gerektiğine
ilişkin açıklaması
32.- Kahramanmaraş Milletvekili Mahir Ünal’ın, İstanbul
Milletvekili Mehmet Akif Hamzaçebi’nin yaptığı açıklamasındaki bazı ifadelerine
ilişkin açıklaması
33.- İstanbul Milletvekili Mustafa Sezgin
Tanrıkulu’nun, Kahramanmaraş Milletvekili Mahir Ünal’ın yaptığı açıklamasındaki
bazı ifadelerine ilişkin açıklaması
34.- İzmir Milletvekili Oktay Vural’ın, (2/1579) ve
(2/1632) esas numaralı Kanun Tekliflerini geri çekme önergelerinin oylanması
sırasındaki taleplerinin yerine getirilmediğine ilişkin açıklaması
35.- İstanbul Milletvekili Mehmet Akif Hamzaçebi’nin,
Oturum Başkanı TBMM Başkan Vekili Sadık Yakut’un, açılması takdirinde olan usul
tartışmasını açması, takdirinde olmayan usul tartışmasını açmaması ile
Başkanlık Divanında bulunan kâtip üyenin yuhalanmasına sessiz kalınmasına
ilişkin açıklaması

IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut’un,
Başkanlık Divanı olarak, Genel Kurulda milletvekilleri arasında fiilî
kalkışmayı tasvip etmediklerine ve kınadıklarına ilişkin konuşması 
2.- Oturum Başkanı TBMM Başkan Vekili Sadık Yakut’un,
684 sıra sayılı Kanun Tasarısı’nın görüşmelerine başlamadan önce Anayasa’ya
aykırılık iddialarının görüşülmesinin İç Tüzük’e uygun olmadığına, tali
komisyonlarda görüşülmemesinin esas komisyonun raporunu hazırlamasına engel
olmadığına ve tasarının görüşmelerine devam edileceğine ilişkin konuşması
3.- Oturum Başkanı TBMM Başkan Vekili Sadık Yakut’un,
(2/1579) ve (2/1632) esas numaralı Kanun Tekliflerini geri çekme önergelerinin
oylamasının tekrar edileceğine ilişkin konuşması 

X.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Bingöl
Milletvekili İdris Baluken tarafından, Türkiye’de çocuk ölümlerinin tüm
boyutlarıyla araştırılması amacıyla 11/7/2014 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 19 Şubat 2015 Perşembe günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi
2.-MHP Grubunun, Grup Başkan Vekili İzmir Milletvekili
Oktay Vural ile Grup Başkan Vekili Kayseri Milletvekili Yusuf Halaçoğlu
tarafından, vatandaşların kamu hizmetine girme hakkının objektif esaslara göre
kullanılmasını temin amacıyla oluşturulan Kamu Personeli Seçme Sınavı (KPSS)
dışında ve bu sınavın dolanılması suretiyle kamu kurum ve kuruluşlarına
yerleştirilmesinde subjektif tercih ve kayırmalar ile KPSS sınav sonuçlarına
göre yerleştirmelerin kamuoyunda ve sınava giren vatandaşların nezdinde
oluşturduğu kuşkuların giderilmesi, kamu görevlerinde işe alım ve yükselmede
tercihlerin tespiti ve alınması gereken önlemlerin belirlenmesi amacıyla
9/12/2014 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 19 Şubat 2015 Perşembe günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi



3.- CHP Grubunun, Erzincan Milletvekili Muharrem Işık
ve 22 milletvekili tarafından, Gezi Parkı protestolarında vatandaşlara saldıran
grubun araştırılarak alınması gereken önlemlerin belirlenmesi amacıyla
3/10/2013 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 19 Şubat 2015 Perşembe günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi 

XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Hükümeti ile Belçika Krallığı
Arasında Diplomatik ve Konsüler Personelin Belirli Yakınlarının Kazanç Getirici
Bir İşte Çalışmalarına Olanak Sağlayan Anlaşmanın Onaylanmasının Uygun
Bulunduğuna Dair Kanun Tasarısı ile Dışişleri Komisyonu Raporu (1/341) (S.
Sayısı: 281) 
2.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
3.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287) 
4.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
5.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
6.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684) 

XII.- OYLAMALAR
1.- (S. Sayısı: 281) Türkiye Cumhuriyeti Hükümeti ile
Belçika Krallığı Arasında Diplomatik ve Konsüler Personelin Belirli
Yakınlarının Kazanç Getirici Bir İşte Çalışmalarına Olanak Sağlayan Anlaşmanın Onaylanmasının
Uygun Bulunduğuna Dair Kanun Tasarısı’nın oylaması


XIII.- YAZILI SORULAR VE CEVAPLARI
1.- Ankara Milletvekili Özcan Yeniçeri'nin, Bakanlık
ile bağlı kurum ve kuruluşlar bünyesinde bulunan kiralık araçlara ilişkin
sorusu ve Gümrük ve Ticaret Bakanı Nurettin Canikli'nin cevabı (7/59275)
2.- Ankara Milletvekili Özcan Yeniçeri'nin, Bakanlık
ile bağlı kurum ve kuruluşlar tarafından satın alınan nakliye araçlarına
ilişkin sorusu ve Gümrük ve Ticaret Bakanı Nurettin Canikli'nin cevabı
(7/59276)
3.- Ankara Milletvekili Özcan Yeniçeri'nin, 2002-2014
yılları arasında ele geçirilen kaçak et miktarına ilişkin sorusu ve Gümrük ve
Ticaret Bakanı Nurettin Canikli'nin cevabı (7/59277)
4.- İstanbul Milletvekili Mustafa Sezgin Tanrıkulu'nun,
MASAK'ın TBMM Soruşturma Komisyonu için hazırladığı rapora ilişkin Başbakandan
sorusu ve Maliye Bakanı Mehmet Şimşek’in cevabı (7/59415)
5.- Manisa Milletvekili Erkan Akçay'ın, 2014'te TOBB
bütçesinden Gümrük ve Ticaret Bakanlığına aktarılan iç ticaret hizmetlerini
geliştirme payına ilişkin sorusu ve Gümrük ve Ticaret Bakanı Nurettin
Canikli'nin cevabı (7/59691)
6.- Manisa Milletvekili Erkan Akçay'ın, 2002-2015
yılları arasında Manisa'da iş yerini kapatmak zorunda kalan esnaflara ilişkin
sorusu ve Gümrük ve Ticaret Bakanı Nurettin Canikli'nin cevabı (7/59692)
19 Şubat 2015 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul) 
----0----
BAŞKAN – Türkiye Büyük Millet
Meclisinin 58’inci Birleşimini açıyorum.
Toplantı yeter sayısı vardır,
görüşmelere başlıyoruz.
LEVENT GÖK (Ankara) – Sayın Başkan,
rica ediyorum, bir oylama yaptırın yani toplantı sayısı yok. 
BAŞKAN – Gündeme geçmeden önce üç sayın
milletvekiline gündem dışı söz vereceğim. 
LEVENT GÖK (Ankara) – Sayın Başkan,
toplantı sayısı yok. Lütfen, açamazsınız. 
BAŞKAN – Sayın Gök, ilk uygulamamız
değil efendim. 
Gündem dışı ilk söz…
LEVENT GÖK (Ankara) – Sayın Başkan,
lütfen, lütfen, rica ediyorum, toplantı sayısı yok. 
BAŞKAN – Sayın Gök, lütfen…
LEVENT GÖK (Ankara) – Ama, toplantı
sayısı yok Sayın Başkan. Yani, göz göre göre… Sayın Başkanım, toplantı sayısı
yok, nasıl açıyorsunuz? Lütfen yani şimdiye kadar…
SUAT ÖNAL (Osmaniye) – Sayına bak,
sırana bak, kaç kişin var senin? 
BAŞKAN – Sayın Gök, İç Tüzük’ün 57’nci
maddesini okuyorum: “Başkan birleşimi açtıktan sonra tereddüde düşerse yoklama
yapar.” 
LEVENT GÖK (Ankara) – Sayın Başkan,
sorun kâtip üyelerinize.
BAŞKAN – Gündem dışı ilk söz…
LEVENT GÖK (Ankara) – Sayın Başkan…
BAŞKAN – Lütfen Sayın Gök…
LEVENT GÖK (Ankara) – Sayın Başkan,
lütfen yani…
BAŞKAN – Sayın Gök, başka konularda
tartışalım. Lütfen ama…
LEVENT GÖK (Ankara) – Hayır, rica
ediyorum efendim, bir yoklama yapılsın. Olur mu öyle şey? (AK PARTİ
sıralarından gürültüler) 
BAŞKAN – Açtım efendim ben. 
LEVENT GÖK (Ankara) – Olur mu öyle bir
şey? Yoklama yapmak zorundasınız. 
NAZMİ GÜR (Van) – Sayın Başkan, göz
kararıyla karar veremezsiniz, yoklama yapmanız gerekiyor. 
BAŞKAN – Gaziantep ilinin sorunları
hakkında söz isteyen…
LEVENT GÖK (Ankara) – Hayır efendim,
toplantı sayısı yokken bu olmaz. Yaparsınız…
BAŞKAN – Sayın Gök, isteğiniz ne
efendim, talebiniz nedir, ne istiyorsunuz? 
LEVENT GÖK (Ankara) – Efendim, siz
açarken bakıyorsunuz salonda yeterli sayı yok. Lütfen, toplantı sayısı arayınız.

BAŞKAN – Teşekkür ederim, ben açtım
efendim. 
LEVENT GÖK (Ankara) – Hayır efendim,
öyle “Açtım.”la olmaz bu. Olur mu?
BAŞKAN – Gaziantep ilinin sorunları
hakkında söz isteyen Gaziantep Milletvekili…
LEVENT GÖK (Ankara) – Lütfen Sayın
Başkan, yanlış yapıyorsunuz. 
RECEP ÖZEL (Isparta) – Ya, yanlışı mı
var?
BAŞKAN – Sayın Gök, İç Tüzük’ü okudum. 
LEVENT GÖK (Ankara) – Efendim, siz
lütfen Tüzük’ü uygulayınız, olmaz.
BAŞKAN – Maksat iki dakika Meclisin
açılmasını, çalışmasını geciktirmekse… 
LEVENT GÖK (Ankara) – Hayır, hayır,
efendim, lütfen… 
ÖZGÜR ÖZEL (Manisa) – Ne alakası var?
BAŞKAN - …iki dakika veririz, yoklama
yaparız. Ama bu bizim yetkimizde efendim. 
ÖZGÜR ÖZEL (Manisa) – Toplantı yeter
sayısı yok, nasıl açıyorsun? 
BAŞKAN – Ben tereddüt görmedim.
Herhangi bir… 
LEVENT GÖK (Ankara) – Efendim, siz
kâtip üyelerinizle anlaşın, ona göre bakın, olur mu öyle şey? 
BAŞKAN – Devam edin efendim, buyurun.
LEVENT GÖK (Ankara) – Sayın Başkan,
hayır… 
BAŞKAN – Gündem dışı ilk söz, Gaziantep
ilinin sorunları hakkında söz isteyen Gaziantep Milletvekili Ali Serindağ’a
aittir. 
Buyurun Sayın Serindağ. 
LEVENT GÖK (Ankara) – Kimseye söz
vermeyin Sayın Başkanım. Lütfen toplantı sayısı olsun. 
BAŞKAN – Sayın Gök, lütfen, başka
konularda söz istersiniz veririm efendim. 
LEVENT GÖK (Ankara) – Zamanı geçirmeyin
lütfen, vereceğiniz zamanı geçiriyorsunuz. 
BAŞKAN – Yetkiniz de değil efendim. 
Buyurun, oturun. 
LEVENT GÖK (Ankara) – Sayın Başkan,
hayır, toplantı sayısını isteyeceğiz. 
BAŞKAN – Sayın Gök, lütfen. 
LEVENT GÖK (Ankara) – Hayır efendim,
toplantı sayısını istiyoruz. 
BAŞKAN – Evet, Sayın Serindağ,
geliyorsanız… Yoksa ikinci konuşmayı… 
LEVENT GÖK (Ankara) – Sayın Başkan,
daha toplantı açılmadı ki. Toplantı sayısı var mı, yok mu?
BAŞKAN – Sayın Serindağ, buyurun. 
LEVENT GÖK (Ankara) – Sayın Başkan,
daha toplantıya başlamadınız. 
ÖZGÜR ÖZEL (Manisa) – Açamazsınız,
açamazsınız!
BAŞKAN – Açtım efendim ben, açtım. 
LEVENT GÖK (Ankara) – Hayır efendim.
ÖZGÜR ÖZEL (Manisa) – Yok, açamazsınız
efendim, toplantı yeter sayısı yok. Nasıl olacak?(AK PARTİ sıralarından
gürültüler)
LEVENT GÖK (Ankara) – Kâtip
üyelerinizle anlaşın, kâtip üyelerinize bir sorun lütfen.
BAŞKAN – Sayın Serindağ, geliyor
musunuz, gelmiyor musunuz efendim?
LEVENT GÖK (Ankara) – Hayır efendim,
daha toplantı başlamadı ki niye gelsin, toplantı başlamadı ki nereye gelsin? 
Sayın Başkan, lütfen, elektronik
cihazla yoklama yapalım. 
ÖZGÜR ÖZEL (Manisa) – Açamazsınız
efendim, açamazsınız!
BAŞKAN – Sayın Gök, ben oturuyorum, siz
de orada bekleyin efendim. 
Sayın Serindağ gelmiyorsa ikinci
konuşmacıya söz vereceğim. 
LEVENT GÖK (Ankara) – Olur mu öyle şey?
BAŞKAN – Sayın Serindağ, buyurun. 
Efendim, başka konularda itiraz edin. 
ÖZGÜR ÖZEL (Manisa) – Olmaz!
LEVENT GÖK (Ankara) – Sayın Başkanım, ben
çok basit, çok nazik bir öneride bulunuyorum. Toplantı sayısı için lütfen
elektronik cihazla yoklama yapınız.
BAŞKAN – Sayın Gök, benim geçmişteki
uygulamalarıma bakın, tamamen bu şekilde yaptım efendim. 
LEVENT GÖK (Ankara) – Sayın Başkanım,
sizin geçmişteki uygulamalarınızın doğru olduğu anlamına gelmez.
BAŞKAN – Bugün başka sebeplerle arayın
efendim. 
LEVENT GÖK (Ankara) – Lütfen yoklama
yapın!
BAŞKAN – Sayın Serindağ, lütfen. Sayın
Serindağ… 
ÖZGÜR ÖZEL (Manisa) – Ne yapıyorsunuz
Sayın Başkan? Böyle bir şey olabilir mi?
BAŞKAN – Evet, gündem dışı ikinci söz,
Kahramanmaraş ilinin sorunları hakkında söz isteyen… (AK PARTİ sıralarından
alkışlar) 
ALİ SERİNDAĞ (Gaziantep) – Bir dakika,
bir dakika Sayın Başkan, ne oluyor size? Böyle şey olur mu? 
BAŞKAN – Sayın Serindağ, tekrar
ediyorum, buyurun, gelecekseniz söz vereceğim. 
İZZET ÇETİN (Ankara) – Böyle tehditle
Meclis yönetilir mi Başkan? Tehditle Meclis yönetiyorsun!
BAŞKAN – Sesinizi yükseltmekle, el
hareketinizle -tüm Türkiye izliyor- hiçbir şey olmaz. 
LEVENT GÖK (Ankara) – Ben toplantı
sayısını istiyorum, yoklama yaptırın.
İZZET ÇETİN (Ankara) – Ama tehditle
Meclis yönetiyorsun!
LEVENT GÖK (Ankara) – Sayın Başkan,
usulü uygulayın…
HİLMİ BİLGİN (Sivas) – Çok komik
durumdasınız şu anda Levent Bey.
HAKAN ÇAVUŞOĞLU (Bursa) – Âcizler,
âcizler!
HİLMİ BİLGİN (Sivas) – Çok âciz bir
durumdasınız Levent Bey, çok komik durumdasınız şu anda.
HAKAN ÇAVUŞOĞLU (Bursa) – Zavallılar!
BAŞKAN – Ben Türkiye Büyük Millet
Meclisi Genel Kurulunu şimdiye kadar nasıl açmışsam tespit ettim ve Genel
Kurulu açtım efendim. 
ÖZGÜR ÖZEL (Manisa) – Neyle ettin?
Nasıl ettin? 
NAZMİ GÜR (Van) – Siz keyfiyetle
yönetemezsiniz, burası Türkiye Büyük Millet Meclisi. Önünüzdeki İç Tüzük’ü
okumanızı istiyoruz.
LEVENT GÖK (Ankara) – Sordunuz mu efendim?
ÖZGÜR ÖZEL (Manisa) –“Sormadı.” diyor,
“Sormadı.” diyor.
LEVENT GÖK (Ankara) – Sordunuz mu? 
BAŞKAN – Efendim, tartışacak hiçbir
konu yok.
LEVENT GÖK (Ankara) – Siz tereddüt
hâlinde kâtip üyelere sormak durumundasınız. 
BAŞKAN – “Başkan birleşimi açtıktan
sonra tereddüde düşerse yoklama yapar.” 
LEVENT GÖK (Ankara) – Arkadaşlar, ne
var bunda? Yoklama yapılsın.
ÖZGÜR ÖZEL (Manisa) – Niye
çekiniyorsun?
BAŞKAN - Toplantı yeter sayısı vardır.
ÖZGÜR ÖZEL (Manisa) – Nasıl var?
BAŞKAN - Tereddüde düşmedim, yoklama
yapmıyorum efendim. (AK PARTİ sıralarından alkışlar; CHP, MHP ve HDP
sıralarından gürültüler)
LEVENT GÖK (Ankara) – Sayın Başkan…
BAŞKAN – Sayın Serindağ, gelmiyorsunuz
madem, gündem dışı ikinci söz, Kahramanmaraş ilinin sorunları…
LEVENT GÖK (Ankara) – Sayın Başkan, bu
yanlış bir uygulama. Siz tereddüde düştünüz.
BAŞKAN - …hakkında söz isteyen
Kahramanmaraş Milletvekili Mesut Dedeoğlu’na aittir.
LEVENT GÖK (Ankara) – Kâtip üyelerinize
sorun, toplantı yeter sayısı var mı?
BAŞKAN - Sayın Dedeoğlu, buyurun. 
LEVENT GÖK (Ankara) – Sayın Başkan,
açılmamış şeyi başlatamazsınız.
BAŞKAN - Sayın Dedeoğlu, buyurun
lütfen.
ÖZGÜR ÖZEL (Manisa) – Açılmamış.
HİLMİ BİLGİN (Sivas) – Nasıl açılmamış?
LEVENT GÖK (Ankara) – Ne var bunda iki
dakika yoklama yapsanız. Ne var bunda ya? İki dakika durun.
S. NEVZAT KORKMAZ (Isparta) – Sayın
Başkan, sükûnet yok.
ÖZCAN YENİÇERİ (Ankara) –Herkes ayakta,
otursunlar ondan sonra.
BAŞKAN - Otururlar efendim, otururlar.
Sayın Dedeoğlu…
LEVENT GÖK (Ankara) – Bu Meclis
çalışmaya başlayamaz.
BAŞKAN – Sayın Dedeoğlu…
LEVENT GÖK (Ankara) – Yok öyle bir şey!
S. NEVZAT KORKMAZ (Isparta) – Bu
şartlarda olmaz ki!
BAŞKAN – Ama benim değil, her sayın
milletvekili sorumluluğunu bilecek efendim.
Sayın Dedeoğlu, lütfen buyurun.
LEVENT GÖK (Ankara) –Sayın Başkan, bu
şekilde başlayamayız.
ALİ SERİNDAĞ (Gaziantep) – Nasıl
konuşma yapacak?
BAŞKAN – Evet, gündem dışı üçüncü söz… 
Sayın Dedeoğlu, gelmiyorsanız üçüncü
konuşmacıya vereceğim efendim.
S. NEVZAT KORKMAZ (Isparta) – Sayın
Başkan, şu anda Mecliste sükûnet yok.
LEVENT GÖK (Ankara) – Sayın Başkan,
öyle bir şey olamaz!
BAŞKAN – Sayın Dedeoğlu, bir
başkasının…
LEVENT GÖK (Ankara) – Sayın Başkan,
yoklama yapın!
BAŞKAN – Sayın milletvekilleri,
talebiniz nedir sizin? Lütfen… Gündem dışı söz istediniz, veriyorum. (CHP, MHP
ve HDP sıralarından gürültüler)
LEVENT GÖK (Ankara) – Sayın Başkan,
böyle bir şey olamaz!
S. NEVZAT KORKMAZ (Isparta) – Böyle bir
şey olur mu?
NAZMİ GÜR (Van) – Sayın Başkan,
talebimizi alın, ondan sonra başlayın.
BAŞKAN - Sayın Dedeoğlu, kimseye söz
vermeyeceğim, kusura kalmasın kimse arkadaşlar. Tartışacak bir konu yok. Genel
Kurulu açtım, İç Tüzük’ün 57’nci maddesini okudum. Nasıl, ne yapmam gerekiyor
daha? (AK PARTİ sıralarından alkışlar)
LEVENT GÖK (Ankara) – Üyelerinize
sorun.
BAŞKAN – Sayın Gök… Sayın Gök…
LEVENT GÖK (Ankara) – Üyelerinize
sorun.
TEMEL COŞKUN (Yalova) – Ayıp ya!
LEVENT GÖK (Ankara) – Dün niye yaptık?
Olur mu öyle bir şey Sayın Başkan?
BAŞKAN – Sayın Gök, galiba sözlerim
anlaşılmadı. 
LEVENT GÖK (Ankara) – Şimdiye kadar
yapsaydınız biterdi bu iş. Lütfen yapın.
BAŞKAN – Dinler misiniz efendim, dinler
misiniz…
Galiba sözlerim anlaşılmadı, tekrar
ediyorum.
LEVENT GÖK (Ankara) –Siz de beni
anlamadınız.
BAŞKAN – Yok, ben gayet iyi anladım
sizi, dinliyorum efendim.
İç Tüzük’ün 57’nci maddesini okuyorum:
“Başkan birleşimi açtıktan sonra…”
LEVENT GÖK (Ankara) – Evet.
BAŞKAN - …”tereddüde düşerse yoklama
yapar.”
LEVENT GÖK (Ankara) – Siz –tereddüdü-
kâtip üyelerinize danışmak durumundasınız.
BAŞKAN – Evet efendim. 
Teşekkür ediyorum.
ÖZGÜR ÖZEL (Manisa) – Danıştınız mı,
sordunuz mu?
BAŞKAN – Sayın Dedeoğlu, buyurun
lütfen. (CHP, MHP ve HDP sıralarından gürültüler)
LEVENT GÖK (Ankara) – Sayın Başkan,
şimdiye kadar bunu yapardınız, biterdi bu iş.
BAŞKAN – Sayın Serindağ, Sayın
Dedeoğlu…
LEVENT GÖK (Ankara) – Siz tereddüt
ettiğinizde kâtip üyelerinize danışmak zorundasınız. 
İDRİS BALUKEN (Bingöl) – Sayın Başkan,
müsaade ederseniz… 
BAŞKAN – Lütfen efendim yani
tartışılacak bir konu yok ki ben şeyi açtım.
İDRİS BALUKEN (Bingöl) - Hayır, niye
ısrar ediyorsunuz? Toplantı yeter sayısı var mı yok mu yani? Bu kadar basit. 
İZZET ÇETİN (Ankara) – Tehdit
ediyorsunuz, böyle tehditle değil…
OKTAY VURAL (İzmir) – Sayın Başkan…
BAŞKAN – Efendim, anlaşılmıyor ki
hepiniz kalktınız, konuşuyorsunuz. 
OKTAY VURAL (İzmir) – Gürültüyü kesin
ondan sonra milletvekilini çağırın. (CHP, MHP ve HDP sıralarından gürültüler)
BAŞKAN – Anlaşılmıyor, duymuyorum,
sussun yanınızdakiler. 
OKTAY VURAL (İzmir) – O zaman
milletvekilini niye çağırıyorsunuz?
S. NEVZAT KORKMAZ (Isparta) – Siz
duymuyorsunuz, nasıl konuşmacı konuşacak?
HİLMİ BİLGİN (Sivas) – Mesut Bey, niye
CHP’nin arkasındasınız?
BAŞKAN – Sayın hatipler gelsin,
sükûneti sağlayacağım efendim ben. 
LEVENT GÖK (Ankara) – Sayın Başkanım…
OKTAY VURAL (İzmir) – Sayın Başkan, siz
beni duymuyorsanız… 
BAŞKAN – Duymuyorum efendim,
duymadığımı söylüyorum.
OKTAY VURAL (İzmir) - …hatibi nasıl
duyacaksınız?
BAŞKAN - Tamam, hatip buyursun,
sükûneti sağlayacağız efendim. 
OKTAY VURAL (İzmir) – Önce gürültüyü
kesin. 
ADİL ZOZANİ (Hakkâri) – Grup başkan
vekilleri ayaktayken nasıl çağırıyorsunuz?
İDRİS BALUKEN (Bingöl) – Hayır, hayır,
toplantı yeter sayısı var mı, yok mu, bunu grup başkan vekili sorabilir size. 
BAŞKAN – Efendim, bu, Meclisin
çalışmasını engellemedir. 
LEVENT GÖK (Ankara) – Neden efendim
engelleyelim, siz engelliyorsunuz.
HİLMİ BİLGİN (Sivas) - Âciz bir
durumdasınız şu anda. 
BAŞKAN – Şimdiye kadar tüm Genel Kurul
açılışlarını bu şekilde yaptık ve itiraz edilmedi. (CHP, MHP ve HDP
sıralarından gürültüler)
ADİL ZOZANİ (Hakkâri) – Bu sizin
değerlendirmenizdir.
LEVENT GÖK (Ankara) – Ben yoklama
istedim arkadaşlar, dün yaptık bu yoklamayı, her gün yapacağız, her zaman
yapacağız.
BAŞKAN - Eğer yasaya itiraz edilecekse
yasa görüşülürken İç Tüzük’ten doğan haklarınızı kullanırsınız, buna hiç
kimsenin sözü yok efendim. 
HİLMİ BİLGİN (Sivas) – Çok âcizsiniz şu
anda, çok komiksiniz. 
BAŞKAN - Ama açılmış Genel Kurulun
çalışmasını bu şekilde engelleyemezsiniz. 
LEVENT GÖK (Ankara) – Efendim, hayır,
hayır, onu siz kâtip üyelerinizle konuşun.
ADİL ZOZANİ (Hakkâri) – Grup başkan
vekilleri ayaktayken siz kürsüye konuşmacı çağıramazsınız.
LEVENT GÖK (Ankara) – Engellemiyoruz,
biz usule uygun şekilde yoklama istiyoruz. 
BAŞKAN – Sayın Dedeoğlu, gelmiyorsanız
üçüncü konuşmacıya söz vereceğim efendim.
ÖZGÜR ÖZEL (Manisa) – İstersen yedinci
konuşmacıya söz ver! 
İDRİS BALUKEN (Bingöl) – Sayın Başkan,
böyle yönetemezsiniz Meclisi!
BAŞKAN – Gündem dışı üçüncü söz, Ağrı
ilinde yapılan yatırımlar hakkında söz isteyen Ağrı Milletvekili Ekrem
Çelebi’ye aittir. (CHP ve HDP sıralarından sürekli sıra kapaklarına vurmalar,
gürültüler)
Buyurun Sayın Çelebi. (AK PARTİ
sıralarından alkışlar)
Doğru değil sayın milletvekilleri,
lütfen ama, doğru değil.
Açayım efendim, ondan sonra…
LEVENT GÖK (Ankara) – Sayın Başkan, siz
toplantıyı açamazsınız! 
BAŞKAN – Söz vereceğim size Sayın
Vural, vereceğim.
LEVENT GÖK (Ankara) – Sayın Başkan, siz
toplantıyı açamazsınız! (CHP ve HDP sıralarından sürekli sıra kapaklarına
vurmalar, gürültüler)
BAŞKAN - Sayın milletvekilleri, lütfen…
LEVENT GÖK (Ankara) - Usulü
çiğniyorsunuz, usulü çiğniyorsunuz! 
BAŞKAN – Sayın Gök, her zaman söz
verdim, vereceğim efendim, önce bir Meclisi açayım.
ÖZGÜR ÖZEL (Manisa) – Yanlış
yapıyorsunuz, yanlış yapıyorsunuz! 
İDRİS BALUKEN (Bingöl) – Sayın Başkan,
İç Tüzük’e uymak zorundasınız. 
BAŞKAN – Sayın Çelebi, buyurun. (CHP ve
HDP sıralarından sürekli sıra kapaklarına vurmalar, gürültüler)
ADİL ZOZANİ (Hakkâri) – İç Tüzük’ü
uygulamak zorundasınız.
BAŞKAN – Hep ayağa kalkın isterseniz,
hiç önemli değil. 
Yazık, devletin malı; yazık, milletin
malı; yazık yapıyorsunuz. 
VELİ AĞBABA (Malatya) – Milletin malını
milletin kafasına vuruyorsunuz!
LEVENT GÖK (Ankara) – Olur mu öyle şey
Sayın Başkan? Şimdiye kadar yapardınız bu işi. 
BAŞKAN – Doğru değil yaptığınız, millet
seyrediyor. 
İDRİS BALUKEN (Bingöl) - İç Tüzük’e
uymak zorundasınız Başkan. 
BAŞKAN – Kızmayacağım efendim ben size.

Evet, seyrediyor millet, doğru değil
yaptığınız. Meclisin çalışmasını engellemek istiyorsunuz, bu usul doğru değil.
LEVENT GÖK (Ankara) – Olur mu öyle şey,
siz engelliyorsunuz, İç Tüzük’ü engelliyorsunuz. İç Tüzük’e uymak zorundasınız.

BAŞKAN - Sayın Çelebi, buyurun.
İDRİS BALUKEN (Bingöl) – Sayın Başkan,
grup başkan vekilleri ayaktayken böyle yapamazsınız. Böyle bir şey yok!
IV.- GÜNDEM
DIŞI KONUŞMALAR
A)
Milletvekillerinin Gündem Dışı Konuşmaları
1.- Ağrı
Milletvekili Ekrem Çelebi’nin, Ağrı ilinde yapılan yatırımlara ilişkin gündem
dışı konuşması
EKREM ÇELEBİ (Ağrı) – Teşekkür
ediyorum.
LEVENT GÖK (Ankara) – Sayın Başkan,
lütfen yoklama yapın, yoklama yapın burada. Tüzüğü çiğniyorsunuz, yoklama
yapın! 
EKREM ÇELEBİ (Devamla) – Sayın
Başkanım, ilk önce, CHP’yi, MHP’yi birbirlerinin yedekleri olması hasebiyle,
sizleri yüce millete havale ediyorum. (AK PARTİ sıralarından alkışlar, CHP ve
HDP sıralarından sürekli sıra kapaklarına vurmalar, gürültüler) 
LEVENT GÖK (Ankara) – Burada olur mu
böyle şey? Açılmadan toplantıya başlıyorsunuz, kürsüde hatibi
konuşturuyorsunuz. Olur mu böyle bir şey?
EKREM ÇELEBİ (Devamla) – Bu yüce millet
sizin her döneminizde sizi alaşağı etmiştir. Siz 2002-2015 tarihleri arasında
girdiğiniz her seçimde en sonuncu oldunuz. 
HAYDAR AKAR (Kocaeli) – Hadi oradan,
hadi oradan!
LEVENT GÖK (Ankara) – Toplantı
açılmadan toplantı yapamazsınız. Yazıklar olsun size! 
İDRİS BALUKEN (Bingöl) – Böyle bir şey
olmaz ya!
EKREM ÇELEBİ (Devamla) – Allah’ın
izniyle, sizler yine 2015 genel seçimlerinde en alta geleceksiniz. Bu millet
size bu tokadı vuracaktır, bunu bilmiş olun. (AK PARTİ sıralarından “Bravo”
sesleri, alkışlar, CHP ve HDP sıralarından sürekli sıra kapaklarına vurmalar,
gürültüler)
İDRİS BALUKEN (Bingöl) – Duyamıyoruz,
duyamıyoruz Sayın Başkan, ara verin, duyamıyoruz. 
LEVENT GÖK (Ankara) – Böyle bir
tablo olur mu? Sayın Başkan, bu iş böyle olmaz! Yanlış yapıyorsunuz, yanlış!
EKREM ÇELEBİ (Devamla) – Sayın Başkan,
değerli milletvekilleri; öncelikle, geçen hafta sonu Amerika Birleşik
Devletleri’nde meydana gelen olayda 3 Müslüman gencimizi şehit eden saldırıyı
kınıyorum. Burada şehit olanlara Cenab-ı Allah’tan rahmet diliyorum. 
LEVENT GÖK (Ankara) – Yoklama yapın,
yoklama. 
HİLMİ BİLGİN (Sivas) – Yani, çok âciz
bir muhalefet var, ülkem adına üzülüyorum ya, ülkem adına üzülüyorum bu
muhalefete. 
EKREM ÇELEBİ (Devamla) – Şimdi,
özellikle AK PARTİ hükûmetleri döneminde, 2002 ve 2015 tarihleri arasında
meydana getirdiğimiz yatırımlara ilişkin sizleri biraz bilgilendirmek
istiyorum.
LEVENT GÖK (Ankara) – Sayın Başkan, bu
iş böyle olmaz. Toplantıyı geriyorsunuz, gerilim yaratıyorsunuz, yanlış
yapıyorsunuz. Toplantı sayısı yokken toplantıyı açıyorsunuz. Yapın yoklamayı.
Olur mu öyle şey? Şu hâle bak!
HİLMİ BİLGİN (Sivas) – Çok âcizsiniz,
âciz, çok âcizsiniz! Ülke adına üzülüyorum, demokrasi adına üzülüyorum. 
EKREM ÇELEBİ (Devamla) – Değerli
milletvekilleri, biz AK PARTİ neferleri olarak, AK PARTİ’nin kurucusu ve
Cumhurbaşkanımız Sayın Recep Tayyip Erdoğan’ın işaret ettiği yolda yürümeye ve
hizmet etmeye devam edeceğiz. 
LEVENT GÖK (Ankara) – Sayın Başkan, bu
nedir? Alt tarafı bir yoklama ya. 
İDRİS BALUKEN (Bingöl) – Ya, böyle
Meclis mi yönetilir? Ayıp ya, ayıp!
EKREM ÇELEBİ (Devamla) – Yeni Türkiye
yolunda, Genel Başkanımız ve Başbakanımız Profesör Doktor Sayın Ahmet
Davutoğlu’nun önderliğinde aynı şevk ve heyecanla çalışacağız. (AK PARTİ
sıralarından alkışlar, CHP ve HDP sıralarından sürekli sıra kapaklarına
vurmalar) 
İDRİS BALUKEN (Bingöl) – Ayıp ya, ayıp!
Talimatla Meclis yönetiyorsunuz. 
LEVENT GÖK (Ankara) – Sayın Başkan, bu
iş böyle olmaz, yanlış yapıyorsunuz, İç Tüzük’ü çiğniyorsunuz. 
EKREM ÇELEBİ (Devamla) – 2014 yılında
Başbakanımız bizim Ağrı ve Patnos ilçemiz kongremizi ziyaret etmişlerdir. Ben
burada da kendilerine şükranlarımı arz ediyorum.
Hükûmetimizin, tüm Türkiye’de olduğu
gibi, Ağrı ilimize getirmiş olduğu bazı yatırımlar konusunda sizleri bilgilendirmek
istiyorum. Son on üç yılında AK PARTİ hükûmetleriyle Ağrı’ya eski parayla 7
katrilyonu aşkın bir yatırım getirildi. 
LEVENT GÖK (Ankara) – Türkiye’yi
geriyorsunuz, Türkiye’yi. Niye korkuyorsunuz, niye korkuyorsunuz? 
HİLMİ BİLGİN (Sivas) – Demokrasi adına
yazık, yazık! Millet görüyor millet. Çok komiksiniz. Söyleyecek sözünüz yok mu
sizin, yok mu söyleyecek sözünüz?
LEVENT GÖK (Ankara) – Usulü
çiğniyorsunuz, usulü, Anayasa’yı çiğniyorsunuz; çiğnettirmeyeceğiz size! 
EKREM ÇELEBİ (Devamla) – Bunların en
başında gelen doğal gazdır. Doğal gaz bizim gibi 7 tane küçük olan illeri… Biz
bunlara çözüm getirdik ve 2014’te Resmî Gazete’de yayınlanan şeyle bu yürürlüğe
girdi. 
LEVENT GÖK (Ankara) – Sayın Başkan,
hukuku çiğniyorsunuz, İç Tüzük’ü çiğniyorsunuz, Anayasa’yı çiğniyorsunuz! 
EKREM ÇELEBİ (Devamla) – Kamulaştırma…
İlk kez devlet eliyle Ağrı’da bir Kağızman Caddemizin kamulaştırılması yapıldı.

LEVENT GÖK (Ankara) – Şu yaptığınıza
bakın!
EKREM ÇELEBİ (Devamla) – Eğitim
konusunda, on üç yılda ilimiz ve ilçelerimize eski parayla 600 trilyonu aşkın
yatırım yaptık. Yine, 2011-2014 yılları arasında 1.394 yeni derslik, 126 tane
okul yaptık; 33 tane okul, 1.900 kişilik pansiyon ve 3 tane spor salonumuzun
yapımı devam ediyor.
Ağrı merkezde
17/05/2007 tarihinde AK PARTİ hükûmetlerince Ağrı İbrahim Çeçen Üniversitesi
kuruldu. Bunların içerisinde 6 fakülte, 3 tane enstitü, 6 tane yüksekokul, 6
tane meslek yüksekokulu, 6 tane araştırma ve uygulama merkezi… 
LEVENT GÖK
(Ankara) – Anayasa’yı çiğniyorsunuz, İç Tüzük’ü çiğniyorsunuz; bu toplantı
başlamamıştır.
EKREM ÇELEBİ
(Devamla) - Burada, hem Sayın İbrahim Çeçen’e hem de üniversitemizin dekanı
Profesör Doktor Sayın İrfan Aslan Bey’e katkılarından dolayı teşekkür ediyorum.
LEVENT GÖK
(Ankara) – Böyle keyfîlik olmaz, böyle keyfîliğe izin vermeyiz.
EKREM ÇELEBİ
(Devamla) - Biz son üç yılda Ağrı merkeze 5 tane lise yaptık; bunların 2 tanesi
de hayırseverlerimize aittir. Ben burada, rahmetli Hayrettin Atmaca ve iş adamı
Şinasi Ünsal’a teşekkürlerimi sunuyorum. 
Ağrı merkez ana
arterlerde sadece 2011-2014 yılları arasında 60 kilometreye yakın sıcak asfalt
yapıldı.
LEVENT GÖK
(Ankara) – Sayın Başkan, toplantı açılmadan toplantı yapıyorsunuz. Bu nasıl
anlayış?
EKREM ÇELEBİ
(Devamla) - Şu anda inşaatı devam etmekte olan 400 yataklı Ağrı devlet
hastanemiz, inşallah, 2015 yılı içerisinde bitecektir ve bunun yaklaşık
maliyeti 69 trilyondur. (AK PARTİ sıralarından “Bravo” sesleri, alkışlar; CHP
ve HDP sıralarından sürekli sıra kapaklarına vurmalar)
Ağrı havalimanı
ve yeni terminal binasının yaklaşık maliyeti 2015’te 65 trilyondur. 
Ağrı merkezde
kentsel dönüşüm hızla devam etmektedir. 
Ağrı Kültür
Merkezimiz bitti. 
LEVENT GÖK
(Ankara) – Sayın Başkan, yoklama istiyoruz, yoklama!
EKREM ÇELEBİ
(Devamla) - Eski devlet hastanemizin yerine Ağrı İl Sağlık Müdürlüğü, Halk
Sağlık Müdürlüğü, 30 ünitlik ağız ve diş kliniği, 112 Acil Komuta Merkezi, 6
hekimlik aile sağlık merkezi çalışmalarımız devam ediyor, 2015 yılı yatırım
programında. 
Yine, 2015
yılının birinci ayında ilimiz ve ilçemize 9 adet ambulans gönderildi. 
Değerli
milletvekilleri, Ağrı halkının modern bir ortamda rahat spor yapabilmesi için
sadece 2014 yılı içerisinde eski parayla 15 trilyona yakın bir para gönderildi.
LEVENT GÖK
(Ankara) – Sayın Başkan…
EKREM ÇELEBİ
(Devamla) - Yine, kamp eğitim merkezimiz 2015 yılı içerisinde bitiyor, 5
trilyon.
Ağrı Polisevinin
yakınında sentetik çim sahaya 300 milyar lira para gönderdik. 
Ağrı’ya yeni bir
adliye sarayı kuruyoruz. 33 dönümlük arsa tahsisi yapıldı ve hâkim,
savcılarımıza da bu sene içerisinde yaklaşık olarak 96 adet lojman yaptırdık ve
bunun maliyeti 13 trilyon 158 bin 600 TL oldu.
LEVENT GÖK
(Ankara) – Sayın Başkan, karar…
ÖZCAN YENİÇERİ
(Ankara) – Bu tek parti diktatörlüğü, muhalefeti dinlemiyor. 
EKREM ÇELEBİ
(Devamla) - Diyadin ilçemize 16 derslikli imam-hatip lisesi, yine Diyadin
ilçemize 1 adet yüksek okulun getirilmesi için 58 dönüm yer tahsisi yapıldı. 
Aile ve Sosyal
Politikalar Bakanlığına SHM yapımı için 8 bin metrekare yer arsa tahsisi
yapıldı. 
Diyanet İşleri Başkanlığına Diyanet
yerleşkesinin yapılması için 4 bin metrekare yer yapıldı. (CHP ve HDP
sıralarından sürekli sıra kapaklarına vurmalar, gürültüler) 
(Mikrofon otomatik cihaz tarafından
kapatıldı)
EKREM ÇELEBİ (Devamla) – Saygılarımla
selamlıyorum. (AK PARTİ sıralarından “Bravo” sesleri ve alkışlar)
OKTAY VURAL (İzmir) – Sayın Başkan…
LEVENT GÖK (Ankara) – Sayın Başkan…
İDRİS BALUKEN (Bingöl) – Sayın Başkan…
BAŞKAN - Bir saniye sayın
milletvekilleri.
Sayın Baluken’den başlayayım isterseniz
sırasıyla.
Buyurun Sayın Baluken.
LEVENT GÖK (Ankara) – Mikrofonu açın
lütfen efendim.
İDRİS BALUKEN (Bingöl) – İki gündür
Genel Kurulda yapılan görüşmelerde Meclis Başkan Vekili Genel Kurulda İç
Tüzük’e uygun olarak Meclis yönetimi sergilemiyor. Bugün yapılan değişiklikle
beraber, muhalefet partilerinin beklentisi, sizin Genel Kurulu bu İç Tüzük’e
göre yönetmeniz. Ancak anlaşılıyor ki siz de İç Tüzük yerine AKP Grubunun
talepleri doğrultusunda bu Genel Kurulu yöneteceksiniz.
BAŞKAN - Çok net söyleyeyim, o sizin
düşünceniz efendim, sizin düşünceniz. Ben Genel Kurulu her zaman açtığım gibi
açtım, izah ettim zaten.
İDRİS BALUKEN (Bingöl) – Durumu ifade
ediyorum, dinlerseniz cevap vereceksiniz.
BAŞKAN – Vereceğim efendim, tabii cevap
vereceğim.
ADİL ZOZANİ (Hakkâri) – Önce bir grup
başkan vekillerini dinleyin, İç Tüzük’te o da var.
İDRİS BALUKEN (Bingöl) – Siyasi nezaket
de bir grup başkan vekilinin sözünü bitirmesini gerektirir. Şu anda Meclisi
açarken de bir siyasi partinin grup başkan vekili burada toplantı yeter sayısı
olmadığını düşünerek sizden elektronik yoklama istemiştir.
MUZAFFER YURTTAŞ (Manisa) - O mu karar
verecek? İşte Meclis burada, millet burada.
LEVENT GÖK (Ankara) – Hep beraber karar
vereceğiz, hep beraber, biz talep ediyoruz, hep beraber karar vereceğiz.
İDRİS BALUKEN (Bingöl) –Sizin burada
yapmanız gereken şey yoklamayı yapmanızdır. Yoklamayı yapmadan geçip 2 siyasi
partinin gündem dışı konuşmasını âdeta gasbedecek şekilde bir tutum ortaya
koydunuz.
BAŞKAN – O kelimeyi alır mısınız?
Tekrar söz vereceğim çünkü, o kelime doğru bir kelime değil, lütfen geri alın.
İDRİS BALUKEN (Bingöl) – Tutumunuz
hakkında usul tartışması talep ediyorum. İç Tüzük’ün 63’üncü maddesine göre
Genel Kurulun işleyişine uygun davranmadığınız için usul tartışması talep
ediyorum.
BAŞKAN – Usul tartışması açacak hiçbir
şey yok Sayın Baluken.
ADİL ZOZANİ (Hakkâri) – O sizin
takdirinizde değil.
BAŞKAN - Ben İç Tüzük’ün 57’nci
maddesini bir daha okuyorum efendim: “Başkan birleşimi açtıktan sonra tereddüde
düşerse yoklama yapar.” 
LEVENT GÖK (Ankara) – Siz kime
danıştınız Sayın Başkan? Yanınızda kâtip üyeler var, yani kâtip üyelerinize mi
danıştınız?
BAŞKAN – Ben şahsım adına söylüyorum,
tüm açılışları bu şekilde yaptım şimdiye kadar itiraz olmadı, böyle bir şey
olacağını baştan bilseydim Genel Kurulu yoklamayla açardım. 
ÖZGÜR ÖZEL (Manisa) – Tamam o zaman.
ADİL ZOZANİ (Hakkâri) – Bilseydiniz, o
bizim sorunumuz değil.
BAŞKAN – Bu benim için herhangi bir şey
değil, bir kasıtla da yapılmış değil.
MAHMUT TANAL (İstanbul) – İç Tüzük’ün
13’üncü maddesinden dolayı geri alabilirsiniz.
İDRİS BALUKEN (Bingöl) – Talepte
bulundu ama Sayın Başkan, talepte bulundu.
BAŞKAN – Açıldıktan sonra talepte
bulunuldu efendim, açıldıktan sonra bulunuldu. Lütfen…
MAHMUT TANAL (İstanbul) - Sayın Başkan,
İç Tüzük’ün 13’üncü maddesine göre geri alıp tekrar yoklama yapabilirsiniz.
İDRİS BALUKEN (Bingöl) – Usul
tartışmasında ısrarcıyız Sayın Başkan.
LEVENT GÖK (Ankara) – Sayın Başkan, siz
tek başınıza orada oturmuyorsunuz, yanınızda Başkanlık Divanı var.
BAŞKAN – Evet…
LEVENT GÖK (Ankara) – Bütün
istişarelerinizi danışarak yapmak durumundasınız. Daha önceki oylamalarda da
siz de danışarak tereddüt hasıl olduğunda yoklama yapıyorsunuz. Ben burada çok
medenice, çok basit bir talepte bulundum yani bunun bu kadar büyütülecek bir
tarafı da yok; alt tarafı bir yoklama istiyoruz. Dün yoklamayla açtık, ondan
önceki gün yoklamayla açtık. Bunda niye ısrar ediyorsunuz, niye ısrar
ediyorsunuz?
BAŞKAN – Açtık, sizin söylediğiniz anda
da toplantı yeter sayısı vardı efendim.
Teşekkür ederim.
LEVENT GÖK (Ankara) – Hayır Sayın
Başkanım, benim sözlerim daha bitmedi.
BAŞKAN – Sayın Vural, buyurun.
LEVENT GÖK (Ankara) – Oktay Bey
konuşsun, ondan sonra yine konuşacağım…
OKTAY VURAL (İzmir) – Sayın Başkan,
şimdi, milletvekilimizi daha önce verilmiş bir söz hakkını kullanmak üzere
davet ettiniz ama siz beni duymadınız, “Duymuyorum.” dediniz ve o sırada da
milletvekilini kürsüye çağırıyorsunuz. İstirham ediyorum, bu kadar gürültü
varken, siz beni duymuyorken sayın milletvekilinin milletvekillerine hitabetini
nasıl duyacaksınız? Dolayısıyla, yapmanız gereken ilk iş bu gürültüyle ilgili
bir çözüm bulmanız, bunu kesmenizdir. Gayet tabii bir şekilde, 68’e göre
gürültü olduğu zaman bununla ilgili size verilmiş bir görev vardır. Yani
milletvekilini sıra kapaklarına vurulduğu, gürültü olduğu bir durumda
konuşturmak hem milletvekillerine hem değerli milletvekiline de saygısızlık
olur. (AK PARTİ sıralarından gürültüler)
MUZAFFER YURTTAŞ (Manisa) –
Saygısızlığı yapanlara bak, saygısızlığı yapanlara; gürültü çıkaran biz miyiz?
OKTAY VURAL (İzmir) – O bakımdan,
yapmanız gereken iş gürültüyü kesmek için İç Tüzük’ten kaynaklanan yetkinizi
kullanmak olmalıydı. İstirham ediyorum, milletin hukukunu ayaklar altına alarak
Meclis yönetilmez.
MUZAFFER YURTTAŞ (Manisa) – Sıra
kapaklarına vuranlar almıştır milletin hukukunu ayaklar altına.
OKTAY VURAL (İzmir) – Bu, milletin
hukukudur, milletvekillerinin hukukudur. Orada bulunmanız bu konuda İç Tüzük’ü
ihlal etmeye ya da İç Tüzük’ü ihlal eden davranışlar karşısında İç Tüzük’ün
gereklerini yerine getirmemeyi sağlamaz, size düşen görev İç Tüzük çerçevesinde
görev yapmaktır. 
BAŞKAN – Peki, teşekkür ederim Sayın
Vural.
OKTAY VURAL (İzmir) - Lütfen hukukun
uygulanmasını engellemeyin, İç Tüzük’ün uygulanmasını engellemeyin. 
BAŞKAN – Peki, Sayın Vural, şu
denklemden İç Tüzük’ün uygulanmasını veya Genel Kurulun çalışmasını…
OKTAY VURAL (İzmir) – Engellemeyin, İç
Tüzük’ün uygulanmasını engellemeyin.
BAŞKAN – Bir saniye Sayın Vural.
…engelleyen Başkanlık mı, Başkanlık
Divanı mı…
İZZET ÇETİN (Ankara) – Başkan.
BAŞKAN - …yoksa deminden bu tarafa sıra
kapaklarına vurarak, seslerini yükselterek… 
BÜLENT TURAN (İstanbul) – Bravo Başkan.
BAŞKAN – …Genel Kurulun çalışmasını
engellemeye çalışan sayın milletvekilleri mi? (AK PARTİ sıralarından alkışlar)
OKTAY VURAL (İzmir) – Sayın Başkan…
BAŞKAN – Şimdi, Sayın Vural, her zaman
olduğu gibi gelindi, açıldı, “Toplantı yeter sayısı vardır.” denildi. 
LEVENT GÖK (Ankara) – Her zaman değil
Sayın Başkan.
BAŞKAN – Ben çok net ifade ediyorum,
eğer böyle bir tabloyla karşılaşacağımızı bilsem, yoklama yaparım. 
OKTAY VURAL (İzmir) – Sayın Başkan,
ben…
BAŞKAN – Bir saniye efendim.
Şunu yapmış olsam, şimdiye kadar hep
yoklamayla açıp bugün yoklama yapmadan açmış olsak, tamam, itirazım yok.
OKTAY VURAL (İzmir) – Efendim, hangi
Meclis başkan vekilinin nasıl davrandığını milletvekilinin öğrenmesi… Meclis
başkan vekillerinin yönetmesi lazım. 
BAŞKAN – Şimdi ikinci söz…
LEVENT GÖK (Ankara) – Sayın Başkan, ben
daha sözlerimi bitirmedim.
BAŞKAN – Sayın Gök, lütfen ama…
Buyurun Sayın Gök.
OKTAY VURAL (İzmir) – Gürültüyle ilgili
konu hepimizi ilgilendiren bir konudur, bu konuda da tedbir alması gereken
sizsiniz. Yani bir yoklama konusunda bu talebi, çağırırsınız, dersiniz ki
“Böyle, böyle oldu.” bundan sonraki şeyde hemen yaparsınız, biter, gider. 
BAŞKAN – Efendim, yarın çıkınca
yaparım, çok samimi bir şekilde ifade ediyorum, yarın yoklama yaparım efendim.
Sayın Gök, buyurun. 
OKTAY VURAL (İzmir) – Milletvekillerini
bu kadar gerginliğe sokmanın, kavga ortamı oluşturmanın ne anlamı var ya? Yazık
ya! Milletvekillerini…
BAŞKAN – Hayır, bu konuşulacak,
tartışılacak bir mesele değil, niye bu şekilde, bu hâle geldi, anlamış değilim
gerçekten. 
Buyurun. 
OKTAY VURAL (İzmir) – Ayrıca, usul
tartışması istendi.
LEVENT GÖK (Ankara) – Sayın Başkan, bu
Meclis iki gündür AKP Grubunun ve iktidarın baskı aracı olarak getirdiği bir
yasa nedeniyle gergin. Burada her şeyin usulüne ve İç Tüzük hükümlerine uygun
olmasını temin etmek, başta size düşen bir görevdir. 
Dün ve önceki gün Meclisi yöneten Sayın
Başkan Vekilinin, AKP Grubunun baskıları nedeniyle Meclisi çığırından çıkardığı
bir gerçektir. İç Tüzük’ten kaynaklanan birçok hakkımızı kullandırtmadılar bize
de. Üstelik, milletin kafasına inecek olan bu yasa çıkmadan, milletvekillerinin
kafasına tokmakla vurmaya yeltendiler. Böyle bir tabloda İç Tüzük hükümlerine
uyulmasını istiyoruz. 
SUAT ÖNAL (Osmaniye) – Kürsüyü işgal
eden sizsiniz.
LEVENT GÖK (Ankara) – Başta
tarafsızlığınızı korumanızı istiyoruz. Ben, siz kürsüye gelip gongu çaldığınız
anda hemen yoklama talebimizde bulundum ve siz, daha benim sözüm bittiği ve
duyduğunuz hâlde “Toplantı yeter sayısı vardır.” dediniz ve şunu söylüyorsunuz:
“Ne zaman yaptık ki şimdi yapalım?”
Sayın Başkan, daha önceki zamanlarda
yapmamış olmanız bugün yapmamış olmanızı gerektirmez.
BAŞKAN – Doğru.
LEVENT GÖK (Ankara) – Biz iki gündür…
Dün ve önceki gün elektronik cihazla yoklama yapılarak bu Meclis açıldı. Ben
son derece haklı, son derece meşru bir talep dile getirdim. Alt tarafı iki
dakika süre vereceksiniz, yoklama yapılacak. Bunu niçin tartışıyorsunuz? 
BAŞKAN – Tamam, ben de İç Tüzük’teki
hakkımı kullanıyorum. “Tereddüt görürse yapar.” diyor, “Tereddüt görmezse
açar.” diyor efendim, bunda…
LEVENT GÖK (Ankara) – Ama, Sayın
Başkan, bu uygulamanızda görüyorum ki siz de şu andan itibaren tarafsızlığınızı
yitirmiş durumdasınız. Meclis Başkanınızdan değiştirilmenizi talep edeceğiz. Bu
konuda elimizden gelen her türlü yetkiyi kullanacağız. Bu şekilde bu yasayı
burada görüştüremezsiniz, görüştürmeyeceğiz de. 
MUZAFFER YURTTAŞ (Manisa) – Buna senmi
karar vereceksin?
BAŞKAN – Peki, teşekkür ederim.
Gündem dışı ikinci söz, Gaziantep
ilinin sorunları hakkında söz isteyen Gaziantep Milletvekili Ali Serindağ’a
aittir.
Buyurun Sayın Serindağ. (CHP
sıralarından alkışlar) 
BÜLENT TURAN (İstanbul) – Şimdi biz
vuralım mı Sayın Başkan?
HİLMİ BİLGİN (Sivas) – Şimdi biz
vuralım mı Başkanım? (Gürültüler) 
MİHRİMAH BELMA SATIR (İstanbul) –
Hayır, hayır, hayır…
ÖZGÜR ÖZEL (Manisa) – Vur hadi!
VELİ AĞBABA (Malatya) – Vurun, vurun!
ÖZGÜR ÖZEL (Manisa) – O biraz yürek
ister, hadi, hadi!
VELİ AĞBABA (Malatya) – Vurun, vurun! 
MİHRİMAH BELMA SATIR (İstanbul) –
Devletin malına zarar vermeyin!
VELİ AĞBABA (Malatya) – Devletin malı
çalınırken iyi! Vurun, vurun!
HİLMİ BİLGİN (Sivas) – Özgür, adamlık
ister adamlık, adamlık ister adamlık! Adam olmayı gerektirir bu.
SELAHATTİN KARAAHMETOĞLU (Giresun) –
Aynaya bak aynaya!
HİLMİ BİLGİN (Sivas) – Sus, konuşma!
Otur yerine! Otur yerine!
SELAHATTİN KARAAHMETOĞLU (Giresun) –
Gel oturt!
HİLMİ BİLGİN (Sivas) – Otur yerine!
SELAHATTİN KARAAHMETOĞLU (Giresun) –
Gel oturt! Yiyorsa gelin, siz oturtun! Gelin oturtun, gelin. Var mı o kadar
delikanlı?
MAHMUT TANAL (İstanbul) – Hem hazineyi
soyacaksın hem devlet malından bahsedeceksin!
2.-
Gaziantep Milletvekili Ali Serindağ’ın, Gaziantep ilinin sorunlarına ilişkin
gündem dışı konuşması
ALİ SERİNDAĞ (Gaziantep) – Teşekkür
ederim Sayın Başkan.
Sayın Başkan, sayın milletvekilleri…
(Gürültüler)
BAŞKAN – Bir saniye Sayın Serindağ.
Sayın milletvekilleri…
Buyurun Sayın Serindağ.
ALİ SERİNDAĞ (Devamla) – Sayın Başkan,
size yetkinin tanınmış olması o yetkinin keyfî kullanılacağı anlamına gelmez. O
nedenle, her makam sahibinin kendisine verilen yetkileri adil kullanması bir
borçtur. 
Sayın milletvekilleri, Gaziantep, hem
nüfus hem de ekonomik potansiyel açısından ülkemizin önemli illerinden biridir.
Merkez nüfusu açısından ve ihracat sıralaması açısından 6’ncı sıradadır ancak
son günlerde gittikçe ihracat düşmektedir. 5 organize sanayi bölgesi var, 1.020
civarında firma faaliyet gösteriyor ancak son günlerde 50-60 firmanın zora
düştüğü ve pek çok firmanın kapısına kilit vurduğu bilinen bir gerçektir.
Organize sanayi bölgesinde 17 bin civarında işçi işini kaybetmiştir.
Gaziantep kamu yatırımlarından yeterli
derecede yararlanamamaktadır.
Hükûmetin izlediği dış politika da
ayrıca pek çok sorun yaratmıştır.
Gaziantep eğitimde başarı bakımından
son sıralarda yer almaktadır. 4 bin civarında öğretmen açığı vardır. Okulların
pek çoğunda temizlik görevlisi ya hiç olmadığı için veya eksik olduğu için okul
temizliği öğrenciler tarafından yapılmaktadır. Eğitim yılının birinci döneminin
son günlerinde pek çok okulda kalorifer yanmamıştır. Eğitim yöneticiliklerine
atamada ehliyet, liyakat ve deneyim göz önüne alınmamış, bir sendikaya üye
olanlar veya yandaş olanlar eğitim yöneticiliklerine atanmışlardır. Böyle bir
ortamda, elbette eğitimde başarı beklemek mümkün değildir.
Yoğun trafiğe rağmen Gaziantep-Nizip,
Gaziantep-Nurdağı duble yolları yapılmamıştır. Gaziantep-Araban bölünmüş yolu
sathi kaplamadır. Gaziantep-Oğuzeli ve Gaziantep-Karkamış yollarında yama
dışında hiçbir iyileştirme yapılmamıştır.
Yurttaşlarımız elektrik kesintilerinden
şikâyet etmektedirler.
Nizip Deresi’nin kirlenmiş olmasından
ötürü pek çok çiftçi zarara uğramıştır.
Ankara ve İstanbul’da metro yapımını
Ulaştırma Bakanlığı üstlenmiştir, Gaziantep’te de metro yapımını Ulaştırma
Bakanlığı üstlenmelidir.
Ayrıca, Gaziantep’in bulunduğu ulaşım
koridoru, yolcu yoğunluğu en çok olan koridordur. O nedenle, Ankara -Aksaray-
Adana- Gaziantep ve hatta devamı için yüksek hızlı tren projesi yapılmalı ve bu
şekilde ulaşım kolaylaştırılmalıdır.
Gaziantep’te 300 bin civarında kayıtlı
Suriyeli bulunmaktadır. Kayıt altına alınmamış pek çok Suriyelinin de bulunduğu
göz önünde bulundurulursa 400 bin civarında Suriyelinin Gaziantep’te yaşadığı
anlaşılmaktadır. Bu durum, Gaziantep’te pek çok sorunun meydana gelmesine sebep
olmaktadır. Ekonomik sorunlar, sağlık sorunları, güvenlik sorunları, sosyal
sorunlar ve konut sorunları gittikçe artmıştır.
Tüm Türkiye’de protesto edilen
senetteki artış oranı yüzde 10 iken Gaziantep’te yüzde 66 civarındadır.
Sağlık kuruluşları yetersiz
kalmaktadır.
Ucuz iş gücü olmaları nedeniyle,
Suriye’den gelenler kentte işsizliği artırmaktadır.
Gaziantep’te “sivil toplum örgütü” adı
altında pek çok yabancı kuruluş istihbarat faaliyeti yürütmektedir. En az
istihbarat elemanı bulunduran ülkenin Türkiye olduğu, Gaziantep’te halk
arasında mizahi bir şekilde anlatılmaktadır. Pek çok NGO “sivil toplum örgütü”
adı altında istihbarat faaliyeti yürütmektedir.
Gaziantep, âdeta, uluslararası bir
şehir hâline gelmiştir. Gaziantep ve çevresi Peşaverleşme tehlikesiyle karşı
karşıya bulunmaktadır. 
Daha önce de değişik vesilelerle ifade
ettiğimiz gibi, Gaziantep’te IŞİD’e ve radikal örgütlere eleman devşiren vakıf
ve derneklerin bulunduğu herkes tarafından bilinmektedir. Suriye muhaliflerinin
merkezi Gaziantep’te bulunmaktadır. Gaziantep, IŞİD saflarında ve radikal terör
örgütleri saflarında çarpışmak üzere Suriye’ye geçenlerin, Suriye’ye gidenlerin
geçiş yolu hâline gelmiştir. Suriye muhalifleri Gaziantep’den yönetilmektedir.
Suriye’de sükûnetin sağlanamaması ve savaş ortamının devam etmesi hâlinde bu
sorunların artarak devam edeceği anlaşılmaktadır. 
Bu nedenle, Hükûmet, izlediği yanlış
politikayı bırakmalı ve Suriye’de savaşın sona erdirilmesi için çaba
göstermelidir. Hükûmet bunu yapacağına, işsizlik sorununa çare arayacağına,
emekli sorunlarına çare arayacağına, işçi sorunlarına çare arayacağına,
çiftçinin, tüm vatandaşlarımızın sorunlarına çare arayacağına, tam tersine,
halkı baskı altına almak, sindirmek, korkutmak ve bu yolla baskı rejimi kurmak
için bir tasarı getiriyor. 
Hepinize saygılar sunuyorum. (CHP
sıralarından alkışlar)
BAŞKAN – Teşekkür ediyorum.
Gündem dışı üçüncü söz, Kahramanmaraş
ilinin sorunları hakkında söz isteyen Kahramanmaraş Milletvekili Mesut
Dedeoğlu’na aittir.
Buyurun Sayın Dedeoğlu. (MHP
sıralarından alkışlar)
3.-
Kahramanmaraş Milletvekili Mesut Dedeoğlu’nun, Kahramanmaraş ilinin sorunlarına
ilişkin gündem dışı konuşması
MESUT DEDEOĞLU (Kahramanmaraş) – Sayın
Başkan, sayın milletvekilleri; Kahramanmaraş’ımızın birçok problemi var. Tabii
ki, bu problemleri çözmek üzere çalışma yapılması gerekir. Şu ana kadar, on iki
yıldan beri Kahramanmaraş’ımızın bu problemlerinin hiçbiri çözülmedi.
Bunlar: Otoyol bağlantılarımızın
yapılması… Şehrin 3 çıkışının da otoyol bağlantıları şu ana kadar yapılmadı;
merkez ilçelerimizi merkeze bağlayan yollarımız yapılmadı. 
Sağlıkta Türkiye ortalamalarının son
sırasında Kahramanmaraş.
Eğitimde Türkiye ortalamasının son
sırasında Kahramanmaraş.
Bir havaalanımız var, Türkiye'nin en
köhne havaalanlarından bir tanesi. Bir binası istenilen nitelikte değil.
Uçakların rahat inip kalkması için, bir petrol istasyonu var, onun
özelleştirilmesi veyahut da başka yere taşınması lazım. Maalesef ki şu ana
kadar o da yapılmadı. 
Afşin-Elbistan Termik Santrali’mizin
hem özelleştirilmesi hem hava kirliliği konusu var ve oradaki çalışan
personelin ne olacağı belirsiz, o problemlerimiz var. 
Demir yolu ağımız maalesef cumhuriyetin
ilk yıllarından kalma ve bu Hükûmet hızlı tren sözü vermişti, onunla ilgili de
en ufak bir gelişme yok. 
Germenicia, Kahramanmaraş’ın “Kara
Maraş diye” adlandırdığımız bölgesinde ama oranın altından çıkacak olan tarihî
güzellikler, tarihî değerler maalesef ki daha yeryüzüne çıkamamış durumdadır. 
Tarım ve hayvancılık Kahramanmaraş’ta
on iki yıldan beri geriye gitmiştir, tarlalar ekilemez hâldedir, hayvancılık
bitme noktasına gelmiştir. 
Tek şükrettiğimiz bir konu vardır ki o
da Kahramanmaraşlı müteşebbislerimizin 1984 yılından bu zamana kadar
Kahramanmaraş’a yapmış oldukları yatırımlarla tekstil ve sanayi noktasında uç
noktaya gelmeleri ve şehir istihdamına, iş istihdamına katkı sağlamalarıdır. 
Sayın Başkan, değerli milletvekilleri;
12 Şubat 1920, Kahramanmaraş’ımızın kurtuluşunun yıl dönümü. Her yıl büyük
törenlerle bu kurtuluşumuz kutlanır. Kahramanmaraş halkımızın Fransızlara karşı
mücadelesi ve halkın zaferi. Dünyada da madalyalı tek şehir Kahramanmaraş’tır.
Doksan beş yıldan beri kutlanan bu kurtuluş günümüz, bayramımız, bu coşkumuz ne
yazık ki bu sene istenilen nitelikte olmamıştır. Sebebi, yerel yönetimlerin bu
yıl istenilen ilgiyi göstermemesi ve halkımızın çok büyük şikâyetleri... 
Yine bu sene, doksan beş yıldan beri
yaşanmayan bir olay yaşandı. Her yıl okullar tatil olur ve bu millî şuurumuz,
bu kahramanlık destanımız, okul çocuklarımızla, resmigeçit yapmak kaydıyla, hep
beraber kutlanırdı ama bu sene okullar maalesef tatil edilmedi, çocuklarımız
buraya katılamadılar. 
Sayın Başkan, değerli milletvekilleri;
Kahramanmaraş Kurtuluş Savaşı’nda mücadele gösteren büyük dedem Dedezade Mehmet
Hilmi Efendi ve yine, dedem Dedezade Süleyman Efendi’nin torunuyum. Buradan tüm
şehitlerimize ve Kahramanmaraşlı kahramanlarımıza Allah’tan rahmet diliyorum. Bu
madalyayı da dönemin hükûmeti ailemize, dedemize teslim etmişler. Ancak, bu
sene görüyoruz ki -yürekler acısı- bu coşkuyu, bu güzellikleri Kahramanmaraş’a
yaşattıramadılar, onlarla beraber yaşayamadık. Bunun üzüntüsü içerisindeyiz
Kahramanmaraş halkı olarak. 
12 Şubat kurtuluş mücadelemizi,
şehitlerimiz ve Kahramanmaraş’ımıza gereken önem verilmeyerek
itibarsızlaştırmaya kimsenin hakkı da yoktur, haddi de değildir. Bu ülkenin
teminatı bizleriz. Bayrağın, ezanların, İstiklal Marşı’nın, Andımız’ın ve bir
avuç kalan bu coğrafyanın sahibiyiz. Kimlerle beraber? 77 milyon Türk
milletiyle beraber. Buradan tüm Türkiye’ye ve Kahramanmaraş’a sesleniyorum:
Sakın ola ki üzülmeyin, 7 Haziranda Milliyetçi Hareket Partisinin iktidarıyla
bu özlenen günler tekrar gündeme gelecek, 12 Şubat Kurtuluş ve Kahramanlık
Günü’müzü hep beraber tekrar kutlayacağız, bozulan her şeyi yeniden inşa
edeceğiz.
Bu duygu ve düşüncelerle yüce
heyetinizi saygılarımla selamlıyorum. (MHP sıralarından alkışlar)
BAŞKAN – Teşekkür ediyorum.
ADİL ZOZANİ (Hakkâri) – Sayın Başkan…
BAŞKAN – Bir saniye, gündeme bir
geçelim efendim.
ADİL ZOZANİ (Hakkâri) – Gündeme
geçmeden önceki mevcut yaptığınız işlemle ilgili bir hususu dile getireceğim
Sayın Başkan.
BAŞKAN – Hangi işlemle ilgili efendim?
ADİL ZOZANİ (Hakkâri) – Mevcutta
yaptığınız uygulamayla ilgili İç Tüzük’ün ihlaline dikkatinizi çekmek için söz
aldım Sayın Başkan.
BAŞKAN – Anladım da efendim, bu konu
grup başkan vekiliniz tarafından da gündeme getirildi.
ADİL ZOZANİ (Hakkâri) – Şimdi, Sayın
Başkan… Sayın Başkan…
İDRİS BALUKEN (Bingöl) – Efendim,
milletvekilimiz söz talebinde bulundu.
BAŞKAN – İç Tüzük ihlali söz konusu
değil efendim.
ADİL ZOZANİ (Hakkâri) – Siz yemin
ettiniz, öyle mi geldiniz? “Ayağa kalkan bütün muhalefet milletvekillerine
gözümü kapatacağım, kulağımı kapatacağım.” şeklinde yemin ettiniz de öyle mi
geldiniz oraya? Böyle mi yöneteceksiniz?
BAŞKAN – Yani, şimdi korkutacak
mısınız?
ADİL ZOZANİ (Hakkâri) – Şimdi, bakın,
sizin böyle yemininiz varsa kendimizi yormayalım.
BAŞKAN – Hayır, bunları söylemekle neyi
maksat ediyorsunuz?
ADİL ZOZANİ (Hakkâri) – Ben ayağa
kalkmışım, söz talebim var Sayın Başkan.
BAŞKAN - Neyi hedefliyorsunuz, anlaşılmış değil yani.
İDRİS BALUKEN (Bingöl) – Milletvekilimiz söz talep etmiştir.
ADİL ZOZANİ (Hakkâri) – Ben ayağa kalkmışım, söz talebim
var. Yaptığınız yanlış bir işleme dikkat çekmek istiyorum.
BAŞKAN – Efendim, ben işlemi yanlış yapmadım. Genel Kurulu
her…
ADİL ZOZANİ (Hakkâri) – Yaptığınız işlemi… Dinlerseniz,
yaptığınızı öğreneceksiniz.
BAŞKAN – Şimdiye kadar yaptığım uygulamalar gibi Genel
Kurulu açtım. Biraz önce izah ettim, daha önce bir uyarı gelseydi, söylenmiş
olsaydı…
LEVENT GÖK (Ankara) – Ben uyardım Sayın Başkan, ben uyardım.
Ben uyardım orada sizi.
BAŞKAN – Sayın Gök, her zamanki gibi… Bir saniye… 
LEVENT GÖK (Ankara) – Sanki oradan “Duymadım.” diyorsunuz. 
BAŞKAN - Ben olayı, sanki grup başkan vekilleri, her zaman
yaptığınız gibi, açıldıktan sonra söz istiyorsunuz düşüncesiyle…
LEVENT GÖK (Ankara) – Hayır efendim, olur mu?
İDRİS BALUKEN (Bingöl) – Sayın Başkan, milletvekilimi
dinlerseniz farklı bir konuda itirazı olduğunu görürsünüz.
LEVENT GÖK (Ankara) – Biz gündem dışından sonra söz
istemesini biliriz Sayın Başkan, usulü biliyoruz. O söz gündem dışından sonra
istenir.
BAŞKAN - Efendim, itiraz edilecek başka konular var,
değerlendireceğiz.
İDRİS BALUKEN (Bingöl) – Sayın Başkan, milletvekilimizi
dinlerseniz farklı bir konuda…
ADİL ZOZANİ (Hakkâri) – Sayın Başkan, kurulu saat gibi
dinlerseniz… 
BAŞKAN – Efendim, ben gündem dışıyla ilgili başka milletvekiline
söz vermiyorum. Gündeme geçtikten sonra yerinizden… 
ADİL ZOZANİ (Hakkâri) – Gündemde söz isteme değil Sayın
Başkan. Kurulu saat gibi başlangıçtaki uygulamaya takıldınız, daha başka tüzük
ihlallerinizi gündeme getirmek için söz talebinde bulundum.
BAŞKAN – Nedir efendim tüzük ihlali?
ADİL ZOZANİ (Hakkâri) – Diyorum ki siz biraz önceki
uygulamanızda, İç Tüzük’ün 59’uncu maddesine göre, gündem dışı söz sırası alan
milletvekillerinin rızası olmaksızın İç Tüzük’ün 61’inci maddesine aykırı bir
işlem gerçekleştirdiniz. 
BAŞKAN – Nedir o?
ADİL ZOZANİ (Hakkâri) – Tutumunuz hakkında usul tartışması…
BAŞKAN – Nedir o 61’inci madde aleyhine yaptığım uygulama,
onu söyleyin efendim. Nedir?
ADİL ZOZANİ (Hakkâri) – İç Tüzük’ün 61’inci maddesinin son
fıkrasını okuyun. Eğer okumamışsanız şimdi size katkısı olur, siz de bir defa
daha okuyun çünkü burada çok oturursunuz bu görüşmeler esnasında.
Deniyor ki: “Bir milletvekili, söz sırasını diğerine
verebilir. Söz sırasını bir başkasına veren milletvekili, bundan faydalanan
milletvekilinin sırasında konuşabilir.” Ancak, tamamıyla milletvekilinin
rızasına bırakılmış bir husustur bu. Siz biraz önceki işlemde, iki sayın
milletvekilinin rızasını almaksızın bir başka milletvekilinin, 3’üncü sırada
konuşacak olan milletvekilinin söz sırasını değiştirdiniz, 1’inci sıraya
getirdiniz. İç Tüzük’e aykırı işlem yaptınız. Eğer okumadıysanız tekrar okuyun.
BAŞKAN – Evet, ben söz sırasını… 
ADİL ZOZANİ (Hakkâri) – Tutumunuz yanlıştır, usul tartışması
talep ediyorum.
BAŞKAN
– Tamam Sayın Zozani.
LEVENT
GÖK (Ankara) – Sayın Başkan…
BAŞKAN
– Bir saniye Sayın Gök.
Ben
söz sırasını değiştirmedim efendim, tutanakları isteyeceğim.
ADİL
ZOZANİ (Hakkâri) – Değiştirdiniz.
BAŞKAN
– Müsaade edin lütfen yani sizi biz dinledik burada, müsaade edin.
Ben
gündem dışı söz talebinde bulunan Sayın Serindağ ve Sayın Dedeoğlu’nu
–tutanakları getirteceğim- defalarca davet ettim. 
ADİL
ZOZANİ (Hakkâri) – Gürültü varken gelemezler Sayın Başkan.
BAŞKAN
– Bir saniye efendim… 
ADİL
ZOZANİ (Hakkâri) – İç Tüzük 68’i uygulamadınız.
BAŞKAN
– E, gürültüyü Başkanlık Divanı yapmadı ki efendim.
ADİL
ZOZANİ (Hakkâri) – Efendim, siz İç Tüzük 68’i uygulamadınız.
BAŞKAN
– Evet, Sayın Gök, buyurun.
LEVENT
GÖK (Ankara) – Sayın Başkan, arkadaşımızın açıklamasına ilaveten, ayrıca İç Tüzük’ün
63’üncü maddesine göre sizinle çalışma usullerine uymaya davet konusunda bir
sıkıntı yaşadığımız belli. Bu konuda da bir usul tartışması istiyoruz.
BAŞKAN
– Neyin usul tartışması Sayın Gök? Konu kapandı.
ADİL
ZOZANİ (Hakkâri) – İç Tüzük’e uymuyorsunuz Sayın Başkan.
BAŞKAN
- Konuyu izah ettik efendim. 
LEVENT
GÖK (Ankara) – Bakın, yoklama istiyoruz, yaptırmıyorsunuz; bir dakika söz
isteyen arkadaşlarımıza söz vermiyorsunuz.
İDRİS
BALUKEN (Bingöl) - Genel Kurulun işleyişine uymanız lazım.
BAŞKAN
– Buyurun efendim, usul tartışması açıyorum. 
Lehte,
aleyhte isteyin efendim. 
RECEP
ÖZEL (Isparta) - Lehte. 
ADİL
ZOZANİ (Hakkâri) – Aleyhte.
İDRİS
BALUKEN (Bingöl) – Aleyhte. 
MEHMET
DOĞAN KUBAT (İstanbul) – Lehte.
VELİ
AĞBABA (Malatya) – Lehte. 
BAŞKAN
– Ya anlaşırsınız ya da tutanakları isteyeceğim efendim.
LEVENT
GÖK (Ankara) – Aleyhte efendim. 
BAŞKAN
- Kim önce söz istemişse ona göre efendim.
Ya
gruplar olarak kendi aranızda anlaşırsınız ya da tutanaklardaki sıraya göre söz
vereceğim efendim.
Teşekkür
ediyorum.
Birleşime
beş dakika ara veriyorum.
Kapanma Saati: 14.39
İKİNCİ OTURUM
Açılma Saati: 14.51
BAŞKAN: Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul) 
----0----
BAŞKAN – Sayın milletvekilleri, Türkiye
Büyük Millet Meclisinin 58’inci Birleşiminin İkinci Oturumunu açıyorum.
Usul tartışması açmıştık. 
Şimdi, tutanaktan okuyorum: 
“Başkan
- Buyurun efendim, usul tartışması açıyorum. 
Lehte,
aleyhte söz isteyen...
Recep
Özel (Isparta) - Lehte. 
Adil
Zozani (Hakkâri) – Aleyhte.
İdris
Baluken (Bingöl) – Aleyhte. 
Mehmet
Doğan Kubat (İstanbul) – Lehte. 
Veli
Ağbaba (Malatya) – Lehte. 
Levent
Gök (Ankara) – Aleyhte.”
Şimdi,
tekrar ediyorum, buna göre iki lehte, iki aleyhte... Lehtekiler, Recep Özel...
YUSUF
HALAÇOĞLU (Kayseri) – Hayır, bir dakika, ben kaç kere söyledim Sayın Başkan.
ADİL
ZOZANİ (Hakkâri) – Yanlış tutanak tutulmuş Başkan; inceletin, bence inceletin. 
BAŞKAN
– Efendim, ben yazmadım, tutanakları getirdim. 
Cümlemi
bir bitireyim. 
Lehte,
Recep Özel, Mehmet Doğan Kubat; aleyhte, Adil Zozani, İdris Baluken. 
Ben
tekrar ediyorum, aranızda anlaşırsanız her siyasi parti grubuna birer konuşma
hakkı veririz. 
Buyurun, anlaşın aranızda, getirin bana
listeyi.
LEVENT GÖK (İstanbul) – Tutanakları
görelim, biz anlaşalım.
OKTAY VURAL (İzmir) – Tutanağın bir
örneğini alabilir miyim.
BAŞKAN – Burada efendim tutanaklar,
burada.
AHMET AYDIN (Adıyaman) – Efendim, HDP
bir tanesini MHP’ye versin, biz de CHP’ye verelim.
BAŞKAN – Recep Özel lehte, Adil Zozani
aleyhte, İdris Baluken aleyhte, Mehmet Doğan Kubat lehte, Veli Ağbaba lehte,
Levent Gök aleyhte.
AHMET AYDIN (Adıyaman) – Tamam, HDP,
MHP’ye versin, biz de şey yapalım. 
MİHRİMAH BELMA SATIR (İstanbul) – Biz
de veriyoruz bir tanesini. Tamam işte, herkese bir tane oldu.
LEVENT GÖK (İstanbul) – Evet, tamamdır,
sorun yok, kapanmıştır.
İDRİS BALUKEN (Bingöl) – Adil
Zozani’nin yerine Levent Bey’e veriyoruz, Levent Gök. 
BAŞKAN – Lehte söz isteyen ilk
konuşmacı Mehmet Doğan Kubat, İstanbul Milletvekili. 
Buyurun Sayın Kubat. (AK PARTİ
sıralarından alkışlar)
V.- USUL
HAKKINDA GÖRÜŞMELER 
1.- Oturum
Başkanı TBMM Başkan Vekili Sadık Yakut’un Genel Kurulun açılışında yoklama
yapmaması ve milletvekillerinin gündem dışı konuşma sıralarını değiştirmesi
nedeniyle tutumunun İç Tüzük hükümlerine uygun olup olmadığı hakkında
MEHMET DOĞAN KUBAT (İstanbul) – Sayın
Başkanım, çok değerli milletvekili arkadaşlarım; açılan usul görüşmesinde
Başkanlığın tutumu lehinde söz almış bulunuyorum. Bu vesileyle yüce heyetinizi
saygılarımla selamlarım. 
İki konu dile getirildi. Birincisi,
57’nci maddeye göre, yapılan yoklamanın usule aykırı olduğunu belirtti Sayın
Cumhuriyet Halk Partisi Grup Başkan Vekili. Değerli arkadaşlar, 57’nci madde ve
Anayasa’nın 96’ncı maddesi birlikte değerlendirildiği zaman, toplantı yeter
sayısının Genel Kurulda olup olmadığına yönelik yapılacak yoklama işlemine
ilişkin yetkinin yine İç Tüzük’te usulüyle birlikte düzenlendiğini görüyoruz.
Genel Kurulun açılması sırasında, birleşimin başında bu yoklamayı yapma yetkisi
salt Başkana aittir yani bu aşamada grupların herhangi bir yoklama talebinde
bulunması söz konusu değildir. Nitekim, Sayın Başkan da bunu defaatle okudu.
57’nci maddenin ikinci fıkrasına göre, görüşmeler sırasında oylama konusu bir
iş olursa ancak o takdirde yine gruplar değil, 20 milletvekili ancak ayağa
kalkmak suretiyle bu noktada istemde bulunabilir. Eğer böyle bir istem olsaydı
ve Başkan bunu karşılamamış olsaydı o zaman gerçekten usule aykırı olurdu ama
şu aşamada bir grup başkan vekilinin birleşimin başında yoklama talep etme
yetkisi İç Tüzük’te düzenlenmemiş. Eğer İç Tüzük’e uyalım, Başkan da uysun,
hepimiz uyalım diyorsak o zaman hepimizin buna uyması lazım. Dolayısıyla, bu
konu çok açık.
İkinci konu, Sayın Zozani gündem dışı
konuşmalardaki söz sırasının değiştirilmesinin tüzüğün 59 ve 61’inci
maddelerine aykırı olduğunu iddia etti. Kanaatimce bu da doğru değil. İç
Tüzük’ün 59’uncu maddesinde gündem dışı konuşmalar… Ki bu maddenin gerekçesine
de bakıldığı zaman…
ADİL ZOZANİ (Hakkâri) – Zorlama yorum
yapma Doğan Bey! Sen bir avukatsın, zorlama yorum yapma! 
MEHMET DOĞAN KUBAT (Devamla) – …bunun
Meclise duyurulmasında çok zaruret hâli olan hâllerde Başkanın takdiriyle
kullanılabilen bir yetki olduğunu… Bu mecburi değil, ihtiyari bir yetkidir ve
Başkan bu sıralamayı, söz haklarını tamamen… Ama 61’inci maddede “Söz, kayıt ve
istem sırasına göre verilir.” diyor yani Başkanın orada sırayı değiştirme
yetkisi yok ama gündem dışılarda 15 kişi başvurur, bunlardan 3’üne, 1’ine,
2’sine konunun önemine göre, aciliyetine göre söz verme yetkisi salt Başkana
aittir. Dolayısıyla, çağrı üzerine gelmemesi üzerine bir sonraki
milletvekilinin kürsüye davet edilmesi -daha önce de arkadaşlarımız kulislerde
olduğu için konuşma sıralarını diğerleri kullandı- bu gayet doğal, Meclisin
teamüllerine de uygun, İç Tüzük’e de uygun bir uygulamadır, Başkanımızın tutumu
bu noktada yerindedir. 
Yüce heyetinizi saygılarımla
selamlıyorum. (AK PARTİ sıralarından alkışlar)
BAŞKAN – Teşekkür ediyorum.
Tutumum aleyhinde söz isteyen İdris
Baluken, Bingöl Milletvekili.
Buyurun Sayın Baluken. (HDP
sıralarından alkışlar)
İDRİS BALUKEN (Bingöl) – Teşekkür
ederim.
Sayın Başkan, değerli milletvekilleri;
ben de hepinizi saygıyla selamlıyorum. 
İki gündür âdeta burada bir tiyatro
şeklinde Genel Kurul yönetiliyor. Eğer Sayın Başkan, siz de böyle devam
edecekseniz biz çok fazla kalabalık yapmayalım burada, siz AK PARTİ Grubuyla
istediğiniz şekilde burada Genel Kurul gündemini işletin. Burada hepimizi
bağlayan bir İç Tüzük var. Eksik, yetersiz, yanlışlarla dolu olabilir ama Genel
Kurulu bunun dışında yönetemezsiniz. Siz henüz, Meclis Genel Kurulunu açarken
bile Cumhuriyet Halk Partisi Grup Başkan Vekilinin “Genel Kurulda toplantı
yeter sayısı yoktur.” talebini bile dikkate almadan davrandınız. Sonrasında da
İç Tüzük’ün 61’inci maddesini net olarak ihlal ettiniz, söz sırasını, gündem
belirlendikten sonra Başkanlık Divanının gündemi değiştirme yetkisi olmamasına
rağmen kendi isteminize göre değiştirdiniz. Eğer böyle yapacaksanız, o zaman,
sadece şahsi duygularınızla, iktidar partisi grubunun talimatlarıyla Meclisi
yönetiyor pozisyonuna düşersiniz, bunu bizim kabul etmemiz mümkün değildir. O
nedenle, sizi bir an önce İç Tüzük’e göre Genel Kurulu yönetmeye davet
ediyorum.
Tabii, iki gündür burada son derece
vahim olaylar yaşanıyor. Bu vahim olayların tek müsebbibi -açık ifade ediyorum-
bu Meclisi yöneten Meclis Başkan Vekilinin tarafsızlığını yitirmesi ve AKP
Grubu adına burada bulunan bir başkan vekilinin kadın milletvekillerine yönelik
şiddet uygulamaya çalışmasıdır. İşin en vahim tarafı da Başbakanın dün yaptığı
açıklamalarda bu kadın şiddetini meşrulaştıran bir üslup kullanmasıdır.
Başbakan, âdeta toplumun yüzde 50’siyle bütün köprüleri atmıştır. CHP’nin,
MHP’nin, HDP’nin bir araya gelmesini “Biz doğru yoldayız.” şeklinde değerlendirerek
sadece AKP kitlesinin Başbakanı olduğunu ortaya koymuş, yüzde 50’nin talebini
hiçbir zaman dikkate almayacağını net olarak deklare etmiştir. Kadın şiddetine
yönelik, “Kadınlığını kullanarak birtakım şeyler yapmak istemişler.” cümlesini
kullanarak ne kadar cinsiyetçi bir noktada durduğunu ortaya koymuştur. Burada
hiçbir milletvekili ne kadınlığını kullanarak ne erkekliğini kullanarak
milletvekilliği yapmıyor, bütün kadın vekillerimiz kadın kimliğinden dolayı
değil, milletvekili oldukları için burada her türlü hakkını kullanma
özgürlüğüne sahiptir. Başbakanın yapmış olduğu açıklamalar milliyetçi olduğu
kadar cinsiyetçi açıklamalardır, son derece vahimdir. Umarım bu açıklamalarıyla
ilgili kendi öz eleştirisini yapar, değerlendirmesini yapar ve…
(Mikrofon otomatik cihaz tarafından
kapatıldı)
İDRİS BALUKEN (Devamla) - …bütün
Meclisten, bütün siyasi partilerden ve bütün kadınlardan özür diler diyorum.
Genel Kurulu saygıyla selamlıyorum.
(HDP sıralarından alkışlar)
BAŞKAN – Lehte söz isteyen Yusuf Halaçoğlu,
Kayseri Milletvekili.
Buyurun Sayın Halaçoğlu. (MHP
sıralarından alkışlar) 
YUSUF HALAÇOĞLU (Kayseri) – Teşekkür
ederim Sayın Başkan.
Değerli milletvekilleri, şimdi çok
önemli, kritik bir yasayı görüşüyoruz. Dolayısıyla, Meclisi idare eden
kişilerin, Meclis başkan vekillerinin çok dikkatli ve her zamanki
davranışlarından daha farklı bir davranış içerisinde daha titiz bir yönetim
sergilemeleri gerekmektedir. Yani dün yaptıklarıyla bugünkü yaptıklarının aynı
olup olmamasına bakmaksızın, tüzükün tüm kurallarını uygulamak zorunlulukları
vardır. Zira, iki gün önce meydana gelen olaylar aslında Meclisin hangi gerilim
altında olduğunu, çalıştığını da ortaya koymaktadır. 
Şimdi, her şeyden önce şunu göz önüne
alalım: Bir Başbakan çıkıp “Şu partiler bir araya geliyor. İşte, Milliyetçi
Hareket Partisi ile HDP ve CHP aynı yerde, aynı koltukta bir arada
bulunuyorlar.” diyor. Siz masaya oturuyorsunuz kardeşim, kucak kucağasınız.
Peki, buna ne diyeceksiniz? Siz kucak kucağa müzakere ediyorsunuz,
elebaşılarıyla, bebek katiliyle kucak kucağa oturmuyor musunuz; anlaşmalar
yapıyorsunuz, mutabakat sağlıyorsunuz. E, o zaman ne olacak? Yani illaki bir
yasada meydana getirilecek birtakım baskı unsurlarını ortadan kaldırma
konusunda, hangi parti olursa olsun, iş birliği yapması gerekirken siz
“Birtakım partileri şundan dolayı bir araya getiriyor.” derseniz… Ama siz kucak
kucağasınız, ona ne diyeceğiz? Ha, bunlara gelince ses yok tabii.
AHMET AYDIN (Adıyaman) – Siz
nasılsınız?
YUSUF HALAÇOĞLU (Devamla) - Şimdi,
bırakın onları bunları. Siz bugüne kadar neler yapmadınız? Yok silahlar
bırakılacaktı, gidecekti. Oturmadınız mı masaya? Şimdi, 10 maddelik
mutabakatınız var, onları ne yapacaksınız? Onları da bir yana bıraktım, adam
silahıyla, Kalaşnikofuyla askerî düzen içerisine giriyor, sesiniz çıkmıyor.
Bırakın Allah aşkına be, siz ne diyorsunuz? Yok poşuyla yüzünü örtmek… Siz
teröre karşı çıkmıyorsunuz. “Efendim, bilye atıyorlar, molotof atıyorlar.”
diyorsunuz. Peki, kardeşim, şu an molotofun cezası yok mu Ceza Kanunu’nda? Var,
dört yıldan başlıyor. Niye vermiyorsunuz, niye önlemiyorsunuz? Terör yasası yok
mu, niye önlemiyorsunuz? Mesele terör yasası değil, siz tıpkı Anayasa
referandumunda olduğu gibi birtakım maddelerin arkasına arzu ettiğiniz birtakım
konuları gizleyip ondan sonra çıkarmaya çalışıyorsunuz. Bakın, böyle bir
durumda yarın meydana gelecek olaylardan sorumlu olacaksınız. Dolayısıyla,
Meclis başkan vekilleri tüzüke tam olarak uysunlar, şu veya bu şekilde siyasi
söylemlerin arkasına kimse sığınmasın, kimse de kimsenin tesirinde kalmasın.
Hepinizi saygıyla selamlıyorum. (MHP
sıralarından alkışlar) 
BAŞKAN – Teşekkür ediyorum. 
Aleyhte söz isteyen Levent Gök, Ankara
Milletvekili.
Buyurun Sayın Gök. (CHP sıralarından
alkışlar) 
LEVENT GÖK (Ankara) – Sayın Başkan,
değerli milletvekilleri; bu iç güvenlik paketi diye adlandırdığınız paketin
Türkiye’deki demokrasiyi, insan haklarını, hukukun üstünlüğünü nasıl yok
edeceğini anlatmaya çalışan muhalefet partilerine niçin sabırlı
davranmıyorsunuz, niçin izin vermiyorsunuz? Böyle bir anlayış olabilir mi Sayın
Başkan? Toplum gergin, Meclis gergin. Milletin sırtına tokmak vuracaksınız,
ondan önce milletvekiline tokmak vurduruyorsunuz ve buna seyirci kalıyorsunuz.
5 milletvekilinin yaralandığı bir Mecliste en basit bir tüzüksel hakkımızı dahi
kullandırmıyorsunuz. Buna hakkınız yok! Daha bu yasa çıkmadan neler
yapıyorsunuz. Bu yasa çıktıktan sonra Türkiye’yi polis devleti hâline
getirmenize izin vermeyeceğiz, izin vermeyeceğiz değerli arkadaşlarım. (CHP
sıralarından alkışlar) Bizler burada olduğumuz müddetçe, tüm halkımız
bilmelidir ki bu yasa buradan geçmeyecektir, sizler ne yaparsanız yapın
geçmeyecektir.
Sayın Başkan,
demokrasi sayısal çoğunluk değildir, demokrasi azınlığın haklarının korunduğu
rejimdir, bunu dahi bilmiyorsunuz.
ÜNAL KACIR (İstanbul)
– Allah Allah!
LEVENT GÖK
(Devamla) – Sayın Başkan, iki gündür bu Meclisi gerdiniz, bugün gerdiniz.
SITKI GÜVENÇ
(Kahramanmaraş) – Kim geriyor, kim, kim geriyor?
LEVENT GÖK
(Devamla) – Son derece haklı ve meşru bir talepte bulundum, yoklama istedim.
Alt tarafı iki ya da üç dakikayı alacak bir işlemi gerçekleştirmediniz, neden?
SITKI GÜVENÇ
(Kahramanmaraş) – Yetki gasbı var orada, yetki gasbı. Yetkiyi niye
gasbediyorsunuz?
LEVENT GÖK
(Devamla) – Çünkü AKP’den sizlere baskı var, tehdit var, biz bunu biliyoruz. O
yoklamayı yapmak durumundaydınız, İç Tüzük’ü uygulamak durumundaydınız. 
SITKI GÜVENÇ
(Kahramanmaraş) – Başkanın yetkisini gasbediyorsunuz.
LEVENT GÖK
(Devamla) – Ana muhalefet partisinin Grup Başkan Vekili olarak yoklama
istiyorum, yapmıyorsunuz, gürültü varken konuşmacı çağırıyorsunuz. Sayın
Başkan, 68’e göre, gürültü olduğu zaman siz bir kere Meclisin düzenini sağlamak
durumundasınız, bunu niye yapmıyorsunuz? Çünkü gürültü patırtı arasında,
4+4+4’te olduğu gibi bu yasayı çıkartmak istiyorsunuz. 
AHMET AYDIN
(Adıyaman) – Yapmayın gürültü o zaman.
LEVENT GÖK
(Devamla) – Yok öyle yağma, biz sesimizi yükselteceğiz, hakkımızı
yedirmeyeceğiz. (CHP sıralarından alkışlar, AK PARTİ sıralarından gürültüler) 
Sayın Başkan,
siz daha bugün Meclis koltuğuna oturur oturmaz saygınlığınızı ve
tarafsızlığınızı yitirdiniz. Niçin söz vermiyorsunuz arkadaşlarımıza, niçin
konuşmasından rahatsız oluyorsunuz herkesin?
AHMET AYDIN
(Adıyaman) – Anayasa var, İç Tüzük var; İç Tüzük’ü oku.
LEVENT GÖK
(Devamla) – Diyorsunuz ki: “Ben daha önce yoklama yapmadan açtım.” “Daha önce
yoklama yapmadan açtım.” demek bugün o hakkı size verir mi? Kaldı ki ben daha
siz makamınıza oturur oturmaz size söyledim. Siz diyorsunuz ki: “Ben onu
dikkate almadım.” Nasıl almazsınız? Alacaksınız, aldıracağız. Usulü
çiğniyorsunuz, tarafsızlığınızı yitirdiniz, siz de bu saatten sonra artık
Meclisi yönetemezsiniz. Bu Meclis bu şekilde yönetilemez. Herkes İç Tüzük’e,
kanunlara, Anayasa’ya uyacak, başta başkan vekilleri uyacak.
AHMET AYDIN
(Adıyaman) – Siz de uyacaksınız ama.
LEVENT GÖK
(Devamla) – Biz uyuyoruz, biz; biz uyuyoruz. (CHP sıralarından alkışlar)
MEHMET METİNER
(Adıyaman) – Tarihe geçtiniz, tarihe.
SITKI GÜVENÇ
(Kahramanmaraş) – Kimsenin Meclisi kilitlemesine müsaade etmeyeceğiz, Meclis çalışacak.
İDRİS BALUKEN
(Bingöl) – Sayın Başkan... 
BAŞKAN – Sayın
Baluken, konuşmalar bitti ya.
İDRİS BALUKEN
(Bingöl) – Demin, Milliyetçi Hareket Partisi adına konuşmasını yapan sayın
hatip, HDP’yi “AKP’yle kucak kucağalar.” şeklinde suçlayarak grubumuza bir
sataşmada bulunmuştur. Söz hakkı istiyorum.
BAŞKAN – Buyurun
Sayın Baluken, sataşma nedeniyle iki dakika söz veriyorum. (HDP sıralarından
alkışlar) 
VI.-
SATAŞMALARA İLİŞKİN KONUŞMALAR
1.- Bingöl
Milletvekili İdris Baluken’in, Kayseri Milletvekili Yusuf Halaçoğlu’nun usul
görüşmesi üzerinde yaptığı konuşması sırasında HDP Grubuna sataşması nedeniyle
konuşması
İDRİS BALUKEN (Bingöl) – Teşekkür
ediyorum Sayın Başkan. 
Sayın Başkan, değerli milletvekilleri;
çözüm sürecinin ne olduğunu, neyi amaçladığını, iki yıldır da bu topluma ne
kazandırdığını biz defalarca bu kürsüden ifade ettik. Çözüm süreciyle ilgili
öyle, bahsettiğiniz şekilde AKP’yle bir kucak kucağa olma durumu asla söz
konusu olmadı. Bir taraftan müzakere, bir taraftan da AKP’ye karşı en etkili mücadeleyi
Parlamentoda da, alanda da, sokaklarda da HDP yerine getirdi. Eğer AKP çözüm
süreci konusunda samimi olsaydı, biz bugün iç güvenlik paketini değil, ülkeyi
terörize edecek, sokaklarda kan akıtacak bir yasayı değil, burada Terörle
Mücadele Kanunu’nun kaldırılmasını tartışacaktık; Türk Ceza Kanunu’nun
antidemokratik maddelerinin ayıklanmasını tartışacaktık; basın özgürlüğü,
düşünce ve ifade, örgütlenme özgürlüğü önündeki engelleri tartışacaktık.
AKP’nin böyle bir derdi yok. AKP, çözüm sürecinin sadece rantını kullanmaya
çalışıyor. Şu anda AKP’yi ayakta tutan tek şey toplumdaki barış umudu, çözüm
sürecinin yarattığı barış umudu. 
Bakın, Başbakan dün yaptığı konuşmada
da çözüm sürecinin tamamına seçim hesapları üzerinden yaklaştığını ortaya
koyuyor. Güya çözüm süreci biterse HDP yüzde 10’nun altına düşecekmiş. Seçim
hesabıyla bir barış davasına yaklaşılır mı? HDP yüzde 10’nun altına düşer,
üstüne çıkar, o ayrı bir konu; ama çözüm süreci biterse AKP’nin nasıl baş aşağı
düşeceğini bütün toplum biliyor. 
Biz MHP’ye sormak istiyoruz: Siz bu
ülkede kan akmasını mı istiyorsunuz? Çözüm süreci bu ülkedeki kanı önlüyor.
Eğer MHP bu ülkede gençlerin ölmesini istiyorsa, kan akmasını istiyorsa çözüm
süreci karşıtlığını devam ettirsin; ama biz, AKP’ye rağmen çözüm sürecini
ısrarla devam ettirmeye kararlıyız, barış görüşmelerini sürdürmeye kararlıyız. 
Teşekkür ederim. (HDP sıralarından
alkışlar)
BAŞKAN – Evet, teşekkür ediyorum. 
YUSUF HALAÇOĞLU (Kayseri) – Sayın
Başkan...
BAŞKAN – Buyurun Sayın Halaçoğlu. 
YUSUF HALAÇOĞLU (Kayseri) – Sayın hatip
doğrudan doğruya MHP’ye “Kan akmasını mı istiyorsunuz?” diye sataştı zaten. 
ADİL ZOZANİ (Hakkâri) – Size soru
sordu. 
BAŞKAN – Buyurun Sayın Halaçoğlu, size de iki dakika söz
veriyorum sataşma nedeniyle. 
2.- Kayseri
Milletvekili Yusuf Halaçoğlu’nun, Bingöl Milletvekili İdris Baluken’in sataşma
nedeniyle yaptığı konuşması sırasında Milliyetçi Hareket Partisine sataşması
nedeniyle konuşması
YUSUF HALAÇOĞLU (Kayseri) – Değerli milletvekilleri, tabii
ki, Milliyetçi Hareket Partisi hiçbir zaman kan akmasını istemiyor ama kan
akmasını isteyenler kimler, bunları açık ve net olarak biz biliyoruz.
Eline silah alıp hâlâ şehirlerde özerklik ilan edenler,
vergi koyanlar, vergi adı altında haraç alanlar, ortalığı yakıp yıkanlar,
dükkânlarda insanların malına mülküne saldıranlar kimlerdir, her şeyden önce
buna bir baksınlar. Devletin en önemli simgesi olan ve herkesin, vatandaşların
da simgesi olan bayrağı ayaklar altına alıp yakanlar kimlerdir, bunlara herkes
baksın. 
RAMAZAN CAN (Kırıkkale) – Sen iç güvenliğe niye karşı
çıkıyorsun?
YUSUF HALAÇOĞLU (Devamla) – Kimdir? Bunlara baktığınız zaman
aslında mesele ortaya çıkar.
Burada bizim söylediğimiz zannediyorum yanlış anlaşıldı. Biz
diyoruz ki: “AKP kiminle beraber iş birliği yapıyor?” Bize, HDP’yle iş birliği
yaptığımızı söyleyenler… Aslında AKP’nin kendisi daha çok yapıyor ve kimse, AKP
Hükûmeti, güneydoğuda PKK’nın, onun uzantılarının yaptıklarına hiçbir zaman ses
çıkarmıyor. Neden ses çıkarmıyor? Çünkü seçim geliyor. Kandil değil midir AKP’ye
şantaj yapan, Kandil değil midir PKK’yla birlikte AKP’ye baskı yapan? 10
maddeyi imzalayan, mutabakat sağlayan herhâlde ben değilim; AKP’dir. Kim kimin
kucağında siz kendiniz karar verin. Kim kimi istiyorsa onun kucağına otursun,
ben anlamam onu. 
ÜNAL KACIR (İstanbul) – Olmaz böyle bir şey. Böyle bir şey
olur mu? Adaba davet edin Sayın Başkan.
YUSUF HALAÇOĞLU (Devamla) – Ama iç güvenlik yasasında
deniliyor ki: “PKK’ya karşı, teröre karşı tedbir alıyoruz.” Hangi tedbiri
alıyorsunuz teröre karşı siz? Terör şu an bütün Türkiye’yi kasıp kavuruyor, siz
oturuyorsunuz yerinize, tedbir alıyorsunuz! Niye molotof atanlardan hiç kimse
içeride değil? Niye dükkânları yakanlar içeride değil?
SITKI GÜVENÇ (Kahramanmaraş) – Şimdi olacak Hocam. 
YUSUF HALAÇOĞLU (Devamla) – Bırakın Allah aşkına, sizin
terörle alakanız yok. Bununla milleti baskı altına almaya çalışıyorsunuz, başka
hiçbir şey yapmıyorsunuz. (MHP sıralarından alkışlar)
ADİL ZOZANİ (Hakkâri) – Sayın Başkan… 
SEYFETTİN YILMAZ (Adana) – Sayın Başkan, ben de söz istiyorum.

BAŞKAN – Lütfen…
SEYFETTİN YILMAZ (Adana) – “Lütfen”i var mı?
BAŞKAN – Efendim, sataşma nedeniyle konuşuldu. 
ADİL ZOZANİ (Hakkâri) – Sataşmayla
ilgili… Hayır, alakası yok. 
BAŞKAN – Bir saniye… 
Tutumum nedeniyle de usul tartışması
açtım. 
ADİL ZOZANİ (Hakkâri) – Sataşmayla
ilgili bir şey söylemiyoruz. Konuyla ilgili… 
BAŞKAN - E, söz hakkınız yok ki Sayın
Zozani.
ADİL ZOZANİ (Hakkâri) – Bakın,
tutumunuzu açıklamadan önce… 
BAŞKAN – Evet… 
ADİL ZOZANİ (Hakkâri) - …konuyla ilgili
bir hususu gündeminize taşımak için ayaktayım. 
BAŞKAN – Anladım da Sayın Zozani,
bakın, İç Tüzük’ten bahsediyorsunuz, İç Tüzük’ün uygulanmasından
bahsediyorsunuz...
ADİL ZOZANİ (Hakkâri) – Evet, İç
Tüzük’ten…
BAŞKAN - O zaman ben bu konuyu
bitireceğim efendim. Lütfen yerinize oturun.
ADİL ZOZANİ (Hakkâri) – Bu konuyla
ilgilidir Sayın Başkan. 
BAŞKAN – Efendim, bu konuyla ilgili iki
lehte, iki aleyhte söz var İç Tüzük’te. 
ADİL ZOZANİ (Hakkâri) – Ben kürsüden
söz istemedim. Bu konuyla ilgili olarak… 
BAŞKAN – Biraz önce İç Tüzük’ün
okunmasını, maddelerin okunmasını hatırlatmıştınız ya efendim… 
ADİL ZOZANİ (Hakkâri) – Sayın Başkan,
İç Tüzük’ü hiç okumadığınız anlaşılıyor, arkanızdaki danışmalardan destek alın.
Ayakta bir milletvekili duruyor iken… 
BAŞKAN – İşlem bittikten sonra efendim.

ADİL ZOZANİ (Hakkâri) – …ne
söyleyeceğini dinlemek gibi bir mecburiyetiniz var. 
BAŞKAN – Böyle bir usulümüz yok,
mecburiyet de yok efendim. 
ADİL ZOZANİ (Hakkâri) – Konuyla ilgili
bir şey gündeme taşıyor isem -siz bilmiyorsanız danışmanlarınızdan yararlanın-
siz benim sözümü kesemezsiniz, dinlemek durumundasınız. 
BAŞKAN – Biz şu anda sizin yüksek
bilgilerinizden faydalanıyoruz efendim. Teşekkür ederiz. 
ADİL ZOZANİ (Hakkâri) – Evet. 
BAŞKAN – Meclis de faydalanıyor, tüm
Türkiye faydalanıyor. 
Buyurun. 
ADİL ZOZANİ (Hakkâri) – O zaman ifade
edeyim Sayın Başkan. 
BAŞKAN – Sayın Zozani, konu tartışıldı;
iki lehte, iki aleyhte söz verdim. 
ADİL ZOZANİ (Hakkâri) – Sayın Başkan… 
BAŞKAN – Lütfen oturur musunuz Sayın
Zozani. 
ADİL ZOZANİ (Hakkâri) – Sayın Başkan…
İDRİS BALUKEN (Bingöl) – Ya, oylamaya
tesir edecek bir şey söyleyecek. 
BAŞKAN – Usul değil efendim. İç
Tüzük’ten bahsediyorsunuz, bilmemezlikten… 
ADİL ZOZANİ (Hakkâri) – Tutumunuza etki
edecek bir şey söyleyeceğim.
V.- USUL
HAKKINDA GÖRÜŞMELER (Dğvam)
1.- Oturum
Başkanı TBMM Başkan Vekili Sadık Yakut’un Genel Kurulun açılışında yoklama
yapmaması ve milletvekillerinin gündem dışı konuşma sıralarını değiştirmesi
nedeniyle tutumunun İç Tüzük hükümlerine uygun olup olmadığı hakkında (Devam)
BAŞKAN – Lütfen ama… Ben açıklamamı
yapayım, ondan sonra… Lütfen… 
Sayın milletvekilleri, tutumumda bir
değişiklik olmamıştır. 
Gündem dışı konuşmalar tamamlanmıştır. 
ADİL ZOZANİ (Hakkâri) – Sayın Başkan… 
BAŞKAN – Bildiğiniz üzere, gündem dışı
konuşmalardan sonra yerinden söz talep eden sayın milletvekillerinin
taleplerini…
ADİL ZOZANİ (Hakkâri) – Sayın Başkan… 
BAŞKAN - …daha önceki uygulamalarımızda
olduğu gibi yerine getiremeyeceğim. (CHP sıralarından gürültüler) 
FATMA NUR SERTER (İstanbul) – Ne demek…
Olur mu ya, bir dakikalık söz talebimiz var. 
ADİL ZOZANİ (Hakkâri) – Sayın Başkan… 
BAŞKAN – Ancak söz talep eden… 
ADİL ZOZANİ (Hakkâri) – Sayın Başkan… 
BAŞKAN - …grup başkan vekillerine söz
vereceğim. 
Teşekkür ederim.
ADİL ZOZANİ (Hakkâri) – Sayın Başkan,
siz neye göre yönetiyorsunuz? Ben niye ayaktayım? 
BAŞKAN - Sayın Zozani, sesinizi biraz
daha yükseltebilirsiniz! 
ADİL ZOZANİ (Hakkâri) – Bir dinleyin… 
BAŞKAN - Burada hiçbir sayın
milletvekilini, Başkanlık Divanını korkutamazsınız. 
ADİL ZOZANİ (Hakkâri) – Bir dinleyin.
Niye dinlemiyorsunuz?
BAŞKAN - Bu, Genel Kurulun çalışmasını
engellemektir. 
ADİL ZOZANİ (Hakkâri) – Hayır, sizi İç
Tüzük’e davettir.
BAŞKAN – Ben, İç Tüzük hükümlerine göre
davranıyorum. 
ADİL ZOZANİ (Hakkâri) – Sayın Başkan,
müsaade ederseniz haklı olduğumu göreceksiniz. 
BAŞKAN – Sayın Zozani, açıklamamı
yaptım, lütfen oturun efendim.
ADİL ZOZANİ (Hakkâri) - Zabıtlara
geçmesi için söylüyorum. Siz, şu anda İç Tüzük 49’uncu maddeye göre aykırı
işlem yapıyorsunuz. İç Tüzük 49’uncu madde ne diyor? Genel Kurulun çalışma
esaslarını düzenliyor. Burada açıkça ifade ediliyor Sayın Başkan: “Gündemdeki
işlerin görüşme sırası Başkanlıkça alınış tarihlerine göre tespit edilir.
Başkanlıkça lüzum görülen hâllerde, 8’inci bentteki işlerin görüşme sırası
Danışma Kurulunca Genel Kurula teklif olunabilir. Hükûmet, esas komisyonlar ve
kanun teklifi sahiplerinin bu konu ile ilgili istemleri de Danışma Kurulunda
görüşülür. Danışma Kurulunun bu konudaki görüşü Genel Kurulun onayına sunulur.”
Siz gündemdeki sıralamayı değiştirdiniz. Gündemdeki sıralamayı değiştirdiğiniz,
hatalı işlem yaptığınız için…
BAŞKAN – Değiştirmedik ki gündemdeki
sıralamayı.
ADİL ZOZANİ (Hakkâri) - Genel Kurul
gündemle ilgili yanlış bir uygulama yaptığınız için…
BAŞKAN – Gündeme geçmedik efendim Sayın
Zozani, bilmediğiniz bir şey var, gündeme geçmedik henüz.
RAMAZAN CAN (Kırıkkale) – Gündem dışı
konuşmalardayız, gündeme geçmedik ki.
ADİL ZOZANİ (Hakkâri) – Zaten Genel
Kurul gündemine geçmeden önce, siz, gündemle ilişkili olarak açıklanan…
BAŞKAN - Gündem hangisi, gündem dışı
hangisi?
ADİL ZOZANİ (Hakkâri) - Bize gelen… 
LEVENT GÖK (Ankara) - Sayın Başkan…
BAŞKAN - Evet. Gündeme geçmedik efendim
henüz.
Sayın Gök, buyurun efendim, söz
talebiniz var. Sayın Gök, lütfen…
AYTUN ÇIRAY (İzmir) – Sayın Başkan…
MUSTAFA MOROĞLU (İzmir) – Sayın Başkan…
ADİL ZOZANİ (Hakkâri) - Şu anda Genel
Kurul fiilen kapalıdır Sayın Başkan.
BAŞKAN - Sayın Gök, buyurun efendim.
ADİL ZOZANİ (Hakkâri) - Genel Kurulu
kapatmak zorundasınız. İşlem yapamazsınız.
LEVENT GÖK (Ankara) - Sayın Başkan,
gürültüyü bir önleyin. Sayın Başkan gürültüyü önleyin, duyamıyoruz ki.
ADİL ZOZANİ (Hakkâri) - İşlem
yapamazsınız. Okuyun, okuyun o zaman. 
BAŞKAN - Sayın Gök, buyurun, söz
talebiniz var.
LEVENT GÖK (Ankara) - Gürültüyü önleyin.
Konuşacağım ama gürültü var. 
ADİL ZOZANİ (Hakkâri) - Hatalı işlem
yaptınız Genel Kurul fiilen kapalı.
BAŞKAN - Sayın Gök, mikrofon açık
efendim, buyurun.
MİHRİMAH BELMA SATIR (İstanbul) – Ya,
oturur musunuz, Başkan söz verdi.
BAŞKAN - Konuşmuyorsanız gündeme
geçiyorum.
Sayın milletvekilleri, gündeme
geçiyoruz.
LEVENT GÖK (Ankara) - Sayın Başkan…
BAŞKAN - Başkanlığın Genel Kurula
sunuşları vardır.
Türkiye Büyük Millet Meclisi
Başkanlığının bir tezkeresi vardır, okutup bilgilerinize sunacağım…
(Gürültüler)
LEVENT GÖK (Ankara) - Sayın Başkan,
gürültüyü önleyin, konuşacağım. 
ADİL ZOZANİ (Hakkâri) - Genel Kurulun
şu anda kapanması gerekir.
LEVENT GÖK (Ankara) - Böyle bir şey
olabilir mi!
(Grup başkan vekillerinin kürsü önünde
toplanmaları) 
BAŞKAN - Kullanılan kelimeler kişinin
aile terbiyesini, devlet terbiyesini ve siyasi terbiyesini gösterir, çok net
söylüyorum. 
ADİL ZOZANİ (Hakkâri) – O zaman,
mikrofonu bize de çevir, biz de söyleyelim. Sizden öğrenecek değiliz bunları,
sizden öğrenecek değiliz bunları! (AK PARTİ sıralarından “Herkes yerine
geçsin.” sesleri, gürültüler) 
BAŞKAN – Tezkereyi okutuyorum: 
VII.-
BAŞKANLIĞIN GENEL KURULA SUNUŞLARI 
A)
Tezkereler
1.- Türkiye
Büyük Millet Meclisi Başkanlığının, 1915 olaylarının 100’üncü yıl dönümüne
ilişkin parlamenter diplomasi faaliyetleri çerçevesinde İtalya’ya resmî bir
ziyaret gerçekleştirmesi Genel Kurulun 15/1/2015 tarihli 43’üncü Birleşiminde
kabul edilen heyeti oluşturmak üzere belirlenen isimlere ilişkin tezkeresi
(3/1703)
18 Şubat 2015
Türkiye Büyük
Millet Meclisi Genel Kuruluna
1915 olaylarının 100’üncü yıldönümüne
ilişkin parlamenter diplomasi faaliyetleri çerçevesinde, milletvekillerinden
oluşan bir heyetin İtalya'ya resmî bir ziyaret gerçekleştirmesi Genel Kurulun
15 Ocak 2015 tarihli ve 43’üncü Birleşiminde kabul edilmiştir.
28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 2'nci maddesi uyarınca heyeti oluşturmak üzere belirlenen isimler
Genel Kurulun bilgilerine sunulur.
Cemil Çiçek
Türkiye Büyük
Millet Meclisi
Başkanı
Ahmet Berat Çonkar  (İstanbul)
Osman Taney Korutürk  (İstanbul)
Yusuf Halaçoğlu  (Kayseri)
BAŞKAN – Bilgilerinize sunulmuştur. 
Sayın milletvekilleri, birleşime on beş
dakika ara veriyorum. 
Sayın grup başkan vekilleri buyursunlar
efendim. 
Kapanma Saati:
15.21
ÜÇÜNCÜ OTURUM
Açılma Saati: 15.54
BAŞKAN: Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul) 
----0----
BAŞKAN – Sayın milletvekilleri, Türkiye
Büyük Millet Meclisinin 58’inci Birleşiminin Üçüncü Oturumunu açıyorum.
Meclis araştırması açılmasına ilişkin
üç önerge vardır, ayrı ayrı okutuyorum: 
B) Meclis
Araştırması Önergeleri
1.- Konya
Milletvekili Atilla Kart ve 21 milletvekilinin, Milli Piyango İdaresi
sorumluluğunda yapılan bahis oyunlarında haksız kazanç sağlandığı iddialarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1212)
9 Kasım 2012
Türkiye Büyük
Millet Meclisi Başkanlığına
Milli Piyango İdaresi sorumluluğunda
yapılan bahis oyunlarına yasa dışı yollarla müdahale edildiği, büyük ikramiye
kazanan bazı talihlilerin ikramiyelerine hileli yollarla kurum yetkilileri ve
banka müdürleri iş birliğiyle el konulduğu yönündeki iddiaların araştırılması,
bu yöndeki belirsizliklerin giderilmesi, yukarıda anlatımı yapılan yollarla
haksız kazanç sağlayan fail ve sorumluların ortaya çıkarılması ve nihayet
alınması gereken önlemlerin tespiti amacıyla; Anayasa’nın 98 ve TBMM
İçtüzüğü’nün 104 ve 105’inci maddeleri gereğince Meclis araştırması açılmasını
arz ve teklif ederiz.
1) Atilla Kart  (Konya)
2) Mustafa
Sezgin Tanrıkulu  (İstanbul)
3) Mahmut Tanal  (İstanbul)
4) Ali Sarıbaş  (Çanakkale)
5) Kamer Genç  (Tunceli)
6) Mustafa Serdar Soydan  (Çanakkale)
7) Gürkut Acar  (Antalya)
8) Ali İhsan Köktürk  (Zonguldak)
9) İhsan Özkes  (İstanbul)
10) Recep Gürkan  (Edirne)
11) Kadir Gökmen Öğüt  (İstanbul)
12) Mehmet Şeker  (Gaziantep)
13) Ahmet Toptaş  (Afyonkarahisar)
14) Ramazan Kerim Özkan  (Burdur)
15) Hülya Güven  (İzmir)
16) Veli Ağbaba  (Malatya)
17) Mehmet Hilal Kaplan  (Kocaeli)
18) Sena Kaleli  (Bursa)
19) Ali Demirçalı  (Adana)
20) Osman Kaptan  (Antalya)
21) Metin Lütfi Baydar  (Aydın)
22) Yıldıray Sapan  (Antalya)
Gerekçe :
Millî Piyango İdaresi
sorumluluğundaki şans oyunlarında haksız kazanç ilişkileri bulunduğuna dair
ciddi bulgular ve iddialar söz konusudur. Milyonlarca yoksul insanın umutlarını
bağladığı Milli Piyango çekilişlerinde teknik müdahalelerin yapıldığı, büyük
ikramiye kazanan talihlilerin paralarının ödenmesi aşamasında da hileli
yollarla ikramiyeye el konulduğu yönünde bulgular tarafımıza intikal etmiştir.
Somut bilgilere dayalı soru önergeleri ve basın toplantıları yoluyla iddialar
dile getirilmiş; ancak kurum yetkilileri somut nitelikteki bu iddialara
açıklama getirmek yerine, karartma ve hamaset yapmak yoluna başvurmuşlardır.
Tarafımıza ulaşan ve basına yansıyan
bilgilere göre; son 42 haftada 29 büyük ikramiyenin Çankaya, Pendik, Muratpaşa
ilçelerine çıktığı; büyük ikramiyelerin tamamına yakınının Millî Piyango
İdaresinin merkez ve taşra teşkilatının bulunduğu illere çıktığı; aritmetik
olarak açıklanması mümkün olmayan tesadüflerin yaşandığı görülmektedir.
Millî Piyango İdaresi, uygulamalarıyla
belirsizlik ve kuşkuları tırmandırmaktadır. Büyük ikramiye kazanan kuponları
sitesinde yayınlamamaktadır. Kimin kazandığının açıklanmamasının bir anlamı
olabilir. Ancak, kuponların hangi tarihte ve hangi saatte oynandığının
bilinmesi ve bayi kodunun belli olması hâlinde, kuponların yayınlanmasında
büyük yarar vardır. Böylece, muhtemel spekülasyonların önü kesilmiş olacak ve
kamuoyu denetiminin yolu açılmış olacaktır. Ancak, kurum bu basit ve sıradan
bir uygulamayı bile yapmaktan kaçınmaktadır.
22’nci Yasama Dönemi’nde AKP Amasya
Milletvekili, KİT Komisyon Üyesi Hamza Albayrak'ın dile getirdiği soruların ve
iddiaların hepsi askıdadır, belirsizliğini korumaktadır.
Tarafımıza ulaşan yeni belgelere göre
ise; 9 Kasım 1999 tarihli Sayısal Loto çekilişindeki 516.275.055.000,00 TL
tutarındaki ikramiye ile; 13/11/1999 tarihli Sayısal Loto’ya isabet eden
2.879.742.605.000,00 TL tutarındaki ikramiyeler gerçek talihliler yerine kurum
personeli ve banka ilişkileriyle üçüncü kişilere intikal ettirilmiştir.
Dönemin basın organlarında ilgili banka
müdürünün en büyük ikramiyeyi vekâleten aldığı ifade edilmiş ise de aslında
ikramiyenin banka müdürü tarafından "talihli" sıfatıyla alındığı
resmî belgelerle sabittir. Her iki olaydaki talihliler farklı kişiler ise de
imzalar birbirine benzemekte ve aynı karakteristiği taşımaktadır. Öte yandan
13/11/1999 tarihli çekilişe ilişkin kayıtlarda gerçek talihlinin isminin
silindiği “fotoshop”lama yoluyla banka müdürünün isminin yazıldığı bulguları
ortaya çıkmaktadır. Ödemenin fiilen yapıldığı her iki banka Ziraat Bankası
Yenişehir Şubesidir. 13/11/1999 tarihli çekilişle ilgili provizyon Necatibey
Şubesinden yapılmıştır. Millî Piyango İdaresinin resmî yazısına göre Necdet
Şener Ziraat Bankası Yenişehir Şube Müdürüdür.
Görüldüğü gibi, kötü yönetim
boyutlarını aşan ve suç ilişkileri boyutuna varan çıkar örgütlenmesi bulguları
söz konusudur. Hükûmet ise her nedense bu konuların üstüne gitmediği gibi,
bahis oyunlarını kurumsallaştıran bir anlayışla bu oyunları âdeta bir sektör
hâline getirmiş, bahis ve kumar üzerinden bütçe açıklarını kısmen de olsa
telafi etmeyi amaçlamış görünmektedir.
Milyonlarca yoksul ve çaresiz insanın
umutları ve hayalleri üzerinden dolandırıcılık yapan fail ve sorumluların
ortaya çıkarılması ve alınması gereken önlemlerin tespiti amacıyla Anayasa’nın
98 ve TBMM İçtüzüğü’nün 104 ve 105’inci maddeleri uyarınca Meclis araştırması
açılmasını arz ve teklif ederiz.
2.- Antalya
Milletvekili Gürkut Acar ve 28 milletvekilinin, Tanık Koruma Kanunu'nun
uygulama sonuçlarının ve gizli tanık uygulamasında karşılaşılan sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1213)
Türkiye Büyük
Millet Meclisi Başkanlığına
Tanık Koruma Kanunu'nun uygulama
sonuçlarının incelenmesi, gizli tanık uygulamasında karşılaşılan sorunların
belirlenmesi, sistemin eksikliklerinin giderilmesi ve sağlıklı bir yapılanma
oluşturulması amacıyla Anayasa'nın 98, TBMM İçtüzüğü'nün 104 ve 105'inci
maddeleri kapsamında Meclis araştırması açılması konusunda gereğini arz ederiz.
1)
Gürkut Acar (Antalya)
2)
Hülya Güven (İzmir)
3)
Ali Serindağ (Gaziantep)
4)
Haluk Eyidoğan (İstanbul)
5)
Veli Ağbaba (Malatya)
6)
Ali Rıza Öztürk (Mersin)
7)
Osman Aydın (Aydın)
8)
Mustafa Sezgin Tanrıkulu (İstanbul)
9)
Namık Havutça (Balıkesir)
10) Hasan Ören (Manisa)
11) Kamer Genç (Tunceli)
12) Selahattin Karaahmetoğlu (Giresun)
13) Mahmut Tanal  (İstanbul)
14) Mustafa Serdar Soydan  (Çanakkale)
15) Ali Sarıbaş  (Çanakkale)
16) Recep Gürkan  (Edirne)
17) Kadir Gökmen Öğüt  (İstanbul)
18) Mehmet Şeker  (Gaziantep)
19) Ahmet Toptaş  (Afyonkarahisar)
20) Ramazan Kerim Özkan  (Burdur)
21) Mehmet Hilal Kaplan  (Kocaeli)
22) Sena Kaleli  (Bursa)
23) İhsan Özkes  (İstanbul)
24) Ali Demirçalı  (Adana)
25) Ali İhsan Köktürk  (Zonguldak)
26) Osman Kaptan  (Antalya)
27) Metin Lütfi Baydar  (Aydın)
28) Yıldıray Sapan  (Antalya)
Gerekçe:
Ceza
Muhakemesi Kanunu'nda 2004 yılında yapılan değişikliğin ardından tanıkların
korkularının giderilmesi ve güvenliklerinin sağlanması amacıyla koruma
tedbirleri uygulanabileceği yargılama sistemine girmiş, 5726 sayılı Tanık
Koruma Kanunu’yla da koruma tedbirleri belirlenmiştir.
Tanık
Koruma Kanunu’yla ilgili yaklaşık beş yıldır uygulama yapılmaktadır. Bir soru
önergeme verilen yanıtta, 2012 yılı başına kadar 38 kişi hakkında
"tanık", 117 kişi hakkında da "tanık yakını" sıfatıyla koruma
tedbiri uygulandığı, bu kişilerden 43'ü hakkında "kimlik ve ilgili bilgi
ve belgelerin değiştirilmesi", 39 kişi hakkında ise "yurt içinde
başka bir yerleşim biriminde yaşamasının sağlanması" tedbirinin
uygulandığı bildirilmiştir.
Yargılamayı
etkileme olasılığı yüksek olan tanıkların güvenilir ve gerçekten doğruyu
söyleyecek kişiler olması gereklidir. Bunun için de mahkemelerde
"Bildiğimi dosdoğru söylediğime namusum ve vicdanım üzerine yemin
ederim." şeklinde yemin ettirilmektedir. Güvenilirlik doğaldır ki, Tanık
Koruma Kanunu kapsamına alınacak gizli tanıklar için de geçerli olmalıdır.
Son
dönemde gizli tanık uygulamasının en yaygın şekilde kullanıldığı yerler
İstanbul Silivri'deki davalar olduğu görülmektedir. Gizli tanıklar, sanıklara
ciddi suçlamalar yöneltmektedir. Ancak, pek çok gizli tanığın bir duruşmada
verdiği ifadeyi, bir başka duruşmada değiştirdiği, bir çok gizli tanığın aynı
dosyalarda sanık olduğu kamuoyuna yansımaktadır.
Ayrıca,
gizli tanıkların pek çoğunun kimlikleri de ortaya çıkmış durumdadır. Bu
kişilerin pek çoğunun kendisinin suç makinesi konumunda olduğu, gasp, cinayet,
tecavüz gibi birçok suç nedeniyle hüküm giydikleri ortaya çıkmıştır. Ayrıca,
bölücü terör örgütünde yöneticilik yapmış, çok sayıda vatandaşımızın ve
güvenlik görevlisinin şehit olduğu saldırılara katılmış, bu suçlar nedeniyle
kesin hüküm giymiş kişilerin bile gizli tanık yapıldığı, bu kişilerin terörle
mücadelede görev almış kamu görevlilerine ağır suçlamalar yönelttiği
görülmektedir.
Gizli
tanık uygulamasının sanıkların savunma hakkını olumsuz etkilediği, sanıkların
kimin hangi amaçla söylediğini bilmediği iddiaları ve suçlamaları çürütmeye,
bunların doğru olmadığını kanıtlamaya çalıştıkları durumlar yaşanmaktadır.
Aslında yargılamada, sanıkların suçluluğunun, somut delillerle ve güvenilir
tanıkların kanıta dayalı ifadeleriyle ortaya konulması gereklidir. Gizli tanık
uygulaması bunun tersi durumlar ortaya çıkarmaktadır.
Adil yargılama,
savunma hakkının da güvencede olduğu yargılamadır. Gizli tanık uygulamasında
ortaya çıkan örnekler, bu konuda tereddütler oluşturmaktadır. Bu kapsamda Tanık
Koruma Kanunu'nun uygulama sonuçlarının değerlendirilmesi, etkin bir sistemin
kurulabilmesi için gizli tanık uygulamasının olumlu, olumsuz sonuçları ve adil
yargılamaya etkilerinin incelenmesi amacıyla bir Meclis araştırması açılması
gerekli görülmektedir.
3.- Kars
Milletvekili Mülkiye Birtane ve 21 milletvekilinin, cezaevlerinde süresiz,
dönüşümsüz açlık grevi eylemine devam eden siyasi tutsakların sağlık
durumlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1214)
Türkiye Büyük Millet Meclisi
Başkanlığına
Cezaevlerinde
süresiz, dönüşümsüz açlık grevi eylemine devam eden siyasi tutsakların, sağlık
durumlarının kontrol altında tutulması için "bağımsız bir tabip
heyetinin" kurulması ve eylemcilerin sağlık sorunlarıyla ilgili alınacak
bütün önlemlerin belirlenmesi amacıyla Anayasa'nın 98'inci, İç Tüzük’ün
104’üncü ve 105’inci maddeleri gereğince Meclis araştırması açılması için
gereğini arz ve teklif ederiz.
1) Mülkiye
Birtane (Kars)
2) Pervin Buldan (Iğdır)
3) İdris Baluken (Bingöl)
4) Sırrı Sakık (Muş)
5) Murat Bozlak (Adana)
6) Halil Aksoy (Ağrı)
7) Ayla Akat Ata (Batman)
8) Hasip Kaplan (Şırnak)
9) Hüsamettin
Zenderlioğlu (Bitlis)
10) Emine Ayna (Diyarbakır)
11) Nursel
Aydoğan (Diyarbakır)
12) Altan Tan (Diyarbakır)
13) Adil Zozani (Hakkâri)
14) Esat Canan (Hakkâri)
15) Sırrı
Süreyya Önder (İstanbul)
16) Sebahat
Tuncel (İstanbul)
17) Erol Dora (Mardin)
18) Ertuğrul
Kürkcü (Mersin)
19) Demir Çelik (Muş)
20) İbrahim
Binici (Şanlıurfa)
21) Nazmi Gür (Van)
22) Özdal Üçer (Van)
Gerekçe:
Siyasi tutsaklar
12 Eylülden beri süresiz, dönüşümsüz açlık grevi eylemi yapmaktadırlar. Şu an
altmış dördüncü gününü dolduran eylemciler bulunuyor. Eylemcilerin, sağlık
durumları ciddi oranda bozulmuş, tedavisi mümkün olmayan hasarlar oluşmuştur.
Bugünlerde cezaevinden cenaze çıkması an meselesidir.
Açlık grevi
eylemlerini takip etmek amacıyla kurulan Cezaevi İzleme Komisyonunun raporuna
göre, 12 Eylülden bu yana 63'ü siyasi, 1’i adli olmak üzere 64 kişi açlık
grevindedir. Elli dördüncü gününde olan eylemci sayısı ise 75'tir. 221 eylemci
kırk bir, 315 eylemci ise otuz bir gündür açlık grevindedir. On dokuzuncu
gününde olan eylemci sayısı 16 ve 8 eylemci ise on beş gündür süresiz
dönüşümsüz açlık grevi yapıyor. Taleplerin müzakereye açılmaması ve Hükûmetin
tahrik eden açıklamaları sonrasında ise tüm cezaevlerinde 10 bini aşkın siyasi
tutsak, on gündür süresiz-dönüşümsüz açlık grevi eylemi başlatmış bulunuyor.
Cezaevi İzleme Komisyonu açıklamasında,
dünya ortalamasında açlık grevi sonucu ölümlerin altmış yedi, altmış beş,
altmış dört gün civarına gelindiğinde başladığını, bu referansların ölümle
sonuçlanmış referanslar olduğunu dile getirmiştir. Bilimsel yayınlarda bu
şekilde belirtildiği vurgulandığı açıklamada, her an ölümlerin olabileceği bir
döneme girildiği belirtilmiştir. Eylemcilerin çok ciddi kilo kaybı yaşadığı, bu
kilo kayıplarının özellikle 8-10 kiloyla başlayıp bazı eylemcilerde 5-6 kiloyla
devam ettiği öne sürülmüştür. Eylemcilerin sağlık durumlarının kusma, bulantı,
baş dönmesi, sıvı alımında azalma, baş ve mide ağrıları, kas-eklem ağrıları,
görme keskinliğinde azalma, uykusuzluk, çift görme, yürümede zorlanma, ses ve
kokuya karşı hassasiyet, diz ve ayak eklemlerindeki ağrıya bağlı olarak yürüme
zorluğu çekme şeklinde bozulduğu bildirilmiştir. Açıklamada, şu an birçok
cezaevinde eylemcilerin, avukat görüşüne dahi çıkamadıkları da belirtilmiştir.
Durumu ciddi oranda ağırlaşan eylemcilerin olduğu vurgulanan açıklamada,
sindirim sisteminde ve idrarda kanamaların başladığına dikkat çekilmiştir.
Önümüzdeki günlerde bu mevcut semptomların daha da artacağı söylenerek, var
olan semptomların hepsinin avukatların ve doktorların gözlemlerinden ibaret
olduğu, hiçbir tutsağın, şu an muayeneyi kabul etmediği ileri sürülmüştür.
Cezaevi İzleme Komisyonu, eylemcilerin,
ziyarete giden avukatlara, bir bağımsız tabip heyetinin gelmesi hâlinde,
muayene olmayı kabul edeceklerini aktardıkları da belirtilmiştir. Aynı zamanda
bu talebin 15 Ekim tarihinden itibaren Adalet Bakanlığına iletildiği ancak
henüz cevap bulmadığı dile getirilmiştir.
Eylemcilerin bu durumda sürekli kontrol
altında tutularak muayene olmaları için olanak sağlanması gerekiyor. Bu
sebepten dolayı, cezaevinde nasıl bir ortamda oldukları tespit edilmeli, bu
tespitlere göre önlemler alınması gerekiyor. Durumun ciddiyetine göre hareket
edilerek, Mecliste bir komisyon oluşturulması ve eylemcilerin muayene olmayı
kabul etmeleri için gereken önlemlerin alınması gerekiyor.
BAŞKAN – Önergeler gündemde yerini
alacak ve Meclis araştırması açılıp açılmaması konusundaki görüşmeler sırası
geldiğinde yapılacaktır. 
Sayın Tanal ve Sayın Kaplan’ın İç
Tüzük’ün 60’ıncı maddesi gereğince söz talepleri vardır. 
Sayın Tanal? Yok.
Sayın Kaplan, ne için söz istiyorsunuz?

VIII.-
AÇIKLAMALAR
1.- Şırnak
Milletvekili Hasip Kaplan’ın, Başkanlık Divanının, milletvekillerinin
birbirlerine şiddet uygulamamaları konusunda uyarma görevi olduğuna ilişkin açıklaması
HASİP KAPLAN (Şırnak) – Madde 60’a göre
Başkanlık Divanına bir duyarlılık çağrım olacak. 
Dün burada, Mecliste hoş olmayan şeyler
yaşandı. Sayın Sebahat Tuncel’e darp yapıldı, Ertuğrul Kürkcü ve diğer
milletvekillerine. Burada darp olayında 5 milletvekili yaralandıktan sonra bir
milletvekili televizyona çıkıp Sebahat Tuncel’i darbettiğini, Ertuğrul
Kürkcü’ye üç dört yumruk salladığını, Aykut Bey’e, diğer milletvekillerine
tokmak fırlattığını rahat rahat anlatıyor. Bu, İç Tüzük 160’ta saldırı suçu demek.
4’üncü maddede Başkanlık Divanının buna duyarlılık gösterip bir milletvekilinin
“Bunu vurdum, bunu vurdum, keyfime göre yaptım.” demesinin bu Meclise gölge
düşürdüğünü ve kararttığını… Başkanlığınızdan şunu bekliyoruz: Uyarma göreviniz
var Başkanlık Divanı olarak. Bunun tasvip edilmediği açıklamasının Başkanlık
Divanınca yapılmasını talep ediyorum. 
Teşekkür ederim. 
BAŞKAN – Teşekkür ediyorum Sayın
Kaplan. 
IX.- OTURUM
BAŞKANLARININ KONUŞMALARI
1.- Oturum
Başkanı TBMM Başkan Vekili Sadık Yakut’un, Başkanlık Divanı olarak, Genel
Kurulda milletvekilleri arasında fiilî kalkışmayı tasvip etmediklerine ve
kınadıklarına ilişkin konuşması 
BAŞKAN - Evet, Sayın Kaplan’ın da
bahsettiği gibi Genel Kurulda sayın milletvekillerimizin birbirlerine karşı
daha nezaketli, daha zarafetli, daha saygılı olmalarını ve fiilî kalkışmaların
da Başkanlık Divanı tarafından tasvip edilmediğini söylüyoruz, kınıyoruz. Sayın
milletvekillerini bundan sonraki Genel Kurul çalışmalarında sükûnete davet
ediyoruz. 
Teşekkür ediyorum. 
Halkların Demokratik Partisi Grubunun,
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım. 
X.-
ÖNERİLER
A) Siyasi
Parti Grubu Önerileri
1.- HDP
Grubunun, Grup Başkan Vekili Bingöl Milletvekili İdris Baluken tarafından,
Türkiye’de çocuk ölümlerinin tüm boyutlarıyla araştırılması amacıyla 11/7/2014
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 19 Şubat 2015 Perşembe günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi
19/02/2015
Türkiye Büyük
Millet Meclisi Başkanlığına
Danışma Kurulunun 19/02/2015 Perşembe
günü (Bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisini İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
İdris Baluken
Bingöl
Grup Başkan Vekili
Öneri: 
11 Temmuz 2014 tarihinde, Bingöl
Milletvekili Grup Başkan Vekili İdris Baluken tarafından verilen 493 sıra no.lu
"Türkiye'de çocuk ölümlerinin tüm boyutlarıyla araştırılması"
amacıyla Türkiye Büyük Millet Meclisine verilmiş olan Meclis araştırma
önergesinin Genel Kurulun bilgisine sunulmak üzere bekleyen diğer önergelerin
önüne alınarak 19/02/2015 Perşembe günlü birleşiminde sunuşlarda okunması ve
görüşmelerinin aynı tarihli birleşiminde yapılması önerilmiştir.
BAŞKAN – Halkların Demokratik Partisi
grup önerisi lehinde söz isteyen Faysal Sarıyıldız, Şırnak Milletvekili.
Buyurun Sayın Sarıyıldız. (HDP
sıralarından alkışlar) 
(HDP Grubu milletvekillerinin
ellerindeki resimleri Genel Kurula göstermesi)
İDRİS BALUKEN (Bingöl) – AKP'nin
katlettiği çocukların resimleri. Bu yasa geçince daha fazla çocuk
katledeceksiniz. Hepinizi vicdana davet ediyoruz. Bu çocukların gözüne bakarak
bu yasayla ilgili kanaatlerinizi belirtmeniz lazım.
FAYSAL SARIYILDIZ (Şırnak) – Sayın
Başkan, sayın milletvekilleri; arkadaşlarımla elimizde tuttuğumuz, AKP iktidarı
döneminde katledilen çocuklarımızın resimleri... Tüm Türkiye görsün bunları.
(AK PARTİ sıralarından “Biz de getirelim mi resimleri?” sesleri)
Getirin. 
OYA ERONAT (Diyarbakır) – Keşke Eren’in
resmini de koysaydın oraya. Eren Şahin’in resmini de göndereyim sana. 
FAYSAL SARIYILDIZ (Devamla) –
Partimizin çocuk ölümlerinin araştırılması amacıyla sunduğu araştırma
önergesiyle ilgili görüşlerimi açıklamak üzere söz almış bulunmaktayım.
Değerli yalnızlığınızla
itibarsızlaştırdığınız bu ülkenin ibretlik ileri demokrasi hikâyeleriyle dolu
olmasına şaşırmıyor olmanıza biz de şaşırmıyoruz artık. “Çocuk da olsa, kadın
da olsa gereken yapılacaktır.” fetvasının hedef göstericiliğinde çocuklara
yönelen namluların hesabını tutamaz olduk. Kadim bir halkın evlatlarını daha
çocuk yaştayken katletmek ve sonrasında onlara “terörist” yaftası yapıştırmak
bir fıtrat meselesidir. O çok övündüğünüz millî olmanın asıl kodlarını da sizin
bu fıtratınız oluşturmaktadır. 12 yaşındaki Uğur Kaymaz’ı “Yılanın başını
küçükken ezeceksin.” mottosuyla katleden tetikçileri, yüzlerini gizledikleri
maskelerin ardından da olsa tanıyoruz. Onlara pervasızca çocuk öldürme
yetkisini veren sizlersiniz. Sizin ileri demokrasinizin cezasızlık hâlinin
keyfini süreceklerini biliyor tetikçiler ve hatta kelle avcılığı yapmanın ödüle
tabi olduğunu da. 
Türkiye'de kolluk güçleriyle işlenen
infazlara sürekli olarak bir kılıfın bulunması ve inkârı tarihsel olarak
kullanılagelmiş yöntemlerden birisidir. Cezasızlık zırhıyla korunan kamu
görevlilerinin, yurttaşları keyfî olarak öldürmeleri aynı zamanda hukukun ve
adaletin infazıdır. Son zamanların hukuk, adalet ve yaşam hakkının hiçe
sayıldığı yerlerden biri olan Cizre’de yaşananlar durumu tek başına anlatmaya
yetiyor. 1990’lardan günümüze kadar devlet şiddeti nedeniyle yurttaşların yaşam
hakkının sürekli tehlike altında olduğu Cizre’de son zamanlarda devletin direkt
ve dolaylı müdahalesi sonucu 4'ü çocuk olmak üzere toplam 6 kişi yaşamını
yitirirken onlarca kişi de ağır yaralanmıştır. 
Cizre’de AKP Hükûmetinin sunduğu yasal
dayanaklardan güç devşiren kolluk güçlerinin asayişi sağlama adı altında
cinayetler işlemesi ve sindirme politikası yurttaşların can güvenliğini ortadan
kaldırmaktadır. Bunun en son örneği yine 12 yaşında bir çocuğun hedef
gözetilerek katledilmesiydi. 14 Ocak 2015 tarihinde Şırnak’ın Cizre ilçesine
bağlı Yafes Mahallesi’nde polisin zırhlı araçtan açtığı ateş sonucu 12
yaşındaki Nihat Kazanhan başına isabet eden fişekle hayatını kaybetti.
Kazanhan’ın ölümünün hemen ardından Şırnak Emniyet Müdürlüğü yaptığı açıklamada
–burayı iyi dinlemenizi rica ediyorum- ilçede herhangi bir toplumsal olay
yaşanmadığı ve polisin de hiçbir şekilde müdahalede bulunmadığını belirtirken
Başbakan Davutoğlu ve İçişleri Bakanı Efkan Ala da aynı eksende bir açıklama
yaparak polisin olay mahallinde silah ya da biber gazı kullanmadığını ileri
sürdü. Yapılan bu açıklamaların ardından Diyarbakır Kriminal Polis Laboratuvarı
tarafından hazırlanan raporda Nihat Kazanhan’ı vuran kurşunun av tüfeği
mermisine ait olduğu, ayrıca, “6-8 Ekim olaylarında av bayilerinin yağmalandığı
kayıtlarımızda mevcut olduğundan bu iş yerlerinde yağmalanan fişeklerin
kullanılmış olduğu kuvvetle muhtemeldir.” iddiası ortaya atıldı. Ancak, 28 Ocak
günü bir televizyon kanalında yayınlanan görüntülerde Nihat Kazanhan’ın polis
tarafından öldürüldüğü anı anına görüntülendi. Yayınlanan görüntülerin polisin
kullandığı zırhlı araçtan görüntülendiği de açıkça görülmekteydi. Bir kez daha görüldü ki Türkiye’de
kolluk güçlerini koruyan ve kollayan siyasal iktidarıyla “cezasızlık” zırhı
çocuk infazlarının yegâne müsebbibidir. 
Örnekler bir tek Cizre hattıyla sınırlı değil. Ülkenin bütün
sathı kolluk güçlerinin öldürme tehdidiyle karşı karşıyadır. Öldürme yetkisi de
dâhil olmak üzere, her türlü yetkiye sahip olan polisin güvenlik yasasıyla daha
da güçlendirilmek istenmesi kime ve neye hizmet edecektir? Zaten her türlü
yetkiye sahip polisi daha da yetkilendirmekle çocuk öldürme yaşını ana sınıfı
seviyesine mi indirmek istiyorsunuz? “Zaten büyüyüp terörist olacaklardı,
şimdiden imha etmekte bir sakınca yok.” anlayışını mı tahkim etmeye ve kendiniz
dışında kalan herkesi potansiyel suçlu gören garabet bir hukuk anlayışını mı
tesis etmeye çalışıyorsunuz? 
Taş atan çocuklara yirmi yıl hapis veren ve cezayı
ertelemeyen Türk adaleti, Ali İsmail Korkmaz'ı linç edenlere ödül gibi ceza
verdi. Ali İsmail Korkmaz'ı öldüren ve en çok cezayı alan 2 polis dört buçuk
yıl sonra serbest kalacaklardır.
Kürt illerinde son yirmi bir yılda polis ya da askerin
açtığı ateş sonucu en az 376 Kürt çocuğu öldürüldü. En fazla çocuğun öldürüldüğü
yıllar ise 1992 ile 2006 yılları arası oldu. Polis veya asker kurşunuyla
öldürülen çocukların yanı sıra birçok Kürt çocuğu, ya polis veya asker
tarafından vurularak yaralandı ya da yapılan operasyonlar sonucu tutuklanarak
yaşlarından büyük cezalara çarptırıldılar. 
Kasım 2010’da Bir Göz De Sen Ol İnisiyatifi verilerine göre,
Türkiye'de güvenlik kuvvetleri 1989'dan 2010’a kadar 355 çocuğun canına kastettiğini
tespit etmiş durumda. 2009 Kasım ayından 2010 Ekim ayına kadar güvenlik
kuvvetlerinin öldürdüğü çocuk sayısının 13 olduğu da bir başka tespit. 
Kasım 2010’da yayınlanan Mayın ve Misket Bombaları İzleme
Raporu’na giren Mayınsız Türkiye Girişimi verilerine göre ise Türkiye'de sadece
2009'da, mayın ya da savaştan kalma patlayıcılar nedeniyle 23 çocuğun öldüğü
iddia ediliyor.
AKP’nin iktidara geldiği yıl olan 2002 yılından sonra
çocuklara ilişkin devlet eliyle ortaya çıkan yaşam hakkı ihlallerinde ciddi bir
artış söz konusudur.AKP Hükûmeti döneminde çocukların yaşamını yitirdiği en
önemli tarih ise 28 Mart 2006 tarihi oldu. Muş'un Şenyayla bölgesinde yaşamını
yitiren 14 HPG'liden 4'ünün cenazesi Diyarbakır'a getirilerek defnedilmesinin
hemen ardından ortaya çıkan ve bölge illerine yayılan olaylarda güvenlik
güçlerinin açtığı ateş sonucu 14 kişi yaşamını yitirmişti. Yaşamını
yitirenlerden 6'sı ise çocuktu. Olayların yaşandığı dönemde Başbakan Erdoğan'ın
"Güvenlik güçlerimiz, çocuk da olsa, kadın da olsa, kim olursa olsun
terörün maşası hâline gelmişse gereken müdahaleyi yapacaktır. Bunun böyle bilinmesini
istiyorum." açıklaması hâlâ hafızalardadır.
Sayın Başkan, sayın milletvekilleri;
çocuğa yönelik öldürme politikalarının ve şiddet uygulayan devletin güvenlik
aygıtlarının bir an evvel bağımsız denetime açılması önem arz etmektedir.
Türkiye’de bir çocuk kırımı yaşanıyor. Devlet şiddeti, aile şiddeti, çocuk
işçiliği ve çocuk yaşta evlendirilmesi ve beslenme düzensizlikleriyle şiddet
sarmalı içerisinde yaşamaktadır.
Dünyada çocuklara bayram armağan eden
tek ülke olmakla övünen bir ülkede çocukların yaşam haklarının bu denli ihlal
edilmesi, katledilen çocukların faillerinin ortaya çıkarılmaması ve sorumlular
hakkında etkin bir soruşturma yürütülmemesi nedeniyle çocukların ölümü 2015
yılında da devam etti. 1988 yılından günümüze kadar devam eden süreçte Ece Ayhan’ın
“Bu kara mermerin altında/Bir teneffüs daha yaşasaydı/Tabiattan tahtaya
kalkacak bir çocuk gömülüdür/Devlet dersinde öldürülmüştür.” dizelerini bize
her daim hatırlatan çocukların yaşam hakkına kasteden bu utanç verici ayıbı,
çıkaracağınız hiçbir yasa, hiçbir bayrak örtemeyecektir.
Bu arada, siz CHP Grubu, bu çocuk
ölümlerinin önüne geçmek için şu ana kadar ne yaptınız diye soruyorum.
Hepinizi saygıyla selamlıyorum. (HDP
sıralarından alkışlar) 
NAZMİ GÜR (Van) – Çocuklarımızın
ölümüne izin vermeyeceğiz.
BAŞKAN – Teşekkür ediyorum.
Halkların Demokratik Partisi grup
önerisi…
LEVENT GÖK (Ankara) – Sayın Başkan, bir
sataşma söz konusu CHP Grubuna. Ben de sataşmadan dolayı söz istiyorum.
BAŞKAN – Ne diye sataştı Sayın Gök, ne
söyledi Sayın Sarıyıldız?
LEVENT GÖK (Ankara) – “Cumhuriyet Halk
Partisi Grubu çocuk ölümleriyle ilgili ne yaptı?” diye bir cümle sarf etti.
BAŞKAN – Sataşma nedeniyle iki dakika
söz veriyorum.
Buyurun.
VI.-
SATAŞMALARA İLİŞKİN KONUŞMALAR (Devam)
3.- Ankara
Milletvekili Levent Gök’ün, Şırnak Milletvekili Faysal Sarıyıldız’ın HDP grup
önerisi üzerinde yaptığı konuşması sırasında CHP Grubuna sataşması nedeniyle
konuşması
LEVENT GÖK (Ankara) – Sayın Başkan, değerli
milletvekilleri; önemli bir konuyu tartışıyoruz. Gerçekten, her türlü ideolojik
yaklaşımın ötesinde, göz bebeğimiz gibi bakmak zorunda olduğumuz çocuklarımız,
hepimizin çocukları. Çocuk olunca siyaset ayrımı yok, çocuk olunca ideolojik
farklılıklar yok; çocuk olunca herkes kendi çocuğu nasıl hayata hazırlanacaksa
ona göre, hayatta hangi güçlükle karşılaşacaksa ona göre ve sağlık, eğitim,
kültürel olanaklardan nasıl faydalanacaksa ve kendisi bunu nasıl istiyorsa
bütün çocuklarımıza da aynı şekilde bakmak ve davranmak durumundayız. 
Bugün Halkların Demokratik Partisinin
vermiş olduğu önerge önemli, biz bu önergeyi destekleyeceğiz. Çocuklarımız için
ne yapsak azdır. Cumhuriyet Halk Partisi olarak, biz, çocuğu gelecek
nesillerimizin bekçisi ve çağdaş uygarlık seviyesinde Türkiye’yi dünyanın en
ileri ülkeleri düzeyine çıkaracak yetkinlikte donatmayı amaçlıyoruz. Cumhuriyet
Halk Partisinin programında, söylemlerinde, ideolojisinde ve Mecliste vermiş
olduğu soru önergeleri, kanunlar, genel görüşme önergeleri gibi pek çok konuda
Cumhuriyet Halk Partisi olarak bu çocuk konusunda dikkat çektiğimiz
uygulamalarımız bulunmaktadır. Bu konuda Cumhuriyet Halk Partisi insan hakları
doğrultusunda, Avrupa’da ve bütün dünyada yapılmış çocuklara yönelik
sözleşmeler uyarınca, çocuklarımızla ilgili ne haklar getirilmek isteniyorsa
tümünün altına imza atmıştır, bunların hepsini de kanun teklifleri olarak
Meclise sevk etmiştir. Bu konuda bir eksiğimiz yoktur. Ama çocuğa bakış açısını
değiştirmemiz gerektiği de ortadadır.
(Mikrofon otomatik cihaz tarafından
kapatıldı) 
LEVENT GÖK (Devamla) – Sayın Başkan, sözlerimi
tamamlıyorum. Yarım dakika verin, selamlayayım isterseniz. Yarım dakika verin,
yeter bana.
BAŞKAN – Sayın Gök, bu, yol olacak,
biliyorsunuz yani, iki dakika…
LEVENT GÖK (Devamla) – Selamlamak için,
sadece selamlamak için.
MİHRİMAH BELMA SATIR (İstanbul) – Biz
selamını duyuyoruz Sayın Başkan, duyduk selamınızı.
BAŞKAN – Buyurun, selamlayın.
LEVENT GÖK (Devamla) – Sayın Başkan,
ben teşekkür ederim.
Selamlamak için söz aldım, ben de
sözlerimi fazla uzatmayayım. Çocuk konusunda ne yapsak azdır diyoruz ve
Cumhuriyet Halk Partisi bu konuda elinden gelen her türlü gayreti göstermiştir
diyor, hepinizi sevgiyle saygıyla selamlıyorum. (CHP sıralarından alkışlar) 
BAŞKAN – Teşekkür ediyorum.
X.-
ÖNERİLER (Devam)
A) Siyasi
Parti Grubu Önerileri (Devam)
1.- HDP Grubunun,
Grup Başkan Vekili Bingöl Milletvekili İdris Baluken tarafından, Türkiye’de
çocuk ölümlerinin tüm boyutlarıyla araştırılması amacıyla 11/7/2014 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 19 Şubat 2015 Perşembe günkü birleşiminde sunuşlarda
okunmasına ve görüşmelerinin aynı tarihli birleşiminde yapılmasına ilişkin
önerisi(Devam)
BAŞKAN – Halkların Demokratik Partisi
grup önerisi aleyhinde söz isteyen Türkan Dağoğlu, İstanbul Milletvekili.
Buyurun Sayın Dağoğlu. (AK PARTİ
sıralarından alkışlar) 
TÜRKAN DAĞOĞLU (İstanbul) – Sayın
Başkan, değerli milletvekilleri; geleceğimizin teminatı çocuklarımızın yaşam
haklarını korumak, evrensel hukukun tarafımıza getirdiği bir yükümlülük olmakla
beraber vicdani bir sorumluluktur. 
Çocuğun yaşam hakkı konusu gerek parti
programımızda gerek Hükûmet politikalarımızdaki öncelikli maddelerden biri olup
üzerinde ciddi aşamalar kaydedilmiş ve bu uğurda birçok çalışmalar yapılmış bir
alandır. Yaşam hakkı, çocukların hak sahibi ve onurlu birer birey olarak, barış
içerisinde, iyi ve mutlu bir yaşam sürmesi için gerekli olan, sağlık, sosyal
hizmetler ve sosyal yardım, eğitim ve adalet alanlarının bütüncül bir biçimde
ve çocuk merkezli olarak yapılandırılmasını gerektirir. Yaşam hakkı, diğer
temel hakların düzenlenmesinin ön koşuludur.
Bu düşünce ışığında Hükûmetimiz birçok
uluslararası anlaşmaya taraf olmuş ve gerekli birçok kanun düzenlemesi parti
grubumuzca Meclisimize sunulmuştur. Muhalefet milletvekilleri de buna ortak
olmuş ve imzalamışlardır. Çocuk haklarının korunmasına dair uluslararası
mevzuatın bir parçası olan Çocuk Haklarına İlişkin Sözleşmesi çocukların
müdahil oldukları silahlı çatışmalara ilişkin ihtiyari protokolü Türkiye
tarafından 2003 yılında onaylanmış, ayrıca çocuk mahkemeleri kanunu Ocak
2004’te nüfusu 100 bini aşan tüm illerde çocuk mahkemelerinin kurulmasını
sağlayacak şekilde değiştirilmiştir. Kadın Erkek Fırsat Eşitliği Kanunu’nun
yürürlüğe girmesiyle çocuk hakları anayasal düzeyde genişletilmiştir.
Komisyondaki taş attırılan çocuklar… Ben buna “taş atan çocuklar” demiyorum
çünkü çocuklar masum, çocuklar günahsız, çocuklar bir melek. Dolayısıyla o
çocuk polise, TOMA’ya, polis arabasına, insana taş atmasını bilmez. Ancak bu
toplu çocuklara taş attırılabilir. 
İşte böylece taş attırılan bu çocuklar
karşısında, kanunumuzda ve bunun mağduru olan çocuklar olarak bilinen, ancak
hukuki ifadeyle kanunla ihtilafa düşen çocukların özellikle Kürt sorunu
bağlamında karşılaştıkları olaylardan dolayı mağdur olmalarını önlemek amacıyla
22 Temmuz 2010 tarihinde Terörle Mücadele Kanunu’nda değişiklik yapılmış ve bu
kategoriye giren çocukların çocuk mahkemelerinde yargılanmalarının önü
açılmıştır. 
Çocukların cinsel sömürüsü olayına
gelince, bu sadece Türkiye’nin değil bütün dünyanın sorunudur. Bütün dünyada
bu, Birleşmiş Milletler Çocuk Hakları Sözleşmesi, UNICEF ve bununla beraber
Dünya Sağlık Örgütü tarafından bilinmektedir ki bugün her 5 çocuktan 1’i cinsel
istismara uğramaktadır. Ancak ne yazıktır ki, çok acıdır da aynı zamanda, bu,
cinsel istismara uğrayan çocuklarda bu istismarı yapan kişilerin yüzde 85’i
ailenin en yakınındaki kişilerdir. Bunların sosyoekonomik düzeyleri hiç önemli
değildir. Gerek sosyal açıdan gerek ekonomik açıdan, her yönüyle, her bölümde,
herkes cinsel istismar konusunda çocuklara yaklaşmaktadır. Bunların
yaklaşmalarının en önemli nedeni de iyi niyettir, iyi niyetle yaklaşmaktadırlar
ve çocuklar bu şekilde istismarın en acısı ve en üzüntülü olanı cinsel
istismara maruz kalmaktadırlar.
2012 yılında aile içi şiddetle
mücadeleyi güçlendirecek olan Ailenin Korunması ve Kadına Karşı Şiddetin
Önlenmesine Dair Kanun Meclisten geçerek yasalaşmıştır. Haziran 2011’de Aile ve
Sosyal Politikalar Bakanlığı kurulmuş, kadınlar, çocuklar, engelliler ve
yoksullara yönelik sosyal politikaların geliştirilmesi amaçlanmıştır. Aile içi
şiddetle mücadelenin sürdürülmesinde önemli bir yasal düzenleme olarak 6251
sayılı Kadınlara Yönelik Şiddet ve Aile İçi Şiddetin Önlenmesi ve Bunlarla
Mücadeleye İlişkin Avrupa Konseyi Sözleşmesinin Onaylanmasının Uygun
Bulunduğuna Dair Kanun 24 Kasım 2011 tarihinde imzalanmıştır.
Değerli milletvekilleri, istediğimiz
kadar kanunlarımızı koyalım. Ancak şurada bir gerçek vardır ki zihniyet
değişimi kanunların hepsinin önündedir. Zihniyet değişimi gerçekleşmedikçe, ne
kadar kanun koyarsak koyalım, biz bunları tekrar görmeye devam edeceğiz.
Bunlar, dediğim gibi, sadece Türkiye’de değil bütün dünyada görülen
sorunlardır. Çocuk hakları konusu da kamuoyunda mevcut gündemi meşgul eden
birçok konu gibi, politize edilmeye ve siyasi getiri amacı olarak görülmeye son
derece müsait bir alandır, oysa ki çocuk konusu siyaset üstü ve partiler üstü
bir sorundur. Siyasiler, üzerlerindeki görev ve sorumlulukların bilincinde
hareket etmeli, konuyu suistimal eden ve toplumsal gerginlikleri körükleyici
tavırlardan ve söylemlerden şiddetle kaçınmalıdırlar. 
Bu bağlamda, yakın zamanda vahşi ve
soysuz bir cinayete kurban verdiğimiz Özgecan kızımızın anne ve babasının olgun
ve vakur davranışları önemli bir ders niteliğindedir. Bu onurlu duruş ve
söylemlerinden dolayı ben bu ailedeki anne ve babaya Türkiye Büyük Millet
Meclisinin bu kürsüsünden bir kez daha şükranlarımı sunuyorum. Bizler bir
cümleyi duyardık: “Ağlarsa anam ağlar, gerisi yalan ağlar.” Sayın Cumhurbaşkanı
Tayyip Erdoğan ne dedi? “Yeter ki analar ağlamasın, bir tane tabut gelmesin.
Biz bu çözüm sürecini yapalım ve çözüm sürecini yapabilmek için ben baldıran
zehri içerim.” dedi. 
PERVİN BULDAN (Iğdır) – Bu yasayla
nasıl çözüm süreci olacak ya?
TÜRKAN DAĞOĞLU (Devamla) – Bizim,
siyasiler olarak, olayı gerginleştirmemiz değil, bu olayların üzerinde
sağduyulu ve aklıselim bir vaziyette gitmemiz gerekir değerli milletvekilleri.
NAZMİ GÜR (Van) – Bunları kim öldürdü?
Bunların anası yok mu sayın milletvekili?
TÜRKAN DAĞOĞLU (Devamla) – Değerli
arkadaşlar, sayın milletvekilleri; aksine, bizler birleştirici, yapıcı ve
sorunun temeline inen bir anlayışla bu çatı altında her ne yapılması
gerekiyorsa el birliğiyle bunları yapmaya gayret etmeliyiz. Unutmayalım acıları
dağlamak kolay, yaraları sarmak ise zor olanıdır. 
Hepinizi saygıyla selamlıyorum. (AK
PARTİ sıralarından alkışlar)
BAŞKAN – Teşekkür ediyorum.
Halkların Demokratik Partisi grup
önerisi lehinde söz isteyen Sakine Öz, Manisa Milletvekili.
Buyurun Sayın Öz. (CHP sıralarından
alkışlar)
SAKİNE ÖZ (Manisa) – Sayın Başkan,
değerli milletvekilleri; çocuklara yönelik yaşam hakkı ihlallerinin
araştırılması ve önlem alınması için HDP Grubu tarafından verilen araştırma
önergesi üzerine söz aldım.Yaşam hakkı ellerinden alınan, katledilen tüm
çocuklarımızı saygıyla anıyorum, sebep olanları da kınıyorum. 
Sayın milletvekilleri, her biriniz
duygusal konuşmalara başladığında ağzınızdan illa da kadınlar, çocuklar ve
gençler dökülür, “Şunu yaptık, bunu ettik.” sözleri sıralanır. Gelin görün ki
durum hiç de öyle söylendiği gibi değildir. İşler, kadın, çocuk ve gençleri
hayatta tutmaya, ölümlerine mani olmaya, temel haklarını sağlamaya ve önlerine
toplum ve devlet tarafından çıkarılan engelleri kaldırmaya dayandığında
birçoğunuzun hayatından çok edebiyatı, kürsü hatipliği lafta kalır. Kimlik ve
mezhepler üzerinden damgaladığımız ailelerimizin biricik evlatları gibi devlet
kurşunuyla ölen Berkin Elvan gibi, vahşice öldürülen Ali İsmail gibi,
Uludere’de katledilen, ölüme gönderilen, soğuktan donup açlıktan ölen
çocuklarımızın… Toplumu kutuplaştırmayı bile çocuklar üzerinden yürüten, o
süslü sözlerinizle çürütmeye yüz tutan, söz söyleyebilecek bir söz bulamayan
sözlerinizi duymak isterim.
Çocuklar üzerinden yürüttüğünüz güvenlik
siyasetiniz ve Gezi direnişinde milyonlarca gencimizin karşısında “Öldürme
emrini ben verdim.” diyen, hesap vermekten kaçan devlet politikanızla
geleceğimizi bugünden çürütmüşsünüzdür. Oysa, çocukların ve gençlerin
gözlerinden dökülen sert gerçekler, parlak sözlerinizi birden eritir,
siyasetinizi hükümsüz duruma getirir. Kuru konuşmalarınızın ardından, nice
çocuğumun yaşamı, binlerce kadının emeği ve geleceği çözülmeyi bekleyen
yüzlerce sorunla baş başa kalır. 
İş lafa gelince mangalda kül bırakmayan
sizler için geleceğinizdir gençler, cennetinizdir kadınlar, göz bebeğinizdir
çocuklar ama bu sözlerin hiçbiri gerçek değildir, sahtedir. Gerçek olsa kadın
ölümü, taciz ve tecavüzün oranı bu derece artmaz, bu kadar çocuk işçisi olmaz,
çocuklar ölmez. Gelin görün ki, ağzınızdan düşürmediğiniz kadın ve genç
çocuklar, iş gerçeğe dökülünce, konu kadınların, gençlerin ve çocukların yarını
değil de bugünü olunca, dertler dağları aşıp önünüze serildikçe, susmasını
istediğiniz kadınlar ve gençler haklı çığlıklarını dillendirdikçe birden
sessizliğe bürünürsünüz. 
Siz, çocuklara çığlık atmayı
öğreteceğinize çığlık atmayacak ortamı yaratmalısınız. Kendiniz bile bu
sözlerinize inanmıyorsunuz. Kadınlar, kendileri ve çocukları için, şiddete
karşı huzuru ve özgürlüğü, sömürüye karşı güvenceli ve görünür emeği, istihdam,
sosyal adalet ve ayrımcılığı bitirmiş bir Türkiye özlemi için ne yaparız diye
korkusuzca konuşmaya başlayınca birçoğunuz rahatsız olursunuz. Hele hele
gençler haklarını arayınca, hatta bayramlarda koltuğunuzu devrettiğiniz
çocuklar bile istemediğiniz sözleri söyleyince birden telaşa girer, panik
butonlarınızı aramaya başlarsınız. Kadın sustukça ve ancak siz istediğiniz
kadar konuştukça, istediğiniz kadar namuslu durup, buyurduğunuz kadar çocuk
doğurdukça makbul olur. Sanmayın çocuk düşmanıyız, sanmayın kadınların
doğurmasına karşıyız. Kadınlar doğuracak ama sizin istediğiniz gibi susmayacak,
susturulamayacaktır. 
Daha iyi bir Türkiye için yaşamaya
kararlı, konuşmaya ve sorunlarını özgürce paylaşmaya kararlı çocuklar, gençler
ve kadınlar karşısında âciz kalan diliniz tutulur, iç güvenlik paketine sarılır
ve savcının yetkilerini valiye devretmeye, gözaltı sürelerini uzatmaya
kalkarsınız. Sapana silahtan daha fazla ceza verecek bu yasa başlamadan Avrupa
Birliği Bakanınız bu tasarıdan güç alır, çocuğa, kadına şiddete karşı, hukuka
değil, silaha sarılacağını baştan vadeder. Kanun görüşmeleri için konulmuş
Meclis tokmağı demokrasiye darbe için milletvekillerine vurulur, kadın
vekillere şiddet uygulanır. 
Sayın milletvekilleri, biz kadınlar,
çok değil, daha iki gün önce ülkemizi simsiyah bir yasa boğan Özgecan’ın
yakılarak katledilmesi karşısında ortak bir tavır sergilerken, İstanbul’da
Kübra Kart’ın parçalanmış bedenine kahrolurken, ocak ayında İzmit’te eli
kesilerek öldürülen Manisalı Nuran Dutlu, kar topu oynarken kar topu uğruna
öldürülen gazeteci Nuh Köklü’nün ölmesine Meclis sıralarında utanarak tanıklık
ettik. Utandık mı acaba? Utanmış olsaydık bugün burada bunları söylemezdik.
Özgecan’ın katillerini yaratan, zemininin üzerine şuursuzca basa basa yürümeye
devam eden, şiddeti kınadığı gün dahi şiddetine ara vermeyen bu Meclis
sıraları, özellikle biz kadınların gözünde bir utanç tablosuna imza atmış,
samimiyetini bir kez daha yitirmiştir. Kadın ve erkeği bir türlü eşit görmeyen
Cumhurbaşkanınızdan tutun da kadınlar için önlem, destek ve koruma çözümü
değil, kabadayı gibi el kırmaya kalkan Başbakana, erkek şiddetini hiçbir önlem
almadan idamla geçiştirmeye kalkan, ölümlerin üzerine ölüm hıncıyla gidince
adalet sağlayacağını zanneden Adalet Komisyonu Başkanına, çocuk ve kadın
katliamı karşısında şuurunu kaybedip silaha sarılan Avrupa Birliği Bakanına,
kendi yarattığı adalet düzenine dahi güvenmeyen Sağlık Bakanına yetki verip
kadınların sağlığı ve doğumu hakkında ahkâm kestiren bu Hükûmete, biz kadınlar,
gençler ve çocuklarımızın söyleyecek çok sözü var. 
“İnsanı yaşat ki devlet yaşasın.”
diyenler, çocuk ve kadın ölümleri, gençlerin kurşunlara hedef olması karşısında
günü kurtaracak sözler söylemekten öteye geçemez. Şiddeti önleyecek yollardan
ziyade, şiddet sonrası ne yapılacağını, hadım mı idam mı yasasını çalışanların
bu şiddet yasasıyla ilgili söyleyebilecek hiçbir sözleri yoktur. Butonla,
bileklikle Meclisin vicdanını oyalayan, tıpkı Başbakan gibi, eski Bakan Sayın Fatma
Şahin’in konuşmasındaki gibi, kurumunu açıkça vesayetle yöneten Aile ve Sosyal
Politikalar Bakanı gibi geleceğimizi tam bir çaresizliğe sürüklemektesiniz.
Sürüklemenize asla izin vermeyeceğiz. 
Ey AKP sıraları,
sizlere sesleniyorum. Sizin döneminizde nefes almakta zorlandı güzel ülkem.
Çocuğun, kadının ve gençlerin gelecek umudunu kararttınız. Kadınların sadece
birbirlerine değil, her ortamda sözünün olması, emeğinin değer kazanması adına
attığımız her adıma sessiz kalan, soru önergelerimizi odasında bekletip
göndermeyen Aile Bakanının “Çığlık atın.” çağrısı, kadınların haklı isyanı
karşısında hükmünü yitirmiştir. 
Yasa için
kullanacağınız tokmağı demokrasiye darbe için vuran bu kültürle hepimizin,
hepinizin yüzleşmesi gereklidir. Kadını yok sayma, çocuk haklarını yok sayma
kültürünün sınır tanımadan devam etmesi karşısında Meclisten sokaklara,
evlerden işyerlerine kadar uzanan şiddetin, çocuk, gençler ve kadınlara yönelen
ayrımcılığın yok sayılmasının nasıl ağır sonuçlara yol açtığını göreceksiniz.
Biz buna izin
vermeyeceğiz. Bizim önceliğimiz çocuklarımız, yaşam ve eğitim hakları başta
olmak üzere, ihtiyaçlarının karşılanması ve kişiliklerinin özgürce gelişmesine
katkı sağlayacak koşulların oluşturulması ve güvence altına alınmasıdır. 
AKP döneminde çocuklarımızın yaşam
hakkının gerek şiddetle gerekse sosyal hakların etkisiz biçimde sağlanmaması
nedeniyle yeni kuşaklarımız uçurumun eşiğindedir. Biz Cumhuriyet Halk
Partililer olarak özellikle kız çocuklarımızın bedenleri üzerinden yürütülen
siyaset anlayışını, erken yaşta toplumsal cinsiyet ve çarpıtılmış, tek tip hâle
getirilmiş inanç temelli kimliklerin çocuklarımıza dayatılmasını reddediyoruz.
Biz, AKP’nin toplumda yaratmaya çalıştığı en büyük felaket olan küçük yaştan
başlayacak bir kutuplaşmanın ve gerilimin çocuklarımıza da uzanmasına asla izin
vermeyeceğiz.
Biz, tüm çocuklarımızın, kadınların ve
gençlerin, ayrımsız biçimde eşit yurttaşlığa dayalı haklarını sonuna dek
kullanması için, sizin devlete ve topluma düşürdüğünüz gölgeyi ortadan
kaldıracağız.
Biz Cumhuriyet Halk Partisi olarak…
(Mikrofon otomatik cihaz tarafından
kapatıldı)
SAKİNE ÖZ (Devamla) - …çocuklarımızın
güvencesiyiz, kadınlarımızın güvencesiyiz.
Saygılarımla. (CHP sıralarından
alkışlar)
BAŞKAN – Teşekkür ediyorum.
Sayın milletvekilleri, birleşime on
dakika ara veriyorum.
Kapanma Saati:
16.43 
DÖRDÜNCÜ OTURUM
Açılma Saati: 16.56
BAŞKAN: Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul) 
----0----
BAŞKAN – Sayın milletvekilleri, Türkiye
Büyük Millet Meclisinin 58’inci Birleşiminin Dördüncü Oturumunu açıyorum.
Halkların Demokratik Partisi grup
önerisi aleyhinde son konuşmacı Sivas Milletvekili Hilmi Bilgin.
Buyurun Sayın Bilgin. (AK PARTİ
sıralarından alkışlar)
HİLMİ BİLGİN (Sivas) – Sayın Başkan,
çok değerli milletvekilleri; Halkların Demokratik Partisi Grup Başkanlığı
tarafından verilen grup önerisi aleyhinde söz almış bulunuyorum. Bu vesileyle
yüce heyetinizi saygıyla selamlıyorum.
Sözlerimin başında şunu hatırlatmak
istiyorum ki bizler “Kim masum bir cana kıyarsa tüm insanlığı öldürmüş
gibidir.” emrine matuf olan bir milletin mensupları olarak her türlü haksız
ölümü, ister çocuk olsun ister kadın olsun, kabul etmeyen bir milletin
evlatlarıyız. Bu noktada da masum çocukların katli her ne sebeple olursa olsun
kabul edilemez. Bu noktada muhalefet partilerinden çocuk ölümleri noktasında
iyi niyetle yapılan her türlü öneriyi Hükûmetimiz ve ilgili bakanlıklarımız
dikkate almakta ve gerekli tedbirleri almaktadır. Biz bu noktada muhalefetin
iyi niyetli önerilerine teşekkür ediyoruz. 
Çok değerli milletvekilleri, çocuk
ölümlerinden bahsederken, tabii, belli bir ideolojiden bakmak doğru değildir.
Çocuklar masumdur, çocuklar hepimizindir. Çocuk ve kadına yönelik şiddetin her
türlüsünü kabul etmiyoruz, her türlüsüne karşı olduğumuzu her noktada beyan
ediyoruz. Özellikle resimleri gösterilen çocukları anarken haksız yere
öldürülen her çocuğu andığımız gibi, arkadaşlarımız, özellikle 6-7 Ekim
olayları sırasında hunharca katledilen Yasin Börü ve arkadaşlarını da anmadan
geçmenin doğru olmadığı inancındayız. Yasin Börü ki 16 yaşında, arkadaşları
yine Hasan Gökgöz, Hüseyin Dakak, Riyad Güneş, 26 yaşında ve hamile çocuğuyla
babası öldürülen çocuğun da bir hakkı olduğunu, onlara da zulmedildiğini
anmamız lazım. Yine, bu çocuk ölümlerini anarken canlı bombadan çocuklarını
kurtarmak için Bingöl’de canlı bombaya kalkan olan anneyi anmamız lazım. Yine,
Siirt’te üniversiteye giderken katledilen 3 tane genç kızımızı da anmamız
lazım. Çocuklar öldürülürken çocuklara, kadına yönelik şiddette her türlü
ideolojiyi bir tarafa bırakıp olaya tarafsız gözle bakmamız lazım. Bu noktada
Hükûmetimizin kurulduğu günden bugüne kadar her alanda olduğu gibi, insanımızı
yaşatma yönünde, çocuk hakları, kadın hakları yönünde de önemli, devrim
niteliğinde kararlar alınmıştır. İnşallah, muhalefetin iyi niyetli önerilerini
de dikkate alarak bu noktadaki çalışmalarımızı devam ettireceğiz. 
Hepinizin bildiği üzere, toplumda,
huzur isteyen toplumumuzun beklentisi olan iç güvenlik yasasını çıkarma noktasında
Meclisimiz çalışmalarına devam etmektedir. Salı gününden itibaren, kanuna geçme
noktasında, inşallah bugün bu kanuna geçeceğiz ve toplumun beklentisi olan bu
kanunu çıkaracağız. Bu noktada, Meclisin gündemi bellidir. Biz belirlenen
gündem doğrultusunda Meclisin çalışmasının doğru olacağına inanıyor, grup
önerisinin aleyhinde olduğumuzu bildiriyor, hepinizi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ediyorum. 
Halkların Demokratik Partisi grup
önerisini oylarınıza sunacağım. 
III. – YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Sayın Başkan,
yoklama talebimiz var. 
BAŞKAN – Yoklama talebi var, yerine
getireceğim. 
Sayın Altay, Sayın Serindağ, Sayın
Serter, Sayın Sarı, Sayın Susam, Sayın Toprak, Sayın Özgündüz, Sayın Toptaş,
Sayın Ediboğlu, Sayın Güven, Sayın Öz, Sayın Tanal, Sayın Düzgün, Sayın Özcan,
Sayın Bilgehan, Sayın Demiröz, Sayın Ekinci, Sayın Özkoç, Sayın Bayraktutan ve
Sayın Erdoğdu.
Üç dakika süre veriyorum.
(Elektronik cihazla yoklama yapıldı)
BAŞKAN – Sayın
milletvekilleri, toplantı yeter sayısı vardır.
X.-
ÖNERİLER (Devam)
A) Siyasi
Parti Grubu Önerileri (Devam)
1.- HDP
Grubunun, Grup Başkan Vekili Bingöl Milletvekili İdris Baluken tarafından,
Türkiye’de çocuk ölümlerinin tüm boyutlarıyla araştırılması amacıyla 11/7/2014
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 19 Şubat 2015 Perşembe günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi(Devam)
BAŞKAN -
Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Kabul edilmemiştir.
Sayın Tanal, bir
söz talebiniz vardı.
İç Tüzük’ün
60’ıncı maddesi gereğince söz veriyorum.
Sayın Tanal,
buyurun.
VIII.-
AÇIKLAMALAR (Devam)
2.-
İstanbul Milletvekili Mahmut Tanal’ın, Ulaştırma, Denizcilik ve Haberleşme
Bakanlığının, kar yağışı nedeniyle kapanan yollarla ilgili vatandaşın
mağduriyetini gidermesini istirham ettiğine ilşkin açıklaması
MAHMUT TANAL
(İstanbul) – Teşekkür ederim Sayın Başkan.
Değerli Başkan,
şu anda, tabii, Türkiye’nin her tarafında şiddetli bir kar yağışı var. Sayın
Ulaştırma Bakanı da burada. İstanbul Büyükşehir Belediyesi, Tuzla, Pendik,
Çekmeköy, Sancaktepe, Sultanbeyli, Üsküdar, Beykoz ilçelerimizdeki yollar kar
yağışı nedeniyle kapalı ve kar temizleme çalışmaları yapılmamakta. Bu konuda
Sayın Ulaştırma Bakanının derhâl irtibata geçip vatandaşımızın bu
mağduriyetinin giderilmesi hususunda kendisinden istirhamda bulunuyorum.
Teşekkür
ediyorum, saygılar.
BAŞKAN –
Teşekkür ediyorum.
X.-
ÖNERİLER (Devam)
A) Siyasi
Parti Grubu Önerileri (Devam)
2.-MHP
Grubunun, Grup Başkan Vekili İzmir Milletvekili Oktay Vural ile Grup Başkan
Vekili Kayseri Milletvekili Yusuf Halaçoğlu tarafından, vatandaşların kamu
hizmetine girme hakkının objektif esaslara göre kullanılmasını temin amacıyla
oluşturulan Kamu Personeli Seçme Sınavı (KPSS) dışında ve bu sınavın
dolanılması suretiyle kamu kurum ve kuruluşlarına yerleştirilmesinde subjektif
tercih ve kayırmalar ile KPSS sınav sonuçlarına göre yerleştirmelerin
kamuoyunda ve sınava giren vatandaşların nezdinde oluşturduğu kuşkuların
giderilmesi, kamu görevlerinde işe alım ve yükselmede tercihlerin tespiti ve
alınması gereken önlemlerin belirlenmesi amacıyla 9/12/2014 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 19 Şubat 2015 Perşembe günkü birleşiminde sunuşlarda okunmasına
ve görüşmelerinin aynı tarihli birleşiminde yapılmasına ilişkin önerisi
BAŞKAN -
Milliyetçi Hareket Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
Okutuyorum:
19/02/2015
Türkiye Büyük Millet Meclisi Başkanlığına
Danışma
Kurulu'nun 19/02/2015 Perşembe günü (bugün) yaptığı toplantısında, siyasi parti
grupları arasında oy birliği sağlanamadığından Grubumuzun aşağıdaki önerisini
İç Tüzük'ün 19'uncu maddesi gereğince Genel Kurulun onayına sunulmasını arz
ederim.
Saygılarımla.
Oktay Vural
İzmir
MHP Grup Başkan Vekili
Öneri: 
09 Aralık 2014 tarih ve 2663 Sayı ile
TBMM Başkanlığına vermiş olduğumuz MHP Grup Başkanvekili ve İzmir Milletvekili
Oktay Vural ile MHP Grup Başkanvekili ve Kayseri Milletvekili Yusuf
Halaçoğlu'nun "Vatandaşlarımızın kamu hizmetine girme hakkının objektif
esaslara göre kullanılmasını temin amacıyla oluşturulan Kamu Personeli Seçme
Sınavı (KPSS) dışında ve bu sınavın dolanılması suretiyle kamu kurum ve
kuruluşlarına yerleştirilmesinde sübjektif tercih ve kayırmalar ile KPSS sınav
sonuçlarına göre yerleştirmelerin kamuoyunda ve sınava giren vatandaşlarımızın
nezdinde oluşturduğu kuşkuların giderilmesi, kamu görevlerinde işe alım ve
yükselmede tercihlerin tespiti ve alınması gereken önlemlerin belirlenmesi
amacıyla" verdiğimiz Meclis Araştırması açılması önergemizin 19/02/2015
Perşembe günü (bugün) Genel Kurulda okunarak görüşmelerinin bugünkü
Birleşiminde yapılması önerilmiştir.
BAŞKAN – Milliyetçi Hareket Partisi
Grup önerisi lehinde söz isteyen Alim Işık, Kütahya Milletvekili. 
Buyurun Sayın Işık. (MHP sıralarından
alkışlar) 
ALİM IŞIK (Kütahya) – Sayın Başkan,
değerli milletvekilleri; Milliyetçi Hareket Partisi Grubunun vermiş olduğu
araştırma önergesi lehinde söz aldım. Bu vesileyle, yüce Meclisi saygıyla
selamlıyorum. 
Önergemiz, biraz önce Sayın Divan
Kâtibinin de okuduğu gibi, son günlerde kamuoyunun gündemini yeniden işgal
eden, özellikle de yaşanan usulsüzlüklerle birçok ailenin, birçok gencimizin
geleceğinin karartılmasına yol açan KPSS sınav sonuçlarına göre yapılan
personel alımlarında yaşanan sorunlar, bunların tespiti ve alınması gereken
önlemlere yöneliktir. Bu konunun yüce Meclis tarafından da önemsendiğini
bilmekteyiz. Onun için, bugün, bu konuyu, tekrar, Meclisin gündemine alınması
talebiyle getirdik. 
Bilindiği gibi, son on iki yıllık
yönetim döneminde her geçen gün artarak devam eden işsizlik sorunu bugünün de
en önemli sorunlarından biri olmaya devam etmektedir. Özellikle üniversite
mezunu gençlerin işsizlik oranında her geçen gün ortaya çıkan yükseklik, artış
bugün üniversiteyi bitirmiş her 4 gencimizden 1’isinin işsiz olduğunu ortaya
koymaktadır. Devletin resmî rakamları her ne kadar bunu gösterse de, iş
aramaktan vazgeçmiş, bir işe girmiş, onu beğenmemiş, ayrılmış olan insanları da
buna kattığımız zaman, üniversite mezunu her 3 gencimizin 1’isinin iş peşinde
olduğunu hepimiz bilmekteyiz. 
Peki, işe sahip olmanın yolu ne? Bunun
en önemli yolu, herkesin eşitçe, adaletli bir şekilde yarıştığı Kamu Personeli
Seçme Sınavı’na girip oradan yüksek puan alıp kendine uygun bir devlet
kadrosuna yerleşmek. Ama ne yazık ki, son dönemde özellikle, milyonlarca
gencimiz iş kapısı ararken, işe girmek için kuyrukta beklerken, maddi manevi
her türlü fedakârlıkta bulunurken… Özellikle, binlerce iktisadi idari bilimler
fakültesi mezunları, yine binlerce fen edebiyat fakültesi mezunları,
mühendislik fakülteleri mezunları, öğretmenler, ziraat mühendisleri, veteriner
hekimler, gıda mühendisleri, su ürünleri mühendisleri, balıkçılık teknolojisi
mühendisleri, yine bu alanda eğitim görmüş çok sayıda teknisyen ve teknikerin
yanında burada isimlerini sayamayacağımız birçok branşı bitirmiş üniversite
mezunları son dönemde bir torpil bulamadıkları için, yüksek puanlara rağmen
Hükûmetin personel alım politikasındaki yanlışlıklar nedeniyle kontenjan
ayrılmadığı için işe giremeyip işe girmeyi beklerken VIP (very important
personel) denen Hükûmet adına çok önemli olduğu öngörülen ama tek özelliği
KPSS’ye girmediği hâlde iktidar partisinin bakanının, milletvekilinin, il yöneticisinin,
iş adamının, bürokratının yakını olduğu için sınavlar göz ardı edilip KPSS
sonuç belgesi olmadan işe yerleştirenlerin(x) kamuoyuyla
paylaşılmasından sonra tabii ki, bu huzursuzluk, bu rahatsızlık had safhaya
ulaşmış ve KPSS sonuç belgesi olduğu hâlde işe giremeyen gençlerimiz bu konudan
rahatsızlıklarını dile getirmeye başlamışlardır. Hükûmetin özellikle kendi
bürokratlarının, kendi bakanlarının, Sayın Başbakanın ve ona yakın halkanın
evlatlarını sınav tanımadan özel kadrolara bir gün bile çalıştırmadan kâğıt
üzerinde atayıp oradan başka bir kadroya aktarması, buna benzer uygulamalarla
dolgun ücretlerle çalışan gençleri işe yerleştirmesi sonucunda birçok genç
“Acaba, bizim hakkımız ne zaman savunulacak?” diye bu yüce Meclisin alacağı
kararı dört gözle beklemektedir. 
İsimleri saymayacağım, kamuoyuyla
paylaşıldı, hangi torpilli evlat hangi yere geçmiş, özellikle nerelerden nasıl
transfer olmuş, bugün hangi paraları alır hâle gelmişler onları bir tarafa
bırakıyorum ama daha da önemlisi, Hükûmetin yaptığı bir yanlışa daha işaret
etmek istiyorum: Daha önce KPSS’ye girmiş olan gençlerin devlet kadrolarına
alımıyla ilgili personel alım takvimi haziran dönemi ve aralık dönemi olarak
uygulanagelmiştir ama şimdi, haziran seçimleri öncesinde bu haziran
döneminde alınacak olan personelin takvimi değiştirilmiş ve nisan ayına
çekilmiştir. 
Değerli milletvekilleri, yüz binlerce
üniversite genci son sınıf öğrencisi temmuz ayında yapılan KPSS’ye girdi, bu
mayıs ayında mezun olacak, haziran ayındaki atamalara başvuru hakkına sahip
iken, şimdi, siz, bunu nisan ayına çekmekle üniversite son sınıf öğrencilerinin
hakkını gasbediyorsunuz. Önce bu yanlıştan bir dönelim. 
Devlet Personel Başkanlığının açıklamış
olduğu bu personel alımıyla ilgili takvimde derhâl düzenlemeye gidilmesi
lazımdır. ÖSYM Başkanlığınca tercihlerin alınması, KPSS birinci
yerleştirmelerde 16-24 Nisan 2015 tarihine çekilmiştir. Bunun, eskiden olduğu
gibi, önceki yıllarda olduğu gibi haziran ayına kaydırılarak, bu gençlerin hiç
olmazsa başvuru hakkını gasbetmemek gerekiyor, birinci işaret etmek istediğim
konu budur.
İkincisi, son dönemde, özellikle ocak
ayı içerisinde, 19 Ocak 2015 tarihinde bazı medya organlarında da yayınlanan
çok önemli bir konuyu, KPSS’yle ilgili olduğu için sizlerle paylaşmak istiyorum.
Sayın Cumhurbaşkanının özel
talimatıyla, Cumhurbaşkanın birkaç danışmanı ve mevcut Başbakanın genel başkan
yardımcılarından oluşan bir dar grup, üstün yetenekli yöneticimiz bir rapor
hazırlıyor. Bu raporda diyor ki: “Şu anda KPSS’yle ilgili yapılan uygulamalar
AKP’li gençleri memnun etmiyor. Yapılan sınavlarda on ikide 1 oranında
yerleştirme söz konusu, bu on ikide 1 oranlık yerleştirmeye de bizim
partililerin çocukları giremiyor.” Dolayısıyla, bunların girmesini sağlamak
için kademeli olarak KPSS’nin kaldırılması gerektiğini, rapor olarak “Sayın
Beyefendi’ye arz” diye, “çok gizli” başlığıyla gönderiyorlar. 
Burada üç amaç belirtiliyor: Bunlardan
birisi, devlet bürokrasisinin paralel yapıyla irtibatlı veya irtibat şüphesi
taşıyan tüm kadrolardan temizlenmesi gerektiği konusu. Yani kadroları
temizleyelim, partili gençlerle, partimizle yüzde 100 uyumlu personel
istihdamını sağlayalım. Buna olan engel ne? “Buna olan engel KPSS, kaldıralım.”
Peki, başka? Bu da yetmiyor “Parti il ve ilçe teşkilatlarımızla ilgili
kadroların, oralardan gelen önerilerin, talep ve arzuların başında mülakatların
da kaldırılması, dolayısıyla mülakatlarda yer alan üyelerin seçimine de dikkat
edilmesi gerektiği, Başbakana güvenilmemesi gerektiği, bazı bakanların paralel
yapıya nötr davrandığı, dolayısıyla bunların önüne geçmek için KPSS’nin
kademeli olarak kaldırılması, AKP’li gençlerin şoförlük ya da hademelik gibi
alt düzey kadroları tercih etmediği, “A sınıfı” kadro olarak tanımlanan
üniversite mezunlarının tercih edeceği kadrolara lise ve ön lisans mezunlarının
da girebilmesinin sağlanması gerektiği…” ifade edilmektedir.
Başka bir konu vardır ki devlet memuru
alımlarında bir başka açmaz mülakatlardır. “Mülakat heyetlerinin
oluşturulmasında gereken dikkatin gösterilmediği, bazı CHP ve MHP’li adayların,
hatta paralel adayların, tanıdıkları vasıtasıyla heyetleri manipüle ettikleri
ve memur olarak alındıkları tarafımıza ulaşan raporlarda yer almaktadır. Bunun
engellenmesi gerektiği…” ifade edilmektedir. 
Değerli milletvekilleri, bu dediğiniz
gençlerin hepsi Türkiye Cumhuriyeti devletinin birinci sınıf vatandaşı. 
(Mikrofon otomatik cihaz tarafından
kapatıldı)
ALİM IŞIK (Devamla) – AKP’li olmadığı
için bunların devlet kadrolarına alınmaması gibi bir konunun raporda yer alması
dahi Adalet ve Kalkınma Partisinin bu ülkenin gençlerine nasıl baktığını
göstermektedir. Onun için, bu konu, araştırılması ve mutlaka gerekli önlemlerin
alınması için önemli bir konudur. Bu amaçla konuyu gündeme getirdik.
Desteklerinizi bekliyor, saygılar sunuyorum.
(MHP sıralarından alkışlar)
BAŞKAN – Teşekkür ediyorum.
Milliyetçi Hareket Partisi grup önerisi
aleyhinde söz isteyen Recep Özel, Isparta Milletvekili.
Buyurun Sayın Özel. (Isparta) 
RECEP ÖZEL (Isparta) – Sayın Başkan,
çok değerli milletvekilleri; hepinizi saygıyla selamlıyorum.
Milliyetçi Hareket Partisi Grubunun
vermiş olduğu grup önerisinin aleyhinde söz almış bulunmaktayım.
Evet, defaatle gündeme gelmiş olan ve
basında da kamuoyunda da çok sık bir şekilde gerek Cumhuriyet Halk Partisi
gerek MHP gerekse paralel tarafından dile getirilen bu VIP atamalar, Kamu
Personeli Sınavı’nı kazananların atanamamasıyla ilgili problemler, sorunların
araştırılması; burada bir yolsuzluk, usulsüzlük varsa bunların araştırılmasını
isteyen bir önerge var önümüzde.
Tabii, KPSS sınavına giren her
gencimizin, Türkiye’de üniversiteyi bitiren her genç evladımızın işe girmesi,
mesleğiyle ilgili bir iş bulması hepimizin ortak dileği. Ah keşke ekonomimiz
çok büyük bir şekilde olsa da her üniversite mezununa iş bulma imkânımız
olabilse. İşte, herkesin bu ülkede işe, aşa sahip olabilmesi için öncelikle
ülkemizin bir huzur ortamında bulunması, ekonomimizin büyümesi gerekmektedir.
Onun için, biraz sonra gündeme getirilecek olan güvenlik paketi bundan dolayı,
işsiz gençlerimize iş bulabilmek, ülkemizin istikrarı için de büyük önem arz
etmektedir.
ALİ SERİNDAĞ (Gaziantep) – Vallahi,
büyük bir zekâ örneği. Siz irtibat kurdunuz ya ekonomiyle arasında, büyük bir
zekâ örneği!
RECEP ÖZEL (Devamla) – Gündeme getirmiş
olduğunuz bu istisnai kadrolar, sanki bizim dönemimizde ilk defa uygulanıyor,
ilk defa AK PARTİ döneminde uygulanmış gibi bir algıyı oluşturmakla da
meşgulsünüz. Şimdi, biraz sonra rakamları vereceğim. Bizim dönemimizde kaç tane
istisnai kadroya atama yapılmış, sizin dönemlerde istisnai kadroda kaç tane
atama yapılmış, hepsini tek tek burada vereceğiz. Daha yeni, muhalefete dair
birtakım belediyelerin; MHP’nin, CHP’nin belediye başkanlarının kendi istisnai
kadrolarını nasıl doldurduklarını da burada biraz sonra sizlerle paylaşacağız.
ALİ SERİNDAĞ (Gaziantep) – İyi o zaman,
güzel, işte araştıralım.
RECEP ÖZEL (Devamla) – Evet, şimdi, bu
istisnai kadronun buradan bir atama yapıldığı zaman yasal dayanağı olmayan,
sanki uzaydan gelmiş bir uygulama gibi anlatılması da gerçekten hiç şık değil.
ÖZCAN YENİÇERİ (Ankara) – Yasal
hırsızlık diye bir şey var.
RECEP ÖZEL (Devamla) – İstisnai kadroda
atama, 657 sayılı Devlet Memurları Kanunu 59’uncu maddesine göre bazı
kuruluşların, bakanlıkların üst düzey çalışanlarının, seçimle gelmiş olanların,
belediye başkanlarının kendi çalışma arkadaşlarını üst düzey bürokraside
görevlendirmek için, kendi ekiplerini görevlendirmek için bir yoldur. Bu yolun
gerçekten objektif, hakkaniyetli bir şekilde kullanılması hepimizin ortak
dileğidir. 
ALİM IŞIK (Kütahya) – 400 bin civarında
personelin sınavsız…
ALİ SERİNDAĞ (Gaziantep) – Yanlış
söylüyorsunuz, bakın, yanlış. Onu söylemen yanlış Recep Bey.
RECEP ÖZEL (Devamla) - Buranın bir
istasyon gibi kullanılmasına, bugün özel kalemden alınıp üç beş gün sonra başka
yere nakledilmesine hepimizin karşı çıkması lazımdır, biz de karşı çıkıyoruz. 
Bu, sadece bizim dönemde…
ALİ SERİNDAĞ (Gaziantep) – Recep Bey,
yanlış ama, yanlış söylüyorsunuz, istisnai kadrolar öyle değildi.
RECEP ÖZEL (Devamla) - Ben biraz sonra
rakamları vereceğim size.
ALİ SERİNDAĞ (Gaziantep) – Hayır, ama,
istisnai kadro kullanımı öyle değil, yanlış.
RECEP ÖZEL (Devamla) - O zaman,
verdiğim zaman da “Evet, siz haklıymışsınız. Bizim dönemde bu atamalar çok
fazla yapılmış.” diyeceğinizi ümit ediyoruz.
Şimdi, bu tür yerlere atama yapanlar
kim? Siyaset kurumu. Bir yere bir bakan atanıyor; kendi çalışma ekibini kurması
için dışarıdan birtakım kişiler getirmesi gerekebilir, buna karşı çıkılmaması
lazım, el birliğiyle hepimizin destek vermesi lazım. Ama bunun, bu istisnai
uygulamanın bir gelenek hâline de gelmemesi, bazı kişileri kayırma hâline de
gelmemesi gerekir, bunun da altını çiziyoruz. O konuda hiç kimseye de
adaletsizlik yapılmamalı.
AHMET DURAN BULUT (Balıkesir) -
Devletin memuruna güvenmiyor, dışarıdan niye getiriyorsunuz?
RECEP ÖZEL (Devamla) - Şimdi, 1993 ile
2002 tarihleri arasında -yani AK PARTİ döneminden önce- dokuz yıl çeşitli
partiler iktidardaydı. Bunlar döneminde istisnai kadrolara toplam 1.130 atama
yapılmıştır, yılda ortalama 120 atama yapılmıştır.
SEYFETTİN YILMAZ (Adana) – Refah
Partisi var orada, Refah Partisi.
RECEP ÖZEL (Devamla) - Kültür Bakanlığı
gibi bazı bakanlıklarda üç günde bir özel kalem müdürü atandığı aylar olmuştur.

ÖZCAN YENİÇERİ (Ankara) – Onu siz
yapmışsınızdır.
RECEP ÖZEL (Devamla) - Bu dönemde
istisnai kadrolara sadece bakan onayıyla atanabilmekteydi.
SEYFETTİN YILMAZ (Adana) – O zaman KPSS
var mıydı Recep Bey, KPSS?
RECEP ÖZEL (Devamla) - Şimdi, gelelim
2002-2014 yılları arasındaki AK PARTİ hükûmetleri dönemine. Bu on iki yıllık süreçte
istisnai kadrolara toplam 787 atama yapılmıştır, yılda ortalama 65 atama
yapılmıştır.
ALİ SERİNDAĞ (Gaziantep) – Araştıralım,
bu rakam doğru mu, değil mi.
RECEP ÖZEL (Devamla) - Sizinki -tekrar
ediyorum- 1.130 atama, bizim dönemde 787 atama; siz yılda 120 atama
yapmışsınız, biz yılda ortalama 65 atama yapmışız. 610 istisnai kadroda atama
yapılmamıştır. Ayrıca, bakanlıkların bu kadrolara atama yapabilmeleri için
eskiden sadece bir bakanın imzası yeterken bizim dönemde Devlet Personel
Başkanlığının bağlı olduğu Çalışma ve Sosyal Güvenlik Bakanlığından izin alma
şartı getirilmiş, Başbakanlıktan izin alma şartı getirilmiştir. Sizin
döneminizde sadece bir bakanın tek imzasıyla atanabilirken bizim dönemde
Başbakandan izin, Çalışma ve Sosyal Güvenlik Bakanından izin almak durumuna
getirmişizdir. 
ALİM IŞIK (Kütahya) – Sınavsız
atananlar var, sınavsız! 400 bin kişinin hesabını ver! 
ALİ ÖZ (Mersin) – Sınavsız atananlar
var, KPSS’ye girmeden atananlar var. 
RECEP ÖZEL (Devamla) – İlk defa, AK
PARTİ hükûmetleri döneminde istisnai atamalara kısıtlamalar getirilmiş, ihtiyaç
fazlası istisnai kadrolar da iptal edilmiştir, atanmamıştır. Vermiş olduğum bu
rakamları her yerden kontrol edebilirsiniz. 
AHMET TOPTAŞ (Afyonkarahisar) –
İstisnai kadrodan başka kadro yok mu? 
RECEP ÖZEL (Devamla) – Bu vermiş
olduğum rakamlar, Devlet Personel Başkanlığının vermiş olduğu resmî
rakamlardır. 
BÜLENT BELEN (Tekirdağ) – Sınavsız
atananlar kaç kişi, sınavsız atananlar? 
RECEP ÖZEL (Devamla) – İnşallah, bu
rakamları teyit ettiğiniz zaman “Biz AK PARTİ’ye gerçekten haksızlık etmişiz,
adaletsizlik etmişiz.” demenizi de siyaset kurumunun üzerinize düşürdüğü bir
vecibe olarak da algılamanızı isterim. 
BÜLENT BELEN (Tekirdağ) – Ya, bu kadar
pişkin olunur mu ya! 
ÖZCAN YENİÇERİ (Ankara) – Müthiş
pişkinsin Recep Bey! 
RECEP ÖZEL (Devamla) – Şimdi, burada
gelip bizim VIP atamalardan bahseden MHP’nin daha yeni, geçen haftaki, 28 Ocak
tarihli şeyi, bakın, sizin belediye başkanı -isim de vermeyeceğim- benim kendi
seçim bölgemle ilgisi olmayan bir parti yöneticisinin oğlunu oraya atıyor.
Kendisinin benim seçim bölgemle bir alakası yok, sizin yöneticilerinizden
birinin oğlunu bizim oraya atıyorlar. Şimdi, CHP’yi anlayabiliyoruz, onlar bir
İnternet sitesi kurdular “Usulsüz atama ihbar hattı” diye. O ihbar hattına
gelip bazıları ihbarda bulunabiliyorlar. Bunun arkasına MHP’nin takılıp
gitmesini anlayabilmiş değiliz. 
Bakın, bu grup önerisinin üzerinde biz
daha çok şeyler konuşabiliriz. İki gün önce de burada bir grup önerisini
konuştuk, on bir saat süren bir grup önerisini Meclis gündemine getirdiniz.
Şimdi, kanun çıkarmak, denetim faaliyeti yapmak asıl gündemimizdir. Bir Meclis,
inanabiliyor musunuz, o gün ne konuşacağı, hangi konuda konuşacağı üzerinde on
bir saat tartışma yapıyor. Bir iş yerinde işçi, mesai saatinin tamamını o gün
işe yapacağı hazırlıkla geçirse ertesi gün işveren onu kapı önüne koyar. Bizi
böyle ne yapacağımız konusunda, gündemimizi meşgul etme noktasında, asıl
işimizi yapmama noktasında… 
ORHAN DÜZGÜN (Tokat) – Siz patron
musunuz bu Mecliste! Patronu musunuz siz bu Meclisin?
RECEP ÖZEL (Devamla) – Ümit ediyorum ki
7 Haziranda bu millet sizleri kapı önüne koyacaktır. Onun için aklınızı
başınıza alın. 
Bu güvenlik yasasını bugün konuşacağız
inşallah. Her türlü eleştiriyi gelip burada yapabilirsiniz…
MEHMET GÜNAL (Antalya) – Denetim
faaliyeti, denetim, denetim.
RECEP ÖZEL (Devamla) – …İç Tüzük’ten
kaynaklı haklarınızı her türlü kullanabilirsiniz ama böyle birtakım fiziki,
fiilî şeylere lütfen girmeyin. 
BÜLENT BELEN (Tekirdağ) – Senden izin
mi alınacak?
RECEP ÖZEL (Devamla) - Huzur ortamında,
güzellik ortamında bir öneriniz, teklifiniz varsa şuraya gelip “Ya, şu
teklifin, şu tasarının şu maddesi şu özgürlüğümüzü kısıtlıyor. Bunu şu şekilde
düzeltelim.” deyin, biz de düzeltelim ama kuru gürültüyle, hiç bunlara
girmeden, sırf birtakım şeyleri dile getirmek, bu yasayı engellemek, uğraşmak,
bugün de bunun gündeme getirilmesini istemek uzatmaya matuftur. 
AHMET TOPTAŞ (Afyonkarahisar) – Senin
aklın ermez Recep!
RECEP ÖZEL (Devamla) - Biz gündemimize
sahibiz; Türkiye Büyük Millet Meclisi, AK PARTİ Grubu gündemine sahip. 
AHMET TOPTAŞ (Afyonkarahisar) – Bu
Meclis de sizin esiriniz!
RECEP ÖZEL (Devamla) - İnşallah, bu
yasayı çok kısa bir süre içerisinde geçireceğiz. Milletimizin huzuru için,
ülkemizin refahı için bu yasayı milletimize armağan edeceğiz diyorum, hepinize
saygılar sunuyorum efendim. (AK PARTİ sıralarından alkışlar)
BAŞKAN – Teşekkür ediyorum.
OKTAY VURAL (İzmir) – Sayın Başkan…
ENGİN ALTAY (Sinop) – Sayın Başkan…
BAŞKAN – Sırasıyla söz vereyim
isterseniz. Önce Sayın Vural’a sorayım veya…
Buyurun.
OKTAY VURAL (İzmir) – Efendim, sayın
hatip muhalefet partilerini paralelle ilgili suçladı, “Paralelle birlikte
hareket ediyorlar.” Dolayısıyla, bu konuda kimin paralelin emrinde olduğunu,
kimin paralelle hareket ettiğini ifade etmek üzere sataşmadan dolayı söz
istiyorum efendim.
BAŞKAN – Buyurun Sayın Vural.
OKTAY VURAL (İzmir) – Sayın Seyfettin
Yılmaz konuşacak.
BAŞKAN – Sayın Seyfettin Yılmaz, Adana
Milletvekili. 
Sataşma nedeniyle iki dakika söz
veriyorum.
Buyurun. (MHP sıralarından alkışlar)
VI.-
SATAŞMALARA İLİŞKİN KONUŞMALAR (Devam)
4.- Adana
Milletvekili Seyfettin Yılmaz’ın, Isparta Milletvekili Recep Özel’in MHP grup
önerisi üzerinde yaptığı konuşması sırasında Milliyetçi Hareket Partisine sataşması
nedeniyle konuşması
SEYFETTİN YILMAZ (Adana) – Sayın
Başkan, değerli milletvekilleri; hatip gerçekten ne dediğini bilmiyor yani
hafızayı bir kontrol etmek lazım. Milliyetçi Hareket Partisinin bu noktadaki
duruşu da birdir, söylemi de birdir; dün ne söylüyorsa bugün de onu
söylemiştir. Genel Başkanımız Devlet Bahçeli, 2004 yılında bu dediğiniz
olaylarla ilgili ne söylemişse 2014-2015’te de aynı şeyi söylemiştir. Ama siz
ne yaptınız Recep Bey, çık bunları açıkla. Bu ülkenin Başbakanı, şu andaki Cumhurbaşkanı,
Bülent Arınç Pensilvanya’ya gittiğinde aynen şu ifadeyi kullanıyor: “Hoca
Efendi’ye sor bakalım, bizden bir emri var mı, bir talebi var mıdır?” diyen bu
ülkenin Başbakanı.
ERTUĞRUL SOYSAL (Yozgat) - Geç onları.
SEYFETTİN YILMAZ (Devamla) - Siz onu
geçeceksiniz.
Bakanlarınızın ve sizin sözcülerinizin
-açın, hepiniz girin İnternet sitelerine- bütün milletvekillerinin bugün
“paralel” dediklerine hangi övgüleri düzdükleri, o yurt dışı okullarla ilgili
gidip de hangi açıklamaları yaptıkları ortadadır. 
Bir şeyi daha söyleyeceğim: Devlet yönetmek çocuk oyuncağı
değildir. Bu ülkede bu devleti on iki yıldır siz yönetiyorsunuz Recep Bey. Eğer
bir paralel devlet varsa onun sorumlusu sizsiniz. Bir gün tarih yazacak
bunları. 
Bakın, siz var ya 28 Şubattan daha beter hâldesiniz. 28
Şubatta, zamanında kim kendisine muhalefet yapıyorsa hepsini irticacı kabul
ediyordu. Bugün de bütün bunları yapanlar sizsiniz ama işinize gelmediği yerde
herkese “paralelci” diyorsunuz. Siz köydeki Mehmet ağa mısınız Recep ağa? Isparta’nın
köyündeki Ahmet ağa mısın? Devleti on üç yıldır yönetemiyorsun. Devleti on üç
yıldır paralel yapıya teslim etmişsen buraya çıkıp konuşmaya bile hakkın da
yoktur, haddin de yoktur. Eğer bu ülkede bir çete varsa, o çetenin başı -çok
açık söylüyorum- bugün bu ülkenin Başbakanıdır(x) ve Hükûmet olarak da
sizsiniz, yargılanacaksınız.
İSRAFİL KIŞLA (Artvin) – Başbakana “çetebaşı” diyemezsin.
SEYFETTİN YILMAZ (Devamla) – Ben derim, gelirsin, cevap
verirsin.
(Mikrofon otomatik cihaz tarafından kapatıldı) 
İSRAFİL KIŞLA (Artvin) - Başbakana “çetebaşı” diyemezsin.
SEYFETTİN YILMAZ (Devamla) – Evet, bu ülkeyi
yönetemiyorsanız burada söz söyleyemezsiniz.
İSRAFİL KIŞLA (Artvin) – Hadi oradan! Hadi oradan!
SEYFETTİN YILMAZ (Devamla) – Sen hadi oradan! Sen hadi oradan!
BAŞKAN – Sayın Yılmaz…
İSRAFİL KIŞLA (Artvin) – Haddini bil!
BAŞKAN – Sayın milletvekili, lütfen…
SEYFETTİN YILMAZ (Devamla) – Sen haddini bil!
İSRAFİL KIŞLA (Artvin) – Haddini bil!
BAŞKAN – Sayın milletvekili, lütfen…
SEYFETTİN YILMAZ (Devamla) – Sen de bil haddini!
BAŞKAN – Sayın Yılmaz…
SEYFETTİN YILMAZ (Devamla) – Haddini sen bileceksin!
İSRAFİL KIŞLA (Artvin) – Haddini bil!
SEYFETTİN YILMAZ (Devamla) – Sen de bil haddini!
BAŞKAN – Sayın Yılmaz, lütfen…
SEYFETTİN YILMAZ (Devamla) – Sen haddini bilmiyorsun. Çık
burada cevap ver ifadelerime, çık! 
BAŞKAN – Sayın Yılmaz…
SEYFETTİN YILMAZ (Devamla) – Yargılanacak. Siz haddinizi
biliyorsunuz da ne oluyor?
BAŞKAN - Sayın Yılmaz…
ALİ AYDINLIOĞLU (Balıkesir) – Sandığa gömüleceksin, sandığa!
SEYFETTİN YILMAZ (Devamla) – Sandığa kimin gömüleceği ortaya
çıkacak. 
ALİ AYDINLIOĞLU (Balıkesir) – Görürüz.
BAŞKAN – Sayın Yılmaz, dinler misiniz. Sayın Yılmaz…
RECEP ÖZEL (Isparta) - 2002’de gömüldünüz, ne oldu? 
ALİ AYDINLIOĞLU (Balıkesir) - Yenilen deve güreşe doymaz,
kaç kere yenildiniz.(
SEYFETTİN YILMAZ (Devamla) – O deveyi göreceğiz. 
ALİ AYDINLIOĞLU (Balıkesir) – Seçim geliyor gene, seçim.
SEYFETTİN YILMAZ (Devamla) – İfadene dikkat et!
ALİ AYDINLIOĞLU (Balıkesir) – Yalan mı söylüyorum? Dikkat et
ifadene.
SEYFETTİN YILMAZ (Devamla) – Sen dikkat et ifadene!
BAŞKAN – Bir saniye… Sayın Altay söz istemişti.
Buyurun Sayın Altay…
OKTAY VURAL (İzmir) – Sizi gidi paralele yatanlar, rüşvet ve
yolsuzluk çetesi ve onay verenler… Vicdanlara sığdı mı kolunda 700 milyar
liralık saati takanı aklamak? Kur’an’la, Bakara Suresi’yle alay edeni aklamak
vicdana sığdı mı? Sığdı mı vicdanınıza? 
BAŞKAN – Sayın Vural, Sayın Altay konuşuyor. 
ENGİN
ALTAY (Sinop) – Esasen aynı gerekçeyle söz istedim. AKP adına konuşan hatip,
“Gerek CHP gerek MHP gerekse paralel” diye cümleye başlayarak her iki muhalefet
partisini de itham ve izhar etmiştir.
BAŞKAN
– Buyurun Sayın Altay. (CHP sıralarından alkışlar)
Sataşma
nedeniyle iki dakika söz veriyorum. 
5.- Sinop
Milletvekili Engin Altay’ın, Isparta Milletvekili Recep Özel’in MHP grup
önerisi üzerinde yaptığı konuşması sırasında Cumhuriyet Halk Partisine
sataşması nedeniyle konuşması
ENGİN
ALTAY (Sinop) – Teşekkür ederim Sayın Başkan.
Keşke
dün Genel Kurula sunulan, “paralel yapı” diye adlandırılan organizasyonla
ilgili Meclis araştırma önergesini kabul etseydiniz de bugün şuraya gelip yüzlü
yüzlü, muhalefet partilerine, sizce suç örgütü addedilen ama bizce de sizlere
on bir yıllık kutsal yol ve dava arkadaşlığı yapan örgütle ilgili böyle abuk
sabuk laflar bu kürsüden edilmeseydi. (CHP sıralarından alkışlar) 
Devlete
torpilli VIP listesiyle kimlerin girdiği belli. Burada bir iki hata yapılmış,
bunu ben de biliyorum. Gerçekten 500 kişilik bir listede 5 ya da 10 kişi burada
haksız yere bu listeye eklenmiş. Ama, sizin devlete adam yerleştirme
konusundaki anlayışınız ve yaklaşımınızla ilgili 3 örnek biraz sonra vereceğim.
Ama, hep şunu söylüyorsunuz: Şimdi şikâyet ettiğiniz paraleli “Devlete sızdı.”
diye itham ediyorsunuz ve onları şimdi devletten ayıklamaya kalkışıyorsunuz,
“Soru çaldılar, bilmem şunu yaptılar.” diyorsunuz. Ayıp, günah! “Bu devlete kim
sızdı?” dediğiniz bütün o camiaya mensup insanları siz teker teker
yerleştirdiniz. Ne zamanki 17 Aralıkta yollarınız ayrıldı, ne oldu? 
MEHMET
METİNER (Adıyaman) – Sonra size sızdılar!
ENGİN
ALTAY (Devamla) – Muhterem, Haşhaşi oldu; gönül dostu, darbeci oldu. Ama, sizin
devletle ilgili, bürokrasiyle ilgili anlayışınız şu: Hayvanat bahçesi
görevlisini TÜBİTAK’a müdür yaparsınız, yetkili yaparsınız; ölü yıkayıcısını il
kültür müdür yardımcısı yaparsınız, mezarlık memurunu da şehir orkestrası
müdürü yaparsınız. Böyle bir anlayışla devlet için, gelecek için iyi bir şey
beklemek zaten mümkün değildir.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
OKTAY VURAL (İzmir) – Sayın Başkan...
BAŞKAN – Buyurun Sayın Vural.
OKTAY VURAL (İzmir) – Hatip, bizi
göstermek suretiyle elindeki evrakla, istisnai kadrodan bir ilde bir atama
yapıldığını, basına da düşen bir konuda bir atama yapıldığını ifade ederek
gerçeğe aykırı beyanda bulunmuştur. Bununla ilgili gerekli düzeltmeyi yapmak
üzere, bu sataşmayı düzeltmek üzere Isparta Milletvekilimiz Sayın Süleyman
Nevzat Korkmaz Bey’e...
BAŞKAN – Şimdi, düzeltme olmaz Sayın
Vural. 
OKTAY VURAL (İzmir) – Düzeltme dediğim,
sataşmayla ilgili söz talebimiz var. 
BAŞKAN - Anladım da Sayın Vural, biraz
önce söz istediniz, sataşma nedeniyle söz verdim. 
OKTAY VURAL (İzmir) – Sayın Başkan,
paralelle ilgili iddia ayrı, bizim bir istisnai kadroyu oralı olmayan bir
kimseyi getirerek kullanıp, atama yapıldığına ilişkin bir iddia ayrıdır takdir
edersiniz ki. Yani hedefi göstermiştir. Dolayısıyla bu konuda istirham
ediyorum. Yapmasaydı talebimiz olmayacaktı. 
BAŞKAN – Şimdi, Sayın Vural, her farklı
cümle için, her farklı sataşma için...
OKTAY VURAL (İzmir) – Evet. 
BAŞKAN - Şimdiye kadar uygulaması oldu
mu bu işin efendim? 
OKTAY VURAL (İzmir) – Oldu çünkü… Sayın
Başkan, bir konuşmada bir milletvekiline, bir partiye ya da bir hükûmete
sataşma olduğu zaman toptan mı vereceksiniz? Olmaz. Dolayısıyla, amacına uygun
bir şekilde, sataşmadır, sataşmadan dolayı söz vereceksiniz. Bundan sonra
bunlarla ilgili dikkat etmek lazım Sayın Başkan. 
MEHMET METİNER (Adıyaman) - Meclis
kürsüsünde Başbakan için “çete başı” diyen ifadesini geri alsın. Böyle bir
saygısızlık olmaz. 
ALİ ÖZ (Mersin) - Adıyaman’a aldırdığın
akrabalarının hesabını ver, boş ver sen. 
BAŞKAN – Sataşma nedeniyle buyurun
Sayın Korkmaz.
6.- Isparta
Milletvekili S. Nevzat Korkmaz’ın, Isparta Milletvekili Recep Özel’in MHP grup
önerisi üzerinde yaptığı konuşması sırasında Milliyetçi Hareket Partisine
sataşması nedeniyle konuşması
S. NEVZAT KORKMAZ (Isparta) – Sayın
Başkan, değerli milletvekilleri; yüce heyetinizi saygıyla selamlıyorum. 
Biraz önce Isparta milletvekili
arkadaşımız geldi, burada âdeta yaylım ateşiyle iftira ve hakaretlerde bulundu,
aslı astarı olmayan şeyler. Ben beklerdim ki buraya, ikinci dönemi, bir defa
Isparta meselesini getirsin. Isparta milletvekili olduğu hâlde nelerle meşgul
oluyor diye merak ediyordum. 
RECEP ÖZEL (Isparta) – Sen sataşmaya
cevap ver. 
S. NEVZAT KORKMAZ (Devamla) – Evet, ona
cevap veriyorum. Bakın, bahsettiğiniz arkadaşımız şu anda bir milletvekilimizin
danışmanı, Almanca biliyor ve siyaset konusunda da deneyimli. Her yöneticinin
kendi özel kalem müdürünü seçme gibi bir hakkı var. Şunu söylüyorum...
RECEP ÖZEL (Isparta) – Tamam, biz de
onu söylüyoruz. 
MİHRİMAH BELMA SATIR (İstanbul) – Biraz
evvel aynı şeyi söyledi. 
S. NEVZAT KORKMAZ (Devamla) - Ama işte
yanlış şurada: Atama falan olmamıştır. Bu konu Sayın Genel Başkanımıza
iletildiği anda Sayın Genel Başkanımız bu hadise Isparta’daki tabanımızı,
arkadaşlarımızı, Isparta kamuoyunu incitebilir endişesiyle ve Milliyetçi
Hareket Partisinin de boş yere bu tür tartışmalara malzeme olmaması için
devreye girmiş ve bu iş sonlandırılmıştır. Bakın, bizim Genel Başkanımız
böyledir; bizim Genel Başkanımız bir yanlış yapıldığı zaman hemen devreye girer
çözer. Peki, Türkiye'nin her tarafında yüzlerce haksız, adaletsiz, hukuksuz
uygulamalar yapıldı.
ALİ SERİNDAĞ (Gaziantep) – Binlerce,
binlerce.
S. NEVZAT KORKMAZ (Devamla) - Senin
Genel Başkanın nerede Recep Bey? Senin Genel Başkanın nerede? 
Bakın, Isparta’yla ilgili başka bir şey
söyleyeyim. Ben buraya defalarca geldim, üniversitedeki 280 taşeron işçinin
problemini dile getirdim. Hiç ağzını açtın mı? Açmadın. Isparta Özel İdaresinin
bütçesi 50 trilyon. En son, kaçak saraydan 40 tane özel idare bütçesi çıkıyor
dedim. Hiç cevap verdin mi? Senin Isparta’yla ilgin falan yok Recep Bey, hiç
ilgin yok. Yalan yanlış bilgileri de buraya taşıma. 
RECEP ÖZEL (Isparta) – Hadi, sana
paralelden aday geliyor, sen onunla uğraş!
S. NEVZAT KORKMAZ (Devamla) - Benim
Genel Başkanımın gösterdiği duyarlılığı senin Genel Başkanının yapmasını
bekliyoruz. 
Teşekkür ediyorum. 
BAŞKAN – Teşekkür ediyorum. 
RECEP ÖZEL (Isparta) – Paralelden
Tuncay geliyor, sen onunla uğraş!
ALİM IŞIK (Kütahya) – Sayın Başkanım...
BAŞKAN – Buyurun Sayın Işık. 
ALİM IŞIK (Kütahya) – Biraz önce AKP
adına konuşan hatip şahsımı kastederek Cumhuriyet Halk Partisinin VIP torpil
listesinin kuyruğuna takılarak konuyu buraya taşıdığımı ifade etmiştir. 
Sataşmadan söz istiyorum. 
BAŞKAN – Buyurun Sayın Işık, size de
iki dakika söz veriyorum sataşma nedeniyle. (MHP sıralarından alkışlar) 
7.- Kütahya
Milletvekili Alim Işık’ın, Isparta Milletvekili Recep Özel’in MHP grup önerisi
üzerinde yaptığı konuşması sırasında şahsına sataşması nedeniyle konuşması
ALİM IŞIK (Kütahya) – Teşekkür ediyorum
Sayın Başkan. 
Sayın hatip, bilmeden, bazı konuları
çalışmadan buraya gelirseniz mahcup olursunuz. 
Cumhuriyet Halk Partisinin Sayın Genel
Başkan Yardımcısı Haluk Koç Bey’in medyayla paylaştığı bilgileri ben isim de
zikretmeden sadece referans gösterdim ama bunlarla ilgili bir tane yetkili
“Hayır.” demedi. Birkaç tane yanlışı paylaştınız ama binlerce, 100 binleri
bulduğu iddia edilen, 400 bin civarında, KPSS’ye girmeden, Vakıfbank, Halkbank,
Ziraat Bankası, diğer iştirakleri, onlar aracılığıyla sözleşmeli alınıp kadroya
geçirilen personel iddiasına bir cevap yok. 
Değerli milletvekili, bakınız, Sayın
Cumhurbaşkanının özel ekiple, Başbakanın ve Kabine üyelerinin bilgisi dahi
olmadan hazırlattığı bir raporda aynen geçen ifadeleri sizlerle paylaşıyorum,
bunları siz biliyorsunuz: “Davutoğlu’nun atamalar konusundaki çalışmalarının
söylem bazında kaldığı belirtilerek Davutoğlu’nun kadrolara AKP’lilerin
atanması konusunda gerekli hassasiyeti göstermediği kaydedildi. Bakanların da
eleştirildiği raporda birçok bakanın paralel yapıyla mücadelede nötr kalmayı
tercih ettiği kaydedilmiştir.” Bunların hepsi şu anda bakan.
OKTAY VURAL (İzmir) – Demek bakanları
da paralelin kuyruğu.
ALİM IŞIK (Devamla) - Değerli
milletvekilleri, bunu söyleyenler Sayın Cumhurbaşkanının danışmanı ve şu anda
Başbakanın genel başkan yardımcılarından oluşan bir dar grup. Buna cevap lazım.
İkincisi de: Medyayı KPSS’nin
güvenilirliği olmadığı konusunda sürekli algı operasyonlarıyla haberler
yaptırmaya, eylem planında bunlara ağırlık vermeye yönelik öneriler sunuluyor
ve deniyor ki: “Paralel yapının soruları çaldığı, tüm devlet kadrolarını ele
geçirdiği, sadece cemaatten kişilerin sınavı kazandığı haberleştirilmeli ve bu
haberler ısrarla sürdürülmeli…”
(Mikrofon otomatik cihaz tarafından
kapatıldı) 
ALİM IŞIK (Devamla) – “…dolayısıyla,
KPSS’ye yönelik bir algı operasyonu başlatılmalı.” Bunlara cevabınızı
bekliyoruz. Sayın Başbakanı yok sayan bir anlayışa lütfen siz sahip(x)
çıkın, siz cevap verin. Yani sizin Cumhurbaşkanınızın şu anda, üç beş kişiye
hazırlattığı bu raporla ilgili görüşünü lütfen…
ÜNAL KACIR (İstanbul) – Hocam, o raporu
verir misin?
ALİM IŞIK (Kütahya) – Cumhurbaşkanından
alırsın.
ÜNAL KACIR (İstanbul) – Hocam, verir
misin o raporu?
ALİM IŞIK (Kütahya) – Niye vereyim? Sen
de bul, çalış; çalış da vereyim, fotokopisini vereyim. (AK PARTİ sıralarından gürültüler)
ÜNAL KACIR (İstanbul) – Ver ağabey
raporu, ver raporu ya! Veremezsin işte, böyle bir rapor yok.
ALİM IŞIK (Kütahya) – Veririm, raporun
aslı Cumhurbaşkanında, Başbakanda yok.
BAŞKAN – Sayın Işık, lütfen…
ÜNAL KACIR (İstanbul) – Hoca, boş çıktı
boş.
OKTAY VURAL (İzmir) – Paralelci seni!
Paralelin bu tarafısınız siz de.
BAŞKAN – Sayın Bostancı buyurun, sizin
de söz talebiniz var.
MEHMET NACİ
BOSTANCI (Amasya) – Biraz önce burada konuşma yapan bir arkadaş “çete başı
Başbakan” şeklinde bir ifade kullanmıştır. O konuda sataşmadan söz istiyorum.
BAŞKAN – Buyurun
Sayın Bostancı, sataşma nedeniyle iki dakika da size söz veriyorum. (AK PARTİ
sıralarından alkışlar)
8.- Amasya
Milletvekili Mehmet Naci Bostancı’nın, Adana Milletvekili Seyfettin Yılmaz’ın
sataşma nedeniyle yaptığı konuşması sırasında AK PARTİ Grup Başkanına sataşması
nedeniyle konuşması
MEHMET NACİ
BOSTANCI (Amasya) – Teşekkürler Sayın Başkan.
Arkadaşlar,
saygılar.
Biz burada
birbirimize nezaketle davranıyoruz. Bu kişisel ilişkilerden kaynaklanan bir
nezaket değil. Meclisin nezaketini ve o çok sık söylediğimiz mehabetini tayin
eden unsur burada herkesin arkasındaki millet iradesi. Dolayısıyla, birbirimize
saygının arkasındaki asıl neden millete gösterdiğimiz saygıdır.
AHMET TOPTAŞ
(Afyonkarahisar) – Arkadaşlarımız hastanede Naci Hoca, ondan mı!
MEHMET NACİ
BOSTANCI (Devamla) – Milletten yüzde 50 oy alarak iktidara gelmiş bir siyasi
hareketin meşru bir şekilde görevlendirilmiş olan Başbakanına bir ima
dolayısıyla dahi olsa “çete başı” şeklinde bir ifade kullanmak milletin
yarısına hakaret etmektir, bu milleti çete olarak tanımlamaktır. (AK PARTİ
sıralarından alkışlar)
Bu cemaat
meselesine gelince: Arkadaşlar, her şeyi siyasal propagandanın aracı yapan bir
akılla davranmak hakikatleri görmekten bizi alıkoyar, hepimizi. 
AHMET TOPTAŞ
(Afyonkarahisar) – Hoca bir aynaya baksana sen.
MEHMET NACİ
BOSTANCI (Devamla) – Hakikatle yüzleşmek demek, siyasal angajmanın ötesinde
sosyal bilimlerin diğer alanlarını da yardıma çağırarak muhakeme etmektir. Bu
“cemaat” dediğimiz hadise geçmişte bir suç örgütü değildi. Dünya tarihinde de
vardır, belli bir büyüklüğe eriştiklerinde onun üzerinden bir suç örgütüne
dönüşen insanlar, unsurlar olabilir. Esasen devletin görevi de insanların kendi
yaptıkları hukuk içerisindeki görevlerine ilişkin tavır almak değildir, nerede
suç ve suçlu görür ise onun üzerine gitmektir. Bu olaylar 7 Şubat MİT
hadisesiyle birlikte ve 17-25 Aralık olayları, Dışişleri Bakanlığı dinlemesi,
MİT tırları üzerinden bir kampanya şeklinde bu suç örgütünü deşifre etmiştir,
ondan sonra suçlu olmuşlardır.
ORHAN DÜZGÜN
(Tokat) – Hırsızlar yakalanınca mı bu yapı ortaya çıktı?
MEHMET NACİ
BOSTANCI (Devamla) – İki durumu birbirinden ayırmak gerekir.
Saygılar sunuyorum. (AK PARTİ
sıralarından alkışlar) 
BAŞKAN – Teşekkür ediyorum. 
OKTAY VURAL (İzmir) – Sayın Başkan…
BAŞKAN – Evet, buyurun.
OKTAY VURAL (İzmir) – Efendim,
zannederim bu “çete başı”yla ilgili ifade doğrudan doğruya sayın
milletvekilinin yaptığı bir atıf değil. Bununla ilgili yanlış bir atıf
atfettiler. 
BAŞKAN – Tavzih etme anlamında,
düzeltme anlamında.
OKTAY VURAL (İzmir) – Dolayısıyla yani
bunun kendi atfı olmadığını ve bu atfın kimin tarafından yapıldığını ifade
etsinler efendim. 
BAŞKAN – Buyurun Sayın Yılmaz.
9.- Adana
Milletvekili Seyfettin Yılmaz’ın, Amasya Milletvekili Mehmet Naci Bostancı’nın
sataşma nedeniyle yaptığı konuşması sırasında şahsına sataşması nedeniyle
konuşması
SEYFETTİN YILMAZ (Adana) – Sayın
Başkan, değerli milletvekilleri; bakın, birinci olarak şunu söylüyorum. Şimdi,
ortada bir grubu alarak bir “çete” diyor. “Çete” diyen kim? Başbakan. Kime
diyor? Fethullah Gülen ekibine “çete” diyor. Bu Meclis kürsüsünde de var, şeyde
de var. Şimdi, biz de buradan diyoruz ki, “çete” dediğin bir gruba karşılık
aynı zamanda aynı Başbakan şu ifadeyi kullanıyor: “Ne istediler de vermedik.”
Yine, Başbakan olarak diyor ki: “Sayın Fethullah Gülen’in bir emri varsa o
emrini yerine getirelim.” diyor. “Devletin kadrolarına biz yerleştirdik, en
önemli yerlere biz getirdik, emniyete, yargıya bunları biz getirdik.” diyor.
Şimdi bu dediklerine “çete” diyor? Eğer bu bir çeteyse -bu dedikleri- bu
çetenin oluşmasını sağlayan kişi kimdir? Bir bu. 
İkincisi: Bakın, Sayın Başbakanla
ilgili Mecliste cürüm işlemek maksadıyla suç oluşturmaktan dolayı dosya var.
ERKAN AKÇAY (Manisa) – Cumhurbaşkanı.
MEHMET GÜNAL (Antalya) – Dönemin
Başbakanı.
SEYFETTİN YILMAZ (Devamla) – Yani eski
Başbakan. Cürüm işlemek maksadıyla suç örgütü oluşturmak dosyası var. Bu neye
giriyor? 
OSMAN AŞKIN BAK (İstanbul) – İddia o,
iddia.
SEYFETTİN YILMAZ (Devamla) – Üçüncüsü
Sayın Cumhurbaşkanı, Başbakan, yaptığı açıklamada diyor ki: “17-25 Aralıkta bir
numara bendim.” “Bir numara” ne demek? Ha, çete yani “Bir numara bendim.” 
MEHMET METİNER (Adıyaman) – Siz böyle
mi anlıyorsunuz?
SEYFETTİN YILMAZ (Devamla) – Şimdi,
evet Sayın Metiner, sen nasıl anlarsan anla, biz şunu anlıyoruz: 17-25 Aralıkta
bu devleti soyan bir çete vardır. Hükûmet adıyla 4 tane bakanınız bu işin
içerisindeydi. Bu işin içerisinde Başbakan vardı, Başbakanın yakınları vardı. Bunlardan
kendi atadığınız hâkimlerle kurtulduğunuzu düşünmeyin. Bu milletin hakkını kim
soyarsa soysun 17-25 Aralık bir çetedir. Bu çeteye de kim başkanlık yaparsa o
çetenin başı olarak tarihe geçecektir. 
Saygılar
sunuyorum. (MHP sıralarından alkışlar) 
MEHMET METİNER
(Adıyaman) – Siz Pensilvanya’daki çete reisine sahip çıkın.
MİHRİMAH BELMA
SATIR (İstanbul) – Mahkemede görüşürüz.
X.-
ÖNERİLER (Devam)
A) Siyasi
Parti Grubu Önerileri (Devam)
2.-MHP
Grubunun, Grup Başkan Vekili İzmir Milletvekili Oktay Vural ile Grup Başkan
Vekili Kayseri Milletvekili Yusuf Halaçoğlu tarafından, vatandaşların kamu
hizmetine girme hakkının objektif esaslara göre kullanılmasını temin amacıyla
oluşturulan Kamu Personeli Seçme Sınavı (KPSS) dışında ve bu sınavın
dolanılması suretiyle kamu kurum ve kuruluşlarına yerleştirilmesinde subjektif
tercih ve kayırmalar ile KPSS sınav sonuçlarına göre yerleştirmelerin
kamuoyunda ve sınava giren vatandaşların nezdinde oluşturduğu kuşkuların
giderilmesi, kamu görevlerinde işe alım ve yükselmede tercihlerin tespiti ve
alınması gereken önlemlerin belirlenmesi amacıyla 9/12/2014 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 19 Şubat 2015 Perşembe günkü birleşiminde sunuşlarda okunmasına
ve görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Evet,
Milliyetçi Hareket Partisi grup önerisi lehinde söz isteyen Ali Rıza Öztürk,
Mersin Milletvekili.
Sayın Öztürk,
buyurun. (CHP sıralarından alkışlar) 
ALİ RIZA ÖZTÜRK
(Mersin) – Sayın Başkan, değerli milletvekilleri; Milliyetçi Hareket Partisi
grup önerisinin lehinde söz aldım, hepinizi saygıyla selamlıyorum.
Sayın Başkan,
değerli milletvekilleri; öncelikle altını çizmek istediğim husus, Parlamento
halkın sorunlarını çözmekten çok uzaklaşmıştır. İyi, hoş, kendi sorunlarını
çözemeyen bir Parlamentonun halkın sorunlarını çözmesi zaten beklenemez.
Parlamento, siyaset üretim merkezi olmaktan çıkmış, kendisi ülkede yaşanan
sorunların bir parçası hâline gelmişti, en azından toplum bizi böyle
algılamaktadır.
Gelelim Adalet
ve Kalkınma Partisinin bu cemaatle ilgili kaygılarına, alınmalarına. Doğrudur,
arkadaşlarımızın bu konuda çok alınganlık göstermeleri beraber yürüdüğü yol
arkadaşlarından kazık yemiş olmalarından kaynaklanan bir durumdur.
Şimdi, bir kere,
insan yanlış yaptığı zaman çıkıp özür dilemeli yani bunu gerektirir. Siz eğer
bu ülkede Fethullah Gülen cemaatinin örgütlenmesinin yol ve yöntemlerini
bulmuşsanız, size dayanarak bu örgütlenme olmuşsa devlet içerisinde, öncelikle
çıkıp Türk halkından özür dilemelisiniz, öncelikle çıkıp Meclis kürsüsünde
bizlerden özür dilemelisiniz. 
Şimdi, değerli
milletvekilleri, bu kürsüde tutanaklar yalan söylemez, tutanaklar tarihe
şahitlik yapar. Burada bizim söylediğimiz sözler vardır. Devletteki F tipi
örgütlenmeyle ilgili açık seçik söylediğimiz beyanlarımız var ama oradan biz bu
sözleri söylediğimizde bizi darbeci olarak suçladınız. Ve ben hiç unutmuyorum,
bu kürsüde 2011 yılında benim yaptığım bir konuşma üzerine AKP Grup Başkan
Vekili o dönem, bugünün Adalet Bakanı Sayın Bekir Bozdağ, Fethullah Gülen’in
hizmet adamı olduğunu, bunun bu tarz suçlanamayacağını söyledi. Biz, AKP’li
arkadaşlarımızla yurt dışı gezilerine çok gittik. Ben burada hiçbir zaman isim
vermem ama AKP’li arkadaşlarımızın Fethullah Gülen’in okullarını ziyaret
ettiğini ben biliyorum, hepimiz biliyoruz. 
MEHMET METİNER (Adıyaman) – Biz yanlış
yaptık, siz yapmayınız. Biz görmedik, siz görünüz.
ALİ RIZA ÖZTÜRK (Devamla) – Tamam bak,
şimdi bir şey söylüyorum, izin ver.
OSMAN AŞKIN BAK (İstanbul) – Bak dinle,
tavsiyeyi dinle tavsiyeyi. 
ALİ RIZA ÖZTÜRK (Devamla) - Şimdi,
arkadaşlar, ama ben o seyahatlerde hiçbir zaman o okulları ziyaret etmedim,
etmediğim için de suçlandım. 
MEHMET METİNER (Adıyaman) – Şimdi de
çıkıp eleştirin. Şimdi de “F tipi” deyin. 
ALİ RIZA ÖZTÜRK (Devamla) – Şimdi, siz
önce beraber yolladığınız(x) beraber girdiğiniz, beraber ortaklaşa
devleti yönetmeye çalıştığınız…
ÖZGÜR ÖZEL (Manisa) – Eteklerini
öptünüz, eteklerini. 
ALİ RIZA ÖZTÜRK (Devamla) – …adamları
korurken bir kere özür dileyeceksiniz. Şu üsluptan kurtulacaksınız arkadaşlar.
Siz, dün Ergenekon ve Balyoz davasında, Oda TV’de yapılan haksızlıkları,
hukuksuzlukları biz bu kürsüden dile getirirken o zaman bizi “darbeci” diye
suçluyordunuz. 
MEHMET METİNER (Adıyaman) – Doğrudur,
yanlış yapmışız. Yanlış yapmışız, siz yapmayın diyoruz. 
ALİ RIZA ÖZTÜRK (Devamla) – Şimdi neden
Ergenekon ve Balyoz davasından bu kürsüde bahsetmiyorsunuz? Neden
bahsetmiyorsunuz? O zaman bize ağza alınmayacak laflar söylüyordunuz. 
Şimdi, bu Fethullah Gülen cemaati 17-25
Aralıkta mı çete hâline geldi? Yani daha önce çete değil miydi? Şimdi de siz
bırakın Fethullah Gülen cemaatini, başka cemaatlerle el ele, kol kola yürümüyor
musunuz? Yarın onların da devlet içerisinde belki paralel devlet değil ama
üçgen devlet, dörtgen devlet yaratmayacaklarının garantisi mi var? Siyasetin
din eksenli yapılması, siyasetin cemaat eksenli yapılması kim yaparsa yapsın
yanlıştır arkadaşlar. Burası Türkiye Büyük Millet Meclisidir. 
MEHMET METİNER (Adıyaman) – Bugün niye
karşı çıkmıyorsunuz?
ALİ RIZA ÖZTÜRK (Devamla) – Ben karşı
çıkıyorum, biz karşı çıkıyoruz. Sen beni tanımıyorsun bile. 
MEHMET METİNER (Adıyaman) – Neden “F
tipi” demiyorsun? Söyle, “F tipi” de. Çete de. 
BAŞKAN – Sayın Metiner, lütfen…
ALİ RIZA ÖZTÜRK (Devamla) – Bak, bırak
bu işleri. Sen beni tanımıyorsun bile. Sen beni tanımıyorsun bile, sen işine
bak. 
ALİ SERİNDAĞ (Gaziantep) – Ya, bırak o
Cahiliye Devri’nde hâlâ!
ALİ RIZA ÖZTÜRK (Devamla) – Sen
Fethullah Gülen’le hizmet yapmanın, beraber yol yürümenin ezikliği içindesin şimdi, utanç içindesin.
(CHP sıralarından alkışlar) Sen onun için bana laf atıyorsun. Bak benim, anlım
ak yüzüm pak, hiçbir cemaatle işim olmaz, hiçbir cemaatle. Benim yasa dışı
kuruluşlarla işim olmaz. Önce özür dileyeceksin. Çıkacaksın bu kürsüde benden
özür dileyeceksin sen. 
MEHMET METİNER (Adıyaman) – Fuat Avni kim? 
ALİ RIZA ÖZTÜRK (Devamla) – Değerli arkadaşlarım, şimdi sizin
geçmişiniz geleceğinizin aynasıdır. Siz geçmişte yaparsınız, çıkar özür dilersiniz.

Değerli milletvekilleri, şimdi gelelim başka bir konuya. O
konu da şu: Yoksulluğun, üretimin olmadığı, yoksulluğun, sefaletin olduğu yerde
açlık da olur, işsizlik de olur. Açlık ve işsizlik varsa kayırmacılık olur,
rüşvet olur, ötekileştirme olur, yolsuzluk olur; bunlar sistemin sonuçlarıdır.
Aslında içinde yaşadığımız sistem, hangi siyasal parti iktidarda olursa olsun
bu kapitalist sistem üretimsizlik eksenine odaklı olduğu için sürekli yoksulluk
ve sefalet üretmektedir, işsizlik üretmektedir. Bugün Türkiye’de her 3
gencimizden 1’i işsiz. Türkiye’de resmî olarak işsizlik oranı yüzde 11,
gayriresmî rakamlar yüzde 20. 1980’de Türkiye'nin nüfusu 35-40 milyondu,
sendikalı işçi sayısı 3,5-4 milyondu. Bugün Türkiye'nin nüfusu 76 milyon,
sendikalı işçi sayısı 750-800 bin. Hepimizi arıyorlar, işsizlikten dert
yanıyorlar. 
Değerli milletvekilleri, bu sınavlarda yapılan yolsuzlukları
önlemek için 1974 yılında -hepimiz hatırlıyoruz ki- ÜSYM kuruldu. Sonra da bu
memurların ya da işe gireceklerin, işçilerin KPSS sınavı düzenlendi, başka
sınavlar düzenlendi. 
“KPSS’de Büyük Şaibe. 2014 KPSS-Tarihin Pusulası adlı
kitaptan alıntı çıktı. Bu çok özel bilgiye sahip olanlar da sınavdan önce
kitabı kapıştı.” “KPSS yolsuzluğunun şifreleri çözüldü. Terfi üstüne terfi,
yolsuzluk yapan… “YÖK’ten KPSS itirafı.” Yani sistemin çökmesini görüyoruz. “2
milyon gencin girdiği devlet sınavından pis kokular geldi.” “Polislik sınavında
cemaat skandalı.” Hani siz ve yandaşınız bir gazete sürekli koruyordu ama
cemaati söylemiyordu. Allah’tan ki içinizden Şamil Tayyar, Sayın Şamil Tayyar
çıkıyor bir “twit” atıyor: “Emniyet cemaate bağlandı.” şeklinde attığı “twit”te
“Doğru, cemaati bitirme kararı 2004’te alındı, sonra emniyet cemaate bağlandı,
dershane ve okul sayısı patladı. AK PARTİ’ye kapatma davası açıldı. Fitneye
destek verenleri görünce sorunun fitneciyle sınırlı olmadığı anlaşılıyor.” Diyor.Yani
aslında cemaatin soruları bizzat Hükûmetin bilgisi dâhilinde sızdırılıyordu.
Tayyar’ın da itiraf ettiği gibi, yapılan anlaşmada polis teşkilatının cemaate
bağlandığı açıkça anlaşılıyordu. İktidarda biz yoktuk. 
Yine, değerli milletvekilleri, Sayın
Özel söyledi, rakamlar verdi. Elbette ki “istisna”, adı üstünde “istisna” yani
kural değil ama siz, sevgili arkadaşlarım, döneminizde istisnaları kural hâline
getirdiniz, kuralları istisna yaptınız. Elbette ki o görevin niteliğine uygun
bir eleman yoksa, adı üstünde “istisna” bir kadroysa o kadroya herhangi bir
atama yapabilir. Bunda hiçbir itirazım yok benim. Ama, bakın, siz 2003 yılında,
iktidara geldiğinizde, memur sayısı 2 milyon 155 bin, 2014 yılında 2 milyon 670
bin. Bu arada emekli olan memur sayısı yaklaşık 500 bin. Ve bu sayılar şu
anlama geliyor Sayın Recep Özel: Emekli olanları hesaba katınca AKP’nin on iki
yıllık iktidarı döneminde yaklaşık 1 milyon memur alımı yapılmış. KPSS’yle işe
girenler 610 bin, açıktan atamayla işe girenler 390 bin. Tamam mı? 
RECEP ÖZEL (Isparta) – Öyle bir rakam
yok ya, öyle bir rakam yok! 
EMRULLAH İŞLER (Ankara) – Doğru konuşun
ya! Bırak Allah aşkına! 
ALİ RIZA ÖZTÜRK (Devamla) – Sana göre
yok. Sen çalış, çalış. Sen bilirsin, sen bilirsin, benim çalıştığımı bilirsin
sen. Sen bırak, benim çalıştığımı Recep bilir. 
Değerli milletvekilleri, şimdi, bu
elimdeki liste KPSS sınavına girmeden atananların listesi. Ben bunu
söylemeyeceğim, arkadaşları üzmemek için bunu söylemeyeceğim.
Sevgili milletvekili arkadaşlarım,
artık Parlamentonun sorun olmasını önleyelim. Bakın, dönem bitiyor, Parlamento
halkın sorunlarını çözmüyor. Şimdi, geçen gün… Tabii, bu güvenlik paketiyle
ilgili söyleyeceğim çok laf var. Yani bir yandan molotof yasası deniliyor bir
yandan da… Ama siz ne yaptığınızı bile bilmiyorsunuz. Daha 2010 yılında Adalet
Komisyonundan ve bu Meclisten hangi yasayı geçirdiğinizi bile bilmiyorsunuz.
Siz ezbere konuşuyorsunuz. 
RECEP ÖZEL (Isparta) - Hiç de değil.
ALİ RIZA ÖZTÜRK (Devamla) - Siz,
bugünkü yasada molotofkokteylinin suç olduğunu bile bilmiyorsunuz. 
RECEP ÖZEL (Isparta) - Biz biliyoruz
suç olduğunu, daha açık hâle getiriyoruz.
ALİ RIZA ÖZTÜRK (Devamla) - Siz bugün
getirmeye çalıştığınız düzenlemeleri 2010 yılında -Recep Özel- indirdiğinizin
farkında değilsiniz. Hem de bizi, siz, o tarihteki Adalet Bakanı…
RECEP ÖZEL (Isparta) - Biliyoruz, daha
açık hâle getiriyoruz.
ALİ RIZA ÖZTÜRK (Devamla) - Bak bak,
Hakkı Köylü’nün bu kürsüye çıkıp da “2911 sayılı Yasa faşist, despot yasadır.
Buradaki cezalar ağırdır, bu cezaların indirilmesi gerekir.” dediğini de
bilmiyorsunuz.
(Mikrofon otomatik cihaz tarafından
kapatıldı)
ALİ RIZA ÖZTÜRK (Devamla) - Değerli
milletvekilleri, siz, Adalet Bakanı Sadullah Ergin’in “Güvenlik mi yoksa
özgürlük mü? Biz özgürlükten yanayız.” dediğini bilmiyorsunuz. Nerede biliyor
musunuz? Taş atan çocuklar yasasında. 
Hepinize teşekkür ederim. (CHP
sıralarından alkışlar)
BAŞKAN – Teşekkür ediyorum.
Milliyetçi Hareket Partisi grup önerisi
aleyhinde söz isteyen Kırıkkale Milletvekili Ramazan Can. (AK PARTİ
sıralarından alkışlar)
Buyurun Sayın Can.
RAMAZAN CAN (Kırıkkale) – Sayın Başkan,
değerli milletvekilleri; Genel Kurulu saygıyla selamlıyorum.
Öncelikle şunu söylüyorum: Eğer bir
kimsenin ehliyetine, liyakatine, yeteneklerine ihtiyacımız varsa muhalefet
partisinin seçilmişlerinin de, Anayasa’da tanzim edilen, kanunlarda tanzim
edilen organların da, bizlerin de ehliyetine, liyakatine ihtiyacı varsa bu
kişiyi istisnai kadrodan yararlandırmasında herhangi bir beis yoktur. Demin
Nevzat Bey’in söylediği de ehliyet, liyakat şartına uyuyorsa o da devam etsin
görevine. Ancak hiçbir ehliyet ve liyakatine ihtiyaç yokken sadece istihdam
bulsun, sadece iş kapısı bulsun diye istisnai kadroya atama yapılıyorsa bu
doğru değil.
ALİ ÖZ (Mersin) - Olur mu ya! Ayıp ya!
RAMAZAN CAN (Devamla) – Bu, belki
istisnai kadrodan kaynaklanan kanun 59’uncu maddeye uygun olabilir ama siyasi
etiğe uygun bir şey değildir, siyasi etiğe uygun düşmez. 
Sayın Başkan, değerli milletvekilleri;
burada AK PARTİ hükûmetleri dönemindeki atamalarla ilgili bilgiler verildi
istisnai kadrolardan. Ben, Devlet Personel Başkanlığından alınmış resmî evrak
üzerinden size bilgiler vermek istiyorum. 1993-2002 yılları arasında yani AK
PARTİ hükûmetleri iş başına gelmeden önce istisnai kadrolara toplam 1.130 atama
yapılmış. Yılda ortalama 120 atama yapılmış.
AHMET TOPTAŞ (Afyonkarahisar) –
KPSS’den bahset, KPSS’den. 
RAMAZAN CAN (Devamla) - Kültür
Bakanlığı ve bazı bakanlıklara üç günde bir özel kalem müdürü atanmış. Bu
dönemlerde bakanlıkların istisnai kadrolarına bakan onayıyla atama yapılmış. 
Geliyoruz bizim döneme: Bizim dönemde
ise istisnai kadrolara toplam on iki yılda 787 atama yapılmış. Yılda ortalama
65 atama yapılmış, 610 istisnai kadroya da atama yapılmamıştır. 
AHMET TOPTAŞ (Afyonkarahisar) – Onları
Recep söyledi. 
RAMAZAN CAN (Devamla) – Devlet Personel
Başkanlığının bağlı bulunduğu Çalışma ve Sosyal Güvenlik Bakanlığına ve
Başbakanlık iznine tabi kılınmış bizim atamalarımız. Ama bizden önceki
dönemdeki atamalar ise sadece bakanlık onayına tabi tutulmuştur. 
Buradan şuraya gelmek istiyorum ben:
Bunca insan çalışarak, KPSS sınavına girerek memur olmaya çalışırken -özellikle
söylüyorum- eğer ehliyet, liyakat şartı yokken bu kadrolara atama yapılmışsa bu
doğru değildir.
ÖZGÜR ÖZEL (Manisa) – O notu hazırlayan
bürokrat var ya Recep ile seni dolandırmış, ikinize de aynı notu hazırlamış. 
RAMAZAN CAN (Devamla) – Ehliyet,
liyakat şartına uygun bir şekilde atama yapıldıysa bu doğrudur. Bu kanun 1929
yılında çıkmış, 1965 yılında güncellenmiş ve netice itibarıyla çıkan bütün
kanunlar istisnai kadroları genişletmiş. Bütün bunlara rağmen, eğer hizmetine
gereksinim yoksa bu şekilde atamaları doğru bulmuyoruz biz. Elimizde imkân
olduğu hâlde bu atamaları da kullanmadığımızı tekrar ediyor, grup önerisini
Genel Kurulun takdirlerine sunuyor, teşekkür ediyorum. (AK PARTİ sıralarından
alkışlar) 
BAŞKAN – Teşekkür ediyorum. 
FARUK BAL (Konya) – Sayın Başkan, sayın
hatip konuşmasında 93 ile 2002 yılları arasındaki hükûmetlerde bakanlıklarda üç
günde bir istisnai memuriyetlere atama yapıldığını ifade etti. Bahsettiği
dönemde -57’nci Hükûmet döneminde- ben de bakandım. Sataşmadan dolayı söz
istiyorum. 
BAŞKAN – Buyurun Sayın Bal. 
İki dakika süre veriyorum. 
VI.-
SATAŞMALARA İLİŞKİN KONUŞMALAR (Devam)
10.- Konya Milletvekili Faruk Bal’ın, Kırıkkale
Milletvekili Ramazan Can’ın MHP grup önerisi üzerinde yaptığı konuşması
sırasında şahsına ve Milliyetçi Hareket Partisine sataşması nedeniyle konuşması
FARUK BAL (Konya) – Sayın Başkan, değerli milletvekilleri; at izi it
izine karışmış vaziyettedir. Buraya çıkan her hatip bir genelleme yaparak bu
genellemenin gereği olarak da hak etmediği lafların birtakım kişilere ve
partilere yansıtılmasını yanlış buluyorum. Ramazan Bey bu yanlışı yapmıştır. 
RAMAZAN CAN (Kırıkkale) – Yansıtmadım
ben. 
FARUK BAL (Devamla) – İfade ettiği
dönemde, 1999-2002 yılında Milliyetçi Hareket Partisi 57’nci Hükûmetin
koalisyon ortağıdır. Şimdi çıksın, buradan açıklasın:
Milliyetçi Hareket Partisinin temsil
edildiği bakanlıklarda ne kadar istisnai kadrolara atama yapılmıştır? 
Üç günde bir istisnai kadroya atama
yapan bakanlık hangisiyse onu da açıklasın. 
Bizi, AKP gibi devlet malını deniz
yerine koyup, 17-25 Aralık yolsuzluk operasyonlarında delilleri ortaya çıkmış,
böyle bir delili ortaya çıkaranlarla mücadelesinde devlet kadrolarını da
partileştirmek suretiyle hareket eden AKP’ye benzetmesin. O kadar devleti
partileştiriyorsunuz ki artık Başbakanınızı bile Beştepe’de muaheze ederek
“AKP’liler işe alınmıyor.” diye Hükûmet hakkında Anayasa’ya aykırı rapor
tutturuyorsunuz Beştepe’de. (MHP sıralarından alkışlar) 
RECEP ÖZEL (Isparta) – Nerede o rapor?
Öyle rapor yok ya!
BAŞKAN – Teşekkür ediyorum. 
S. NEVZAT KORKMAZ (Isparta) – Sayın
Başkan… 
BAŞKAN – Sayın Korkmaz, buyurun. 
S. NEVZAT KORKMAZ (Isparta) – Efendim,
konuşmacı arkadaşımız bizzat ismimi zikrederek böyle bir atama yapılmış gibi
kürsüde konuşma yapmıştır. 
RAMAZAN CAN (Kırıkkale) – Sayın
Başkanım, biz destekledik. 
S. NEVZAT KORKMAZ (Isparta) – Bu direkt
şahsımı ilgilendirmektedir. Söz istiyorum. 
RAMAZAN CAN (Kırıkkale) – Ama onunki de
atansın dedim, destekledik. 
BAŞKAN – Buyurun Sayın Korkmaz. 
S. NEVZAT KORKMAZ (Isparta) – Sayın
Can, şimdi söylediğin lafın karşılığını alacaksın. 
RAMAZAN CAN (Kırıkkale) – Sana destek
verdik. (AK PARTİ sıralarından “Desteğini geri al.” sesleri)
11.-
Isparta Milletvekili S. Nevzat Korkmaz’ın, Kırıkkale Milletvekili Ramazan
Can’ın MHP grup önerisi üzerinde yaptığı konuşması sırasında şahsına sataşması
nedeniyle konuşması
S. NEVZAT KORKMAZ (Isparta) – Değerli
arkadaşlar, burada, tabii, geldik, izah ettik ama anlamak istemeyen hâlâ
anlamamaya devam ediyor. 
Şimdi değerli arkadaşlar, bir yanlış
anlamaya mahal verebilecek ve henüz yazı safhasında bir işlem Sayın Genel
Başkanımız tarafından durdurulmuştur. Türkiye çapında yüzlerce, binlerce
hukuksuz, adaletsiz atamalar yapılır iken hem AKP hem AKP’nin Genel Başkanı
susmuştur; hâlâ daha suskun kalmaya devam etmektedir. Bu, açıkçası, suçluların
suçüstü yakalanmış hâlidir. Önce kendi gözünüzdeki kazığa dikkat edeceksiniz ki
başkasının gözündeki kıymığa laf etmeyeceksiniz. 
Bakın, en küçük bir yanlış anlamaya
sebebiyet verebilecek bir işlem bizzat Genel Başkanımız tarafından düzeltilir
iken 17-25 Aralık yolsuzluklar meselesinde bütün AKP vicdanı ve AKP’nin Genel
Başkanı, Başbakanı, eski Başbakanı, hepsi suskun kalmıştır. Hele hele bu
durumda kimseye söyleyecek lafınız yok. O yüzden, benim sizlere tavsiyem,
başınızı öne eğin, suçluların psikolojisiyle bizlerle göz göze gelmeye
çalışmayın. 
Milliyetçi Hareket Partisi tertemiz
uygulamalarıyla orada durmaktadır bakın arkadaşlar. Siz kendi uygulamalarınıza
bakacaksınız, kendi hukuksuzluğunuza, adaletsizliğinize bakacaksınız. Binlerce
kişinin -sınavla geçmiş binlerce kişinin- ahını aldınız. Bu ah ne bugün bu
dünyada sizi bırakır ne de yarın öbür dünyada, ruzimahşerde sizi bırakır. O
yüzden susun, arif sansınlar, kıymetli arkadaşlar.
Teşekkür ediyorum. 
BAŞKAN – Teşekkür ediyorum. 
ııı.- YOKLAMA
(MHP sıralarından bir grup milletvekili
ayağa kalktı)
OKTAY VURAL (İzmir) – Yoklama talep
ediyoruz. 
BAŞKAN – Grup önerisini oylarınıza
sunacağım ancak yoklama talebi var, yerine getireceğim. 
Sayın Vural, Sayın Torlak, Sayın Adan,
Sayın Korkmaz, Sayın Uzunırmak, Sayın Öz, Sayın Ogan, Sayın Bal, Sayın Çirkin,
Sayın Işık, Sayın Türkoğlu, Sayın Belen, Sayın Günal, Sayın Akçay, Sayın Alan,
Sayın Yeniçeri, Sayın Dedeoğlu, Sayın Bulut, Sayın Durmaz, Sayın Varlı.
Evet, üç dakika süre veriyorum.
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
X.-
ÖNERİLER (Devam)
A) Siyasi
Parti Grubu Önerileri (Devam)
2.-MHP
Grubunun, Grup Başkan Vekili İzmir Milletvekili Oktay Vural ile Grup Başkan
Vekili Kayseri Milletvekili Yusuf Halaçoğlu tarafından, vatandaşların kamu
hizmetine girme hakkının objektif esaslara göre kullanılmasını temin amacıyla
oluşturulan Kamu Personeli Seçme Sınavı (KPSS) dışında ve bu sınavın
dolanılması suretiyle kamu kurum ve kuruluşlarına yerleştirilmesinde subjektif
tercih ve kayırmalar ile KPSS sınav sonuçlarına göre yerleştirmelerin
kamuoyunda ve sınava giren vatandaşların nezdinde oluşturduğu kuşkuların
giderilmesi, kamu görevlerinde işe alım ve yükselmede tercihlerin tespiti ve
alınması gereken önlemlerin belirlenmesi amacıyla 9/12/2014 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 19 Şubat 2015 Perşembe günkü birleşiminde sunuşlarda okunmasına
ve görüşmelerinin aynı tarihli birleşiminde yapılmasına ilişkin önerisi (Devam)
BAŞKAN.- Milliyetçi Hareket Partisi grup önerisini oylarınıza sunuyorum:
Kabul edenler… Kabul etmeyenler… Kabul edilmemiştir.
Birleşime on dakika ara veriyorum.
 Kapanma
Saati: 18.06
BEŞİNCİ OTURUM
Açılma Saati: 18.19
BAŞKAN: Başkan Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Muhammet Bilal MACİT (İstanbul) 
----0----
BAŞKAN – Sayın milletvekilleri, Türkiye
Büyük Millet Meclisinin 58’inci Birleşiminin Beşinci Oturumunu açıyorum.
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
Okutuyorum:
3.- CHP
Grubunun, Erzincan Milletvekili Muharrem Işık ve 22 milletvekili tarafından,
Gezi Parkı protestolarında vatandaşlara saldıran grubun araştırılarak alınması
gereken önlemlerin belirlenmesi amacıyla 3/10/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 19 Şubat 2015 Perşembe günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi 
19/02/2015
Türkiye Büyük
Millet Meclisi Başkanlığına
Danışma Kurulunun 19/02/2015 Perşembe
günü (bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
Levent Gök
Ankara
Grup Başkan
Vekili
Öneri:
Erzincan Milletvekili Muharrem Işık ve
22 Milletvekilinin, "Gezi Parkı protestolarında vatandaşlara saldıran
grubun araştırılarak alınması gereken önlemlerin belirlenmesi" amacıyla
03/10/2013 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin (1020 sıra no.lu), Genel Kurulun bilgisine
sunulmak üzere bekleyen diğer önergelerin önüne alınarak, 19/02/2015 Perşembe
günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir.
BAŞKAN – Cumhuriyet Halk Partisi grup
önerisi lehinde söz isteyen Muharrem Işık, Erzincan Milletvekili.
Buyurun Sayın Işık. (CHP sıralarından
alkışlar) 
MUHARREM IŞIK (Erzincan) – Sayın
Başkanım, değerli milletvekilleri; grubumuz adına vermiş olduğumuz öneri
üzerine söz almış bulunmaktayım. Öncelikle hepinizi saygılarımla selamlıyorum.
Değerli milletvekilleri, önerimiz
özellikle bu son zamanlarda yaşanan olaylar ve esnafın vatandaşa saldırmasıyla
ilgili. Bazı insanların kendini güvenlik güçleri yerine koyup eylem yapan,
gösteri yapan, basın hakkını kullanan kişilere saldırmasıyla ilgili görüşlerimi
açıklayacağım. Tabii, bu seviyeye nasıl gelindi, önce bundan bahsetmek
istiyorum. 
AKP özellikle on iki yıl sonunda
kuvvetler ayrılığını tamamen ortadan kaldırdı, bağımsız ve tarafsız yargıyı yok
etti, devletin hukuk devleti niteliğini de ortadan kaldırmış oldu. Türkiye
artık hepimizin de kabul etmesi gereken- saraydan gelen emirnamelerle yönetilen
bir hâle gelmiş oldu. “Özellikle -demokrasi- üç şeyle mücadele edeceğiz.” diye
iktidara gelenlerin çıkardığı yasalarla bu konuda -ne kadar- ciddi olmadıkları
da ortaya çıkmış oldu. Yolsuzluk hiçbir dönem bu kadar ayyuka çıkmadı, hiçbir
dönem bu kadar görülmedi ve ne yazık ki devletin başında, bürokraside yer alan
kişilerin hepsine bulaşmış olduğunu gördük. 
4 bakanla ilgili, bakan oğullarıyla
ilgili olarak çıkan “tape”ler… Özellikle yandaş ve ranttaş olan iş adamlarına
verilen ihalelerin ne kadar taraflı olduğunu ve altında ne kadar rantın
yattığını görmüş olduk. Özellikle, dönemin Başbakanının TOKİ Başkanına “Kupon
arsaları benden izinsiz kimseye vermeyeceksin.” diye attığı fırça hâlen
kulaklarımızda ve yine o zaman ki “tape”lerin sayesinde bidenin ne olduğunu
öğrendik; ben bilmiyordum, bidenin de ne olduğunu öğrenmiş olduk. 17-25 Aralık
yolsuzluklarının üzerinin örtülmesinde yasalarla ne kadar oynandığı, hukukla ne
kadar oynandığı ve o zamanki savcıların -her ne kadar paralel deseler de
cemaatten deseler de- kendilerinin getirdiği savcılarının nasıl sürüldüğünü
gördük. 
Türkiye’de yolsuzluk ve sosyoekonomik
durumun hiç bu kadar bozulmadığını artık herkes kabul ediyor. “İşsizlik yüzde
11” denilse de yüzde 17’lerde olduğu, genç işsizliğin yüzde 25’lere ulaştığı,
doların fırladığı, faiz lobisine on iki yılda 600 milyar dolar para ödendiği,
29 milyon insanın yoksulluk sınırının altında yaşadığı TÜİK rakamlarıyla
ortada.
Özgürlükler yok
edildi, sesini çıkaran zorla baskı altına alındı, şiddetle susturuldu,
tutuklandı, içeri atıldı. Demokrasi Endeksi’nde 167 ülke arasında 132’nci
sıradayız. Ekonomik katılım ve fırsat eşitliği kategorisinde 142 ülke arasında
125’inci sıradayız. Barış Endeksi’nde 162 ülke arasında 120’nci sıradayız.
Dünya basın özgürlüğü sıralamasında 180 ülke arasında 151’inci sıradayız.
AİHM’de en fazla cezaya çaptırılan ülkeyiz, hak ihlalleri konusunda en fazla tazminat
ödeyen ülkeyiz ve ne yazık ki bir de üstelik AİHM’in verdiği hiçbir kararı
uygulamayarak Anayasa’nın 90’ıncı maddesine göre de suç işlemeye devam
ediyoruz.
İşte, ekonomik,
sosyal, kültürel olarak, AKP başından beri, özellikle son beş yıldır ve özellikle
de 17-25 Aralık “tape”lerinin ortaya çıkmasından sonra ülkeyi ne yazık ki yüzde
50-yüzde 50 bölerek, esnafa “Siz jandarmasınız, siz polissiniz.” diyerek, en
sonunda da muhtarları çağırarak muhtarlara “Siz muhbirlik yapın.” diye teklifte
bulunarak bu ülkede otoriter, totaliter bir rejim getirmek için her yol
denenmekte.
Taksim’deki palalı, Eskişehir’de katil
polise yardım eden fırıncı, kar topu cama geldi diye gazeteciyi öldüren cani,
hak arayanlara saldıranlar, Özgecan’ı yakarak öldüren cani, onlarcası, on iki
yılda bu ülke üzerine yapılan algı yönetiminin, baskının ve ne yazık ki her gün
medyada bir yere çıkarak söylenen lafların sonucudur.
Özgecan öldürüldüğü zaman
Cumhurbaşkanının çıkıp “İşsiz değilmiş, ne ilgisi var işle?” deyip yalnızca
kapatacağını düşünmesi çok yanlış. Bu tamamen toplumun yönlendirilmesi,
toplumun kendini bir yerlerde polis, jandarma hissetmesiyle olan bir şeydir.
Şimdi, bir şeyler söyleyeceğim.
Almanya’da özellikle Hitler döneminde bakın neler yapılmış: “Hiçbir Alman
üşümemeli. Führer size 11,5 milyon metreküp kömür verdi, siz de oyunuzu
verin." diye propaganda yapılmış. Hitler, güçlü bir Almanya için
popülasyonun artması gerektiğini söylemiş. “Hitler için kadınlar bir metadır ve
yalnızca üreme aracıdır.” diye propaganda yapılmış. Nazi Almanyası’nda “ucube”,
“kahrolsun sanat” denilerek sanat eserleri kaldırılmış. Nazi Almanyası’nda
yerli otomobil propagandası yapılmış. Nazi Almanyası’nda “Hitler yolları”
olarak geçen çift taraflı, geniş otobanların afişlerde sürekli reklamı yapılmış.
Halk kitleleri içinde kin yaratmak için durmadan propaganda yapılmış. Eğitim
resmen berbat bir hâle getirilmiş. Medya yandaş bir hâle getirilip sürekli
propagandalar yapılmış. Ve en sonunda Hitler için “Sen Almanya’sın!” diye
propagandalar yapılarak oradaki yönetim gelmiş. 
Şimdi, esnafı, muhtarı, komşuyu,
gençliği birbirine düşman eden, hedef gösteren zihniyet sayesinde bu ülkede her
gün gerginlik yaşıyoruz. 
İktidarla kötü ve kara propaganda
yapmak için yandaş olan medya patronları ve yandaş gazeteciler sürekli bunu
sürdürmeye devam ediyorlar, sürekli aynı şekilde devam etmeyi sürdürüyorlar.
Şimdi, baskılar yalnızca bu şekilde mi
oluyor? İşe alımlarda yapılan ayrımcılık, adam kayırmaları; iş yapmak isteyen
iş adamlarına yapılan ayrımcılık ve baskılar; köyüne su, elektrik, yol,
kanalizasyon yapılması gereken köy muhtarlarına yapılan ayrımcılık ve baskılar;
sosyal yardımlaşmada hakkı olan ve alması doğal olan sosyal yardımın
kesilmesiyle ilgili baskılar; kendi atadıkları yandaş yöneticiler aracılığıyla
yanlarında çalışan memur ve işçilere yapılan baskılar; yandaş iş adamlarına
verdikleri işlerde çalışan kişilere patronlar aracılığıyla yapılan baskılar...
Geçen burada bir dakikalık söz isteyip söylemiştim, şu anda yüksek derecedeki
memurlara, müdürlere talimat verilerek herkesin ev gezip, eşiyle birlikte
ziyaret edip yapılan çalışmaları anlatması ve AKP’nin propagandasının yapılması
söylenmiş. Hiçbir zaman için bir şeye uyan bir şey değil bu. 
Bu ülkede on iki yılda herkesin
borçlandırıldığını, ömürlerinin on beş, yirmi yılının ipotek altına alındığını,
esnafın perişan olduğunu, köylünün perişan olduğunu, memurun perişan olduğunu
gayet iyi biliyorsunuz. 
Erzincan’da da aynı şekilde; Erzincan
iyice daraldı, Erzincan’a yatırım olmadığını biliyoruz. Baskılar en üst
seviyede. Kaybettiği için cezalandırılan belediyeler, oy çıkmadı diye tehdit
edilen köylüler, işe almak için partiye üye olmaya zorlananlar, esnafı
maliyeyle korkutmalar, ekonomik sorunlar içinde boşalan bir Erzincan ve
boşanmada birinci sıraya gelmiş bir Erzincan ne yazık ki. 22 bin civarında
icrada dosya var. TOKİ’ye yazılanlar özellikle taksitlerini ödeyemediği için
icraya gidiyorlar. Esnaf siftah etmeden kepenk kapatıyor. Zaten bir süre sonra
da Erzincan’da esnaf kapatıp gidiyor başka bir şey yapmak için. 
Biz ne yapacağız? Erzincan’da sulama
suyu sıkıntısı had safhada, işsizlik had safhada, icra daireleri dosyalarla
taşmış -biraz önce söyledim- boşanmada Türkiye’de bir numara -biraz önce
söyledim- hayvancılık bitiyor, tarım bitiyor, leblebicilik bitiyor, bakırcılık
bitiyor, peynircilik geriledi. Saman ithal ediliyor Erzincan gibi yerde.
Erzincan’ın fasulyesi, nohudu bitmek üzere. Trilyonlar harcanarak yapılan Ergan
Dağı işletmesi işletilemiyor, işletmeyi alan ikinci kişi de şu anda sırf yardım
edilmediği için iflas etmek üzere. En değerli arsalar ranta açılıyor. Kızılay
Mahallesi, Merkez Çarşısı, Hocabey Mahallesi ranta kurban edilmek üzere. En
değerli tarım alanları ranta açılıyor. Televizyonlarda kamu spotu olarak
yayınlıyorsunuz “Sulu tarlalar kesinlikle arazi yapılmayacak.” diye ama
Erzincan’da yapılanlar göz önünde. Muhalif olanlar Erzincan’da susturuluyor.
İşe girmede tek şart: Biat edeceksin, AKP’li olacaksın, biraz önce söylemiştim.
Şeker fabrikası tekrar kapatılmak isteniyor, seçimler bekleniyor ama size nasip
olmayacak inşallah
İlçelerde ilçe başkanları gerçekten kral olmuş. İl parsellenmiş, kim, nerede ne
yapacak, hangi işi yapacak bu şekilde düzenlenmiş. İş yapmak isteyenler de
sürekli engellenirler kendi yandaşı değilse. 
Bütün bunlara baktığımız zaman, on iki yılda yatırım dendiği
zaman 5 katrilyon yatırım sürekli söyleniyor, yatırımları daha önce burada
söylemiştim, yalnızca E-80 yoluna giden yatırım, Et Balık Kurumu, bir de
rahmetli Recep Yazıcıoğlu’nun zamanında başlayan Ergan Dağı Projesi, o da ne
yazık ki işletilemiyor. SSK hastanesi şu anda bırakıldı, boşaltıldı, orada
kendi hâline bırakılmış, şu anda değil ama ileride yıkılacak. Devlet hastanesi
tek binaya bırakıldı, acil kapatıldı, hasta eve gitti. Çayırlı’da yıllarca
bozuk su içildi, şu anda Çayırlı’da özellikle geçen yıl Munzur su satışları
tepe yapmıştı. İliç, altın madeninden dolayı siyanüre kurban ediliyor ama ne
yazık ki iş alanı var diye kimse ses çıkarmıyor, membran yırtılıyor, kimse
sesini çıkaramıyor. İlçelerde bir tane iş alanı yok. Kemah HES’e kurban
ediliyor. 12 köy boşaltılacak ama köylülerin ne yapacağını kimse bilmiyor.
İliç’te de aynı şeyler yaşandı. Üniversite Yalnızbağ yerleşkesine yapıldı,
Erzincan’a uzak, Erzincan’a hiçbir faydası olmuyor ne yazık ki ve bilinçli olarak
Erzincan boşaltılmak isteniyor.
Buradan Erzincan halkına şunu söylemek istiyorum: 7
Haziranda iktidara geldiğimiz zaman Erzincan’ı gerçekten doğunun parlayan şehri
yapacağız; can Erzincan’ı sözde değil, özde sevenler orayı iktidar yapacak ve
Cumhuriyet Halk Partisiyle Erzincan’daki tüm sorunlar çözülüp Erzincan’da
işsizlik ve şu anki gerginlikler de yok olmuş olacak. 
Hepinizi saygılarımla selamlıyorum. (CHP sıralarından
alkışlar) 
BAŞKAN – Teşekkür ediyorum.
Cumhuriyet Halk Partisi grup önerisi aleyhinde söz isteyen
Naci Bostancı, Amasya Milletvekili.
Buyurun Sayın Bostancı. (AK PARTİ sıralarından alkışlar) 
MEHMET NACİ BOSTANCI (Amasya) – Sayın Başkanım, değerli
arkadaşlar; CHP’nin önergesi Gezi olaylarına ilişkin, Gezi olaylarında eli
sopalı zorbaların, kendilerini devletin yerine koyarak gencecik masum çocuklara
karşı birtakım eylemlerde bulundukları ve bunların araştırılması talebine
yönelik bir önerge. 
Bu Gezi olayının ne olduğunu geçmişte de çok tartıştık.
Nereden çıktı, nasıl gelişti, kasıt neydi? Öncelikle bunu yerli yerine koymak
bakımından AK PARTİ iktidarını genel olarak görmek lazım. AK PARTİ 2002 yılında
iktidara geldi. İktidara geldikten sonra yaklaşımı, programı, arkasındaki
toplumsal desteğin siyasal iradesi istikametinde Türkiye’de çok temel bir
değişiklik yaptı. O temel değişiklik de devletin milletinden, milletin
devletine geçişti. Esasen demokrasi diyoruz, özgürlükler diyoruz, halkın
iradesine vurgu yapıyoruz. Bu sürecin de doğal sonucu devletin milleti
değildir, milletin devletidir.
İktidar ilişkilerinin dönüşmesi kolay
değildir. Türkiye’de de iktidarın yerleşik baronları vardır. Bunlar, bu tür
iktidar ilişkilerinin dönüştüğü zamanlarda son derece rahatsız olurlar,
yerlerini, imkânlarını kaybetmek istemezler ve sürekli çeşitli girişimlerle
iktidar ilişkilerinde daha aktif bir şekilde rol almak, daha etkin yerlerde
bulunmak için çaba gösterirler. 
İnsanoğlunun tarih boyunca en acımasız
olduğu alan, iktidar ilişkileri alanıdır ve bütün rejimlere bakın, bütün
rejimlerde kuralsızlıktan kurallı olmaya doğru, iktidar ilişkilerinin daha
medeni ve nezaket içerisinde sürmesine yönelik çeşitli kurallar getirme
istikametinde yaşandığını görürüz, krallıkta olsun, imparatorluklarda olsun ve
bugünkü demokratik ülkelerde olsun. Ancak bu acımasızlık, o medeni ilişkilerin
yerleştiği, kuralların oturduğu ülkelerde dahi fırsatını ve imkânını
bulduğunda, o acımasızlıkla birlikte iktidar ilişkilerine nüfuz etme ve buradan
birtakım neticeler devşirme istikametinde kimi çevreleri harekete geçirtir. 
Türkiye’de de demokrasi var. Türkiye’de
seçimler var. İnsanlar bu seçimler marifetiyle iktidarları tayin ediyorlar. AK
PARTİ, 2002’de bu şekilde iktidara geldi ve halkın iradesi, desteğiyle on üç
yıllık iktidarını sürdürüyor; önce bunu yerli yerine koyalım. 
MALİK ECDER ÖZDEMİR (Sivas) – Seçimle
geldi de seçimle gidecek. 
MEHMET NACİ BOSTANCI (Devamla) - Ancak
bu süre içerisinde, biliyorsunuz, darbe girişimleri oldu, Cumhurbaşkanlığı
seçimlerine ilişkin 2007’de yaşanan tartışmaları hatırlayın, daha sonra
2008’deki mahkemeyi hatırlayın. 
ALİ SERİNDAĞ (Gaziantep) – Ne olmuş?
Onlar da laiklik karşıtı eylemlerin odağı olmasaydı. 
MEHMET NACİ BOSTANCI (Devamla) - İşte
bu zincirin bir halkası olarak, biz, Gezi olaylarıyla birlikte başlayan,
içeride ve dışarıda eski yerlerini kaybetmiş iktidar elitlerinin, çevrelerinin
de desteğiyle, Türkiye’deki milletin devletinin kurulmasına, demokrasinin ve
özgürlüklerin yerleşmesine itiraz eden çevrelerin girişimi olarak görüyoruz.
Şunu belirteyim: Bir kere protesto
gösterileri, bütün bunlar haktır ama her şeyin kurallı bir şekilde yaşanması
gerekir. Gezi olaylarının bu kurallara uygun yaşanmış bir protesto gösterisi
olduğunu herhâlde kimse iddia edemez.
MALİK ECDER ÖZDEMİR (Sivas) – Tencere,
tava çalanlar bunların dışında mıydı Hocam?
MEHMET NACİ BOSTANCI (Devamla) – Çünkü
o kitlesel gösterilerde yağma olmuştur, talan olmuştur, yakıp yıkma olmuştur ve
ölümler olmuştur. Bu ülkede kim hayatını kaybederse kaybetsin, hangi siyasal
safta, hangi inançta olursa olsun, onların acısını ifade etmek, o acıyı
paylaşmak bu ülkede herkesin görevidir, bizim de görevimizdir ve bu çerçevede,
Gezi’de de hayatını kaybetmiş olan insanlar için ailelerine, bu millete
başsağlığı diliyoruz, geçmişte de diledik.
MALİK ECDER ÖZDEMİR (Sivas) – Tam
tersine, meydanda yuhalattı Sayın Başbakan, meydanda aileyi yuhalattı.
HAYDAR AKAR (Kocaeli) – Duymasın
Cumhurbaşkanı!
MEHMET NACİ BOSTANCI (Devamla) – Ancak
Gezi olayları sadece masum bir protesto gösterisi, demokratik hakların
kullanıldığı bir olay, iktidara karşı muhalefetin medeni bir biçimde ortaya
konduğu bir olay olarak karşımıza çıkmamıştır. 
İDRİS BALUKEN (Bingöl) – Siz gençleri
öldürdünüz, siz. Gençleri öldürmek mi medeni?
MEHMET NACİ BOSTANCI (Devamla) –
Aksine, yakıp yıkma ve milletin meşru bir şekilde seçmiş olduğu iktidara karşı
bir oldubitti yaratma, bir devrim krizi doğurma iddiasını da taşımıştır. Bu
çerçevede, çok çeşitli yasa dışı örgütlerin de Gezi olaylarına nasıl ilgi
gösterdiğini biliyoruz. Mahkemede kayıtları vardır tutuklanan kişilerin hangi
örgütlerle bağlantılı olduğuna dair. Bütün o veriler devletin arşivlerinde
mevcuttur.
MALİK ECDER ÖZDEMİR (Sivas) –
Paranoyadan çıkın Hocam, bu paranoyadan çıkın.
MEHMET NACİ BOSTANCI (Devamla) – Mesele
şu: Bakın, “Thomas Hobbes” diye bir İngiliz düşünür vardır, bilir arkadaşlar.
(CHP ve MHP sıralarından “Ooo…” sesleri) Onun en önemli motto olan sözlerinden
birisi “Homo homini lupus.”tur, insan insanın kurdu. “İnsan doğal hâlde
birbirinin kurdu olduğu için devleti kurarak kurallı bir iktidar mücadelesine
geçmiştir.” der Thomas Hobbes. Hem demokrasinin hem de diktatörlüğün kaynağı
olarak görülür. Daha sonra kimileri demokrasi kimileri diktatörlük istikametine
gitti.
Böylesine, devlet ve kurallar
marifetiyle iktidar ilişkileri düzene sokulmaya çalışılırken yeniden -tabiri
caizse- bir doğa durumunu hatırlatır şekilde sokaklardan iktidar çıkarmaya
çalışmak, o kuralsızlığın içine girmek, sokaktan medet ummak; sandıklarda
yapılamayanı, milletin iradesiyle sağlanamayanı sokaktan temin etmeye çalışmak
hiçbir şekilde kabul edilemez. Bunu şunun için diyorum: Gezi olaylarına yasa
dışı örgütler ilgi gösterdi. Onlar zaten her zaman 19’uncu yüzyıl devrim
romantizmi çerçevesinde, biraz da Bakunin’in ahfadından gelen kişiler olarak bu
tür rüyalar görebilirler. Hatta bu rüyaları paylaşanlar dediler ki: “Arap
Baharı’ndan sonra Türk baharı geliyor, sokaklardan gelecek.” Ama demokratik
ülkelerde bahar sandıkla gelir, Türk baharı da 2002’de zaten AK PARTİ’nin
iktidara gelmesiyle yaşanmıştı, ikinci bir bahar olmadı. (AK PARTİ sıralarından
alkışlar) 
YUSUF HALAÇOĞLU (Kayseri) – Sonbahar!
MALİK ECDER ÖZDEMİR (Sivas) – Yapma
Hocam, yapma! Dört mevsim var Hocam, senin de baharın bitecek! Olur mu öyle
şey!
ALİ SERİNDAĞ (Gaziantep) – Arap
Baharı’na siz bel bağladınız.
MEHMET NACİ BOSTANCI (Devamla) –
Sokaktan bahar çıkmaz. Ayrıca, sokaktan bahar diktatörlüklerde çıkabilir,
Mısır’da çıkabilir, Suriye’de çıkabilir; demokrasinin olduğu ülkelerde çıkmaz.
Benim itirazım: Mecliste bulunan, meşru
bir biçimde halktan bu yetkiyi almış ve iktidar ilişkilerini kurallı bir
şekilde sürdürmek amacıyla buradaki müzakerelere katılan kimi arkadaşların Gezi
olaylarına ilgi göstermesi, kimilerinin o olayları yapanların başında
bulunması, onları desteklemesi ve sokak hareketlerinin bir bakıma kışkırtıcısı
diyebileceğim bir pozisyonda rol alması; bu kabul edilemez. Çünkü insanoğlunun
tarihî, sokaktan meclise doğru aktı, meclisten sokağa doğru akmadı. Meclise
gelmiş bir insanın burada iktidar mücadelesi vermesi gerekirken; bu mücadele
için dilini, aklını, dehasını kullanması gerekirken sokaktaki -tabiri caizse-
Vandallıktan, şiddetten, yakıp yıkmaktan ve sokaktaki dilden medet umması kabul
edilemez. Sokaktaki dil nedir, biliyor musunuz? O Gezi olayları sırasında
duvarlara yazılan yazıları hatırlayın. Hepimiz okuduk o yazıları, o yazıların
ne olduğunu biliyoruz. O yazıların hepsi küfürdü. Sokağın dili küfürdür. Küfür
üzerinden siyasal müzakere olabilir mi?
MALİK ECDER ÖZDEMİR (Sivas) – Hocam,
genelleme yapmayın. “Sokağın dili küfürdür.” nasıl diyorsunuz Hocam?
MEHMET NACİ BOSTANCI (Devamla) –
İnsanların birbirine küfür ettiği, küfürle iktidar ilişkilerinde kendisine yol
aradığı bir yapıyı, bir anlayışı… 
MALİK ECDER ÖZDEMİR (Sivas) – Ya,
sokağı bu kadar alçaltmayın lütfen. Sokağın dili küfür olur mu?
MEHMET NACİ BOSTANCI (Devamla) – …bu
şekilde, var olan sokağı, iktidar ilişkilerinin tayin edicisi olarak görmek
mümkün mü? 
MALİK ECDER ÖZDEMİR (Sivas) – Hâlâ
“sokak” diyor. Nasıl genelleme yapıyorsunuz siz? Profesörsünüz ya!
MEHMET NACİ BOSTANCI (Devamla) –
Mecliste bulunan bir insanın sokağa ilgi göstermesi esasen kendi meşruiyetini
reddetmesi anlamına gelir. 
MALİK ECDER ÖZDEMİR (Sivas) – Allah
Allah!
LEVENT GÖK (Ankara) – Halkın içindeyiz
biz. 
MALİK ECDER ÖZDEMİR (Sivas) – “Sokak”
dediğin halk Hocam, “sokak” dediğin halk. 
MEHMET NACİ BOSTANCI (Devamla) –
Kendisinin halktan almış olduğu, itiraz ettiği iktidarın da halktan almış
olduğu ve bu yüzden ortak oldukları o meşruiyeti reddetmesi demektir, genetik
olarak kendisini de var eden meşruiyeti reddetmesi demektir. 
Değerli arkadaşlar, Gezi olayları
elbette hedefine ulaşamadı. Demokrasinin olduğu ülkelerde sokaktan kalkışma
yaparak netice almak mümkün değildir çünkü demokrasi zaten halkın önüne sandığı
koyar; kim neye kızıyor, öfkeleniyor, bu ülkenin geleceğine ilişkin ne düşünüyorsa
siyasi partilere o çerçevede ilgi gösterir. 
Muhalefet bizi eleştiriyor,
eleştirebilir. Biz de ne yaptığımızı anlatıyoruz. 
MALİK ECDER ÖZDEMİR (Sivas) – Gösteri
yapmayacak, yürüyüş yapmayacak, toplantı yapmayacak, sadece sandık koyacaksın,
sana oy verecek.
MEHMET NACİ BOSTANCI (Devamla) –
Sonuçta kararı millet veriyor.
MALİK ECDER ÖZDEMİR (Sivas) – Yapma
Hocam ya!
MEHMET NACİ BOSTANCI (Devamla) – Malik
Bey, siz oradan söyleyeceksiniz, biz buradan söyleyeceğiz, kararı millet
verecek. Millet de on üç yıldır bu kararı veriyor. 
MALİK ECDER ÖZDEMİR (Sivas) – Ama
sokağı bu kadar alçaltmayın yani “sokak, sokak” derken…
MEHMET GÜNAL (Antalya) – Millete
doğruyu söyle, doğruyu. 
MEHMET NACİ BOSTANCI (Devamla) – On üç
yıldır veriyor, zannediyorum bu şekilde konuşursak on üç yıl daha bu milletin
vereceği kararın ne olacağı belli arkadaşlar. (AK PARTİ sıralarından alkışlar) 
MEHMET GÜNAL (Antalya) – Nereden
biliyorsun millet karar verecekse madem? Sen onların adına mı karar veriyorsun?
MEHMET NACİ BOSTANCI (Devamla) – CHP
Genel Başkanı Sayın Kılıçdaroğlu şöyle demişti İzmir’de esnafı dolaşırken Gezi
olayları sırasında: “Herkes sokağa çıkmalı ve hakkını aramalı.” Ben çok
şaşırdım. Herkes sokağa çıksa kim, nasıl hak arayacak?
(Mikrofon otomatik cihaz tarafından
kapatıldı) 
MEHMET NACİ BOSTANCI (Devamla) –
“Herkes” derken sadece olayları destekleyenler değil herhâlde, başkaları da
çıkacak demektir ki uygun olmazdı. Bunu da bir dipnot olarak belirteyim. 
Saygılar sunarım. (AK PARTİ
sıralarından alkışlar) 
BAŞKAN – Teşekkür ediyorum. 
LEVENT GÖK (Ankara) – Sayın Başkan…
BAŞKAN – Buyurun Sayın Gök.
LEVENT GÖK (Ankara) – Sayın Başkan,
sayın hatip konuşurken az önce, Genel Başkanımızın ismini vermek suretiyle de,
yaptığı bir konuşmada halkın sokağa çıkması konusunda bir cümle söylediğini
ifade etti. Ben de Grup Başkan Vekili sıfatımla Genel Başkanımıza yönelik bu
eleştiriyi cevaplandırmak istiyorum.
MEHMET NACİ BOSTANCI (Amasya) – Bir
sataşma yok ya.
MALİK ECDER ÖZDEMİR (Sivas) –
Sataşmadan istemiyor zaten.
BAŞKAN – Sataşma değil, bir eleştiri
niteliğinde ama iki dakika söz veriyorum.
Buyurun Sayın Gök. (CHP sıralarından
alkışlar) 
VIII.-
AÇIKLAMALAR (Devam)
3.- Ankara
Milletvekili Levent Gök’ün, Amasya Milletvekili Mehmet Naci Bostancı’nın CHP
grup önerisi üzerinde yaptığı konuşmasındaki bazı ifadelerine ilişkin
açıklaması
LEVENT GÖK (Ankara) – Sayın Başkan,
değerli milletvekilleri; Gezi olayları, Türkiye’de çevre hakkının korunması,
çevre bilincinin gelişmesi ve Türkiye’deki demokrasi ve insan hakları özlemini
içinde bulunduran milyonların bir öfkesidir.
Az önce konuşan sayın hatip sokağa
çıkmaktan ve bundan rahatsız olduğunu ifade etti. 
Sayın hatip, yurttaşlarımız,
milyonlarca insanlar, sanki evlerinde mi yaşıyor? Herkes sokaklarda, yollarda,
caddelerde yaşıyor. Cumhuriyet Halk Partililerin sokakta seçmenleriyle
buluşmasından, insanlarıyla buluşmasından daha doğal ne olabilir? 
MALİK ECDER ÖZDEMİR (Sivas) – Tabii ki
doğal, tabii ki doğal.
LEVENT GÖK (Devamla) – Elbette, yan bir
yandan siz toplantı ve gösteri yürüyüşü haktır diyeceksiniz, Anayasa’ya
koyacaksınız, bunu yapmak isteyenlerin karşısına TOMA’ları getireceksiniz,
biber gazı atacaksınız, su sıkacaksınız.
RECEP ÖZEL (Isparta) – Bak, bundan
sonra daha güzel yapacaksınız o toplantıları.
LEVENT GÖK (Devamla) – Böyle bir demokrasi
anlayışı olmaz. Elbette, sizin demokrasi anlayışınızla, sizin gördüğünüz
TOMA’larla bizim gördüğümüz TOMA’lar arasında fark var. 
RECEP ÖZEL (Isparta) – Daha güvenli
yapacaksınız toplantıları.
LEVENT GÖK (Devamla) – Siz TOMA’ların
arkasındasınız, biz TOMA’ların önündeyiz değerli arkadaşlarım. Biz biber
gazının ne olduğunu biliyoruz, TOMA’ların sıktığı suların nelere yol açtığını
biliyoruz. Biz halkımızı polis şiddetinden korumakla görevliyiz, onlar
yaralandığı zaman hastaneye götürmek durumundayız. Bunu yapan devlet, eğer bu
arkadaşlarımıza bir şiddet uyguluyorsa elbette bunları önlemek, muhalefet
olarak bizim görevimizdir.
RECEP ÖZEL (Isparta) – Polis önleyecek
onu ya.
LEVENT GÖK (Devamla) – İnsanlarımızı
koruyacağız, bundan sonra da koruyacağız, sokağın sesine de her zaman sahip
çıkacağız.
MEHMET METİNER (Adıyaman) – Demagoji
yapma.
LEVENT GÖK (Devamla) – Saygılar
sunarım. (CHP sıralarından alkışlar)
İDRİS BALUKEN (Bingöl) – Sayın Başkan…
BAŞKAN – Buyurun Sayın Baluken.
İDRİS BALUKEN (Bingöl) – AKP Grubu
adına konuşan sayın hatip “sokağı kullanan milletvekilleri” demek suretiyle
bizim de grubumuza sataşmada bulunmuştur. Ortamı terörize ettiğimizi ima
etmiştir.
MEHMET NACİ BOSTANCI (Amasya) – Ne
alaka, hiç telaffuz bile etmedim.
BAŞKAN – Sayın Baluken, söz vereyim de
partinizi ve isminizi zikretmedi ki.
İDRİS BALUKEN (Bingöl) – Hayır, hepimiz
Gezi direnişine katıldık yani orada bulunan milletvekilleri olarak şey yaptık.
MEHMET NACİ BOSTANCI (Amasya) – İdris
Bey, hiç alakası yok.
BAŞKAN – Buyurun Sayın Baluken.
OKTAY VURAL (İzmir) – Hangi konuda
sataşma vardı da söz verdiniz efendim? Biz de bilelim.
VI.-
SATAŞMALARA İLİŞKİN KONUŞMALAR (Devam)
12.- Bingöl Milletvekili İdris Baluken’in, Amasya
Milletvekili Mehmet Naci Bostancı’nın CHP grup önerisi üzerinde yaptığı
konuşması sırasında HDP Grubuna sataşması nedeniyle konuşması
İDRİS BALUKEN (Bingöl) – Teşekkür
ediyorum.
Sayın Başkan, değerli milletvekilleri;
Sayın Bostancı burada filozoflardan, edebiyatçılardan alıntılar yaparak
güzellemelerle süslediği konuşmalarını keşke akademide ders veren bir hoca
olarak, görevine devam etmiş olarak yapsaydı, iyi olurdu.
MEHMET NACİ BOSTANCI (Amasya) – Burada
devam ediyoruz.
OKTAY VURAL (İzmir) – Biz talebe
değiliz Hoca, burada milletvekilleri talebe değil.
İDRİS BALUKEN (Devamla) – Ama burada bu
kürsüde, bu kadar kana bulanmış toplumsal olaylarla ilgili gelip bu konuşmaları
yapınca son derece itici oluyor. Özellikle, Gezi direnişinden bahsederken 8
gencin polis kurşunlarıyla -ve sizin Başbakanınızın “Polis destan yazdı.” demek
suretiyle sahiplenmesiyle- nasıl katledildiği ile sizin burada güzellediğiniz
cümleler büyük bir çelişki, büyük bir tezat oluşturuyor. Aynı şekilde, 6-7 Ekim
olaylarında da polis, korucu, asker, sokağa saldığınız paramiliter güçlerin
yağdırdığı kurşunlarla yaşamını yitiren çocukların durumu ile burada güzelleme
yaptığınız cümleler birbiriyle çelişiyor. 
O nedenle, size önerimiz, bir
akademisyen olarak bunları üniversite kürsüsünde kullanabilirsiniz ama eli kana
bulaşmış bir partinin, Roboski’nin faili olan bir partinin sözcüsü olarak bu
Meclis kürsüsünden filozofların arkasına sığınarak bu şekilde ifade etmeyin.
Gerçekten itici oluyorsunuz, gerçekten inandırıcı olmuyorsunuz, hele hele bu
tarz çocuk ölümlerinin, gençlerin ölümlerinin önünü açacak bir otoriter yasa
tasarısının görüşmelerine geçmek üzereyken bu cümleler size hiç yakışmıyor,
şahsınızı tenzih ederek akademik kimliğe yakışmıyor diyorum.
Genel Kurulu saygıyla selamlıyorum.
(HDP sıralarından alkışlar)
BAŞKAN – Teşekkür ediyorum.
OKTAY VURAL (İzmir) – Sayın Başkan,
lütfen, bir konuyu sadece ifade etmek istiyorum. Milletvekilimiz Sayın
Seyfettin Yılmaz, Adalet ve Kalkınma Partisi Grubu “bir çete başı” ifadesini
kullanınca sataşmadan dolayı söz istedi. Şimdi, HDP Grup Başkan Vekili “Elleri
kana bulaşmış bir partinin sözcüsü.” dedi ama sataşma olarak üzerlerine
alınmadılar. Doğrusu, milletin takdirine sunuyorum. Gerçekten kabul ediyorlar
demek ki bunu. 
BAŞKAN – Evet, teşekkür ediyorum.
MUHARREM IŞIK (Erzincan) – Sayın
Başkan…
BAŞKAN – Buyurun Sayın Işık.
MUHARREM IŞIK (Erzincan) – Sayın Grup
Başkan Vekili konuşurken burada Gezi’ye katılanları kışkırtmakla suçladı, ben
de Gezi eylemlerine katıldım…
BAŞKAN – Lütfen Sayın Işık, teşekkür
ediyorum. Yok böyle bir usulümüz, lütfen.
LEVENT GÖK (Ankara) – Sayın Başkan
hayır ama, o şekilde bir ifade kullandı.
BAŞKAN – Lütfen ama Sayın Gök, söz
istediniz konuştunuz yani grup adına, lütfen.
X.-
ÖNERİLER (Devam)
A) Siyasi
Parti Grubu Önerileri (Devam)
3.- CHP
Grubunun, Erzincan Milletvekili Muharrem Işık ve 22 milletvekili tarafından,
Gezi Parkı protestolarında vatandaşlara saldıran grubun araştırılarak alınması
gereken önlemlerin belirlenmesi amacıyla 3/10/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 19 Şubat 2015 Perşembe günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi (Devam) 
BAŞKAN.-.Cumhuriyet Halk Partisi Grubu
önerisi lehinde söz isteyen Ayla Akat Ata, Batman Milletvekili.
Buyurun Sayın Ata. (HDP sıralarından
alkışlar)
AYLA AKAT ATA (Batman) – Sayın Başkan,
değerli milletvekilleri; CHP grup önerisi lehine söz almış bulunmaktayım,
hepinizi saygıyla, sevgiyle selamlıyorum. 
Değerli milletvekilleri, 2015 dünyası,
merkezî yönetimlerin yerel yönetimler lehine güç ve yetki devrinde bulunduğu
bir dünya ve aynı şekilde insan hakları mücadelesi ve çevre mücadelesinin
sınırları aştığı bir dünya. O nedenledir ki evet, Gezi eylemleri bir çevre
mücadelesi, çevre hakkının korunması eksenli gelişmiş ve büyümüştür.
Türkiye’nin dört bir yanından bu eylemlere destek yağmıştır. Ama CHP Grubunun
bu önergesinde eylemler sırasında kolluk, zaten var olan yetkilerini çok geniş
bir şekilde kullanmıştır ama eylemler sırasında eline pala alıp, silah alıp eylemcilere
saldıran güçler vardı ve bunlar yargılanmadılar, haklarında soruşturma
başlamadı, dava açılmadı. “Bunlar kimdiler, ellerine kim vermişti o silahları,
palaları?” diye soruyor CHP Grubu ve bir araştırma önergesiyle “Gelin bunlar
kimdi diye araştıralım.” diyorlar. Biz de esasında HDP Grubu olarak 6-7-8 Ekim
olaylarının hemen sonrasında, devletin bilinçli olarak sokağa sürdüğü
paramiliter güçlerin, Batman’da, Diyarbakır’da Hizbullah’ın Kurtalan’da bizzat
Belediye Başkanı ve adamlarının, Siirt’te korucuların almış olduğu tek merkezli
bir emir vardı herhâlde. Sokağa çıktıklarında kimin adına hareket ettiklerinin,
o silahları neden kullandıklarının, insanları neden katlettiklerinin
araştırılmasını istedik. Bu salonda AKP’nin oylarıyla bu önergelerimiz reddedildi.
Peki, bundan sonra bu süreç araştırılmalı mı? Evet, mutlaka araştırılmalı,
mutlaka hesap sorulmalı, mutlaka bu güçlerin, yetkiyi, gücü kimden aldıkları
açığa çıkmalı. CHP Grubunu bu konuda eleştiriyorum çünkü bu güçlerin açığa
çıkması noktasında kendi önergelerini destekleyen bir açıklamada bulunmadılar.
Kaldı ki, AKP Grubu da aleyhte konuşurken bu güçlere dair bir söz söylemedi,
Gezi eylemcilerinin neden sokağa çıktıklarıyla, neden sokakta mücadele
ettikleriyle, hak aradıklarıyla ilgili bugüne kadar Hükûmetten duyduğumuz,
işitmeye alışkın olduğumuz cümleleri bir kez daha ortaya koydular.
Değerli milletvekilleri, sokağa çıkan
bu güçler mutlaka araştırılmalı çünkü biraz evvel de söyledim; bazen Hükûmetten
beslenen güçlerdir, bizzat Hükûmetin yereldeki belediye başkanı ve adamlarıdır
Kurtalan’da olduğu gibi, bazen de geçmişte karanlık bir ölüm makinesi gibi
çalışmış olan Hizbullah’ın tekrar cilalanıp sokağa sürüldüğü gerçeğidir aynı
zamanda, bazen de yıllardır bir alt hukuk güvenlik birimi olarak kullanılmış
koruculardır. Bunların hiçbirinin olmadığı yerde, tabii ki yıllardır linç
kültüründen beslenen, kendisinden farklı olana tahammül edemeyen, ötekini her
zaman için baskıyla, zorla susturmaya çalışan güçlerdir. Bunların kimi zaman
elinde pala vardır, kimi zaman değnek vardır, kimi zaman pompalı tüfek vardır.
İşte bugün bu Meclis çatısı altında güvenlik paketi konuşulurken tam da bunları
değerlendirmek durumundayız. Bu güçlerin beslendiği odaklar kimdir? Hangi
amaçla sokağa çıkmışlardır, hangi amaçla sivil halkın üzerine ateş açmışlardır?
Kimler onları korumuştur? Neden bugün hâlâ Diyarbakır’da, Batman’da,
Kurtalan’da, Siirt’te bir tek insan yargı önüne çıkartılmamıştır? Ölen
insanlarımızın ardından sadece “Geçmiş olsun, başları sağ olsun.” diyen Hükûmet
gerçeği var ama sadece belli bir çevre için söylenmiştir. Sokağa çıkan insanlar
kriminalize edildiği gibi kutuplaştırılmıştır da aynı zamanda; bir, Hükûmetin
amaçlarını gerçekleştirmek için sokağa çıkanlar polisin âciz kaldığı yerde, bir
de hak hukuk mücadelesi için sokağa çıkanlar. 
“Hak hukuk mücadelesini sokağa
taşırmayın.” dedi AKP’li hatip defalarca. Şunu çok iyi belli edelim ama kurduğu
bir cümle vardı ki gerçekten, tam da AKP’nin arayışını ve anlayışını ortaya
koyuyor: “Meclise gelmiş bir siyasi parti olarak iktidar mücadelesi verin.”
diyor. Tabii ki iktidara gelmek için mücadele edebiliriz, bir anlayışımız, bir
programız var, bir tüzüğümüz var, bunu hayata geçirmek isteyebiliriz ama bizim
asıl amacımız iktidar değil, işte bunu anlamıyorsunuz. Kurmak istediğimiz
iktidar, halkın iktidarıdır, halkın talepleri doğrultusunda, halkın istediği
ölçüler içerisinde hak ve özgürlüklerin teminat altına alındığı bir düzendir.
İşte bu nedenledir birbirini anlamama, olaylara farklı yerlerden bakma, farklı
yerlerden milletin devletini örgütleme. Milletin devleti nasıl örgütleniyor?
Eğer sayın hatibin söylediği gibiyse, bu güvenlik paketiyle milletin devleti
örgütlenecekse vay hâlimize.
Değerli milletvekilleri, 2005 yılında
Mersin’deki bayrak provokasyonunu hatırlıyorsunuz değil mi? O provokasyonun
daha sonra kimler tarafından, hangi güçler tarafından gerçekleştirildiği açığa
çıkmıştı ve bu provokasyon 2006 yılında TMK’da, 2007 yılında da PVSK’da, Polis
Vazife ve Salâhiyet Kanunu’nda, değişikliklere neden olmuştu, temel hak ve
özgürlükler daha ciddi bir şekilde sınırlandırılmıştı. Aradan geçen yedi yıl
içerisinde ne oldu biliyor musunuz değerli milletvekilleri? Yedi yılda 179
kişi, 179 sivil, bunların arasında çocuklar var, polis tarafından durdurulmadan
vuruldular, katledildiler, yedi yılda 179 kişi. Ve biz yeni bir operasyonla
karşı karşıyayız, 6-7-8 Ekim olayları gerekçe gösterilerek “güvenlik paketi”
adı altında darbe yasaları getirilmeye çalışılıyor. Bir de “Türkiye toplumu
koyun, biz ne dersek o çerçevede inanır, o çerçevede düşünür; biz çobanız,
onlar sürü.” anlayışı, AKP’de bir türlü değişmedi. İşte, biz bu anlayışı
değiştirmek için Parlamentoya geldik, bunun da altını çizmek istiyoruz.
Kaldı ki bugün
bile Sayın Başbakan “Bunlar molotofa karşı çıkmıyorlar, molotof atmak suç
olmasın mı?” diye soruyor konuşmasında. “Yüzlerini kapatıyorlar, yüzlerini
kapatmamaları gerekir.” diyor konuşmasında, belediye başkanlarına üstelik. Eğer
AKP’li belediye başkanları bugün yasalarımızda, Türk Ceza Kanunu’nda molotof
bulundurmanın, atmanın, taşımanın suç olduğunu ve çok ağır cezalarla
cezalandırıldığını bilmiyorlarsa, eğer yüzünü kapatmanın suç olduğunu, hem de
ağır gaz altındayken, gaz bombaları altında nefes alamıyorken doğal bir refleks
olarak yüzünü kapatmanın suç olduğunu bilmiyorlarsa ve bugün Sayın Başbakan
onlara seslenirken “İşte, biz bu yasayı onun için çıkarıyoruz.” diyorsa temel
eksiklik buradadır, temel yanlışlık buradadır. Siz nasıl inandırdınız
insanları?
Eminim, bugün
AKP sıralarında oturan milletvekillerinin birçoğu da henüz yasalarımızda
bunların en ağır cezalarla cezalandırıldığını bilmiyorlar. Amaç nedir? Amaç, bu
yasayı Türkiye toplumu tarafından kabul edilebilir kılmaktır. Bu maddelerin
eklenmesinin nedeni odur. Bu maddeleri ekleyerek “Bakın, biz bununla mücadele
ediyoruz.” diyorlar. Ama şunu bilin ki Türkiye toplumunun artık bu yalanlara
karnı tok. Sizin halkı böyle yanlış ve doğru olmayan bilgilerle
bilgilendirmenize biz karşı çıkacağız, sesimizi kısamayacaksınız. 
Çok açık ve net ifade ediyoruz. Bu
yasayla getirilen, vatandaşı muhalefet edemez duruma getirmektir. Biraz evvel,
yine, konuşmacı, konuşmasında krallık ile demokratik yönetimi aynı cümle
içerisinde kurdu. Çünkü demokratik yönetimden anladıkları budur, muhalefet
edemez bir toplum. Buradan söyleyelim, muhalefetin olduğu, işler olduğu, güçlü
olduğu yönetimlere biz demokrasi diyoruz. Muhalefetin olmadığı toplumların adı
diktatörlüktür, bu kadar açık ve nettir. Ve siz diktatörlük yasaları getirmek
istiyorsunuz. Ve siz muhalefetin bu kadar canhıraş çalışmasına rağmen, bu kadar
önünüze öneri sunmasına, çalışmanın esaslarını sunmasına, demokratik bir
toplumun inşası için demokratik siyaset kanallarının açık tutulması gerektiğine
dair sizlere uyarılarda bulunmasına rağmen, toplumun, muhalefetin sesinin kısılmaması
gerektiği noktasında size yol gösterici olmasına rağmen, siz başta
Parlamentodaki milletvekillerinin sesini kısmaya çalışıyorsunuz, siz başta
burada milletvekillerine şiddet uyguluyorsunuz. İşte, bu politikaların artık
topluma gidip geri dönme zamanı gelmiştir. 
Sizin amacınız, milletin devletini inşa
etmek değildir. Artık halka yalan söylemeyin. Sizin amacınız, aklınızda olan,
bugüne kadar hayata geçirmeye çalıştığınız diktatörlük rejimlerinin ayaklarını
oluşturmaktır, yargının yetkisini gasbetmektir. Yürütme olarak yasama organı
içerisinde çoğunluk olduğunuz için “Yasamanın gücü bizde, yargının yetkisini de
biz elimizde bulundurmak istiyoruz.” diyorsunuz. “Bugüne kadar 170 küsur insan
yaşamını yitirdi, bir tek insan yargılanmadı, cezasızlık vardı, bugüne kadar
yasal değildi, bugünden sonra bunu yasal kılıyoruz. Ey Türkiye toplumu, artık
vatandaşı, sivil insanı vuranlar yargı önüne çıkmayacaklar, cezasız
kalacaklar.” diyorsunuz.
Hepinizi saygıyla selamlıyorum. (HDP
sıralarından alkışlar)
MUHARREM IŞIK (Erzincan) – Sayın
Başkan…
İDRİS BALUKEN (Bingöl) – Sayın Başkan,
söz talebimiz vardı.
BAŞKAN – Buyurun Sayın Işık.
MUHARREM IŞIK (Erzincan) – Sayın
milletvekilim önergemle ilgili konuşmamın içeriğine uygun olmadığını ve o
konuları dile getirmediğimi…
BAŞKAN – Ne olmadığını Sayın Işık?
MUHARREM IŞIK (Erzincan) – Önergenin
içeriğiyle ilgili konuşma yapmadığımı, önergeyi açıklamadığımı söyledi.
Sataşmadan söz almak istiyorum.
BAŞKAN – Yerinizden söz veriyorum Sayın
Işık.
Buyurun.
SAKİNE ÖZ (Manisa) – Hayır, hayır…
BAŞKAN – Hayır, lütfen ama.
LEVENT GÖK (Ankara) – Sayın Başkan,
niye oradan değil?
BAŞKAN – Bir açıklama yapmak
istiyorsunuz, yerinizden söz vereceğim Sayın Işık. (CHP sıralarından
gürültüler)
LEVENT GÖK (Ankara) – Sataşma…
BAŞKAN – Sayın Işık, sataşma var mı?
MUHARREM IŞIK (Erzincan) – Var.
BAŞKAN – Ne dedi de sataştı size peki?
MUHARREM IŞIK (Erzincan) – Önergeyle
ilgili konuşmadı, önergenin içeriğinde Gezi olayı, direkt Vandalların…
BAŞKAN – İlla konuşmak istiyorsanız
buyurun Sayın Işık.
LEVENT GÖK (Ankara) – Önerge sahibi,
Sayın Başkan.
HASAN HÜSEYİN TÜRKOĞLU (Osmaniye) – Biz
de duyduk, şahidiz.
VI.-
SATAŞMALARA İLİŞKİN KONUŞMALAR (Devam)
13.-
Erzincan Milletvekili Muharrem Işık’ın, Amasya Milletvekili Mehmet Naci
Bostancı’nın CHP grup önerisi üzerindeki yaptığı konuşması sırasında şahsına
sataşması nedeniyle konuşması
MUHARREM IŞIK (Erzincan) – Sayın Başkanım, değerli milletvekilleri;
sayın milletvekilimiz burada önergeyle ilgili konuşmadığımı söyledi. Oysaki
eğer önergemin ve konuşmamın tüm içeriğine bakılırsa, meydana gelen olayların
hepsinin altında ekonomik sorunların olduğunu, özgürlüklerin kısıtlanması
olduğunu ve ülkedeki özellikle muhalif olan kesime baskı yapılması sonucunda ve
birileri tarafından, birilerinin yönlendirmesiyle birlikte bu eli palalı
kişilerin ya da kar topu attı diye insanları bıçaklayanların ortaya çıktığını
göstermiş olduğu için önergemiz, tabii ki tamamen ekonomik çerçevede baktığınız
zaman, diğer sosyal projeler hakkında söylenenlere baktığınız zaman önergenin
içeriğini doğru gösterir. 
Ayrıca Sayın Grup Başkan Vekilinin
söyledikleriyle ilgili olarak da şunu söyleyeyim: Gezi olaylarında, tabii ki
başlangıcına baktığınız zaman, o olayların nasıl geliştiğini… Ve şu anki Sayın
Cumhurbaşkanı o zaman, yurt dışından geldiği zaman eğer o gençlere
sakinleştirici bir şey söyleyip “İllaki Tarlabaşı’nı ve Taksim’i yok
etmeyeceğim.” deseydi o olaylar o zaman bitmiş olurdu ama kutuplaştırıcı
söylemlerinden dolayı o seviyeye geldi. Gezi’deki eğer ki olayları
araştırdığımız zaman, Gezi’de duran insanların, orada eylem yapan insanların
hiçbirinin de polise saldırmak niyetinde olmadığını, tamamen çevreyi korumak
için yaptıkları görülecektir. Daha sonra, şu anda özellikle “paralel” diye
suçladığınız kişilerin, polislerin böyle eylemler yaptığı, orada yakılan
araçların onlar tarafından yakıldığı şimdi söylenmeye kalkışılıyor ama o zaman
kullanılan, araca atılan molotofkokteyllerinde polisin eli olduğunu, MİT’in
karıştırdığını, en son da yine aracın içinde, otobüsün içinde yanan kızımızın
da… MİT tarafından yapıldığı ortaya çıktı ama bunun yargılanmasının da yine
sizin iktidarınız tarafından engellendiğini de biliyoruz. 
Gezi, sonuçta özgürlüktü. Biz de
Gezi'de olduk, hatta polis şiddetini gördük ama hiçbir zaman için de bu
“Vandallık” olarak nitelendirilemez. 
Hepinize teşekkür ediyorum, sağ olun.
(CHP sıralarından alkışlar)
BAŞKAN – Teşekkür ediyorum. 
İDRİS BALUKEN (Bingöl) – Sayın Başkan…
BAŞKAN – Sayın Baluken, buyurun.
VIII.-
AÇIKLAMALAR (Devam)
4.- Bingöl
Milletvekili İdris Baluken’in, Süleyman Şah Türbesi’nde IŞİD’in Türk
askerlerini rehin aldığına dair haberlerle ilgili Hükûmetin bilgi vermesi
gerektiğine ilişkin açıklaması
İDRİS BALUKEN (Bingöl) – İç Tüzük 60’a
göre, çok önemli bir konuyla ilgili söz almış bulunmaktayım. 
Şimdi, basındaki bazı haberlerle ilgili
durumu Genel Kurulla paylaşmak istiyorum. Bugünkü haberlerde, Süleyman Şah
Türbesi’nde IŞİD’in Türk askerlerinin tamamını rehin aldığına dair haberler
var. Biliyorsunuz, daha önceden de Musul Konsolosluğuna baskın yapıldığı zaman,
oradaki ülke toprakları işgal edildiği zaman, ülkenin bayrağı indirildiği
zaman, konsolosluk görevlileri rehin alındığı zaman da bu bilgiler Genel
Kuruldan saklanmıştı. Hatta muhalefet partileri olarak bütün ısrarlarımıza
rağmen Dışişleri Bakanı, Dışişleri Bakanlığı yetkilileri ya da Hükûmetin sayın
bakanları gelip Genel Kurulu bilgilendirmemişlerdi.
Şimdi, ben dikkat ettim, deminden beri
görüşmeleri takip eden bir Sayın Bakan var ama sohbet etmekle meşgul.
Muhalefetin yaptığı hiçbir konuşmayı da dinlemiyor. Biz muhalefet partileri
olarak merak ediyoruz, Süleyman Şah Türbesi’ndeki durum nedir? Basında yazılan
haberler doğru mudur? Gerçekten, oradaki askerlerin tamamı rehin alınmış mıdır?
Hükûmetin bu konuda çıkıp bütün Genel Kurulu bilgilendirmesi ve öyle bir durum
varsa da gerekli olan tedbirler konusunda hepimize bir bilgi sunması gerekiyor
çünkü bu haberler doğruysa ülke bir savaşla karşı karşıya demektir. Bu konuda
Genel Kurulun bir bilgi sahibi olmamasını büyük bir ciddiyetsizlik olarak
değerlendiriyoruz. 
Teşekkür ederim. 
BAŞKAN – Teşekkür ediyorum. 
Hükûmet temsilcisi burada.
Zannediyorum, dinledikten sonra Genel Kurulu bilgilendirecektir. 
X.-
ÖNERİLER (Devam)
A) Siyasi
Parti Grubu Önerileri (Devam)
3.- CHP
Grubunun, Erzincan Milletvekili Muharrem Işık ve 22 milletvekili tarafından,
Gezi Parkı protestolarında vatandaşlara saldıran grubun araştırılarak alınması
gereken önlemlerin belirlenmesi amacıyla 3/10/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 19 Şubat 2015 Perşembe günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Şimdi, Cumhuriyet Halk Partisi
grup önerisi aleyhinde söz isteyen Oğuz Kağan Köksal, Kırıkkale Milletvekili. 
Buyurun Sayın Köksal. (AK PARTİ
sıralarından alkışlar) 
OĞUZ KAĞAN KÖKSAL (Kırıkkale) – Sayın
Başkanım…
HAYDAR AKAR (Kocaeli) – Cargill’i
anlatır daha güzel, bence Cargill’i anlatsın. 
OĞUZ KAĞAN KÖKSAL (Devamla) – Sonra
gel, ben sana anlatırım onu. 
İDRİS BALUKEN (Bingöl) – Ne demek o ya?
Sayın Başkan, temiz bir dille konuşmaya
davet edin, ne biçim konuşuyor!
HAYDAR AKAR (Kocaeli) – Anlatın tarım
arazilerini nasıl Cargill’e verdiğinizi. 
BAŞKAN – Sayın Akar, lütfen…
HAYDAR AKAR (Kocaeli) – Anlat buraya
nasıl geldiğini. 
OĞUZ KAĞAN KÖKSAL (Devamla) – Sayın
Başkanım, değerli üyeler; sözlerime başlarken hepinizi saygıyla, sevgiyle
selamlıyorum. 
HAYDAR AKAR (Kocaeli) – Bana
anlatacakmış! Sonra anlat sen, halka anlat, halka. 
ÖZGÜR ÖZEL (Manisa) – Bu kadar paralel
polisi kim terfi ettirdi ya, bu paralel polisleri kim terfi ettirdi ya?
OĞUZ KAĞAN KÖKSAL (Devamla) – Değerli
milletvekillerimiz, tabii, AK PARTİ Hükûmeti iktidara geldikten sonra yaptığı
çalışmalarla…
HAYDAR AKAR (Kocaeli) – Cargill’i
anlat, Cargill’i. 
ÖZGÜR ÖZEL (Manisa) – Ne istedilerse
verdiniz mi?
OĞUZ KAĞAN KÖKSAL (Devamla) –
…özellikle güvenlik konusunda bir konsept değişikliği yapmıştır. 
HAYDAR AKAR (Kocaeli) – Nasıl
ödüllendirildiğini anlat ondan sonra. 
OĞUZ KAĞAN KÖKSAL (Devamla) – Bu
konsept değişikliği, özellikle özgürlük ve güvenlik konseptidir.
HAYDAR AKAR (Kocaeli) – Bu ülke size
kaldıysa vah hâline!
OĞUZ KAĞAN KÖKSAL (Devamla) – Yani,
özgürlük için mutlaka güvenlik şarttır ama işin aslı özgürlüktür. İşte, bu noktadan
olarak kanunlarımızda, Toplantı ve Gösteri Yürüyüşleri Kanunu’muzda ve diğer
kanunlarda bir sürü değişiklikler yapmak suretiyle, insanlarımızın daha özgür,
daha rahat, daha demokratik yaşaması için gerekli tedbirleri almıştır. Esasen,
AK PARTİ Hükûmetinin felsefesine baktığımızda da diyoruz ki: “Bizim birinci
hedefimiz insan.” Ve “İnsanı yaşat ki devlet yaşasın.” diyoruz. O bakımdan,
özellikle insanlarımızın can ve mal güvenliği bizim için en önemli husus
olmuştur. 
ÖZGÜR ÖZEL (Manisa) – Onu söylüyoruz,
öldürmeyin çocukları diyoruz. (x)
HAYDAR AKAR (Kocaeli) – Hiç vicdan
azabı çekiyor musun? Gece rüyana giriyor mu? Tatlandırıcılarla ülkeyi
zehirlediniz.
OĞUZ KAĞAN KÖKSAL (Devamla) - Bu
noktada, özellikle, elimizden gelen gayretleri göstermek suretiyle gerek bizim
partimiz gerekse güvenlik güçlerimiz milletin hâkimi değil, milletin hadimi
olma felsefesi üzerinden yola çıktı ve bu şekilde de gayret ediyor.
ALİ UZUNIRMAK (Aydın) – Geç, geç!
OĞUZ KAĞAN KÖKSAL (Devamla) - Tabii ki
“güvenlik” dediğimiz zaman, elbette ki kamu düzeni de önemlidir. Kamu düzenini
bozan, insan hayatına ve insanın sağlığına tehlike arz eden, mal ve can
güvenliği açısından toplumu etkileyen, derinden zedeleyen olaylarda da elbette
ki Hükûmetimiz veya güvenlik güçlerimiz kendilerine düşen görevi en iyi şekilde
yapmaya çalışmaktadırlar. Bu görevi yaparken, hepinizin bildiği gibi, Polis
Vazife ve Salahiyet Kanunu’nun içerisindeki maddelerde en hafiften başlayarak,
hatta en hafifi de demeyeceğim, belki ikazdan başlayarak görevini sürdürmektedir.

Tabii ki bu noktadan baktığımızda,
özellikle Gezi olaylarına baktığımızda… Ki esasen Cumhuriyet Halk Partisinin
önergesi 2013 yılına dayanan bir önergedir. Belki bugün olsaydı o önergeyi de
vermeyebilirdi çünkü meselenin pek çoğu ortaya çıktı. 
ÖZGÜR ÖZEL (Manisa) – Ya, gündeme
alınmasını talep ediyoruz, bugün olsa niye vermeyelim önergeyi?
OĞUZ KAĞAN KÖKSAL (Devamla) - Şöyle
baktığınız zaman, 326 iş yeri tahrip olmuş, 46 kamu binası yıkılmış, polis
araçları, özel araçlar, toplam 300 civarında hasar var. Yani, ülkede yaklaşık
210 milyarlık bir hasar meydana gelmiş. Bu hasar elbette ki sizin, bizim
cebimizden çıkmaktadır. 
İDRİS BALUKEN (Bingöl) – Cebin batsın!
8 insan yaşamını yitirdi ya, 8 genci öldürdünüz!
OĞUZ KAĞAN KÖKSAL (Devamla) - İsteriz
ki bu hasar olmasın, bu parayı ülkemizin gelişmesi, ülkemizin kalkınması adına
harcayalım ama maalesef, Gezi Parkı olayları, başlangıçta belki de bazılarının
söylediği gibi sadece yeşili korumak veya bu noktada yapılan bir olay olmaktan
çıkmış ve alınan bilgilerde de, hepinizin bildiği gibi, bütün, ne kadar illegal
örgüt ve fraksiyonlar varsa bu işin içinde olduğu da apaçık ortaya çıkmıştır ve
esasen…
HAYDAR AKAR (Kocaeli) – Evet, sizin
devletiniz, yarattığınız devlet! O Taksim’de nasıl molotof attığını görüyorduk.
OĞUZ KAĞAN KÖKSAL (Devamla) - Bizim
yarattığımız devlet şu anda herkesin güvenliğini en iyi şekilde sağlayan
devlettir.
HAYDAR AKAR
(Kocaeli) – Nasıl atıyordu, böyle atıyordu değil mi?
OĞUZ KAĞAN
KÖKSAL (Devamla) – Herkes başını yastığa koyduğunda yarınını huzur içerisinde
geçirsin.
HAYDAR AKAR
(Kocaeli) – Bütün, hani, o penguenleri gösteren yandaş medyanızda naklen yayın
yapıyordu ya, bir onu anlatsana. Anlat, yandaş medyanızı anlat, penguenleri
gösteren yandaş medyanızı anlat.
OĞUZ KAĞAN
KÖKSAL (Devamla) – İşte, zaten sizin karşı çıkmaya çalıştığınız kanunla da biz
daha çok güvenlik, daha çok huzur sağlamak için gayret içerisindeyiz.
HAYDAR AKAR
(Kocaeli) – Nasıl naklen yayına geçtiler bir anda, bir anlatır mısın. 
AHMET DURAN
BULUT (Balıkesir) – Sayın Valim, madem güvenlik var, niye bu yasayı
getiriyorsunuz?
HAYDAR AKAR
(Kocaeli) – Siz bu işin senaryosunu iyi biliyorsunuz.
BAŞKAN – Sayın
milletvekilleri, lütfen…
OĞUZ KAĞAN
KÖKSAL (Devamla) – Değerli arkadaşlarım, elbette ki muhalefet siyaset yapacaktır,
söyleyecektir ama…
HAYDAR AKAR
(Kocaeli) – Siyaset değil, gerçeği söylüyoruz, gerçeği.
ÖZGÜR ÖZEL
(Manisa) – Ne siyaseti ya, cinayet, cinayet!
HAYDAR AKAR
(Kocaeli) – Gerçeği söylüyoruz, her tarafınız böyle, her tarafınız!
OĞUZ KAĞAN
KÖKSAL (Devamla) – …yani ben dört sene bu koltukta oturdum ve hiçbir
konuşmacının sözünü kesmedim.
HAYDAR AKAR
(Kocaeli) – Yazık, yazık!
BAŞKAN – Sayın
Akar…
OĞUZ KAĞAN
KÖKSAL (Devamla) – Hiçbir konuşmacının sözünü kesmedim. 
ÖZGÜR ÖZEL
(Manisa) – Nefesini kestin gençlerin sen, nefesini kestin!
OĞUZ KAĞAN
KÖKSAL (Devamla) – Onun için, dinleyin…
HAYDAR AKAR
(Kocaeli) – Sen niye keseceksin benim sözümü?
BAŞKAN – Sayın
Akar…
HAYDAR AKAR
(Kocaeli) – Ne keseceksin, neyle keseceksin?
ÖZGÜR ÖZEL
(Manisa) – Sözünü kesmedin, nefesini kestin gençlerin.
OĞUZ KAĞAN
KÖKSAL (Devamla) – Ha, dinlemeyebilirsiniz, önemli değil. 
HAYDAR AKAR
(Kocaeli) – Her türlü senaryonun içerisindesiniz be!
ÖZGÜR ÖZEL
(Manisa) – Senin dönemini biliyoruz.
HAYDAR AKAR
(Kocaeli) – Benim sözümü kesecekmiş! Neyle keseceksin benim sözümü? Ben
çocukları mı öldürttüm? Cargill’e ben mi izin verdim?
OĞUZ KAĞAN
KÖKSAL (Devamla) – Değerli arkadaşlarım, emniyet teşkilatı vatandaşımızın huzur
ve güveni için gece gündüz demeden çalışmaktadır.
ÖZGÜR ÖZEL
(Manisa) – Her derin devlette sen varsın, her derin devlette varsın.
HAYDAR AKAR
(Kocaeli) – Bu hesabı vereceksiniz!
OĞUZ KAĞAN
KÖKSAL (Devamla) – Ben inanıyorum ki, Gezi Parkı olaylarında da emniyet kendine
düşeni yapmıştır. Çünkü, emniyet teşkilatı güçlüdür, yanına kimseyi alma
ihtiyacı hissetmez. Ve o söylenen kişilerle ilgili de soruşturmalar yapılmış,
yakalanmış ve adli makamlara teslim edilmiştir, gereği yapılmıştır.
Bu bakımdan,
CHP’nin bu önergesinin aleyhinde olduğumu bildirir, hepinize saygılar sunarım.
OKTAY VURAL
(İzmir) – Serap’ı yakanlara kim talimat verdi?
ÖZGÜR ÖZEL
(Manisa) – Bir tarafa gitme, daha dur, beş dakika var.
OĞUZ KAĞAN
KÖKSAL (Devamla) – Teşekkür ederim. (AK PARTİ sıralarından alkışlar)
ÖZGÜR ÖZEL
(Manisa) – “Sözümü kesme.” diyordun, konuşsana beş dakika, konuş beş dakika.
RECEP ÖZEL
(Isparta) – Sana ne ya!
HAYDAR AKAR
(Kocaeli) – Evet, bana anlatacaktın ya, dön buraya, dön, Cargill’i kürsüden
anlat.
RECEP ÖZEL
(Isparta) – Yahu, sana ne ya, bir şey demedi ki.
LEVENT GÖK (Ankara)
– Sayın Başkan…
BAŞKAN – Buyurun
Sayın Gök.
VIII.-
AÇIKLAMALAR (Devam)
5.- Ankara
Milletvekili Levent Gök’ün, Kırıkkale Milletvekili Oğuz Kağan Köksal’ın CHP
grup önerisi üzerinde yaptığı konuşmasındaki bazı ifadelerine ilişkin
açıklaması
LEVENT GÖK
(Ankara) – Sayın Başkan, sayın hatip konuşurken bu verilen önergenin 2013
tarihli olduğunu ve olayların üzerinden zaman geçtiğini ifade etti. O önergenin
2013 tarihinde verilmesi bugünkü anlamını yitirdiği anlamına gelmez. Tam
tersine, Türkiye’de, daha beş gün önce Ayaş’ta bir basit trafik polisi denetimi
sırasında bir kameraman arkadaşa kelepçe vuruldu ve bu arkadaş arabada kalp
krizi geçirdi, ölümüne neden olundu.
Bu olaylar giderek artıyor. Bu
önergelerle biz iktidara diyoruz ki: Polisinize sahip olun, emniyetinize sahip
olun. İnsanları gereksiz yere öldürüyorsunuz. Daha hâlâ siz öldürmeyi
savunursanız, yani bu konuda bizim söyleyecek fazla lafımız olmaz ama halkımız
size 7 Haziranda öyle bir tokat atar ki herkes dersini alır. 
BAŞKAN – Teşekkür ediyorum. 
X.-
ÖNERİLER (Devam)
A) Siyasi
Parti Grubu Önerileri (Devam)
3.- CHP
Grubunun, Erzincan Milletvekili Muharrem Işık ve 22 milletvekili tarafından,
Gezi Parkı protestolarında vatandaşlara saldıran grubun araştırılarak alınması
gereken önlemlerin belirlenmesi amacıyla 3/10/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 19 Şubat 2015 Perşembe günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN - Cumhuriyet Halk Partisi grup
önerisini oylarınıza sunacağım… 
III.-YOKLAMA
(CHP sıralarından bir grup milletvekili
ayağa kalktı) 
LEVENT GÖK (Ankara) – Yoklama istiyoruz
efendim.
BAŞKAN - Cümlemizi dahi
tamamlattırmayacaksınız Sayın Gök. 
Yoklama talebi var. 
ÖZGÜR ÖZEL (Manisa) – Ayşe Nur
Hanım’dan alıştık da. 
LEVENT GÖK (Ankara) – Ondan sonra,
söyledik de duymadık oluyor. 
BAŞKAN – Lütfen ama yani, lütfen… 
ÖZGÜR ÖZEL (Manisa) – Ondan sonra “İnek
kuyruğunu sallayana kadardı.” diyorsunuz, zıt diye geçiveriyor. Ayşe Nur
Hanım’dan alıştık biz.
HAYDAR AKAR (Kocaeli) – Haydi Başkan,
başla artık. Gelecek arkadaşlar, buradalar zaten. 
BAŞKAN – Gecikme benden değil efendim,
madem istiyorsunuz, Sayın Işık’tan kaynaklanıyor. 
Sayın Gök, Sayın Ören, Sayın Özel,
Sayın Serindağ, Sayın Akar, Sayın Toprak, Sayın Kaleli, Sayın Çelebi, Sayın Öz,
Sayın Balbay, Sayın Susam, Sayın Karaahmetoğlu, Sayın Moroğlu, Sayın Tayan,
Sayın Atıcı, Sayın Aygün, Sayın Ekinci, Sayın Öğüt, Sayın Çetin ve Sayın
Yalçınkaya. 
Üç dakika süre veriyorum. 
(Elektronik cihazla yoklama yapıldı)
BAŞKAN - Sayın milletvekilleri,
toplantı yeter sayısı vardır. 
X.-
ÖNERİLER (Devam)
A) Siyasi
Parti Grubu Önerileri (Devam)
3.- CHP
Grubunun, Erzincan Milletvekili Muharrem Işık ve 22 milletvekili tarafından,
Gezi Parkı protestolarında vatandaşlara saldıran grubun araştırılarak alınması
gereken önlemlerin belirlenmesi amacıyla 3/10/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 19 Şubat 2015 Perşembe günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN - Cumhuriyet Halk Partisi grup
önerisini oylarınıza sunuyorum: Kabul edenler… Kabul etmeyenler… Kabul
edilmemiştir. 
Gündemin “Oylaması Yapılacak İşler”
kısmında yer alan Türkiye Cumhuriyeti Hükûmeti ile Belçika Krallığı Arasında
Diplomatik ve Konsüler Personelin Belirli Yakınlarının Kazanç Getirici Bir İşte
Çalışmalarına Olanak Sağlayan Anlaşmanın Onaylanmasının Uygun Bulunduğuna Dair
Kanun Tasarısı’nın açık oylamasını yapacağız. 
XI.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun
Tasarı ve Teklifleri
1.- Türkiye
Cumhuriyeti Hükümeti ile Belçika Krallığı Arasında Diplomatik ve Konsüler
Personelin Belirli Yakınlarının Kazanç Getirici Bir İşte Çalışmalarına Olanak
Sağlayan Anlaşmanın Onaylanmasının Uygun Bulunduğuna Dair Kanun Tasarısı ile
Dışişleri Komisyonu Raporu (1/341) (S. Sayısı: 281) (x)
BAŞKAN - Daha
önce açık oylamanın elektronik oylama cihazıyla yapılması kabul edilmişti. 
Şimdi, oylama için iki dakika süre
vereceğim.
(Elektronik cihazla oylamaya başlandı)
OKTAY VURAL (İzmir) – Sayın Başkanım,
açık oylamada yeterli çoğunluk mu bulunamamıştı, ondan mı yeniliyorsunuz? Açık
oylama daha önce yeterli çoğunluk olamadığı için mi arada kalmıştı, yoksa
Komisyon mu çekilmişti?
BAŞKAN – Evet, tüm görüşmeler bitiyor,
açık oylamanın elektronik oylama cihazıyla yapılmasına da karar veriliyor ve
toplantı yeter sayısı bulunamadığından…
OKTAY VURAL (İzmir) – Yeter sayı yani…
BAŞKAN - Evet.
(Elektronik cihazla oylamaya devam
edildi) 
BAŞKAN – Sayın milletvekilleri, Türkiye
Cumhuriyeti Hükümeti ile Belçika Krallığı Arasında Diplomatik ve Konsüler
Personelin Belirli Yakınlarının Kazanç Getirici Bir İşte Çalışmalarına Olanak
Sağlayan Anlaşmanın Onaylanmasının Uygun Bulunduğuna Dair Kanun Tasarısı’nın
açık oylama sonucu:




“Kullanılan
  oy sayısı


:


197









Kabul


:


197 



(x)












 Kâtip Üye  Kâtip
Üye
 Muhammet Bilal Macit Muharrem
Işık
 İstanbul Erzincan”
Böylece tasarı
kabul edilmiş ve kanunlaşmıştır.
Sayın
milletvekilleri, birleşime bir saat ara veriyorum.
Kapanma Saati:
19.17
ALTINCI OTURUM
Açılma Saati: 20.19
BAŞKAN: Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Mine LÖK BEYAZ (Diyarbakır)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 58’inci Birleşiminin Altıncı Oturumunu açıyorum.
Gündemin “Kanun Tasarı ve Teklifleri
ile Komisyonlardan Gelen Diğer İşler” kısmına geçiyoruz. 
LEVENT GÖK (Ankara) – Sayın Başkan,
oturumu açıyorsunuz, ama bakın, yine aynı tabloyla başlıyoruz.
ÖZGÜR ÖZEL (Manisa) – Sayın Başkan, 14
kişiyle oturum mu açıyorsunuz?
BAŞKAN – 1’inci sırada yer alan,
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ve Anayasa Komisyonu Raporu’nun görüşmelerine kaldığımız yerden devam
edeceğiz.
2.- Adalet
ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu (2/242, 2/80) (S. Sayısı: 156)
BAŞKAN – Komisyon? Yok.
Ertelenmiştir. 
BAŞKAN – İsterseniz yoklama
yapabiliriz.
LEVENT GÖK (Ankara) – Sayın Başkan,
evet…
BAŞKAN – Sayın Gök, lütfen ama…
2’nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz. 
3.- Devlet
Sırrı Kanunu Tasarısı ve Avrupa Birliği Uyum Komisyonu ile Adalet Komisyonu
Raporları (1/484) (S. Sayısı: 287) 
BAŞKAN – Komisyon? Yok. 
Ertelenmiştir. 
3’üncü sırada yer alan Ceza İnfaz
Kurumları Güvenlik Hizmetleri Kanunu Tasarısı ve Adalet Komisyonu Raporu’nun
görüşmelerine kaldığımız yerden devam edeceğiz.
4.- Ceza
İnfaz Kurumları Güvenlik Hizmetleri Kanunu Tasarısı ve Adalet Komisyonu Raporu
(1/742) (S. Sayısı: 616)
BAŞKAN – Komisyon? Yok.
Ertelenmiştir. 
4’üncü sırada yer alan Askeri Hakimler
Kanunu ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz.
5.- Askeri
Hakimler Kanunu ile Bazı Kanunlarda Değişiklik Yapılmasına Dair Kanun Tasarısı
ve Adalet Komisyonu Raporu (1/1008) (S. Sayısı: 685)
BAŞKAN – Komisyon? Yok.
Ertelenmiştir. 
5’inci sırada yer alan Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu ve Kocaeli Milletvekili Mehmet Hilal Kaplan'ın; 2559
Sayılı Polis Vazife ve Salahiyet Kanununda Değişiklik Yapılmasına İlişkin Kanun
Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkcü'nün; Polis Vazife ve Salahiyet Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporlarının görüşmelerine başlıyoruz. 
6.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684) (x)
BAŞKAN – Komisyon ve Hükûmet yerinde.
Komisyon Raporu 684 sıra sayısıyla
bastırılıp dağıtılmıştır. 
Sayın milletvekilleri, alınan karar
gereğince bu tasarı İç Tüzük’ün 91’inci maddesi kapsamında temel kanun olarak
görüşülecektir. Bu nedenle, tasarı, tümü üzerindeki görüşmeler tamamlanıp
maddelerine geçilmesi kabul edildikten sonra bölümler hâlinde görüşülecek ve
bölümlerde yer alan maddeler ayrı ayrı oylanacaktır.
Tasarının tümü üzerinde…
OKTAY VURAL (İzmir) – Sayın Başkan…
İDRİS BALUKEN (Bingöl) – Sayın Başkan…
HASİP KAPLAN (Şırnak) – Sayın Başkan…
MEHMET AKİF HAMZAÇEBİ (İstanbul) –
Sayın Başkan…
BAŞKAN – Yerinizden, buyurun Sayın
Hamzaçebi.
VIII.-
AÇIKLAMALAR (Devam)
6.-
İstanbul Milletvekili Mehmet Akif Hamzaçebi’nin, 684 sıra sayılı Kanun
Tasarısı’nın Anayasa ve İç Tüzük hükümlerine aykırı olduğuna ve bu nedenle
görüşülmesinin mümkün olmadığına ilişkin açıklaması
MEHMET AKİF HAMZAÇEBİ (İstanbul) –
Teşekkür ederim Sayın Başkan.
Değerli milletvekilleri, şimdi, Sayın
Başkanın görüşülmek üzere Genel Kurula sunmuş olduğu bu tasarının öncelikle
asli komisyon olarak İçişleri Komisyonunda görüşülmüş olması, çok yakından
ilgilendirdiği komisyonlar olan Adalet ve Anayasa Komisyonlarında tali komisyon
olarak dahi görüşülmemiş olmasını ben Anayasa’ya aykırı olarak
değerlendiriyorum. Polis Vazife ve Salahiyet Kanunu denince bu mutlaka İçişleri
Komisyonunda asli komisyon olarak görüşülür diye bir şey yok. Evet, polis,
emniyet teşkilatı İçişleri Bakanlığının bir birimidir. Polis Vazife ve
Salahiyet Kanunu polisin yetki ve görevlerini düzenlemektedir. Ancak, burada
polise verilen yetkiler, emniyet teşkilatına verilen yetkiler bir güvenlik
yetkisinin ötesinde, adli yargının görev alanına giren yetkilerdir. Tutuklama,
gözaltına alma yetkisi, dinleme sürelerinin uzatılmasına ilişkin düzenlemeler,
yine dinlemeye ilişkin konularda Ankara’da belli bir mahkemenin yetkili mahkeme
olarak tayin edilmiş olması, bütün bunlar göz önüne alındığında, gerçekte
tasarının asli komisyon olarak İçişleri Komisyonunda değil, Adalet Komisyonunda
görüşülmesi gerektiği ortaya çıkmaktadır. Dolayısıyla, Meclis Başkanlığının bu
tasarının asli komisyonu olarak İçişleri Komisyonunu belirlemiş olması İç
Tüzük’e aykırıdır. İç Tüzük’ün komisyonların yetkilerini düzenleyen maddesinin
gerekçelerine bakıldığında, bu tasarının asli komisyon olarak Adalet
Komisyonunda görüşülmesi gerektiği ortaya çıkar. 
Varsayalım ki asli komisyon İçişleri
Komisyonudur, Meclis Başkanlığı öyle takdir etmiştir Anayasa’ya aykırı olduğu
hâlde. Adalet ve Anayasa Komisyonlarını çok yakından ilgilendiren düzenlemeleri
içeren bu tasarının tali komisyonlarda görüşülmeden, sadece İçişleri
Komisyonunda görüşülüp o komisyonların görüşleri alınmaksızın Genel Kurula
getirilmiş olması Anayasa’ya aykırıdır Sayın Başkan. Bu nedenle, bu tasarının
görüşülmesi mümkün değildir efendim. Bu konudaki usulünüz İç Tüzük’e aykırıdır.
BAŞKAN – Evet, teşekkür ediyorum.
Sayın Baluken, buyurun, sizi de
dinleyelim efendim.
7.- Bingöl
Milletvekili İdris Baluken’in, 684 sıra sayılı Kanun Tasarısı’nın Anayasa ve İç
Tüzük hükümlerine aykırı olduğuna ve bu nedenle görüşülmesinin mümkün
olmadığına ilişkin açıklaması
İDRİS BALUKEN (Bingöl) – Sayın Başkan,
Genel Kurulun gündemine getirilen bu yasa tasarısının pek çok maddesi
Anayasa’ya aykırılıklar teşkil ediyor. Komisyon gündeminde bu yönlü hassas bir
çalışmanın yapılmadığı ve Meclis Genel Kuruluna getirilirken de bu Anayasa’ya
uygunluk kriterlerinin sağlanmadığı açıkça ortadadır. 
Burada, düzenlemede yer alan 1’inci
madde Anayasa’nın özel hayatın gizliliğini düzenleyen 20’nci maddesine net
olarak aykırıdır.
Yine, 2’nci madde Anayasa’nın kişi
hürriyeti ve güvenliğini düzenleyen 19’uncu ve yine özel hayatın gizliliğini
düzenleyen 20’nci maddesine aykırıdır. 
4’üncü madde Anayasa’nın yaşam hakkını
düzenleyen 17’nci maddesine aykırıdır ve polise orantısız güç kullanma yetkisi
vermektedir. Aynı zamanda, güvenlik güçlerinin ateşli silah kullanmasına
yönelik olarak Birleşmiş Milletlerin Kanun Adamlarının Zor ve Silah
Kullanmalarına Dair Temel İlkeler doğrultusunda sınırlama getiren
düzenlemelerine tamamen aykırı bir düzenlemedir.
Madde 5 haberleşme hürriyetine
aykırıdır. Yine, hâkim kararı olmadan polise dinleme ve kayıt altına alma
yetkisi veren düzenleme, yargının yetkisine müdahale niteliğinde olup
Anayasa’nın yargı yetkisi ve kanuni hâkim ilkesini düzenleyen hükümlerine
aykırıdır. 
Madde 7 ve 8, toplantı ve gösteri
hürriyetine dair getirilen kısıtlama Anayasa’nın 34’üncü maddesine ve bununla
ilgili, Türkiye’yi bağlayan, Avrupa İnsan Hakları Mahkemesi kararlarına
aykırıdır. 
Yine, madde 13 ve 15’te mülki amirler
ile kolluğa verilen gözaltı yetkisi Anayasa’nın 7, 8 ve 9’uncu maddelerine
aykırılık teşkil ediyor çünkü yürütmenin yargının görevine müdahale niteliğindeki
bu düzenlemesi kuvvetler ayrılığı ilkesini de tamamen ortadan kaldırıyor. 
Dolayısıyla, bahsettiğim bu nedenlerden
dolayı bu yasa teklifi Genel Kurulda görüşülemez. Bununla ilgili, Komisyona
iade ve Anayasa’ya uygunluk açısından tekrar bir değerlendirmeye ihtiyaç
vardır. 
Teşekkür ediyorum. 
BAŞKAN – Teşekkür ediyorum Sayın
Baluken. 
Sayın Vural, buyurun. 
8.- İzmir
Milletvekili Oktay Vural’ın, 684 sıra sayılı Kanun Tasarısı’nın Anayasa ve İç
Tüzük hükümlerine aykırı olduğuna ve bu nedenle görüşülmesinin mümkün
olmadığına ilişkin açıklaması
OKTAY VURAL (İzmir) – Sayın Başkan,
teşekkür ederim. 
Gerçekten kamuoyunda bütün sivil
vatandaşların haklarını, mükellefiyetlerini zedeleyecek ama gerçekten devletin
hukuksuz bir şekilde vatandaş üzerinde baskı kurmasını sağlayacak böyle bir
yasa konusunda, Milliyetçi Hareket Partisi olarak bu görüşmelerin hem İç Tüzük
hem Anayasa çerçevesinde sürdürülmesi gerektiğini düşünüyoruz. Bu konudaki
itirazların bu çerçevede ele alınması gerekiyor. 
Şimdi, her şeyden önce böylesine önemli
bir konunun tek bir komisyonda ele alınması yani İçişleri Komisyonu gibi bir
komisyonda ele alınması ama Adalet ve Anayasa Komisyonlarında ele alınmamış
olması büyük bir eksikliktir. Bu eksikliği gidermek için komisyon başkanlarının
bu konuyu gündeme almayacaklarına ilişkin iradesi, bir komisyon iradesi
değildir, komisyon başkanının iradesidir. Oysa bu konuda komisyonun da görüşünü
almaları gerekirdi. Demokrasinin gereği de budur, demokratik hukuk devletinin
gereği de budur. 
O bakımdan, İç Tüzük çerçevesinde
dikkate alındığında, hem esas komisyonun tespiti hem tali komisyonların
çalıştırılmaması… Bütün tali komisyonların aynı anda “Bunu görüşmeyeceğiz.”
diyerek milletvekillerimizin bu tali komisyonlarda Anayasa ve İç Tüzük
çerçevesinde milletin verdiği egemenliği kullanması engellenmiştir. Biz
milletvekillerimizi Adalet Komisyonuna gönderiyoruz, Anayasa Komisyonuna
gönderiyoruz bu konuda gelecek yasa tasarıları konusunda partimizin tutumunu
açıklasın diye. Bu irade doğrudan doğruya milletvekillerinin egemenlik
yetkisini, milletin egemenliğini engelleme amacı taşıyor. Böylesine bir konuda,
gerçekten önemli bir konuda bu görüşün, ortak aklın oluşturulmaması ve bunun da
sadece bir polis devleti anlayışı içerisinde adaleti, Anayasa’yı dikkate almadan
getirilmesi aslında bu kanunun hangi amaçlara hizmet ettiğini gayet açık ve net
bir şekilde ortaya koyuyor. O bakımdan bu komisyon raporu usulüne göre
hazırlanmamıştır. Usulüne göre hazırlanmamış bir raporun görüşülmesi söz konusu
değildir. 
Elbette, bu usulle ilgili zatıalinizin
yapacağı bir değerlendirmeden sonra bu tasarıyla ilgili ayrıca Anayasa yönüyle
de Milliyetçi Hareket Partisi Grubu olarak bir itirazımız olacak. Bu konuyla
ilgili öncelikli olarak, bu konuyu gündeme getiren Cumhuriyet Halk Partisinin
görüşü doğrultusunda yapılacak işlem konusunda öncelikli olarak bir tavrınızın
ortaya konulmasını, bu konuyla ilgili tavır netleştikten sonra da diğer
konularla ilgili görüşlerimizi değerli milletvekillerimizle ve milletimizle
paylaşma imkânı bulacağız.
Teşekkür ediyorum Sayın Başkan.
BAŞKAN – Teşekkür ederim.
MAHMUT TANAL (İstanbul) – Sayın Başkan,
önerge sahibi olarak benim buradan önergemin…
BAŞKAN – Sayın Tanal, önerge verildiği
zaman konuşacaksınız, söz vereceğiz. Bakın, sayın grup başkan vekilleri söz
istediler, lütfen…
MAHMUT TANAL (İstanbul) – Söz
verilecekse, peki.
BAŞKAN – Sırası geldiğinde önerge
sahibi olarak söz verilecek size.
MAHMUT TANAL (İstanbul) – Önerge değil
Sayın Başkan, benim kanun teklifim var, adımı da okuyorsunuz siz. Netice
itibarıyla bu kanun teklifiyle ilgili ne komisyonda, hiçbir yerde tartışılmadı,
burada da yer almış değil, sadece ve sadece burada bize dağıtılmış olan sıra
sayısının içerisine yazılmış o kadar. Yani, bunun, benim kanun teklifimin
tekrar, yeniden komisyona gönderilerek komisyonlarda bunun görüşülmesi lazım.
Benim kanun teklifim
nedir? Kadın erkek fırsat eşitliği açısından… İlk önce diğer komisyonlara da
gönderilmesi lazım. Mevcut olan, şu anda erkeklerin taşıdığı kimlik mavi
kimlik, kadınların taşıdığı pembe kimlik. Buradaki, Nüfus Kanunu’ndaki bu
ayrımcılığın ortadan kaldırılmasına yönelik teklifim. Ama, bakıyoruz, Komisyon
burada benim teklifimi ne kabul etmiş ne reddetmiş, askıda bırakılmış olan bir
işlem.
BAŞKAN – Teşekkür ederiz Sayın Tanal.
MAHMUT TANAL (İstanbul) – Yani, sizden benim istirhamım, bu
olay… Şimdi, baktığımız zaman, mevcut olan uluslararası sözleşmelere,
uluslararası sözleşmelerden bahsederken Avrupa İnsan Hakları Sözleşmesi’ne,
İnsan Hakları Evrensel Bildirgesi’ne, mevcut olan Anayasa’mıza…
BAŞKAN – Sayın Tanal, lütfen… Yani usulümüzde böyle bir
işlem var mı?
MAHMUT TANAL (İstanbul) – Bitiriyorum Sayın Başkan.
Mevcut olan Anayasa’ya ve İç Tüzük’ün 84’üncü maddesine göre
baktığımız zaman, Başkanlık olarak -resen göz önüne alıp- hem uluslararası
sözleşmeye hem Anayasa’ya aykırı olan bir teklifi geri çevirmenizi istirham
ediyorum sizden. 
BAŞKAN – Teşekkür ederim.
Sayın milletvekilleri…
HASİP KAPLAN (Şırnak) – Sayın Başkan, sisteme girmiştim. 
BAŞKAN – Sayın Kaplan, tasarının görüşmesine başladık. Soru
sormak için sisteme girdiğinizi düşünüyorum ben.
HASİP KAPLAN (Şırnak) – Ne sorusu Sayın Başkan?
BAŞKAN – Şimdi, sayın grup başkan vekilleri söz istediler,
konuştular. Gerçekten, İç Tüzük’ün neresinde böyle bir usul varsa bana
söyleyin, ben de size söz vereyim.
HASİP KAPLAN (Şırnak) – Bize söz vermeden bizi paylıyorsunuz
Sayın Başkan, ne konuşacağımızı bilmeden bize fırça çekiyorsunuz.
BAŞKAN – Hayır, size fırça falan çeken yok, karşılıklı
konuşuyoruz.
HASİP KAPLAN (Şırnak) – Milletvekilini susturuyorsunuz.
Kusura bakmayın, milletvekilleri burada yasama faaliyeti yapıyor Sayın Başkan. 
BAŞKAN – Sayın Kaplan, bakın, burada çok yüksek sesle
konuşan sizsiniz.
İDRİS BALUKEN (Bingöl) – İç Tüzük’ün 60’ıncı maddesi açık
Sayın Başkan.
BAŞKAN – Siz bir şey söylediniz, ona cevap veriyorum. Burada
tutanakları getirip… Fırça çekilmiş mi, çekilmemiş mi bu da ortadadır. 
Ben size şunu söyledim, tekrar ediyorum: Sayın Kaplan, tüm
yasaların görüşülmesinde…
HASİP KAPLAN (Şırnak) – Sayın Başkan, milletvekillerinin söz
talep hakkı yok mu?
İDRİS BALUKEN (Bingöl) – İç Tüzük’ün hangi maddesine göre
söz istiyorsunuz diyorsunuz da… İç Tüzük’ün 60’ıncı maddesine göre, pek kısa
bir sözü olduğunu belirten bir milletvekilline Başkan olarak söz
verebilirsiniz.
BAŞKAN – Ama üç grup başkan vekili olarak sizlere söz
verdim.
İDRİS BALUKEN (Bingöl) – Hayır. Grup başkan vekiline söz
verildi diye milletvekiline söz verilmeyecek mi?
BAŞKAN – Bir saniye, bir dinleyin de… Onun cevabını
vereceğim ben. 
HASİP KAPLAN (Şırnak) – Sayın Başkan, öyle bir sınırlama yok
ki.
BAŞKAN – Usul nedir? Yasa görüşülürken önce geneli üzerinde
grup adına söz isteyen sayın milletvekillerine söz verilir.
HASİP
KAPLAN (Şırnak) – Sayın Başkan…
BAŞKAN
- Sisteme girildi, soru sormak isteyen sayın milletvekilleri sorularını
sorarlar, şahsı adına konuşmak isteyenler konuşurlar. Hükûmet konuşacaksa
konuşacak, komisyon konuşacaksa konuşacak.
İDRİS
BALUKEN (Bingöl) – Onlar zaten yapılacak.
BAŞKAN
- Yani, ilk defa bu yasayla gündeme gelmiş bir usul değil ki. 
İDRİS
BALUKEN (Bingöl) – İlk defa da bir milletvekiline söz vermiş olmayacaksınız ki.
Zaten milletvekili ayağa kalkıp söz talebinde bulunduğu zaman… 
BAŞKAN
- Sayın Kaplan, bir dakika söz veriyorum. 
Buyurun.

9.- Şırnak
Milletvekili Hasip Kaplan’ın, 684 sıra sayılı Kanun Tasarısı’nın Anayasa ve İç
Tüzük hükümlerine aykırı olduğuna ve bu nedenle görüşülmesinin mümkün
olmadığına ilişkin açıklaması
HASİP
KAPLAN (Şırnak) – Niye bir dakikayla sınırlıyorsun Sayın Başkan?
BAŞKAN
– Her zaman öyle yapıyoruz.
HASİP
KAPLAN (Şırnak) – Sayın Başkan, ben milletvekili olarak milletin iradesini
temsilen burada konuşuyorum. Türkiye’de rejimi değiştirecek bir torba paket
geliyor bu Genel Kurula ve ben 9 Şubatta 132 tane önerge veren bir
milletvekiliyim, siz bana “bir dakika” deyip beni dinlemeden susturmaya
çalışıyorsunuz.
BAŞKAN
– Sayın Kaplan, burada yirmi dakika grup adına konuşacaksınız efendim,
talebiniz var yirmi dakika.
HASİP
KAPLAN (Şırnak) – Ayrıdır, o grup adına ayrıdır, grup adına ayrıdır,
milletvekili olarak benim konuşma hakkım ayrıdır. 
İç
Tüzük’ün birçok maddesi ihlal edilmiş, Adalet Komisyonundaki tekliflerimiz
birleştirilmemiş, Anayasa Komisyonunda ise -çok işi varmış Sayın Burhan
Kuzu’nun Anayasa Komisyonunda- bu torba tasarı geldiğinden beri bir gün
gündemli bir toplantı olmamış, Anayasa Uzlaşma Komisyonu toplantıları bitmiş,
Anayasa Komisyonunda bir tek toplantı yokken en önemli komisyonlardan geçmemiş
ve buraya gelmiş. Hem İç Tüzük’ün şekil şartlarına hem komisyon çalışmalarına
hem de Anayasa’nın 90’ıncı maddesi başta olmak üzere, arkadaşlarımızın
açıkladığı birçok maddeye aykırı bir torba kanun durumu söz konusudur. Bu torba
kanunun bu şekilde görüşülmesi hukuken mümkün değildir, İç Tüzük açısından
mümkün değildir, Anayasa olarak mümkün değildir. Elbette ki grupların konuşma
hakkı var, grupların yanında her bir milletvekilinin de konuşma hakkı var.
Lütfen, Başkanlık Divanı olarak -AKP rozetini çıkarttınız- tarafsız olmanızı
istiyoruz. Sizler bir hukukçusunuz, bizi susturmaya kalkmayın, birbirimizi
yormayalım Sayın Başkan.
BAŞKAN
– Vallahi, Sayın Kaplan, bu tarzla siz kendinizi yorarsınız, onu söyleyeyim.
HASİP
KAPLAN (Şırnak) – Burada Türkiye'nin kaderini, sistemini, rejimini, geleceğini
tartışıyor bu Meclis. Bu Meclis bugün bunu özgürce tartışamayacaksa, sesi
kısılacaksa, susturulacaksa; kan bulaşmış kürsünüzdeki tokmağınızda, kürsüdeki
tokmakta, bu tempo içinde sürdürülecekse sağlıksız bir yasama yaparsınız,
Türkiye’ye kötülük edersiniz, 77 milyona kötülük edersiniz . (AK PARTİ
sıralarından “Yeter, yeter” sesleri) 
Sayın
Başkan...
(Mikrofon otomatik cihaz tarafından
kapatıldı) 
BAŞKAN – Evet, teşekkür ediyorum Sayın
Kaplan.
HASİP KAPLAN (Şırnak) – Neye teşekkür
ediyorsunuz?
BAŞKAN – Böyle bir usulümüz yok Sayın
Kaplan. Lütfen yani...
FARUK BAL (Konya) – Sayın Başkan...
MUSTAFA SEZGİN TANRIKULU (İstanbul) –
Sayın Başkan...
AHMET AYDIN (Adıyaman) – Sayın
Başkanım...
BAŞKAN – Sayın milletvekilleri...
HAYDAR AKAR (Kocaeli) – Bizim ne
günahımız var Sayın Başkan? 
MAHMUT TANAL (İstanbul) – Söz verirken
açtınız mikrofonu, benimkini açmadınız. Niye milletvekilleri arasında farklı
uygulama yapıyorsunuz? 
HAYDAR AKAR (Kocaeli) – Sayın Başkan,
Sayın Kaplan’a söz verdiniz, ben de istiyorum. Ben milletvekili değil miyim?
MAHMUT TANAL (İstanbul) – Sizin
tutumunuz hakkında söz istiyorum. 
BAŞKAN – O zaman her partiden de bir
sayın milletvekiline söz vereceğim, başka türlü olması mümkün değil. 
Sayın Bal, buyurun. 
ADİL ZOZANİ (Hakkâri) – İç Tüzük’te
böyle bir şey yok, nasıl böyle bir uygulama yapıyorsunuz? Keyfinize göre
uygulama yapamazsınız. (“Teklif sahiplerine söz vereceksiniz Sayın Başkan.”
sesi)
BAŞKAN – Vermem efendim, İç Tüzük’te
yok. 
Sayın Bal, buyurun, sistem açıldı. 
OKTAY VURAL (İzmir) – Efendim, önce
grup başkan vekiline söz verin, sonra da...
BAŞKAN – Sayın Bal, sistem açıldı,
buyurun. 
AHMET AYDIN (Adıyaman) – Bak,
gördüğünüz gibi bize söz vermiyor. 
BAŞKAN – Sayın Kaplan’a verdiğim süre
kadar da size vereceğim. 
Buyurun. 
FARUK BAL (Konya) – Evet, Sayın
Kaplan’a verdiğiniz süre kadar, İç Tüzük’ün 60’ıncı maddesine göre.
BAŞKAN – Tamam, buyurun. 
Her partiden bir sayın milletvekiline
söz vereceğim. 
MAHMUT TANAL (İstanbul) – Sayın Başkan,
benim mikrofonumu açmadınız siz. 
AHMET AYDIN (Adıyaman) – Sayın Başkan,
ben de sabahtan beri söz istiyorum ama bana söz vermiyorsunuz. 
10.- Konya
Milletvekili Faruk Bal’ın, 684 sıra sayılı Kanun Tasarısı’nın Anayasa ve İç
Tüzük hükümlerine aykırı olduğuna ve bu nedenle görüşülmesinin mümkün
olmadığına ilişkin açıklaması
FARUK BAL (Konya) – Sayın Başkan, değerli milletvekilleri; ben Anayasa Komisyon
üyesiyim. Anayasa Komisyon üyesi olarak bu tasarının Anayasa Komisyonuna havale
edildiğinden haberdar değilim. Elbette ki Komisyon Başkanı bir takdirde
bulunabilir ancak bu Komisyon Başkanının takdiridir, Komisyonun iradesi
değildir. Burhan Kuzu’nun lafının üstüne laf konur ve bizim Anayasa’ya
aykırılık konusunda söyleyeceklerimiz var. Türkiye'nin iç güvenliğiyle ilgili
olduğu ifade ediliyor. Evet, doğru, Türkiye'nin bir iç güvenlik sorunu vardır
ve çok ciddidir. Millî hâkimiyeti terör örgütüyle paylaşmış bir Hükûmet olarak,
Türkiye'nin bir bölgesinde terör örgütü mahkeme kuruyor, asker topluyor, vergi
topluyor, asayiş kontrol ediyor, vali atıyor, bayrak indiriyor, okul açıyor ve
bunun yaratmış olduğu iç güvenlik tehdidine karşı Hükûmetin sıkıyönetim ilan
etme, olağanüstü hâl ilan etme ve bunların dışında devletin iç ve dış güvenlik
güçlerini sevk ederek bunları susturma, durdurma ve millî hâkimiyeti ve kamu
düzenini tesis etme hakkı ve yetkisi varken, burada bilyelerle uğraşan bir
kanun tasarısıyla karşı karşıyayız. 
OKTAY VURAL (İzmir) – Yapmayan heyet
var burada. 
FARUK BAL (Konya) – Millî hâkimiyeti
korumak, ülkenin devleti ve milletiyle bölünmez bütünlüğünü savunmak her
cumhuriyet hükûmetinin görevidir. Buna AKP hükûmetleri de görevlidir, buna Bakanlar
Kurulunda oturan Sayın Bakan ve etrafındaki bürokratları da görevlidir.
Türkiye bu hâle getirilmiş bir ülkeyken
bu hâlde sosyal tepkisini ortaya koyarak toplantı ve gösteri yürüyüşlerinde
bulunacak, ifadesini kullanacak, fikir hürriyetini kullanacak insanları sürgün
anlamına gelebilecek şekilde uzaklaştırma, kendisini koruma adı altında
tutuklama veya gözaltına alma gibi, temel hak ve hürriyetleri sınırlandıran ve
olağanüstü hâl şartlarından daha ağır şartlara tabi kılan bir tasarıyla karşı
karşıyayız. 
Diğer taraftan, insanlık tarihi
evrensel değerleri geliştirmiştir. Bu bizim iç hukukumuza ve uluslararası
hukuka da yansımıştır. Buna göre, yargılamayı ancak yargıçlar ve mahkemeler
yapar. Valileri, yargılama sonucunu doğuracak şekilde....
(Mikrofon otomatik cihaz tarafından
kapatıldı) 
BAŞKAN – Evet, teşekkür ederim Sayın
Bal. 
FARUK BAL (Konya) - Bitti, bitti, Sayın
Başkan. 
MAHMUT TANAL (İstanbul) – Sayın Başkan,
biraz önce siz bana söz verdiniz...
FARUK BAL (Konya) – ...soruşturmanın
içine sokmak AKP’nin bir polis devleti yaratması sonucunu doğuracaktır.
Buna külliyen Anayasa’ya aykırı olması nedeniyle karşı olacağız. 
BAŞKAN – Evet, teşekkür ederiz.
MAHMUT TANAL (İstanbul) – Sayın
Başkan...
BAŞKAN – Bir saniye... Sayın Hamzaçebi,
Sayın Tanrıkulu mu konuşacak sizin adınıza?
MEHMET AKİF HAMZAÇEBİ (İstanbul) –
Evet, Sayın Tanrıkulu konuşacak. 
BAŞKAN – Sayın Tanrıkulu, buyurun. 
HAYDAR AKAR (Kocaeli) – Bir anlaşma
yapmadık, ben de istiyorum.
11.-
İstanbul Milletvekili Mustafa Sezgin Tanrıkulu’nun, 684 sıra sayılı Kanun
Tasarısı ile kendi kanun teklifinin birleştirilmesini kabul etmediğine ilişkin
açıklaması (x)
MUSTAFA SEZGİN TANRIKULU (İstanbul) – Sayın Başkan, biraz önce,
Komisyondan gelen teklifte benim de adım geçti. Birden fazla verdiğim kanun
teklifi var; birleştirilmiş, görüşülmüş ve bugün burada görüşülecek. Şimdi,
öncelikle şunu ifade edeyim: Benim için bir zulüm ve zül. O zül ne? Hükûmetin
getirdiği bir tasarıyla benim tekliflerimin görüşülmesi benim açımdan bir zül.
Bunları yarın öbür gün okuyacaklar, ne olduğunu bilmeyecekler ve diyecekler ki:
“Sezgin Tanrıkulu, Cumhuriyet Halk Partisi bu Hükûmetin getirdiği bu otoriter
yasaya ortak olmuş.” Dolayısıyla, ben bir yasa tasarısı hazırlarken, partimiz
bir yasa tasarısı hazırlarken öncelikle insan haklarına, özgürlüklere ve
yurttaşın haklarına özen gösteririz, en azından böyle yaparız. Ama Hükûmetten
gelen bu tasarı ile bizim tekliflerin birleştirilmesini ben kabul etmiyorum,
partimiz kabul etmiyor. Dolayısıyla, ilk önce şu metinden bizim isimlerimizi
çıkarın. Bu Meclisin tarihinde, ben Sezgin Tanrıkulu olarak, CHP’nin Genel
Başkan Yardımcısı olarak ve milletvekili olarak böyle anılmak istemiyorum;
öncelikle bu. Çünkü bizim görüşümüz alınmadı ve böyle bir otoriter yasaya,
böyle bir faşist yasaya ben ismen ortak olmak istemiyorum. 
Şimdi, ben burada sorarım bütün
milletvekillerine, hatta Sayın İçişleri Bakanımıza sorarım, kendisiyle bir
hukukumuz da var: Şimdi hangi yetki sizin sokaktaki şiddeti engellemeye engel,
hangi yetki? Bana söyler misiniz, hangi yasada hangi yetki engel? 
OKTAY VURAL (İzmir) – Demek ki bugüne
kadar izin vermişler.
MUSTAFA SEZGİN TANRIKULU (İstanbul) –
Dolayısıyla, neden bu ihtiyaç var? Bize bir izahat verin ya. Beraber de
çalışmışız; ben Diyarbakır Barosu Başkanlığı yapmışım, Sayın İçişleri Bakanı
Diyarbakır Valiliği yapmış, aynı dönemde çalışmışız. “Elimizdeki şu yetkiler
eksiktir, dolayısıyla, bu yetkiler bize lazımdır.” desin ben de ikna olayım,
evet diyeyim kendisine. 2006 yılında -keşke bunları başka ortamlarda
konuşabilsek- o zaman da yetkiler vardı, o zamandan bu zamana ne değişti? 
Bakın, 6-7-8 Ekim olaylarının nasıl
olacağını aynen İstanbul’da Güngören’de, Bağcılar’da Serap’ın başına gelenler
gibi bir yıl, iki yıl sonra öğreneceğiz; bayrak asma olayında olduğu gibi
öğreneceğiz, kimlerin nasıl provoke ettiğini öğreneceğiz.
Bakın, bu yasa… Bir olayın sonucu kime
yarıyorsa bu yasa da ona yarıyor. O olay da kime yarıyor? Hükûmete yarıyor.
Niye? Çünkü bu yasayı getirmenin gerekçesi oldu. Dolayısıyla, o olayın
müsebbibi de -açık söylüyorum- bu Hükûmettir ve karanlık güçlerdir. O karanlık
güçlerin ve bu Hükûmetin başlattığı olaylardan -açık söylüyorum, bunu inanarak söylüyorum…
(Mikrofon otomatik cihaz tarafından
kapatıldı) 
MUSTAFA SEZGİN TANRIKULU (İstanbul) -
…tutanaklara geçsin diye söylüyorum- böyle bir otoriter yasa…
BAŞKAN – Teşekkür ederim Sayın
Tanrıkulu, konu anlaşılmıştır.
MUSTAFA SEZGİN TANRIKULU (İstanbul) –
Hayır, bir saniye…
…çıkarma sonucuna varamazsınız,
varamazsınız. Anayasa’ya aykırı…
BAŞKAN – Teşekkür ederim.
MUSTAFA SEZGİN TANRIKULU (İstanbul) –
Sayın Başkan, bir saniye…
BAŞKAN – Sayın Tanrıkulu, ama lütfen…
Sayın milletvekilleri, lütfen…
MUSTAFA SEZGİN TANRIKULU (İstanbul) –
Sayın Başkan, bir saniye… Lafımı kesemezsiniz.
BAŞKAN – Zaten konuşuyorsunuz Sayın
Tanrıkulu, lafınızı kesen yok ki.
MUSTAFA SEZGİN TANRIKULU (İstanbul) –
Bakın, bir iki dakika daha konuşacağım.
Bakın, ben şunu söyleyeceğim Sayın
Başkan: Avrupa İnsan Hakları Mahkemesine Türkiye’den 3’üncü başvuru yapan
avukatım, binlerce kez Türkiye’yi Avrupa İnsan Hakları Mahkemesinde mahkûm
ettirmiş bir avukatım. Neden? İfade özgürlüğünden, yaşam hakkından, toplantı ve
gösteri yürüyüşü hakkından mahkûm ettirmişim.
AHMET AYDIN (Adıyaman) – İşte eski
Türkiye’de vardı o.
MUSTAFA SEZGİN TANRIKULU (İstanbul) –
Bununla bir kez daha mahkûm olacak Türkiye. Buna hakkınız var mı?
BAŞKAN – Evet, Sayın Tanrıkulu, bütün
bunlar görüşülecek, konuşulacak.
Teşekkür ediyorum.
MAHMUT TANAL (İstanbul) – Sayın Başkan…
BAŞKAN – Sayın Tanal, lütfen ama…
Başlangıçta konuştunuz, Komisyon Başkanına söz vereceğim. (CHP sıralarından
gürültüler)
MAHMUT TANAL (İstanbul) – Benim
talebimi dinler misiniz Sayın Başkan? Sayın Başkan, talebi dinler misiniz? 
BAŞKAN – Sayın Hamzaçebi, bu doğru
değil ki ama konuştuk.
MAHMUT TANAL (İstanbul) – Bakın, Sayın
Başkan, ortamı germeyin, sizden istirham ediyorum.
BAŞKAN – Sayın Hamzaçebi, her siyasi
partiden bir sayın milletvekiline söz vereceğimizi söyledik, kabul ettiniz,
buna göre birer sayın milletvekiline söz verdim.
MAHMUT TANAL (İstanbul) – Bir talebim
var, o talebi bir dinler misiniz?
BAŞKAN – Ama doğru değil ki.
MAHMUT TANAL (İstanbul) – Bakın, Sayın
Başkan…
BAŞKAN – Sayın Tanal, lütfen, rica
ediyorum…
PERVİN BULDAN (Iğdır) – Teklif
sahibidir Sayın Başkan.
12.-
İstanbul Milletvekili Mahmut Tanal’ın, 684 sıra sayılı Kanun Tasarısı ile
birleştirilen kanun teklifini geri çekmek istediğine ilişkin açıklaması
MAHMUT TANAL (İstanbul) – Sayın Başkan,
ben sizden rica ediyorum...
Bugüne kadar İç Tüzük’e ve Parlamento
hukukuna saygı göstererek sizlerden izin talebinde bulundum ve bulunmaya da
çalışıyorum. Sizden istirhamım, karşılıklı polemiğe de girmek istemiyorum.
Şimdi, bu mevcut olan, bize dağıtılan sıra sayısı 684’te benim adımı okudunuz.
Benim kanun teklifim var mı? Var. Sayfa kaçta? 27’de. Bu, bugüne kadar
Komisyonda görüşülmedi, görüşülmediği için ve mevcut olan kadın erkek
arasındaki nüfus kimliği yani biri pembe, biri mavi, bu eşitsizlik devam
edeceği için ben bu
kanun teklifimi geri çekiyorum ve geri çektiğim için, lütfen sizden istirhamım,
bu talebimi Genel Kurula… Daha doğrusu geri çektiğim için oylamaya tabi
değildir, resen olan bir işlemdir. Bunu geri çektirttikten sonra bu hâliyle
yine sıra sayısını Komisyona göndererek bunun yeniden tanzim edilerek bize
dağıtılmasını istirham ediyorum. Aksi takdirde yapılacak olan bir çalışma
kanuni bir sakatlık olur, Parlamentodaki çalışmalarda bir sakatlık olur. Bu
sakatlığa… İstirham ediyorum, Parlamentonun boş, fuzuli işlerle uğraşmaması
lazım. Çünkü bu, Parlamento hukukunun emredici olan hükümlerindendir. 
Teşekkür ederim.
BAŞKAN – Evet, teşekkür ediyorum. 
Sayın Tanal, sizin talebiniz bir defa Genel Kurulun kararına
bağlı. Genel Kurulun kararını alırız efendim. 
Şimdi Sayın Komisyon Başkanı, buyurun…
AHMET AYDIN (Adıyaman) – Sayın Başkanım… Sayın Başkanım…
OKTAY ÖZTÜRK (Erzurum) – Sayın Başkan, konuşmaya başlayarak
mı söz isteyeceğiz? Adalet Komisyonu üyesi olarak…
CELAL ADAN (İstanbul) – Sayın Başkan, önemli bir konuyu
açıklayacak arkadaşımız.
AHMET AYDIN (Adıyaman) – Sayın Başkanım, biraz da bu gruba
baksanıza Allah aşkına ya!
BAŞKAN – Şimdi, sayın milletvekilleri, Komisyon üyelerine
burada henüz esası üzerindeki görüşmelere başlamadan …
CELAL ADAN (İstanbul) – Çok önemli bir konuyu açıklayacak.
OKTAY ÖZTÜRK (Erzurum) – Yani herkes konuşmaya başlayınca
söz hakkı mı alır?
BAŞKAN – … herkese söz vereceğimize dair bir uygulamayı
gösterin de gerçekten yapalım yani. 
HAYDAR AKAR (Kocaeli) – 60’a göre çok kısa bir söz istedim
Sayın Başkan, önemli.
BAŞKAN – Lütfen ama sayın milletvekilleri…
AHMET AYDIN (Adıyaman) – Sayın Başkan, AK PARTİ Grubunu da
görseniz ya.
RECEP ÖZEL (Isparta) – Sayın Başkan, grup başkan vekiline
verecek misiniz?
BAŞKAN – Hayır, grup başkan vekili olarak veririz efendim. 
AHMET AYDIN (Adıyaman) – Tamam.
CELAL ADAN (İstanbul) – Başkan, önemli bir konuyu
açıklayacaktık.
BAŞKAN – Sayın Aydın, buyurun.
CELAL ADAN (İstanbul) – Sayın Başkan… Sayın Başkan, önemli
bir konuyu söyleyecektik.
13.-
Adıyaman Milletvekili Ahmet Aydın’ın, 684 sıra sayılı Kanun Tasarısı’nın
Anayasa ve İç Tüzük hükümlerine aykırı olmadığına ilişkin açıklaması
AHMET AYDIN (Adıyaman) – Teşekkür ediyorum Sayın Başkanım.
Öncelikle şunu ifade edeyim ki bu paket bir özgürlüklerin
korunması paketidir. [AK PARTİ sıralarından alkışlar; HPD sıralarından “Bravo!”
sesleri, alkışlar(!)] Bunun altını özellikle çizmek istiyorum. 
İDRİS BALUKEN (Bingöl) – Ayıp, ayıp! Ayıp Ahmet, ayıp! Bak,
Adıyaman’a giremeyeceksin!
NAZMİ GÜR (Van) – Faşist yasa, faşist!
ADİL ZOZANİ (Hakkâri) – Ayıp, ayıp! Sana helal olsun.
Alkışlar, helal olsun sana!
AHMET AYDIN (Adıyaman) – Sokakların kan gölüne dönüştüğü,
şiddetin olduğu bir ortamda, dükkânların yakılıp yıkıldığı bir ortamda hiç
kimse özgür değildir. Dolayısıyla vatandaşın can ve mal emniyeti için bu kanun
gerekiyor. (HDP sıralarından sıra kapaklarına vurmalar, gürültüler) 
Şu yaptığınız da hiç yakışır değil. Bakın, grup başkan
vekili konuşuyor Pervin Hanım… (HDP sıralarından gürültüler) Bir grup başkan
vekili konuşuyor, yaptığınız hiç şık değil.
ADİL ZOZANİ (Hakkâri) – Başkası konuşunca hemen…
AHMET AYDIN (Adıyaman) – İşte demokratik siyaseti görüyoruz.

ADİL ZOZANİ (Hakkâri) – Diyarbakırlı milletvekillerini
yanına çağır, birlikte alkışlayın! Yuh sana!
AHMET AYDIN (Adıyaman) – Demokratik siyaseti görüyoruz,
meşru siyaseti görüyoruz. Böyle olmamalı. Bakın, arkadaşlar, biraz dinlemeye
tahammüllü olun, lütfen. Biraz da dinlemeye tahammül… Bakın, kaç gündür sizleri
dinliyoruz. Her hakaretinize, her yaptığınıza mümkün mertebe cevap bile vermeden saygı
içerisinde dinlemeye çalışıyoruz. Lütfen arkadaşlar…
İDRİS BALUKEN (Bingöl) –
Dinleyeceksiniz tabii…
NAZMİ GÜR (Van) – Bu açık bir faşizm
yasasıdır.
AHMET AYDIN (Adıyaman) – Teknik olarak
birtakım hususlar ifade edeceğim çünkü çok haksız, çok mesnetsiz ifadeler
kullanıldı. 
Bakın, arkadaşlar, Meclisin çalışma
usulleri bellidir. Anayasa’mız ve İç Tüzük ortadadır. İç Tüzük’ün 23’üncü
maddesinde komisyonlara havalenin nasıl yapılacağı bellidir ve Başkanlığın
takdirindedir. Başkanlık bu manada İçişleri Komisyonunu asli komisyon olarak
görmüştür. Kaldı ki tali komisyon olarak da Adalet, Anayasa ve AB Uyum
Komisyonlarına gönderilmiş, Adalet ve Anayasa Komisyonları görüş
bildirmeyeceğini ifade ettiğinden esas komisyonun raporunu etkileyemeyecek
düzeyde bir karar vermiştir.
ALİ ÖZGÜNDÜZ (İstanbul) – Anayasa
Komisyonunda görüşülmedi. Başkan kendi başına yazı yazdı. Yapamaz bunu. Anayasa
Komisyonunda görüşme yok. 
AHMET AYDIN (Adıyaman) – Çünkü İç
Tüzük’ün 23’üncü maddesinin son fıkrası “Tali komisyonlarca süresi içinde görüş
bildirilmemesi; esas komisyonun raporunu hazırlamasına engel değildir.” diyor;
bu, bir.
İkincisi: CHP muhalefet şerhinde asli
komisyon olarak “Anayasa Komisyonu olması.” diyordu ama şu anda görüyorum ki
asli komisyon olarak “Adalet Komisyonu” diyorsunuz. Bir defa yazdığınız
muhalefet şerhiyle çelişiyorsunuz; bu, ikincisi.
MEHMET AKİF HAMZAÇEBİ (İstanbul) – Sen
beni dinlememişsin Ahmet. Dinlememişsin, anlamamışsın. 
AHMET AYDIN (Adıyaman) – Değerli
arkadaşlar, üçüncüsü: Anayasa’ya uygunluğun incelenmesi her komisyon tarafından
bağımsız olarak yapılır. Dolayısıyla komisyonların altlık üstlük ilişkisi
yoktur.
OKTAY VURAL (İzmir) – Uzmanlık var,
uzmanlık…
AHMET AYDIN (Adıyaman) – Anayasa
Komisyonu da, İçişleri Komisyonu da, AB Uyum Komisyonu da her hâlükârda
Anayasa’ya aykırılık incelemesini yapar, yapmak da durumundadır. İçişleri
Komisyonun da esas komisyon olarak incelenmiş, Anayasa’ya aykırılık iddiaları
dile getirilmiş ve bunlar reddedilmiş. 
İç Tüzük’ün 38’inci maddesi buna cevaz
veriyor. “Komisyonlar, kendilerine havale edilen tasarı veya tekliflerin ilk
önce Anayasanın metin ve ruhuna aykırı olup olmadığını tetkik etmekle
yükümlüdürler.” Her komisyon bunu yapmakla yükümlüdür. İçişleri Komisyonu da
bunu yapmıştır, gereğini de yapmıştır. AB Komisyonunda da tali komisyon olarak
görüşülmüş ve yine gereği yapılmıştır. 
Aynı şekilde…
(Mikrofon otomatik cihazla kapatıldı)
AHMET AYDIN (Adıyaman) – Sayın
Başkanım, bitiriyorum. 
Son olarak… 
BAŞKAN – Bir saniye…
ADİL ZOZANİ (Hakkâri) – Diğerlerini
açmadınız bunu niye açıyorsunuz?
HAYDAR AKAR (Kocaeli) – Paketin adı
neydi?
AHMET AYDIN (Adıyaman) – Özgürlüklerin
korunması paketidir.
BAŞKAN – Sayın Aydın, buyurun.
AHMET AYDIN (Adıyaman) – Genel Kurul
görüşmeleri sırasında bir konunun Anayasa’ya aykırılık iddiası nasıl incelenir,
İç Tüzük’ümüz yine hükme bağlamış. İç Tüzük’ün 84’üncü maddesi “Bir kanun
tasarı veya teklifinin Genel Kuruldaki görüşülmesi sırasında tasarı veya
teklifin belli bir maddesinin Anayasaya aykırı olduğu gerekçesiyle reddini
isteyen önergeler, diğer önergelerden önce oylanır.” Yani gündeme geçtikten
sonra, maddelere geçtikten sonra hangi maddelerin Anayasa’ya aykırı olduğunu
iddia ediyorlarsa Anayasa’ya aykırılık önergeleri verilebilir ve bu önergeler
burada karara bağlanır. 
Dolayısıyla, şu anda Anayasa’ya
aykırılık iddiaları tamamen yersiz iddialar. Zaten Meclis Başkanlık Divanının
da bunu dikkate alarak onu geri çekmek gibi bir yetkisi, yükümlülüğü de yoktur.
Olay bundan ibarettir. 
Teşekkür ediyorum.
BAŞKAN – Teşekkür ediyorum.
MEHMET AKİF HAMZAÇEBİ (İstanbul) –
Sayın Başkan…
ALİ ÖZGÜNDÜZ (İstanbul) – Sayın Başkan…
OKTAY ÖZTÜRK (Erzurum) – Sayın Başkan…
BAŞKAN – Sayın Öztürk, buyurun.
14.-
Erzurum Milletvekili Oktay Öztürk’ün, 684 sıra sayılı Kanun Tasarısı’nın Adalet
Komisyonunda da görüşülmesi gerektiğine ilişkin açıklaması
OKTAY ÖZTÜRK (Erzurum) – Sayın Başkan,
böylesine önemli bir tasarı -Adalet Komisyonu üyesiyiz- Komisyona geliyor ama
bizim haberimiz yok. Böylesine kazanılmış birçok hakkın geriye döndürüldüğü bir
tasarı ama biz tartışmaktan bile yoksunuz. Elbette ki merak ediyoruz, neyin
eksikliğini hissettiniz de bu tasarıyı getirdiniz? Diyarbakır’da garnizondaki
bayrak aşağı indiği vakit bunu karşılayacak bir kanun yoktu da mı bunu
getiriyorsunuz? Sokaklar anarşistler tarafından, teröristler tarafından işgal
edildiği vakit bunu engelleyecek bir kanun olmadığı için mi getiriyorsunuz
bunu? Bunları yüzlerce saymamız mümkün. Hatta ve hatta özgürlükten
bahsediyorsun, daha buraya bir kılıç mesafesi kadar, onu aşacak kadar
yaklaşacak özgürlüğün bile yok. 
RECEP ÖZEL (Isparta) – Nasıl yok ya?
OKTAY ÖZTÜRK (Erzurum) – Hangi
özgürlükten bahsediyorsun? Büyüttüğünüz, beslediğiniz, elinize tutuşturduğu yol
haritasını şimdi burada kanuni teminat altına almaya çalışıyorsunuz, ondan
sonra da özgürlükten bahsediyorsunuz. Biz, bu devletin topraklarının tehlike
içerisinde olduğunu düşünüyoruz, bu milletin birliğinin, dirliğinin tehlike
içerisinde olduğunu düşünüyoruz. Dolayısıyla, bunu tehlikeye sokacak bir
tasarıyı da, Adalet Komisyonunda da olsa tartışmak hakkımızdır. 
UĞUR AYDEMİR (Manisa) – İşte destek
bekliyoruz, destek. Gelin, destek verin o zaman.
OKTAY ÖZTÜRK (Erzurum) – Bizim
hürriyetimiz yok mu, bizim özgürlüğümüz yok mu bunu elimizden alıyorsunuz?
Sadece ve sadece parmaklarınızın gücüne güvenerek vicdanlarınızı hapsetmiş
vaziyettesiniz.
UĞUR AYDEMİR (Manisa) – Katkı sağlayın
o zaman, katkı; engellemeyin.
OKTAY ÖZTÜRK (Erzurum) – Ondan sonra da
özgürlükten bahsedeceksiniz. Geçeceksin kardeşim!
Anarşistler, teröristler… Elbette ki
biz terörizme karşıyız, teröristlere de karşıyız, sonuna kadar da karşıyız. 
UĞUR AYDEMİR (Manisa) – Tamam işte,
destek verin; tamam, çok güzel.
GÖKCEN ÖZDOĞAN ENÇ (Antalya) – Biz de,
biz de.
RECEP ÖZEL (Isparta) – Destek verin o
zaman.
OKTAY ÖZTÜRK (Erzurum) – Bu milletin
bölünmesine atılacak adımlara da karşıyız ama burada bunları engelleyecek
kanunlar olmadığı için mi bunu getiriyorsunuz?
RECEP ÖZEL (Isparta) – Ya, onlar da
aynı şeyi söylüyor, siz de ya!
OKTAY ÖZTÜRK (Erzurum) – Bunun adı
altında bir sürü hürriyeti de yok ediyorsunuz. Kendinize yönelebilecek olan
tehlikeleri ortadan kaldırmaya kalkışıyorsunuz ve biz bu kanunu tartışamıyoruz.
Böyle bir saçmalık olur mu? Böyle bir düzen olur mu? 
BAŞKAN – Evet, teşekkür ediyorum Sayın
Öztürk.
Sayın Hamzaçebi, buyurun.
MEHMET AKİF HAMZAÇEBİ (İstanbul) –
Teşekkür ederim Sayın Başkan.
Ben bu tasarının komisyonlara
havalesiyle ilgili bir değerlendirme yaptım. Sayın Ahmet Aydın benim
değerlendirmemi çok farklı bir şekilde aldı, söylemediğim şeyleri ben
söylemişim gibi bir değerlendirme yaptı, komisyonlara havale nedeniyle. O
nedenle, bana sataşmada bulunmuştur, 69’uncu maddeye göre söz istiyorum
efendim.
BAŞKAN – Buyurun Sayın Hamzaçebi, iki
dakika söz veriyorum sataşma nedeniyle. (CHP sıralarından alkışlar) 
MAHİR ÜNAL (Kahramanmaraş) –
Tutanaklara bakalım efendim, tutanaklarda açık ve net var. 
VI.-
SATAŞMALARA İLİŞKİN KONUŞMALAR (Devam)
14.-
İstanbul Milletvekili Mehmet Akif Hamzaçebi’nin, Adıyaman Milletvekili Ahmet
Aydın’ın yaptığı açıklaması sırasında şahsına sataşması nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; şimdi bu tasarı asli komisyon olarak
İçişleri Komisyonuna havale edilmiştir. Bir kere, tasarının asli komisyonu
olarak İçişleri Komisyonunun belirlenmesi İç Tüzük’e aykırıdır.
AHMET AYDIN (Adıyaman) – Neresine
aykırı? İç Tüzük’ün neresine aykırı?
MEHMET AKİF HAMZAÇEBİ (Devamla) – Yani
bir iş polisle ilgiliyse bunun görüşülme yeri İçişleri Komisyonudur diye bir
şey yok. Eğer polise, kolluk kuvvetlerine, Emniyet teşkilatına, valiye siz adli
görev veriyor iseniz bunun yeri Adalet Komisyonudur; ben bunu söyledim.
AHMET AYDIN (Adıyaman) – Ama muhalefet
şerhinde de Anayasa Komisyonu diyorsunuz, ben de aynısını söyledim.
MEHMET AKİF HAMZAÇEBİ (Devamla) –
Adalet Komisyonu asli komisyon olmalıdır burada. 
AHMET AYDIN (Adıyaman) – Ben de öyle
söyledim.
MEHMET AKİF HAMZAÇEBİ (Devamla) – Siz
Adalet Komisyonunu tali komisyon yaptınız ve Adalet Komisyonunda da tali
komisyon olarak bunu görüştürmediniz. Benim söylediğim budur.
MEHMET ŞÜKRÜ ERDİNÇ (Adana) – Hangi
komisyon; Adalet mi, Anayasa mı?
MEHMET AKİF HAMZAÇEBİ (Devamla) – Dün
burada söylediğim bir cümle vardı, onu tekrar edeceğim. Fransız Devrimi’nin çok
ünlü bir lafı vardı: “Biz tiranlığa karşı özgürlüğün despotluğunu kurduk.” Siz
şimdi özgürlüğe karşı tiranlığın despotluğunu kuruyorsunuz. (CHP sıralarından
alkışlar) 
Ahmet Davutoğlu despotluk rolüne
soyunmuş durumda. Biz “despot” kelimesiyle Sayın Davutoğlu’nu yan yana
getirmeyi istemezdik ama üç haftadır “Bu tasarı mutlaka yasalaşacak.” diyerek
molotofkokteylinin, bonzainin arkasına saklanarak antidemokratik, özgürlükleri
boğacak bir yasayı buradan geçirmek istiyor. Bu yasa buradan geçerse bundan
sonra Sayın Davutoğlu’nun adı “despot Davutoğlu” olacaktır. 
Hepinize saygılar sunuyorum. (CHP
sıralarından alkışlar) 
BAŞKAN – Evet, teşekkür ediyorum. 
AHMET AYDIN (Adıyaman) – Efendim Grup
Başkanımıza sataşmıştır, Sayın Grup Başkanımızla ilgili “despot” ifadesini
kullanmıştır. 
Sataşmadan söz istiyorum. 
BAŞKAN – Buyurun Sayın Aydın, sataşma
nedeniyle iki dakika söz veriyorum. (AK PARTİ sıralarından alkışlar) 
15.-
Adıyaman Milletvekili Ahmet Aydın’ın, İstanbul Milletvekili Mehmet Akif
Hamzaçebi’nin sataşma nedeniyle yaptığı konuşması sırasında AK PARTİ Grup
Başkanına sataşması nedeniyle konuşması
AHMET AYDIN (Adıyaman) – Çok teşekkür
ediyorum.
Değerli arkadaşlar, eğer bu ülkede
faşizmden, despotizmden bahsedilecekse siz tutun, geçmişinize bakın. Bu ülke,
bu millet faşizmi, despotizmi CHP’nin tek parti zihniyetinden öğrendi; bu, bir.
(AK PARTİ sıralarından alkışlar, CHP sıralarından gürültüler)
HAYDAR AKAR (Kocaeli) – Bizim
geçmişimizde senin deden var, deden! 
AHMET AYDIN (Devamla) – İkincisi: Bu,
bu paketle ilgili CHP’nin muhalefet şerhi. Bakın, siz bu muhalefet şerhini
okumamışsınız. Burada “Esas komisyon Adalet Komisyonu olmalı.” diyorsunuz ama
sizin muhalefet şerhinizde, okuyorum…
İDRİS ŞAHİN (Çankırı) – Bizzat kendiniz
yazmışsınız. 
AHMET AYDIN (Devamla) – “Tasarı,
Anayasa’ya ve hukukun temel ilkelerine aykırı hükümler içermektedir. Bu
gerekçeyle Anayasa Komisyonuna gönderilmesi gerektiğine ilişkin önerimiz bütün
uyarılarımıza rağmen kabul edilmemiştir.”
MEHMET AKİF HAMZAÇEBİ (İstanbul) –
Tamam. 
LEVENT GÖK (Ankara) – Tamam.
HAYDAR AKAR (Kocaeli) – Ne var bunda?
AHMET AYDIN (Devamla) – Muhalefet
şerhinde “Anayasa Komisyonu” diyorsunuz, burada “Adalet Komisyonu” diyorsunuz. 
LEVENT GÖK (Ankara) – O ayrı bir iş.
AHMET AYDIN (Devamla) – Ben az önce
bunu söyledim ve bu söylediğim de tamamen doğru bir şeydi. Kendi muhalefet
şerhinizi okuyun önce; bu, ikincisi. (CHP sıralarından gürültüler)
Üçüncüsü: Şu paketi açın, bir okuyun,
madde madde okuyun. Bu pakette genelgeçer ifadelerle yok “Polis devleti
oluyoruz, despotizm oluyoruz.” Bunların tamamı külliyen yalandır, yanlıştır. 
ÖZCAN YENİÇERİ (Ankara) – Nereden
biliyorsun sen?
AHMET AYDIN (Devamla) – Bu paketin
hangi maddesi nereye aykırıdır? “Gözaltı” diyorsunuz… 
ÖZCAN YENİÇERİ (Ankara) – Nasıl geldi
faşizm?
MUSTAFA SEZGİN TANRIKULU (İstanbul) –
Yahu, ayıp! Peki, yok mu şimdi ya? Ya, doğru konuş, doğru konuş. 
AHMET AYDIN (Devamla) – …Avrupa’daki en
düşük gözaltı süresini getiriyoruz, “arama” diyorsunuz… 
MUSTAFA SEZGİN TANRIKULU (İstanbul) –
Ya, Ahmet, doğru konuş Allah’ını seversen. Ayıp ya, doğru konuş! Hangi yetki
yok?
AHMET AYDIN (Devamla) – Değerli
arkadaşlar, aramayı belli kurallara bağlayan bir şey. Eğer bu paket çıkmış
olsaydı… 
MUSTAFA SEZGİN TANRIKULU (İstanbul) –
Hangi yetki yok, söyler misin?
AHMET AYDIN (Devamla) – …bu paket
olsaydı belki Bingöl’de o şehit polisler olmayacaktı, belki Kobani’de 50’ye
yakın insanımızı kaybetmemiş olacaktık…
İDRİS BALUKEN (Bingöl) – Ya, Kobani’de
senin polisin öldürdü, Kobani’de senin polisin, korucun öldürdü, utan!
MUSTAFA SEZGİN TANRIKULU (İstanbul) –
Şu anda hangi yetki yok, söyler misin?
AHMET AYDIN (Devamla) – …belki Gezi’de
bu kadar sıkıntı olmayacaktı, el insaf be!
MUSTAFA SEZGİN TANRIKULU (İstanbul) –
Ya, doğru konuş, doğru!
AHMET AYDIN (Devamla) – Bir ülkede,
sokakların kan gölüne döndüğü bir ülkede, cadde, sokakların molotoflarla
yakıldığı…
MUSTAFA SEZGİN TANRIKULU (İstanbul) –
Şu anda AKP’de hangi yetki yok, söyler misin?
AHMET AYDIN (Devamla) – …esnafın mal
kaybına uğradığı, vatandaşın can kaybına uğradığı bir ülkede hiç kimse ama hiç
kimse özgür değildir. Dolayısıyla, herkesin özgürlüğü için…
İDRİS BALUKEN (Bingöl) – IŞİD’le
arkadaşlık yapıp, sonra gelip “Kobani” diyorsun.
MUSTAFA SEZGİN TANRIKULU (İstanbul) –
Hangi özgürlük ya, hangi özgürlük!
AHMET AYDIN (Devamla) – …devletin asli
görevi olan, vatandaşının can ve mal emniyeti için…
MUSTAFA SEZGİN TANRIKULU (İstanbul) –
Niye on iki yıl önce getirmediniz bunu?
İDRİS BALUKEN (Bingöl) – IŞİD gibi
kaçacak delik arayacaksın sen de.
AHMET AYDIN (Devamla) – …tam da bunun
için, tam da senin hakkının korunması için bu paket şarttır. (AK PARTİ
sıralarından alkışlar)
MEHMET AKİF HAMZAÇEBİ (İstanbul) –
Sayın Başkan, efendim, Sayın Aydın konuşmasında Cumhuriyet Halk Partisini
despotizmle, faşizmle suçlamıştır. Bu tamamen gerçeğe aykırıdır. 69’uncu
maddeye göre söz istiyorum.
BAŞKAN – Buyurun Sayın Hamzaçebi.
İki dakika sataşma nedeniyle söz
veriyorum.
16.-
İstanbul Milletvekili Mehmet Akif Hamzaçebi’nin, Adıyaman Milletvekili Ahmet
Aydın’ın sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; bizim toplumsal hayatımızın, bireysel
hayatımızın her alanını düzenlemeye meraklı bir Başbakan vardı. O Başbakanlık
koltuğundan ayrıldı, saraya gitti. Kim ne kadar çocuk yapacak, kim kafede
otururken nasıl davranacak, Başbakan geçerken nasıl davranacak, kimin hakkında
hangi yasa dışı komplolar kurulacak…
RECEP ÖZEL (Isparta) – Onu siz
yapıyorsunuz şimdi.
MEHMET AKİF HAMZAÇEBİ (Devamla) – …kime
belden aşağı vurulacak, devletin istihbarat örgütünde hangi yasa dışı oluşumlar
kurulacak…
ZÜLFÜ DEMİRBAĞ (Elâzığ) – Fuat Avni’ye
sor.
MEHMET AKİF HAMZAÇEBİ (Devamla) – Bu
yasa dışı oluşumlar hâlen devam ediyor. İkisi stratejik analiz biriminden,
ikisi istihbarata karşı koyma biriminden yasa dışı senaryolar üretilecek, bir
bakan kanalıyla saraya gidilecek, servis edilecek, algı operasyonu yapılacak;
faşizm budur işte, faşizm budur. (CHP sıralarından alkışlar) 
Siz bir diktatör yaratmak istiyorsunuz,
bir diktatörün isteklerini burada yasaya dönüştürmek istiyorsunuz. Ama
unutmayın, bunun altında sizler kalacaksınız. Yarın özgürlük adına sizleri yine
bizler savunacağız.
MEHMET METİNER (Adıyaman) – Aman
savunmayın!
MEHMET AKİF HAMZAÇEBİ (Devamla) –
Özgürlük için sizleri bizler savunacağız. 
AHMET AYDIN (Adıyaman) – Biz sizin
özgürlüğünüz için bu paketi oyluyoruz, sizin özgürlüğünüz için.
MEHMET AKİF HAMZAÇEBİ (Devamla) – Bu
yasa dışı operasyonlara, bu yasa dışı oluşumlara izin verenler, alet olanlar
bilsinler ki bunun hesabını vereceklerdir, bunu da sizlerin bilgisine
sunuyorum.
Hepinize saygılar sunuyorum. (CHP
sıralarından alkışlar)
BAŞKAN – Teşekkür ediyorum.
ALİ ÖZGÜNDÜZ (İstanbul) – Sayın Başkan…
BAŞKAN - Bağımsızlar adına Sayın Günay,
buyurun.
ALİ ÖZGÜNDÜZ (İstanbul) – Sayın Başkan,
bir saniye.
BAŞKAN – Lütfen sayın milletvekilleri,
partiler adına verdim.
ALİ SERİNDAĞ (Gaziantep) – Sayın
Başkan, ben…
BAŞKAN – Bir saniye, Sayın Günay’a söz
verdim efendim.
VIII.-
AÇIKLAMALAR (Devam)
15.- İzmir Milletvekili Ertuğrul Günay’ın, 684 sıra
sayılı Kanun Tasarısı’nın Anayasa Komisyonu ile Adalet Komisyonunda yeniden
mütalaa edilmesi gerektiğine ilişkin açıklaması
ERTUĞRUL GÜNAY (İzmir) – Sayın
Başkanım, çok teşekkür ederim.
İktidar ve muhalefet gruplarından
arkadaşlarımızı ben de dikkatle dinliyorum, çok önemli bir yasa tasarısı
üzerinde konuşuyoruz. Arkadaşlarımızın dikkatine sunmak isterim, son derece
uzmanlık gerektiren bir alanda tartışıyoruz. Ceza yasamızın yapılmasında büyük
emeği olan çok saygın hukukçulardan İstanbul Üniversitesi Hukuk Fakültesi
Dekanı Sayın Profesör Adem Sözüer birkaç günden bu yana ısrarla bu yasanın
birçok maddesinin Anayasa’ya aykırı olduğunu yazılı olarak kamuoyuyla
paylaşıyor, bu noktayı biz de gözden kaçırmamalıyız. 
132 maddelik bir tasarı üzerinde
konuşuyoruz ki Hükûmetten 40 madde civarında gelmişti, 132 madde çerçevesinde
şekillendirildi. Burada Hükûmetin iddia ettiği gibi uyuşturucu konusu ya da
molotof benzeri ateşli silahlar konusu kimsenin esastan itiraz ettiği konular
değildir. Bunlar, 132 madde içinde 10 maddeyi tutuyor ya da tutmuyor.
Dışarıdaki maddelerle ilgili, hukuk devleti, kuvvetler ayrılığı, kanuni hâkim
ilkeleri çerçevesinde gerçekten çok ciddi… Bütün grupların bakışlarına saygı
duyarak söylüyorum ve seçim eşiğinde buradan çıkardığımız yasanın Anayasa
Mahkemesinden dönmemesi ve milleti gereksiz yere, çok önemli olaylarla dolu
olan gündemimizi önemsiz yere meşgul etmemesi dikkatiyle bir tecrübeli
arkadaşınız olarak söylüyorum: Bunun Anayasa Komisyonunda yeniden mütalaa
edilmesi, Adalet Komisyonunda yeniden mütalaa edilmesi, bu itirazların
değerlendirildikten sonra tekrar Genel Kurula gelmesi aklın, yasaya saygının,
hukuka saygının ve Anayasa’ya saygının gereğidir.
Teşekkür ederim söz verdiğiniz için.
BAŞKAN – Teşekkür ederim.
ALİ SERİNDAĞ (Gaziantep) – Sayın
Başkan…
BAŞKAN – Lütfen Sayın Serindağ…
ALİ ÖZGÜNDÜZ (İstanbul) – Dinlemek
zorundasınız, talebimizi almak zorundasınız.
BAŞKAN – Hayır, neyi dinlemek
zorundayım efendim? Böyle bir usulümüz var mı? Grup başkan vekillerine verdim,
ikişer milletvekiline, sayın milletvekillerine verdim.
LEVENT GÖK (Ankara) – Sayın Başkan,
İçişleri Komisyonu üyemiz arkadaşımız.
BAŞKAN - Ama Komisyondaki tüm sayın
milletvekillerini burada ben dinlemek zorunda değilim ki. Grup adına
istersiniz, şahıs adına istersiniz, vereceğiz zaten görüşülecek, önergelerde
konuşacaksınız.
MEHMET AKİF HAMZAÇEBİ (İstanbul) –
Sayın Başkan, Komisyon üyelerimize sataşmada bulunmuştur efendim. 
BAŞKAN – Efendim?
MEHMET AKİF HAMZAÇEBİ (İstanbul) –
Ahmet Aydın, Komisyon üyelerimize sataşmada bulunmuştur efendim. Komisyon
raporundan bölüm okudu.
BAŞKAN – Siz cevap vermediniz mi Sayın
Hamzaçebi? Sataşma nedeniyle söz istemediniz mi?
MEHMET AKİF HAMZAÇEBİ (İstanbul) –
İçişleri Komisyon üyelerine sataşmada bulundu. 
BAŞKAN – Sayın Hamzaçebi böyle bir
usulümüz var mı ama bakın siz sataşma nedeniyle söz istediniz.
MEHMET AKİF HAMZAÇEBİ (İstanbul) –
Sayın Başkan, bakın ben şimdi şu cümleden dolayı sataşmadan söz isteme
talebinde bulundum: Cumhuriyet Halk Partisini faşizmle, despotizmle suçladı. 
İDRİS BALUKEN (Bingöl) – Partiye
sataştı, partiye.
MİHRİMAH BELMA SATIR (İstanbul) –
Tamam, cevap verdiniz.
MEHMET AKİF HAMZAÇEBİ (İstanbul) – Ben
bundan dolayı söz istedim. İçişleri Komisyonu raporuyla ilgili herhangi bir
değerlendirme yapmadım. Sayın Ahmet Aydın’ın yapmış olduğu açıklama tamamen
gerçek dışı bir açıklamadır. İçişleri Komisyonu…
BAŞKAN – Sayın Serindağ, buyurun, son
söz, sataşma nedeniyle…
ALİ ÖZGÜNDÜZ (İstanbul) – Olmaz Sayın
Başkan, hayır benim ne diyeceğimi bilmiyorsunuz ki! Yani benim talebim var,
bunu alacaksınız.
BAŞKAN – Efendim, son söz, Komisyona
vereceğim sonra da ben görüşümü bildireceğim, istediğinizi yapabilirsiniz.
ALİ ÖZGÜNDÜZ (İstanbul) – Hayır, öyle
bir şey yok.
SÜLEYMAN ÇELEBİ (İstanbul) – Öyle bir
şey olmaz Sayın Başkan.
BAŞKAN – Buyurun Sayın Serindağ.
VI.-
SATAŞMALARA İLİŞKİN KONUŞMALAR (Devam)
17.-
Gaziantep Milletvekili Ali Serindağ’ın, Adıyaman Milletvekili Ahmet Aydın’ın
sataşma nedeniyle yaptığı konuşması sırasında şahsına sataşması nedeniyle
konuşması
ALİ SERİNDAĞ (Gaziantep) – Teşekkür
ederim Sayın Başkan.
Şimdi, Sayın Başkan, Sayın Ahmet Aydın,
gerçeklere tamamen ters, gerçeklerle uyuşmayan sözler sarf etti burada. Bizim
hazırladığımız muhalefet şerhinde her şey açık. Muhalefet şerhinde bizim
görüşümüz açıkça belirlenmiş, biz orada diyoruz ki: “Bu tasarı Anayasa’ya
aykırıdır. O nedenle Anayasa Komisyonunda görüşülmelidir.” Biz gene öyle
diyoruz. Çünkü “Bu tasarı, Anayasa’nın 2’nci maddesine, 6, 7 ve 8’inci
maddelerinde tanımlanan kuvvetler ayrılığı ilkesine, yargı yetkisine ilişkin
9’uncu maddesine, yaşama hakkını düzenleyen 17’nci maddesine, kişi hürriyeti ve
güvenliğini düzenleyen 19’uncu maddesine, özel hayatın gizliliği ve konut
dokunulmazlığını düzenleyen 20’nci maddesine, toplantı ve gösteri yürüyüşünü
düzenleme hakkını güvence altına alan 34’üncü maddesine, kanuni hâkim
güvencesini düzenleyen 37’nci maddesine, çalışma hakkı ve ödevini düzenleyen
49’uncu maddesine, olağanüstü hâl ilanı yetkisini düzenleyen 119, 120, 121’inci
maddelerine, mahkemelerin bağımsızlığı ilkesini düzenleyen 138’inci maddesine
aykırı.” dedik.
MEHMET METİNER (Adıyaman) – Anayasa
Mahkemesine gidersin olur biter ya!
ALİ SERİNDAĞ (Devamla) – O nedenle bu
tasarının mutlaka Anayasa Komisyonunda görüşülmesi gerektiğini biz Komisyonda
ifade ettik ve bu görüşümüz maalesef Komisyon safhasında nazarıitibara
alınmadı. 
Şimdi, bu konuda Türkiye Büyük Millet
Meclisi Başkanının mutlaka görevini yerine getirmesi lazım. Anayasa'da
öngörülmüş olmasına rağmen İç Tüzük’te öngörülmüş olmasına rağmen tali
komisyonlar görevlerini yapmamakta, tali komisyonların gündeminde hiçbir tasarı
veya teklif bulunmamasına rağmen, üyelerin bilgisi dışında tali komisyonların
görüş bildirmeyeceği ifade edilmektedir. Komisyon başkanlarının böyle bir
yetkisi yoktur.
(Mikrofon otomatik cihaz tarafından
kapatıldı) 
ALİ SERİNDAĞ (Devamla) – O nedenle
Türkiye Büyük Millet Meclisi Başkanının mutlaka bu duruma el koyması lazımdır.
Bu nedenle Sayın Çiçek’i de göreve davet ediyorum. 
Teşekkür ederim. (CHP sıralarından
alkışlar)
ALİ ÖZGÜNDÜZ (İstanbul) – Sayın
Başkan... Sayın Başkan...
OKTAY VURAL (İzmir) – Sayın Başkan, bir
konuyu… Sayın Ahmet Aydın konuşmasında dedi ki: “Bu yasa çıksaydı Kobani’deki
olaylar olmayacaktı.” 
Sayın Başkan, bu gerçekten çok vahim
bir açıklama. Yani, Kobani’de meydana gelen olaylarda adam öldürmek serbest
midir, kamu binalarını yakmak serbest midir, ağaç yakmak serbest midir, polis
öldürmek serbest midir? Yani, Kobani’deki olayları meşruiyet sınırı içerisine
alan ve meşru gösteren bir açıklama gerçekten tüyler ürpertici. Sanki olan
biten hukuka uygunmuş gibi. Bu zihniyet Kobani’deki olayları meşru gösteriyor,
hukuka aykırılık görmüyor. Böyle bir zihniyet olabilir mi Sayın Başkan?
BAŞKAN – Evet, teşekkür ediyorum.
ALİ ÖZGÜNDÜZ (İstanbul) – Sayın
Başkan...
BAŞKAN – Sayın...
ALİ ÖZGÜNDÜZ (İstanbul) – Sayın Başkan,
bir saniye, beni anlamak zorundasınız.
BAŞKAN – Sayın milletvekilleri,
lütfen... Grup...
ALİ ÖZGÜNDÜZ (İstanbul) – Sayın Başkan,
beni dinlemek zorundasınız. 
BAŞKAN – Hayır efendim. 
ALİ ÖZGÜNDÜZ (İstanbul) – Ne
söyleyeceğimi bilmiyorsunuz ki. 
BAŞKAN – Sayın milletvekilleri,
yerlerinize oturunuz, söz vermeyeceğim. Sayın Baluken’e söz vereceğim, sonra
Sayın Komisyon Başkanını dinleyeceğim ve...
ÖZCAN YENİÇERİ (Ankara) – Niye? Bizim
başımız kel mi Sayın Başkan? Niye vermiyorsunuz?
ALİ ÖZGÜNDÜZ (İstanbul) – Sayın Başkan,
dinlemek zorundasınız. 
BAŞKAN – Vallahi ne yaparsanız yapın.
ÖZCAN YENİÇERİ (Ankara) – Ya, okul
açıyor, okul kapatıyor; Millî Eğitim Komisyonuna gelmiyor.
BAŞKAN – Buyurun Sayın Baluken.
ALİ ÖZGÜNDÜZ (İstanbul) – Keyfî
yönetemezsiniz Sayın Başkan.
ÖZCAN YENİÇERİ (Ankara) – Okul
kapatıyor...
ALİ ÖZGÜNDÜZ (İstanbul) – Talebimi
almadan yönetemezsiniz.
BAŞKAN – Anlatılacak efendim,
görüşülecek, yasa görüşülürken konuşulacak her şey.
İDRİS BALUKEN (Bingöl) – “Bu yasa
olsaydı Kobani’de 50 insanımız ölmezdi.” şeklinde Sayın Ahmet Aydın’ın bir
açıklaması oldu. Bu açıklama tamamen Genel Kurulu yanıltmaya yönelik bir
açıklamadır. Özellikle partimize mensup 36 arkadaşımızın yaşamını yitirdiği bu
hadiselerle ilgili, Genel Kurulu yanıltan bu yaklaşımla ilgili ben Genel Kurulu
doğru bilgilendirme adına söz istiyorum. 36 partili arkadaşımız yaşamını
yitirmiştir, bu şekilde yanlış bilgilendirme hakkı yoktur. 
BAŞKAN – Neye göre vereceğim şimdi
Sayın Baluken? 
İDRİS BALUKEN (Bingöl) – Genel Kurulu
yanlış bilgilendirme...
BAŞKAN – Efendim, söz sırası geldiğinde
anlatırsınız da…
İDRİS BALUKEN (Bingöl) – Ölen partili
arkadaşlarımızla ilgili yanlış bir algı oluşturma durumu oluştu.
BAŞKAN – Anladım da Sayın Baluken, size
söz verdim, orada anlatabilirdiniz. 
İDRİS BALUKEN (Bingöl) – Bu sataşmadır
aynı zamanda Sayın Başkan. 
PERVİN BULDAN (Iğdır) – Bu başka bir
şey Sayın Başkan, başka bir sataşma. 
İDRİS BALUKEN (Bingöl) – 36
arkadaşımız…
BAŞKAN – Buyurun, iki dakika daha söz
vereyim efendim, izah edin orada. 
İDRİS BALUKEN (Bingöl) – Kürsüden
lütfen…
BAŞKAN – Hayır, lütfen efendim, usul
değil, yerinizden, Grup Başkan Vekilisiniz, iki dakika söz veriyorum, izah edin
orada. 
ÖZCAN YENİÇERİ (Ankara) – Sayın Başkan,
bize kaç dakika?
VIII.-
AÇIKLAMALAR (Devam)
16.- Bingöl
Milletvekili İdris Baluken’nin, Adıyaman Milletvekili Ahmet Aydın’ın sataşma
nedeniyle yaptığı konuşmasındaki bazı ifadelerine ilişkin açıklaması
İDRİS BALUKEN (Bingöl) – Sayın Başkan, değerli milletvekilleri; 6-7-8
Ekim Kobani olaylarının nasıl çıktığını herkes biliyor. “Kobani düştü,
düşecek.” deyip, elini ovuşturup IŞİD’in Kobani’de zafer kazanmasını
bekleyenler, IŞİD ile Kobani’de direnen güçleri aynı kefeye koyanlar, orada
direnen güçlere “terörist” diyenler bu halkın sabrını taşırmışlardır.
Kobani’de, özellikle o direnişin en kanlı bir şekilde sergilendiği bir dönemde,
âdeta IŞİD’in Kobani’yi düşürmesini bekleyip üstüne çiftetelli oynamaya
hazırlanan bu ülkenin Cumhurbaşkanı Kobani olaylarının baş müsebbibidir. Biz
başından beri Kobani olaylarının gelişmemesi için elimizden gelen bütün
gayreti, diplomatik görüşmeleri yaptık. Hükûmetin IŞİD’e olan desteğini
kesmesini, Hükûmetin Kobani’de direnen güçlere terörist damgasıyla tanımlama
yapmamasını ve Kobani’deki direnişle destek içerisinde olmak isteyen halka
polis eliyle terör uygulamamasını defalarca biz ilettik. Buna rağmen bu
uygulamalardan vazgeçmeyen Hükûmet, halkın demokratik gösteri hakkının üstüne
Varto’dan, Kurtalan’dan, Van’dan başlayarak polis, korucu, asker ve paramiliter
birtakım kontrgerilla çeteleriyle ateş açmak suretiyle yaşanan can kayıplarına
neden olmuşlardır. İşin çığırından çıktığı nokta burasıdır. Polis kurşunuyla
gençler toprağa düştüğü andan itibaren karanlık birtakım merkezler de devreye
girmiş…
(Mikrofon
otomatik cihaz tarafından kapatıldı)
İDRİS BALUKEN
(Bingöl) - …ve Kobani olaylarında 50’ye yakın insan yaşamını yitirmiştir.
Dolayısıyla, buraya gelip “Bu yasa olsaydı Kobani’de can kaybı olmazdı.” gibi
bir algıyı kesinlikle Genel Kurulu yanıltmak amacıyla burada söylenmiş bir söz
olarak değerlendiriyoruz. Bu sözleri kullandığı için de Sayın Ahmet Aydın’ı,
bölgeyi çok iyi bilen milletvekilini de şiddetle kınıyoruz. 
BAŞKAN – Evet,
teşekkür ediyorum. 
Sayın Komisyon
Başkanım, buyurun. 
ALİ ÖZGÜNDÜZ
(İstanbul) – Sayın Başkan… Sayın Başkan…
BAŞKAN – Sayın
Özgündüz, lütfen ama. 
ALİ ÖZGÜNDÜZ
(İstanbul) – Sayın Başkan, bakın, ayaktayım. 
BAŞKAN – Sayın
Özgündüz, usulümüz değil.
ALİ ÖZGÜNDÜZ
(İstanbul) – Talebimi alın.
BAŞKAN –
Vermeyeceğim efendim. 
ALİ ÖZGÜNDÜZ
(İstanbul) – Sayın Başkan, öyle bir yetkiniz yok.
BAŞKAN – Sayın
Başkan, buyurun siz. 
ALİ ÖZGÜNDÜZ
(İstanbul) – Sayın Başkan, İç Tüzük’e göre…
17.-
İçişleri Komisyonu Başkanı Mehmet Ersoy’un, İçişleri Komisyonunun, 684 sıra
sayılı Kanun Tasarısı’yla ilgili çalışmalarını İç Tüzük hükümlerine uygun bir
şekilde yürüttüğüne ilişkin açıklaması
İÇİŞLERİ KOMİSYONU
BAŞKANI MEHMET ERSOY (Sinop) – Sayın Başkan, değerli milletvekilleri… 
ALİ ÖZGÜNDÜZ
(İstanbul) – Ne söyleyeceğimi bilmiyorsunuz ki Sayın Başkan. Böyle
yönetemezsiniz. Yani, İç Tüzük’ü ihlal ediyorsunuz ama.
İÇİŞLERİ
KOMİSYONU BAŞKANI MEHMET ERSOY (Sinop) – Sayın Başkan, değerli milletvekilleri;
tasarı komisyonlarımıza… 
ALİ ÖZGÜNDÜZ
(İstanbul) – Sayın Başkan, yanlış yapıyorsunuz. Ben ayaktayım, ne diyeceğimi
bilmiyorsunuz ki.
BAŞKAN –
Efendim, Anayasa’ya aykırılığını söylediniz. Sayın Komisyon Başkanının görüşünü
alacağız. 
ALİ ÖZGÜNDÜZ
(İstanbul) – Ne Anayasası? Anayasa mı tanıdınız? Anayasa falan kalmadı. Yanlış
yapıyorsunuz Sayın Başkan.
BAŞKAN –
Komisyonun her üyesini burada görüştürmek zorunda değilim ben, dinlemek zorunda
değiliz efendim. Yok, usulde yok. 
Buyurun, siz
devam edin efendim. 
İÇİŞLERİ
KOMİSYONU BAŞKANI MEHMET ERSOY (Sinop) – Sayın Başkan, tasarı komisyonlara
24/11/2014 tarihinde havale edilmiş ve 3/12/2014 tarihinde de İçişleri
Komisyonumuzda görüşülmeye başlanmıştır. 
ALİ ÖZGÜNDÜZ
(İstanbul) – Anayasa Komisyonuna gelmedi. Her şeyi ihlal ettiniz. Anayasa
tanımıyorsunuz, İç Tüzük tanımıyorsunuz.
İÇİŞLERİ
KOMİSYONU BAŞKANI MEHMET ERSOY (Sinop) – Tali komisyonlardan Adalet Komisyonu
25/11, Millî Savunma Komisyonu 27/11 tarihli yazılarıyla tasarıyı
görüşmeyeceklerini Komisyonumuza bildirmişlerdir. 
ALİ ÖZGÜNDÜZ
(İstanbul) – Bizim haberimiz yok, Anayasa Komisyonu üyesiyim, haberim yok.
Sahtecilik yapıyorsunuz. 
İÇİŞLERİ
KOMİSYONU BAŞKANI MEHMET ERSOY (Sinop) – Diğer tali komisyonların tasarıyı
gündemlerine aldıklarına dair herhangi bir yazı ve bildirim 3/12/2014 tarihine
kadar Komisyonumuza ulaşmamıştır.
ALİ ÖZGÜNDÜZ
(İstanbul) – Yahu Anayasa Komisyonuna gelmedi, haberimiz yok. 
İÇİŞLERİ
KOMİSYONU BAŞKANI MEHMET ERSOY (Sinop) – Hâliyle, İç Tüzük’ün belirlediği on
günlük sürenin onuncu gününde de tali komisyonlardan Komisyonumuza herhangi bir
yazı gelmemiştir.
ALİ ÖZGÜNDÜZ
(İstanbul) – Ya, sizin Komisyon Başkanınız… Anayasa Komisyonu üyelerine haber
verilmedi.
İÇİŞLERİ
KOMİSYONU BAŞKANI MEHMET ERSOY (Sinop) – Komisyonumuz da bu tarihte elindeki
tasarıyı görüşmeye başlamıştır.
ALİ ÖZGÜNDÜZ
(İstanbul) – Her şeyiniz sahtekârca.
İÇİŞLERİ KOMİSYONU BAŞKANI MEHMET ERSOY
(Sinop) – Görüşmeye başladığımızda tasarının Anayasa’ya aykırı olduğuna dair itirazlar
da yapılmıştır.
ALİ ÖZGÜNDÜZ (İstanbul) – Onu
değerlendirecek olan Anayasa Komisyonudur, siz değilsiniz.
İÇİŞLERİ KOMİSYONU BAŞKANI MEHMET ERSOY
(Sinop) – Hem Komisyonumuzun ilk toplantısında hem alt komisyonda hem alt
komisyon raporunun görüşülmeye başlanmasında Komisyonumuza Anayasa’ya aykırılık
iddiaları yapılmış, önergeler verilmiş, bu önergeler Komisyonumuzda tartışılmış
ve Anayasa’ya aykırılık iddiaları da kabul edilmemiştir.
ALİ ÖZGÜNDÜZ (İstanbul) – Siz takdir
edemezsiniz onu, Anayasa Komisyonu takdir eder; bunu bile bilmiyorsunuz.
İÇİŞLERİ KOMİSYONU BAŞKANI MEHMET ERSOY
(Sinop) – Yine aynı şekilde, İç Tüzük’ün 35’inci maddesine göre “Komisyonlar,
kendilerine havale edilen kanun tasarı ve tekliflerini aynen veya değiştirerek
kabul ya da reddedebilirler; birbirleriyle ilgili gördüklerini
birleştirebilir.” hükmü kapsamında, Komisyonumuz söz konusu teklifler ile
tasarıyı birleştirmiş ve Komisyon görüşmelerinde “tasarının esas alınması”
oylanarak kabul edilmiştir.
Yapılan görüşmeler neticesinde ise bir
alt komisyon kurulması kararlaştırılmıştır. Alt komisyon çalışmalarında tasarı
metninin, tekrar üst komisyon çalışmalarında da alt komisyon metninin esas
alınması kabul edilerek kararlaştırılmıştır. 
Böylece, gerek alt komisyon çalışmaları
safhasında… Alt komisyon çalışmaları 9 Aralıkta başlamış 18 Aralık tarihinde
tamamlanmış; üst komisyon –esas komisyon- çalışmalarımız 8 Ocak tarihinde
başlamış 22 Ocak tarihinde tamamlanmıştır. Bu süre içinde, bugün Genel Kurulda
iddia edilen hususların tamamı dile getirilmiş ve Komisyonumuz tarafından
değerlendirilmiş, verilen önergeler de bu çerçevede Komisyonumuzda
değerlendirilerek reddedilmiştir
ALİ ÖZGÜNDÜZ (İstanbul) – AKP’li üyeler
verdi, Komisyon vermedi.
İÇİŞLERİ KOMİSYONU BAŞKANI MEHMET ERSOY
(Sinop) – …ve Komisyon çalışmalarını, 22 Ocak 2015 tarihinde, bugüne kadar
yürütülen meri mevzuat, usul ve teamüllere, İç Tüzük hükümlerine uygun olarak
tamamlayarak raporunu Başkanlık makamına sunmuştur.
Arz ederim efendim.
BAŞKAN – Teşekkür ederim.
IX.- OTURUM
BAŞKANLARININ KONUŞMALARI (Devam)
2.- Oturum
Başkanı TBMM Başkan Vekili Sadık Yakut’un, 684 sıra sayılı Kanun Tasarısı’nın
görüşmelerine başlamadan önce Anayasa’ya aykırılık iddialarının görüşülmesinin
İç Tüzük’e uygun olmadığına, tali komisyonlarda görüşülmemesinin esas
komisyonun raporunu hazırlamasına engel olmadığına ve tasarının görüşmelerine
devam edileceğine ilişkin konuşması
BAŞKAN - Sayın milletvekilleri, Polis Vazife ve Salahiyet Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın Anayasa’ya aykırı olduğu belirtilerek maddelerine geçilmeden
reddine ilişkin bir önerge Başkanlığımıza intikal etmiştir. 
MEHMET AKİF HAMZAÇEBİ (İstanbul) –
Sayın Başkan…
BAŞKAN - Ayrıca tasarının Anayasa’ya
aykırılık iddialarına ilişkin çok sayıda görüş ortaya konmuştur. 
Başkanlığımızın bu konudaki görüşünü
kısaca açıklamak istiyorum: İç Tüzük’ün söz konusu 84’üncü maddesi, bir kanun
teklifinin Genel Kuruldaki görüşmeleri sırasında belli bir maddesinin
Anayasa’ya aykırı olduğu gerekçesiyle verilecek önergeleri düzenlemektedir.
Henüz tasarının maddelerine geçilmesine karar verilmemiştir. Bu aşamada
tasarının tümünün Anayasa’ya aykırılığına dair bir önergenin işleme alınması
mümkün bulunmamaktadır. Ancak, tasarının maddeleri görüşülürken her madde
üzerinde Anayasa’ya aykırılık önergesi verilmesi mümkün olacaktır. 
ALİ ÖZGÜNDÜZ (İstanbul) – Hayır, yanlış
Sayın Başkan. 
ADİL ZOZANİ (Hakkâri) – Sayın Başkan…
MEHMET AKİF HAMZAÇEBİ (İstanbul) –
Sayın Başkan…
BAŞKAN – Bir saniye efendim, bitireyim.

Sayın Hamzaçebi, lütfen yani iddialarda
bulundunuz. 
ADİL ZOZANİ (Hakkâri) – Yanlış maddeye
dayanarak değerlendirme yapıyorsunuz. 
BAŞKAN – Efendim, yanlış, doğru, ben
görüşlerimi bildireceğim.
ADİL ZOZANİ (Hakkâri) – 85’inci maddeye
dayanarak değerlendirme yapmak zorundasınız. 
BAŞKAN – Söz konusu tasarı Başkanlıkça
esas olarak havale edildiği İçişleri Komisyonunda, söz konusu tasarı esas
alınarak ve 8 kanun teklifiyle birleştirilerek görüşülmüş, rapora bağlanmış.
Rapor, Başkanlığa 27/1/2015 tarihinde sunulmuştur. Bildiğiniz üzere, İç
Tüzük’ün 38’inci maddesine göre komisyonlar, kendilerine havale edilen tasarı
ve tekliflerin ilk önce Anayasa’nın metin ve ruhuna aykırı olup olmadığını
tetkik etmekle yükümlüdürler. Komisyon, Anayasa’ya aykırılık gördüğü tasarıyı
maddelerine geçmeden reddetmek zorundadır. İçişleri Komisyonu, tasarıyı
Anayasa’ya aykırı görmeyerek raporunu Başkanlığımıza intikal ettirmiş ve tasarı
gündemimizdeki yerini almıştır. Genel Kurulda tasarının tümü üzerindeki
görüşmeler sırasında diğer hususlarla birlikte Anayasa’ya aykırılık
iddialarının da dile getirilmesi mümkündür. Genel Kurulun bu görüşmelerden
sonra tasarının maddelerine geçilmesini reddetme yetkisi bulunmamaktadır. Yine,
biraz önce belirttiğim üzere, İç Tüzük’ün 84’üncü maddesine göre, tasarının
belli bir maddesinin Genel Kurulda görüşülmesi sırasında Anayasa’ya aykırı
olduğu gerekçesiyle reddini isteyen önergeler, diğer önergelerden önce oylanır.
Görüldüğü gibi, bir tasarının Anayasa’ya aykırı görülmesi hâlinde gerek
komisyonda gerek Genel Kurulda reddedilmesine olanak tanıyan çok sayıda kural
bulunmaktadır. Bu nedenlerle tasarının görüşmelerine başlamadan önce Anayasa’ya
aykırılık iddialarını görüşmenin İç Tüzük’e uygun olmadığını düşünmekteyim. 
ALİ ÖZGÜNDÜZ (İstanbul) – Yanlış
düşünüyorsunuz. 
BAŞKAN – Kaldı ki Türkiye Büyük Millet
Meclisi Başkanlığınca Komisyon Raporu 684 sıra sayısı verilerek, bastırılarak
dağıtılmış ve rapor Genel Kurulun gündemine girmiştir. Adalet ve Kalkınma
Partisi Grubu önerisinin dünkü birleşimde kabul edilmesiyle de söz konusu
tasarı gündemin 5’inci sırasında yerini almıştır. Başkanlığımızın da gündeme
girmiş bir tasarı ve teklifi işleme almama, gündemden çıkarma ve komisyona iade
etme yetkisi bulunmamaktadır. Burada ifade edilen görüşler komisyonca ve
milletvekillerince değerlendirilecektir. Komisyona geri çekme esas komisyon ve
Hükûmetin teklifini değiştirme veya reddetme yetkisi de yüce Meclisin
takdirindedir. Bu nedenlerle tasarının görüşmelerine devam edilmesinde İç
Tüzük’e aykırı bir durum bulunmamaktadır. Ayrıca, söz konusu tasarı, Meclis
Başkanlığı tarafından, İç Tüzük hükümleri çerçevesinde komisyonlara havale
edilmiştir. Bu havale çerçevesinde, komisyonlar görüşmesini yapmış, esas
komisyonun hazırladığı rapor Genel Kurul gündemine girmiştir. Bu süreçte İç
Tüzük’ün 73’üncü maddesi gereğince de herhangi bir milletvekili tarafından
Başkanlığın havale işlemi yapıldığı tarihten sonraki oturumunda bir itiraz da
olmamıştır. Dolayısıyla, havale süreci kesinleşmiştir. Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı, Başkanlıkça esas olarak İçişleri Komisyonuna havale
edilirken tali olarak da diğer komisyonların yanında Anayasa ve Adalet
Komisyonuna da havale edilmiştir. Bu komisyonların tasarıyı görüşmediği
görülmektedir. Bildiğiniz üzere, İç Tüzük’ün 23’üncü maddesine göre, tali
komisyonlarca süresi içerisinde görüş bildirilmemesi, esas komisyonun raporunu
hazırlamasına engel değildir. Bu nedenlerle bu konuda da Başkanlığımızca
yapılacak herhangi bir işlem bulunamamaktadır. 
ALİ ÖZGÜNDÜZ (İstanbul) – Sayın Başkan,
Anayasa Komisyonunun haberi bile yok, bu konuda nasıl görüş bildireceğiz? Bu
görüşünüz yanlış. 
MEHMET AKİF HAMZAÇEBİ (İstanbul) –
Sayın Başkan…
ADİL ZOZANİ (Hakkâri) – Sayın Başkan,
uygulamayı, burada dile getirilen itirazları İç Tüzük’ün 84’üncü maddesine
dayandırarak cevaplayamazsınız. Buradaki uygulamaya İç Tüzük’ün 85’inci
maddesinin ikinci fıkrasına dayandırarak cevap vermeniz gerekir. Okuyorum, İç
Tüzük 85’inci madde ikinci fıkra: “Kanun tasarı veya teklifinin Türkiye Büyük
Millet Meclisince kabulünü gerektirecek oylamanın yapılmasından önce, metinde
yazılış veya sıra bakımından bozukluk olduğu veya maddî hatalar ileri sürülürse
ve esas komisyona veya Hükümet bu görüşe katılırsa, metin, esas komisyona geri
verilir.” Bu şekilde düzeltme yapıldıktan sonra görüşme gündeme alınır. Sizin
84’üncü maddeye dayanarak verdiğiniz cevap İç Tüzük’e uygun bir cevap değil.
BAŞKAN – Evet, teşekkür ediyorum.
Buyurun Sayın Hamzaçebi.
MEHMET AKİF HAMZAÇEBİ (İstanbul) –
Sayın Başkan, burada iki konu var: Birincisi, sizin uzun uzun anlattığınız
Anayasa’ya aykırılık iddiası, bu bir. 
Benim tartışmamdaki temel amaç, esas
komisyonun teşkilindeki, esas komisyonun belirlenmesindeki İç Tüzük’e
aykırılıktır. Hatırlayacaksınız, esas komisyon olarak Adalet Komisyonunun
belirlenmesi gerektiğini söyledim ben, Anayasa Komisyonu da demedim. Adalet
Komisyonu eğer esas komisyon olarak belirlenmeyip de onun yerine İçişleri
Komisyonu belirlenmiş ise bu, doğrudan doğruya İç Tüzük’ün komisyonların
isimlerini, görev ve yetkilerini ve komisyonlardaki işlerin görüşülme usulünü
düzenleyen maddelerine aykırıdır. Dolayısıyla, Anayasa’ya aykırılık iddiasını
ayrı, İç Tüzük’e aykırılık iddiasını -komisyon belirlemesi yönünden- ayrı
değerlendirmeniz gerekir. Ben, şimdi, esas komisyon olarak İçişleri
Komisyonunun belirlenmiş olmasını İç Tüzük’e aykırı buluyorum. Eğer bunun doğru
olduğunu söylüyorsanız -ki öyle söylediniz biraz önce, “Bir aykırılık yoktur.” dediniz,
açıklamanızın ikinci bölümünde buna değindiniz- ben usul tartışması açacağım
çünkü tutumunuz doğru değil, İç Tüzük’e aykırı.
BAŞKAN – Evet,
lehte, aleyhte söz isteyenler?
AHMET AYDIN
(Adıyaman) – Lehte…
MEHMET DOĞAN
KUBAT (İstanbul) – Lehte…
İDRİS BALUKEN
(Bingöl) – Aleyhte…
İDRİS ŞAHİN
(Çankırı) – Lehte…
OKTAY VURAL (İzmir) – Aleyhte…
MEHMET AKİF HAMZEÇEBİ (İstanbul) –
Aleyhte…
ALİ ÖZGÜNDÜZ (İstanbul) – Aleyhte…
ADİL ZOZANİ
(Hakkâri) – Aleyhte…
YUSUF HALAÇOĞLU
(Kayseri) – Aleyhte…
HASİP KAPLAN
(Şırnak) – Aleyhte…
BAŞKAN –
Tutanakları mı isteyeyim, anlaşacak mısınız? Kendi aranızda anlaşın, her parti
grubundan 1 kişiye… 
ADİL ZOZANİ
(Hakkâri) – Ara verin, tutanak gelsin.
MEHMET AKİF
HAMZAÇEBİ (İstanbul) – Bakın, 4 siyasi parti grubu paylaşalım bunu.
LEVENT GÖK
(Ankara) – Efendim, her grup paylaşsın birer tane, ne olacak yani?
MAHİR ÜNAL
(Kahramanmaraş) – Efendim, her gruptan 1 kişiye verin, her gruptan 1 kişi
konuşsun.
BAŞKAN – İlk
söz, lehte söz isteyen Ahmet Aydın’a aittir.
Buyurun Sayın
Aydın. (AK PARTİ sıralarından alkışlar)
V.- USUL
HAKKINDA GÖRÜŞMELER (Devam)
2.- Oturum Başkanı
TBMM Başkan Vekili Sadık Yakut’un, 684 sıra sayılı Kanun Tasarısı’nın
görüşmelerine devam edilmesi yönündeki tutumunun İç Tüzük hükümlerine uygun
olup olmadığı hakkında 
AHMET AYDIN
(Adıyaman) – Teşekkür ediyorum Sayın Başkanım.
Sayın Başkan,
değerli arkadaşlar; bizim buradaki bütün Meclis çalışmalarımızı belirleyecek
olanlar gerek Anayasa’mız gerek İç Tüzük’ümüzün amir hükümleri ve gerekse de
bugüne kadarki Meclis teamülleridir. Dolayısıyla, farklı olaylar ya da farklı
konular karşısında farklı uygulamalar mümkün değildir. Anayasa ortada, İç
Tüzük’ün amir hükümleri ortada, Meclisin bugüne kadarki teamülleri ortada.
Öncelikle,
havaleyi kim yapar, komisyonlara havaleyi kim yapar ve bu kimin yetkisindedir?
İç Tüzük’ümüz bunu çok açık bir şekilde, net bir şekilde yazmıştır, 23’üncü
madde bunu belirtmiştir. Bunun tamamı “Meclis Başkanlığı tarafından yapılır.”
diyor. Gelen tasarı ya da teklifin hangi komisyona havale edileceği tamamen
Başkanlık tarafından yapılır ve Başkanlık tarafından değerlendirmenin
neticesinde de bugüne kadar tasarı ve teklifler ilgili komisyonlara havale
edilmiştir. Hem asli komisyon olarak yapılıyor hem de tali komisyon olarak aynı
şekilde yapılıyor. Yine, bir konunun tali komisyona gönderilip gönderilmemesi
asli komisyonu bağlamıyor. Tali komisyona gönderse dahi, tali komisyonun süresi
içinde rapor vermemesi asli komisyonun raporunu etkilemiyor. Dolayısıyla, İç
Tüzük madde 23’e göre doğru bir değerlendirme yapılmış, kendi yetkisi
dâhilinde, konunun özellikle iç işlerini etkilemesi, yetkilendirmesi hasebiyle
gelen tasarıyı, teklifi İçişleri Komisyonuna havale etmiştir. 
Şimdi, Anayasa’ya aykırılık iddialarına
gelince, değerli arkadaşlar, İç Tüzük’ümüz bütün komisyonlara bu noktada yetki
vermiş. 
OKTAY VURAL (İzmir) – Efendim, şu anda
Anayasa’ya aykırılıkla ilgili bir usul tartışması açmadınız değil mi? 
BAŞKAN – Efendim? 
OKTAY VURAL (İzmir) - Anayasa’yla
ilgili usul tartışması açmadınız, sadece havalelerle ilgili açtınız; onu
diyorum. 
AHMET AYDIN (Devamla) - Dolayısıyla,
Anayasa Komisyonu diğer komisyonların hiyerarşik olarak üstünde olan bir
komisyon değildir, her bir komisyon, önüne gelen tasarı veya teklifte bir
konunun Anayasa’ya aykırılık iddiası var ise bunu yapmakta, değerlendirmekte,
kabul etmekte ya da reddetmekte ehildir, yetkilidir. İçişleri Komisyonu da
zaten önüne gelen tasarı ve teklifte, değerli arkadaşlar, bunu değerlendirmiş
ve bu manada da bütün bu Anayasa’ya aykırılık iddialarını değerlendirmek
suretiyle de reddederek gündemden düşürmüştür. 
İç Tüzük’ümüzün 38’inci maddesi bu
konuda çok açıktır, şu komisyon, bu komisyon demiyor “Komisyonlar, kendilerine
havale edilen tasarı veya tekliflerin ilk önce Anayasanın metin ve ruhuna
aykırı olup olmadığını tetkik etmekle yükümlüdürler.
Bir komisyon, bir tasarı veya teklifin
Anayasa’ya aykırı olduğunu gördüğü takdirde gerekçesini belirterek maddelerin
müzakeresine geçmeden reddeder.” diyor; ikincisi de bu. 
Dediğim gibi, bütün komisyonlar buna
yetkilidir. İçişleri Komisyonu bütün bu aykırılık iddialarını görüşüp
değerlendirip reddetmiştir. Yeniden, burada, Genel Kurul gündeminde, hele ki
maddeye geçmeden, kanuna geçmeden, kanunun maddelerine geçmeden zaten bunun
değerlendirilmesi mümkün değildir. 
Yine, bir başka husus… 
(Mikrofon otomatik cihaz tarafından
kapatıldı) 
AHMET AYDIN (Devamla) - …raporda yazan
muhalefet şerhine baktığımızda, gerçekten “Anayasa Komisyonu” diyor, şimdi yine
Adalet Komisyonunda ısrar ediyorlar. Dolayısıyla, eskiden böyleydi, şimdi böyle
oldu. 
LEVENT GÖK (Ankara) – O ayrı bir iş
Ahmet Bey, ayrı bir iş o. O farklı bir konu. 
AHMET AYDIN (Devamla) – Yani “Komisyon
üyeleri öyle savundu, parti grup sözcüleri böyle savunuyor.” demek doğru bir
şey değildir. Dolayısıyla, Meclis Başkanlık Divanının usulü yerindedir diyor,
hepinizi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ediyorum. 
Aleyhte söz isteyen Mehmet Akif
Hamzaçebi, İstanbul Milletvekili. 
Buyurun Sayın Hamzaçebi. (CHP
sıralarından alkışlar) 
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; aslıda bir demokrasi tartışması
yapıyoruz. Demokrasiyi liberalizm kavramıyla birlikte anarız, demokrasinin
kökeninde liberalizm vardır ve liberalizm, yasaların ne olması gerektiğine ilişkin
bir doktrinin adıdır. demokrasi ise yasaların ne olması gerektiğinin nasıl
karar verileceğine ilişkin bir sistemin adıdır, mesele budur. Liberal demokrasi
sizin herhâlde savunduğunuz, savunmak zorunda olduğunuz budur.
MAHİR ÜNAL (Kahramanmaraş) – Bak, Naci
Hoca’yı çağırırım.
MEHMET AKİF HAMZAÇEBİ (Devamla) –
Yasaların ne olması gerektiğinin nasıl karar verileceği liberal demokrasi
olarak özetlenir.
Şimdi, konu bu: Hangi komisyonlarda
tartışılmalı, hangi komisyonlarda? Bunun asli komisyonu Adalet Komisyonudur.
Şimdi, Ahmet Aydın bir şeyler söylüyor,
ya Ahmet Aydın’ın komisyon tecrübesi yok…
AHMET AYDIN (Adıyaman) – Var, var.
MEHMET AKİF HAMZAÇEBİ (Devamla) – Var
mı? Varsa o zaman komisyonları yakından takip etmemiş.
AHMET AYDIN (Adıyaman) – Ben
komisyonlarda çalıştım ama…
MEHMET AKİF HAMZAÇEBİ (Devamla) –
Şimdi, diyor ki: “Siz Cumhuriyet Halk Partisinin karşı oyunu, muhalefet şerhini
okumamışsınız.” Sayın Ahmet Aydın, bakın, İçişleri Komisyonundaki
arkadaşlarımız diyor ki: “Bunda Anayasa'ya aykırılıklar var, bunu Anayasa
Komisyonu değerlendirsin.”
AHMET AYDIN (Adıyaman) – Tamam işte.
MEHMET AKİF HAMZAÇEBİ (Devamla) – Yani
demiyor ki, asli komisyon Anayasa Komisyonudur. 
Bir tasarı Plan ve Bütçe Komisyonuna
gittiğinde de orada Anayasa'ya aykırılıklar görülür ise Plan ve Bütçe Komisyonu
üyeleri bunun öncelikle Anayasa Komisyonunda görüşülmesi gerektiğini söylerler.
Yoksa, bu mali, ekonomik hükümler içeren tasarının asli komisyonu olarak
Anayasa Komisyonu belirlensin demezler. 
Bir şey söylediniz, “Bütün komisyonlar
eşittir.” Dediniz. Doğru, her komisyonda Anayasa'ya aykırılık iddiası ileri
sürülebilir. Bu iddiaları değerlendirecek olan, hele böylesi önemli bir
tasarıda değerlendirecek olan Anayasa Komisyonunun kendisidir ama konumuz bu
değil aslında, usul tartışması açma nedenimiz bu değil. 
Hangi komisyon asli komisyon olmalı?
Asli komisyon Adalet Komisyonudur. Çünkü polise, valiye, kolluk amirine adli
görev veriyorsunuz; soruşturmalarda suçun, suçlunun aydınlatılması, tespit
edilmesi görevini doğrudan doğruya valiye veriyorsunuz, bu adli bir görevdir.
Valiye adli görev verirseniz… Valinin İçişleri Bakanlığı kadrosunda devletin
bir memuru olması -aslında devletin valisidir, İçişleri Bakanlığının valisi
değil- onun personeli olması bu tasarının İçişleri Komisyonunda görüşülmesi
gerektiği gibi bir sonucu çıkarmaz. 
Sayın Başkanın tutumu yanlıştır.
Tasarının Genel Kuruldan geri çekilip Adalet Komisyonunda görüşüldükten sonra
tekrar Genel Kurula getirilmesi gerekir.
Teşekkür ederim. (CHP sıralarından
alkışlar) 
BAŞKAN – Teşekkür ediyorum.
Şimdi, lehte söz isteyen Faruk Bal,
Konya Milletvekili.
Buyurun Sayın Bal. (MHP sıralarından
alkışlar)
OKTAY VURAL (İzmir) – Yanlış
anlaşılmasın, “a”yı kullanmadınız efendim, aleyhinde.
FARUK BAL (Konya) – Sayın Başkan,
değerli milletvekilleri; ulemaya sorsaydınız bu kadar gerilmezdik. “Ulemaya
sor” terminolojisi bugün Beştepe’de oturan zatımuhteremin sözüdür. Eğer size
yol göstermiş olan 9 profesör ve hukuk fakültesinde akademisyen olarak görev
yapmış olan onlarca insanın fikrini almış olsaydınız bu kadar garip, bu kadar
hukuka, hakkaniyete, adalete aykırı bir kanunu Meclisin huzuruna getirmezdiniz,
getirirken de yanlış yol izlemezdiniz. “Güvenlikçi mi, özgürlükçü mü?” diye bir
tartışma vardır, siz her zaman “özgürlükçüyüz” diyen değil misiniz? Naci Bey,
daha iki saat önce “Milletin emrinde bir devlet yarattık.” diyen siz değil
misiniz? Sizsiniz değil mi? Siz iseniz, o takdirde güvenlikçi değil özgürlükçü
bir bakış açısıyla komisyonları buna göre tanzim etmeniz gerekirdi. Elbette ki,
Adalet Komisyonu daha özgürlükçü bir bakış açısına sahiptir; hakkı, hukuku,
tutuklanmayı, gözaltına almayı, temel hak ve hürriyetlerin savunulmasını
gözetir ama İçişleri Komisyonu da polisin vazife ve salahiyetini artırmayı
gözetir. Ben de Anayasa Komisyonu üyesiyim, Anayasa’mızda yok mu gözaltı
süresi? Anayasa’mızda yok mu valinin yetkisi? Savcının yetkisi yok mu, yargının
bağımsızlığı yok mu? Bütün bunları ihlal eden bir tasarıyla, daha işin başında
AKP’nin güvenliğini korumak, AKP’nin iktidarını daim kılmak amacıyla inşa
edilmekte olan polis devletinin adımlarını atacak bir tasarıyla karşı
karşıyayız. Bu tasarıya İçişleri Komisyonunda güvenlikçi bir anlayışla
bakılmıştır, temel hak ve hürriyetler dikkate alınmamıştır. Hele hele
“Özgürlükleri koruma paketi” gibi kargaları güldürecek bir bilgi notuyla
milletvekillerini aldatmaya, kandırmaya yönelen bir anlayışın ürünüdür. Eğer
siz özgürlükleri korumak istiyorsanız bu kanundan bir an önce vazgeçmeniz
gerekir. Eğer güvenlikçi bir politikayla uğraşacaksanız, güneydoğudaki,
devletin millî hâkimiyet yetkilerini kullanan PKK’yla uğraşın. Orada işi
hallettiniz mi? Hâlâ devlet kuruyor adam, hâlâ mahkeme kuruyor, asker alıyor,
vergi alıyor, vali atıyor, bununla niye uğraşmıyorsunuz? Tabii ki sizin
getirdiğiniz yasa PKK’yla mücadele değil, PKK’ya karşı sosyal bir direniş
olursa onları susturma yasası. 
Değerli arkadaşlar, bu düşüncelerle
Sayın Başkanın tavrının doğru olmadığını yüce heyete ifade etmiş oluyorum.
Teşekkür ediyorum. (MHP sıralarından
alkışlar)
BAŞKAN – Teşekkür ediyorum.
Aleyhte söz isteyen İdris Baluken,
Bingöl Milletvekili. 
Buyurun Sayın Baluken.
İDRİS BALUKEN (Bingöl) – Teşekkür
ediyorum.
Sayın Başkan, değerli milletvekilleri;
tabii, bu tasarının Anayasa’ya aykırılıkla ilgili pek çok hususunu bir itiraz olarak
dile getirdik, biraz sonra değerlendirmek üzere o konuyla ilgili görüşlerimizi
saklı tutuyoruz, ama burada, Cumhuriyet Halk Partisi Sayın Grup Başkan
Vekilinin yapmış olduğu itiraz son derece yerindedir, çünkü burada direkt
olarak yargı sistemini etkileyen, Türkiye'deki kuvvetler ayrılığını tamamen
altüst edecek olan bir düzenlemeyle karşı karşıyayız. Siz, mülki amirlere ve
kolluk güçlerine gözaltına alma yetkisi verirseniz, orada yargının yetkisini
yürütmeye devretmiş olursunuz. Vali ya da kaymakamın talimatıyla eğer insanlar
gözaltına alınabilecekse, orada gözaltı yetkisini tamamen yargıdan alıp
hükûmetin emrine vermiş oluyorsunuz. Kimdir vali, kimdir kaymakam? Ankara’dan
hükûmetin atadığı yetkililerdir. Dolayısıyla, burada kuvvetler ayrılığını tamamen
ortadan kaldıran bir düzenleme vardır. Bu düzenlemenin öncelikle esas komisyon
olarak Adalet Komisyonunda tartışılması itirazı son derece yerindedir.
Şimdi, değerli milletvekilleri, burada
esas sorun, polise daha fazla vur yetkisi veren, gözaltı yetkisi veren,
cezasızlık öngören yasaların olup olmaması değildir. Burada esas sorun,
İçişleri Bakanının, Başbakanın, Cumhurbaşkanının kendi işini ciddiyetle
yapmasıdır. 
Ben bütün olayları geçiyorum. Sayın
İçişleri Bakanı burada. Bingöl’de ne oldu? Bingöl’de Emniyet Müdürüne yönelik
saldırılardan sonra siz çıkıp “Biz o saldırıyı yapanları cezalandırdık.”
demediniz mi? Sonrasında ne oldu? Ortaya çıktı ki yargısız infaza tabi
tuttuğunuz 4 kişinin olayla hiçbir alakası yok. Açıkladınız mı bunu? Ortada
kanun mu yoktu? Cizre’de aynı durum olmadı mı? 12 yaşındaki Nihat Kazanhan
polis kurşunuyla katledildiğinde yine siz, aynı olayın akabinde, birkaç saat
sonra çıkıp “Oradaki silah polisin, emniyetin envanterinde yoktur.”
açıklamasını yaptınız. Ne oldu? Birkaç gün sonra çıkıp bütün söylediklerinizi
tekzip edecek açıklamalar yaptınız. “O olayı polis yapmıştır.” dediniz, polis
tutuklanmak zorunda kaldı. Dolayısıyla, yasa eksikliğiyle ilgili bir durum söz
konusu değil. Sokak ortasında yargısız infaz yapan polisler var, bununla ilgili
işini doğru dürüst yapmayan, halka yalan söyleyen, bunun için de halktan özür
dilemeyen bir Hükûmet ve onun sorumlu bakanları var; bununla yüzleşmek
gerekiyor. O nedenle, biz, Cumhuriyet Halk Partisinin sunmuş olduğu bu itirazın
haklı olduğunu düşünüyoruz.
Sayın Başkan, bu öneriyi
değerlendirmeden bu yasa tasarısının görüşmesine geçemezsiniz diyoruz. (HDP
sıralarından alkışlar)
BAŞKAN – Teşekkür ediyorum.
Biraz önceki açıkladığım nedenlerden
dolayı havale süreci kesinleşmiştir, fikrimde herhangi bir değişiklik söz
konusu değildir.
Teşekkür ediyorum. 
OKTAY VURAL (İzmir) – Sayın Başkanım,
Anayasa’ya aykırılıkla ilgili…
ADİL ZOZANİ (Hakkâri) – Sayın Başkan…
İDRİS BALUKEN (Bingöl) – Sayın Başkan,
Anayasa’ya aykırılıkla ilgili söz istiyoruz.
BAŞKAN – Bir saniye…
Sayın Baluken, buyurun.
İDRİS BALUKEN (Bingöl) – Demin, Genel
Kurul başladığında da biz bu konuyla ilgili görüşlerimizi ifade etmiştik. Madde
1’in Anayasa’nın 20’nci maddesine, madde 2’nin Anayasa’nın 19 ve 20’nci
maddesine, madde 4’ün Anayasa’nın 17’nci maddesine, madde 5’in Anayasa’nın
haberleşme hürriyeti hakkına, madde 7 ve 8’in Anayasa’nın 34’üncü maddesine,
madde 13 ve 15’in de Anayasa’nın 7, 8 ve 9’uncu maddelerine aykırılık teşkil
ettiğini…
BAŞKAN – Anayasa’ya aykırılık iddiası,
evet efendim.
İDRİS BALUKEN (Bingöl) – Bu konuda hem
Komisyonun hem sizin yapmış olduğunuz açıklamaları biz tatmin edici bulmuyoruz,
doğru bulmuyoruz. Bu, Anayasa’ya aykırılıktan dolayı bu yasa teklifi
görüşülemez. Tutumunuz hakkında usul tartışması açıyoruz.
MEHMET DOĞAN KUBAT (İstanbul) – Lehte.
AHMET AYDIN (Adıyaman) – Lehte.
MEHMET AKİF HAMZAÇEBİ (İstanbul) –
Aleyhte.
BAŞKAN – Sayın Vural…
AHMET AYDIN (Adıyaman) – Sayın Başkan,
bu konuyla ilgili usul tartışması yapılmadı mı?
OKTAY VURAL (İzmir) – Anayasa’yla ilgili
komisyonda Anayasa’ya aykırılık önergesinin reddedilmiş olması, bugün bizim
burada Anayasa’ya aykırılık iddiasını sürmemizi gerçekten gereksiz kılmaz.
Çünkü, Komisyon, Genel Kurulun üzerinde değildir. Dolayısıyla, onların yapmış
olduğu işlemi biz burada sorguluyoruz. Bu açıdan bakıldığında, bu tasarı, özü
itibarıyla demokratik hukuk devleti esaslarına aykırı bir şekilde hükümler
içerdiğinden dolayı teklif dahi edilemez. Dolayısıyla, kanunla demokratik hukuk
devleti esaslarına aykırılıkla ilgili Anayasa’nın amir hükümlerini işlevsiz
hâle dönüştürdüğü için “Teklif dahi edilemez.” hükmü çerçevesinde meseleye
bakılması gerektiğini ifade ediyoruz. Dolayısıyla, tümüyle ilgili itirazımızın
şu andaki sebebi budur. Hukuk devletinden uzaklaşan, polis devleti anlayışını
getirerek valilerin iradesini hukukun yerine koyan, despot bir yönetim
anlayışını savunan bir bakanın getirdiği yasa tasarısıdır. Bu bakımdan, PKK’yı
muhatap alan, PKK’ya kamu düzenini terk edenlerin “Bugün vatandaşı korumak
amacıyla bunu getiriyoruz.” iddiası bir safsatadır. Bu yasa “Sık ulan, sık!”
diyenleri meşrulaştıran bir yasadır. Bu yönüyle, demokratik hukuk devleti
esaslarına uyulması gerektiğine ilişkin, Anayasa’nın değiştirilmesi dahi teklif
edilemez hükümlerine aykırı olduğundan ve işlevsiz hâle dönüştüreceğinden
dolayı tümüyle ilgili itirazımız bu yönüyle ilgidir, bu çerçevede ele alınması
gereklidir.
BAŞKAN – Anayasa’ya aykırılıkla ilgili
usul tartışması açıyorum.
Evet…
ENGİN ALTAY (Sinop) – Sayın Başkan…
AHMET AYDIN (Adıyaman) - Lehte…
BAŞKAN – Lehte…
MEHMET AKİF HAMZAÇEBİ (İstanbul) –
Aleyhte…
İDRİS BALUKEN (Bingöl) – Aleyhte…
OKTAY VURAL (İzmir) – Aleyhte…
VIII.-
AÇIKLAMALAR (Devam)
18.- Sinop
Milletvekili Engin Altay’ın, Süleyman Şah Türbesi’nde IŞİD’in Türk askerlerini
rehin aldığına dair haberlerle ilgili Hükûmetin bilgi vermesi gerektiğine
ilişkin açıklaması
ENGİN ALTAY (Sinop) – Sayın Başkan, bir
dakika, bu çok önemli. 
Şimdi, bu usul tartışması açılır, bunda
bir beis yok da bundan daha önemli bir işimiz var. Müsaade ederseniz… 
Sayın Başkan, yemek arası vermeden
önceki oturumda Halkların Demokratik Partisi Grup Başkan Vekili ortaya ciddi
bir iddia attı. Dedi ki: “An itibarıyla ecdat yadigârı Süleyman Şah düşmüştür…”
İDRİS BALUKEN (Bingöl) – Hâlâ cevap
yok. 
MEHMET ŞÜKRÜ ERDİNÇ (Adana) – Dışişleri
Bakanlığı açıklama yaptı, siz bilmiyorsunuz herhâlde. 
ENGİN ALTAY (Sinop) – “…ve kimi
kaynaklara göre 1 askerimiz, kimi kaynaklara göre oradaki bütün askerlerimiz
IŞİD terör örgütünün elinde rehinedir.” Burada oturan Sayın Bakan âdeta Baluken’in
açıklamasını görmezden, duymazdan geldi.
Sayın Başkan, şimdi, akredite bütün
haber kanallarının elektronik sitelerinde ve sosyal medyada Süleyman Şah
Türbesi’nin IŞİD’in eline geçtiği ve kimi kaynaklara göre 1, kimi kaynaklara
göre bütün askerlerin rehine olduğuna dair haberlere tüm dünya vâkıf oldu.
Herkes şimdi bu konuyu merak ediyor. 
Arkanızdaki duvarda “Egemenlik kayıtsız
şartsız milletindir.” yazıyor. Bu konuda, bu Parlamentoda, bu bilgi kirliliği
içerisinde bir kanun tasarısı görüşülmesi Parlamentonun saygınlığına da,
varlığına da hakarettir. 
Önerim, gerekirse bir kapalı oturumda
Hükûmetin Genel Kurulu derhâl bilgilendirmesidir. Böyle bir olayda, böyle bir
-söylenti ya da gerçek, bunu biz bilmiyoruz, bunu Hükûmet biliyorsa biliyor-
konuda Parlamento bilgilendirilmeden bu Parlamentoda başka bir işlem yapmak, bu
Parlamentonun varlığına, bu Parlamentoyu kuranlara, ecdat yadigârı Süleyman
Şah’ın manevi hatırasına sadece ve sadece saygısızlıktır. Hükûmetten bu konuda,
ister kapalı bir oturumda ister açık bir oturumda, yüce Türk milleti adına, 77
milyon Türkiye halkları adına derhâl cevap bekliyoruz. (CHP sıralarından
alkışlar) 
BAŞKAN – Evet, teşekkür ediyorum. 
AHMET AYDIN (Adıyaman) – Sayın Başkan,
Dışişleri Bakanlığı bunu yalanladı. 
OKTAY VURAL (İzmir) – Gerçekten önemli
bir konu. Vatan toprağı, askerimiz saldırıya uğramış iddiaları karşısında
Hükûmetin değerli milletvekillerine bilgi vermesi ve kamuoyunu aydınlatması
gerekiyor. Böylesine bir konuda…
BAŞKAN – Evet, Hükûmetin iki sayın
bakanı burada, bilgilendireceklerdir, öyle zannediyorum. 
Şimdi, Anayasa’ya aykırılık iddiası…
(CHP, MHP ve HDP sıralarından gürültüler) 
OKTAY VURAL (İzmir) – Bu konu önemli
efendim, her şeyden önemli. Sayın Başkan, bırakalım bunu. 
ENGİN ALTAY (Sinop) – Bir şey söylesinler,
biraz sonra cevap vereceğiz, öyle şey olur mu? 
BAŞKAN – Ama ben sayın bakanları bilgi
verin diye zorlayamam ki efendim, dinlediler, sayın bakanlar açıklama yapacak.
(CHP, MHP ve HDP sıralarından gürültüler) 
ENGİN ALTAY (Sinop) – Hayır, hayır,
Sayın Başkan…
İDRİS BALUKEN (Bingöl) – Anayasa’ya
aykırılıkla alakalı bir şey yok. 
OKTAY VURAL (İzmir) – Ben usul
tartışmasıyla ilgili irademi geri çekiyorum. 
ENGİN ALTAY (Sinop) – En azından bilgi
verip vermeyeceklerini söylemeleri lazım. 
BAŞKAN – Ama sayın başkanlar… 
İDRİS BALUKEN (Bingöl) – Askerler rehin
mi değil mi? 
BAŞKAN – Sayın Başkanlar, ben cevap
vermesinler demedim ki. 
ENGİN ALTAY (Sinop) – En azından bilgi
verip vermeyeceklerini söylesinler.
BAŞKAN – Vereceklerdir diyorum. 
İDRİS BALUKEN (Bingöl) – Yani eğer bu
askerler rehinse ve bu Hükûmet onları kurtarmaktan acizse farklı seçenekleri
değerlendirelim. 
ENGİN ALTAY (Sinop) – Haberi yok ki
Bakanın. 
BAŞKAN – Bu konuda Parlamentoyu
bilgilendirecek ben değilim ki. Sayın bakanlar buradalar, benim dinlediklerimi
sayın bakanlar da dinlediler. 
İDRİS BALUKEN (Bingöl) – Ortada çok
önemli iddialar var. 
BAŞKAN – Müsaade edin, söz verelim, ne
diyecekler, sayın bakanlara soralım. 
ENGİN ALTAY (Sinop) – Sayın Başkan, en
azından bilgi verip vermeyeceklerini beyan etsinler. 
BAŞKAN – Onu söylüyorum. Ama böyle bir
usulümüz yok, lütfen… (CHP, MHP ve HDP sıralarından gürültüler) 
OKTAY VURAL (İzmir) – Sizin bu
konularda ne kadar hassas olduğunuzu biliyorum. Böylesine önemli bir konuda,
lütfen müsaade edin, beş dakika ara verin, bu konuda açıklama yapılması
hususunda gerekli zemini hazırlayın. 
BAŞKAN – Sayın Başkan, ben Sayın Bakana
söz vereceğim. 
Buyurun Sayın Bakan, buyurun. 
MALİK ECDER ÖZDEMİR (Sivas) – Sayın
Başkan, Sayın Bakan söz istiyor. 
BAŞKAN – Sayın bakanlara ne zaman
bilgilendireceklerini ben söyleyemem ki. 
Buyurun Sayın Bakan. 
19.-
İçişleri Bakanı Efkan Ala’nın, Bingöl Milletvekili İdris Baluken ile Sinop
Milletvekili Engin Altay’ın yaptıkları açıklamalarındaki bazı ifadelerine
ilişkin açıklaması
İÇİŞLERİ BAKANI EFKAN ALA – Sayın
Başkan, sayın milletvekilleri; bakınız, son derece önemli bir mevzuyu gazete
dedikodularından alarak “Böyledir.” demek son derece yanlıştır. (CHP, MHP ve
HDP sıralarından gürültüler) 
AHMET TOPTAŞ (Afyonkarahisar) – Doğrusunu
söyleyin o zaman!
İÇİŞLERİ BAKANI EFKAN ALA – Dışişleri
Bakanlığı bu konuda resmî açıklama yapmıştır. Lütfen -sitelerden okuyorsunuz-
açın, oradan okuyun, böyle bir şey yoktur. (AK PARTİ sıralarından alkışlar)
AHMET TOPTAŞ (Afyonkarahisar) – Siz bir
açıklama yapın, siz.
İDRİS BALUKEN (Bingöl) – Sayın Başkan,
böyle tutumu kabul edemeyiz.
BAŞKAN – Şimdi, Sayın Baluken, benim
anladığım…
İDRİS BALUKEN (Bingöl) – Müsaade eder
misiniz?
OKTAY VURAL (İzmir) – Meclisi tehdit mi
ediyor? Üsluba bakın ya! Sen kim oluyorsun! “Açın, okuyun.”
BAŞKAN – Hayır, “Yoktur.” diyor,
Dışişleri Bakanının ifadesine göre olmadığını söylüyor. 
OKTAY VURAL (İzmir) – Bilgi verin
diyoruz Hükûmet adına. 
ADNAN YILMAZ (Erzurum) – Bilgi verdi
işte.
İDRİS BALUKEN (Bingöl) – Sayın Başkan…
BAŞKAN – Buyurun Sayın Baluken.
OKTAY VURAL (İzmir) – “Açın, okuyun.”
ne demek ya? Senin maraban mıyız biz? Senin polisin miyiz biz?
İDRİS BALUKEN (Bingöl) – Burada Genel
Kurul iradesini hiçe sayan bir…
OKTAY VURAL (İzmir) – Haram paracının
önüne yatıyorsunuz, milletvekillerini azarlıyorsunuz.
BAŞKAN – Sayın Vural, bir saniye…
OKTAY VURAL (İzmir) – Böyle bir şey
olur mu Sayın Başkan ya? “Okuyun, açın, okuyun.” Der ki: “Bu konuda Hükûmetimiz
şu şu açıklamayı yapmıştır. Böyle bir şey yoktur.” Kendini ne zannediyor yani,
Hitler mi zannediyor? Hitler’in Himmler’i misin sen, Himmler’i misin sen?
Okuyorsun zaten, okuyorsun, okuyorsun onu.
BAŞKAN – Evet, Sayın Baluken buyurun.
20.- Bingöl
Milletvekili İdris Baluken’in, İçişleri Bakanı Efkan Ala’nın yaptığı açıklamasındaki
bazı ifadelerine ilişkin açıklaması
İDRİS BALUKEN (Bingöl) – Sayın Başkan,
Sayın Bakanın bu tavrını şiddetle kınıyoruz. Genel Kurul iradesine böyle bir
yaklaşım kabul edilemez. Biz burada edinmiş olduğumuz haberlerle ilgili üç
siyasi partinin grup başkan vekilleri olarak Genel Kurulun bilgilendirilmesi
gerektiğini ifade ediyoruz. Buradaki bütün milletvekilleri halkın iradesini
temsil ediyor ve halkın temsilcileri olarak, Türkiye'yi savaşın eşiğine getiren
böylesi vahim iddialarla ilgili açık bir bilgilendirme istiyorlar. “Dışişleri
Bakanı açıklama yaptı. Gazeteden okuyun.” diyen bir anlayış Genel Kurulun
iradesine saygısız yaklaşan bir anlayıştır. Bunu kabul etmemiz mümkün değil.
Hükûmet, gereken açıklamayla ilgili bilgileri varsa bize gazete sayfalarıyla
değil, burada gelip ciddiyetle bir açıklamayla cevap verir; aksi takdirde
halkın iradesini hiçe sayan bir anlayış söz konusudur. 
BAŞKAN – Evet, teşekkür ediyorum Sayın
Baluken.
MEHMET AKİF HAMZAÇEBİ (İstanbul) –
Sayın Başkan…
BAŞKAN – Buyurun Sayın Hamzaçebi.
21.-
İstanbul Milletvekili Mehmet Akif Hamzaçebi’nin, İçişleri Bakanı Efkan Ala’nın
yaptığı açıklamasındaki bazı ifadelerine ilişkin açıklaması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Sayın Bakan, Dışişleri Bakanlığının bu
konuda açıklama yaptığını söyledi, bunun doğru olmadığını söyledi. Doğru
olmamış olmasından biz elbette mutlu oluruz. Ancak, sorun şudur: On bir aydır
terhisleri geldiği hâlde değiştirilemeyen asker var mıdır orada? Yani terhisi
geldiği hâlde Türkiye’ye gelemiyor ise bu askerler, demek ki ortada bir problem
vardır. Yani, rehin alma olayı bu şekilde midir acaba? Gelemiyor ise bir rehin
alma olayı vardır.
MAHİR ÜNAL (Kahramanmaraş) –
Anayasa’ya aykırılık kalmadı, Süleyman Şah verelim. Böyle bir şey olur mu ya?
MEHMET AKİF HAMZAÇEBİ (İstanbul) -
Sayın Bakan bu konuda da bilgi verirse memnun oluruz.
BAŞKAN – Evet, teşekkür ederim.
Buyurun Sayın Altay.
22.- Sinop
Milletvekili Engin Altay’ın, İçişleri Bakanı Efkan Ala’nın yaptığı
açıklamasındaki bazı ifadelerine ilişkin açıklaması
ENGİN ALTAY (Sinop) – Sayın Başkan,
burası il idare kurulu değil, ben de nüfus müdürü değilim. İçişlerini Bakanının
benim gündeme getirdiğim konuyla ilgili cevabı gayriciddidir, lakayıt bir
cevaptır, bir. 
Dışişleri Bakanı…
BAŞKAN – Sayın Altay, lütfen… (CHP ve
MHP sıralarından “Aynen öyle!” sesleri) 
ENGİN ALTAY (Sinop) - Dışişleri Bakanlığının…
OKTAY VURAL (İzmir) – Aynen öyle!
AHMET TOPTAŞ (Afyonkarahisar)- Aynen öyle! Aynen öyle!
BAŞKAN – Kalbinizi yorarsınız, başka bir şey olmaz yani
kendinize zarar verirsiniz.
OKTAY VURAL (İzmir) – Aynen öyle!
ENGİN ALTAY (Sinop) – Dışişleri Bakanlığı, kamuoyu
refleksleri bakımından, devlet politikası bakımından…
OKTAY VURAL (İzmir) – Bakanın avukatı mısınız? 
BAŞKAN – Hakaret edemez, kimse hakaret edemez. 
OKTAY VURAL (İzmir) – Cevap versin.
BAŞKAN – Cevap verip vermeyeceğini Sayın Bakan bilir, ben
vermesi gerektiğini söyledim.
OKTAY VURAL (İzmir) – Verirsiniz söz, o cevabını verir.
BAŞKAN – Sayın Bakanın ne şekilde cevap vereceğini de ben
söyleyemem kimseye.
OKTAY VURAL (İzmir) – Ama “Burayı açın, bakın, okuyun.”
diyerek azarlayamaz.
BAŞKAN – Sayın Vural, lütfen ama… Yanlış yapıyorsunuz,
yanlış görünüyorsunuz.
ENGİN ALTAY (Sinop) – Dışişleri, kamuoyu sükûneti
bakımından, diğer ulusal gerekçeler, güvenlik gerekçeleri bakımından böyle bir
açıklama yapmış olabilir. 
Şimdi, İçişleri Bakanı diyor ki: “Böyle bir şey yok, bu
dedikodu.” Biz dedikoduyla bu Parlamentonun gündemini meşgul etmeyiz, o
başkalarına ait işlerdir. Ben de burada söylüyorum: Süleyman Şah Türbesi’nde
Türkiye Cumhuriyeti’nin hâkimiyeti fiilen bugün itibarıyla yoktur. (AK PARTİ
sıralarından “Yalan” sesleri) Ben de böyle söylüyorum. Ya Dışişleri yalan
söylüyor… Yarın göreceğiz.
ORHAN ATALAY (Ardahan) – Yalan! Yalan!
ENGİN ALTAY (Sinop) – Yarın, bana “yalan” diyenler, hepiniz,
utanacaksınız. (AK PARTİ sıralarından gürültüler) 
FARUK
BAL (Konya) – Sayın Başkan…
BAŞKAN
- Sayın Bal, usulümüz yok ama Sayın Bal, Grup Başkan Vekili konuşacak.
BAŞKAN
– Buyurun Sayın Vural.
OKTAY
VURAL (İzmir) – Sayın Başkan, Sayın Bakan, burada Dışişleri Bakanlığının bir
açıklama yaptığını söyledi.
BAŞKAN
– Evet. 
OKTAY
VURAL (İzmir) – Şu anda web sitesine bakıyorum, burada Dışişleri Bakanlığının
bu konuda yaptığı bir açıklama görmüyorum.
FARUK
BAL (Konya) – Efendim, çok önemli bir durum.
BAŞKAN
– Sayın Bal, lütfen ama, böyle bir usulümüz yok. Grup başkan vekilleri
konuşuyor. Efendim, usulle ilgili zaten söz hakkınız var, orada ifade
edersiniz.
OKTAY
VURAL (İzmir) – Efendim, Sayın Bakan dedi ki: “Dışişleri Bakanlığı açıklama
yaptı.” Ben web sitesine giriyorum, web sitesine konmamış.
BAŞKAN
– Sayın Vural, benim Sayın Başkanın açıklamasıyla ilgili ne yapmamı
istiyorsunuz?
MEHMET
GÜNAL (Antalya) - Niye koruyorsun o zaman?
BAŞKAN
– Hükûmetin 2 sayın üyesi burada, cevap verecekler dedim, Sayın Bakan söz aldı.
OKTAY
VURAL (İzmir) – Sayın Başkan, ben ona söylüyorum, ben size söylemiyorum.
Muhatabım siz değilsiniz ki, ben oraya söylüyorum.
BAŞKAN
– Evet, şimdi, Anayasa’ya aykırılıkla ilgili usul tartışması açıyorum…
FARUK
BAL (Konya) – Sayın Başkan…
BAŞKAN
– Sayın Bal, lütfen ama…
YUSUF
HALAÇOĞLU (Kayseri) – Sayın Başkan…
BAŞKAN
- Lehte söz isteyen?
YUSUF
HALAÇOĞLU (Kayseri) – Sayın Başkan, bir şey söyleyeceğim.
BAŞKAN
– Sayın Halaçoğlu, konu kapandı efendim. 
YUSUF
HALAÇOĞLU (Kayseri) – Sayın Bakan “Bakın.” dedi, baktım. 
BAŞKAN
– Efendim, burada hangi sitede, hangi haberin olduğunu tartışacak değiliz. 
YUSUF
HALAÇOĞLU (Kayseri) – Burada, baktığım yerde sadece bir askerin tutsak
edilmediği söyleniyor. Geri kalan iddialar nerede?
BAŞKAN
- Lütfen ama Sayın Halaçoğlu…
OKTAY
VURAL (İzmir) – Doğru bilgi vermedi efendim Bakan. 
BAŞKAN
- Evet, lehte söz isteyen Doğan Kubat, İstanbul Milletvekili…
OKTAY
VURAL (İzmir) – Meclisi yanılttı. 
BAŞKAN
- Buyurun Sayın Kubat... (AK PARTİ sıralarından alkışlar) 
OKTAY
VURAL (İzmir) - Nerede açıklama, gösterin?
MAHİR
ÜNAL (Kahramanmaraş) – Burada, burada, açıklama burada ya!
İDRİS
BALUKEN (Bingöl) – Yani, en başta sizin müdahale etmeniz lazım. Yani, gazete
sayfasından milletvekillerini bilgilendirmesine en başta sizin karşı çıkmanız
lazım.
YUSUF
HALAÇOĞLU (Kayseri) – Sadece bir askerin esir edilmediğini söylüyor. Onun
dışındaki iddialar doğru değil.
İDRİS
BALUKEN (Bingöl) – Dışişleri Bakanı gelir, Dışişleri buradan Genel Kurulu
bilgilendirir. Başkanlık Divanı olarak bunun hukukunu siz koruyacaksınız.
OKTAY
VURAL (İzmir) – Nerede Bakanlığın sayfasında? Gazete haberine bakıyorsunuz.
İDRİS
BALUKEN (Bingöl) – Ya, buraya gelip açıklama yapacak.
BAŞKAN
– Bir saniye…
Buyurun
Sayın Kubat.
V.- USUL HAKKINDA
GÖRÜŞMELER (Devam)
3.- Oturum
Başkanı TBMM Başkan Vekili Sadık Yakut’un, 684 sıra sayılı Kanun Tasarısı’nın
Anayasa’ya aykırılığı iddiasıyla Komisyona iade edilmesine gerek olmadığı
yönündeki tutumunun İç Tüzük hükümlerine uygun olup olmadığı hakkında
MEHMET
DOĞAN KUBAT (İstanbul) – Sayın Başkanım, çok değerli milletvekili arkadaşlar;
görüşülmekte olan tasarının Anayasa’ya aykırılığı iddiasıyla tümünün komisyona
iadesiyle ilgili Başkanlığın tutumu lehinde görüşlerimi ifade etmek üzere söz
almış bulunuyorum. Aynı konu geçen hafta da gündeme gelmişti. 
Değerli
arkadaşlar, biliyorsunuz, bir tasarının veya teklifin Anayasa’ya aykırılığının
ne şekilde inceleneceği, İç Tüzük’te, gerek komisyon aşamasında gerekse Genel
Kurul aşamasında olmak üzere düzenlenmiştir. Buna göre İç Tüzük’ün 38’inci
maddesinde, bir komisyon kendisine havale edilmiş olan tasarı veya teklifin
öncelikle Anayasa’nın hem lafzına hem ruhuna açık veya kapalı biçimde aykırı
olup olmadığı yönlerinden denetleyip, ondan sonra işin müzakeresine geçip
raporunu yazıyor. Biraz önce Komisyon da açıklama yaptı, buna benzer iddialar o
aşamada dile getirilmiş. Zaten işin esasına geçmesi de bunun zımnen Anayasa’ya
uygun olduğu anlamına da gelmektedir. 
Öte yandan, Genel Kurul aşamasında bu
iddialar dile getirilebilir mi? Elbette getirilebilir, şu, şu hükümler
Anayasa’ya aykırı denilebilir. Buna ilişkin olarak da İç Tüzük’ün 87 ve 88’inci
maddeleri bu ileri sürmenin ne şekilde yapılacağını düzenlemiş. 87’nci maddenin
birinci fıkrasında “Kanunda veya İç Tüzük’te aksine bir hüküm yoksa tasarı veya
teklifin bir maddesinin tümünün veya belli maddelerinin komisyona iadesi önerge
yoluyla istenebilir.” diyor. 88’inci maddeye bakıyoruz: “Esas komisyon veya
Hükûmet, tasarı veya teklifin tümünün ya da bir veya birkaç maddesinin iadesini
isteyebilir.” 87 ve 88 birlikte değerlendirildiği zaman, aksine hüküm yoksa 88
uygulanacağına göre, 88’inci madde gereğince bir tasarının Anayasa’ya
aykırılığı iddiasıyla komisyona tümünün iadesi noktasındaki yetki sadece
Hükûmet ve komisyona aittir ancak tümünün görüşmelerinden sonra, maddelere
geçildikten sonra Anayasa’ya aykırılık önergeleri elbette verilebilir. Bu
önergelerin de ne şekilde görüşüleceği 84’üncü maddede çok açık düzenlenmiştir,
diğer önergelerden öne alınmak suretiyle bunlar görüşülüp, oylanıyor ve bunun
her kanun görüşmelerinde de sayısız uygulamasını yapıyoruz. Bu sebeple Sayın
Başkanın tutumu yerindedir. 
Havaleyle ilgili de çok kısa bir şey
söylemek isterim. Havale konusu... Evet, Başkanım dedi, 20'nci maddede ihtisas
komisyonları tanımlanmış ama kanunda belirlenenler dışında görev alanları
tanımlanmamış. Dolayısıyla Başkan, Bakanlığın görev alanında kalan kanunları
resen gözeterek... Ki tasarıdaki 8 teklif, tasarıdaki 6-7 kanun doğrudan
İçişleri Bakanlığının görev ve yetki alanında olduğundan dolayı 23 ve 73’e göre
yapılan havale de isabetlidir ve asli komisyon bu konuda İçişleri Komisyonudur.
Dolayısıyla Başkanın tutumu yerindedir. 
Yüce heyetinizi saygılarımla
selamlıyorum. (AK PARTİ sıralarından alkışlar) 
BAŞKAN – Teşekkür ediyorum.
Aleyhte söz isteyen Levent Gök, Ankara
Milletvekili. 
Buyurun Sayın Gök. (CHP sıralarından
alkışlar)
LEVENT GÖK (Ankara) – Sayın Başkan,
değerli milletvekilleri; kaçak sarayda oturmak üzere yola çıkan
Cumhurbaşkanının, yürütmeyi durdurma kararı olan bir inşaatta, “Ben bu mahkeme
kararını dinlemiyorum, ben gidip orada oturacağım.” dediği bir yerde, sizlerden
Anayasa’ya uymanızı zaten beklemiyoruz. Ama değerli milletvekilleri, Sayın
Başkan; bu tasarının tümü ayrı ayrı Anayasa’mızın birçok maddesine aykırı;
sadece Anayasa’ya aykırı değil, kendi içinde dahi maddeler birbirine aykırı
değerli arkadaşlarım. 
AKP’nin sayın milletvekilleri, beni
lütfen dikkatle dinleyiniz. 4’üncü maddesinde polise araçları durdurma
yetkisini veriyorsunuz, burada cumhuriyet savcısının haberi yok ama aynı madde
içerisinde -dikkatle dinleyin lütfen- polis eğer bir kimseden kimlik sorarsa
cumhuriyet savcısına haber vermek durumunda; oysa kimlik sorma Kabahatler
Kanunu’na tabi bir suç. Daha hafif olan bir suçtan dolayı cumhuriyet savcısına
bilgi vereceksiniz, daha ağır olan bir aramadan, yakalamadan dolayı savcıya
haber vermeyeceksiniz. Madde kendi içinde dahi tutarsız. 
Anayasa’ya aykırılık mı istiyorsunuz,
hangisini anlatalım size değerli arkadaşlarım? Bu yasa, bir kere, Anayasa’mızın
tüm maddelerinde olduğu gibi, Türkiye'nin uluslararası anlaşmalarla bağlı
olduğu bütün sözleşmelere, Avrupa İnsan Hakları Mahkemesi içtihatlarına ve
Anayasa’nın 2’nci maddesine yazılan hukuk devleti ilkesine aykırıdır.
Anayasa’nın 6’ncı, 7’nci, 8’inci maddesinde yazılan kuvvetler ayrılığı ilkesine
aykırıdır. Siz vali ile polise verdiğiniz yetkiyle artık valiyi ve polisi yargı
görevi veren bir kurum hâline getiriyorsunuz. Anayasa’nın 9’uncu maddesinde
vücut bulan yargı yetkisine aykırıdır, 17’nci maddesinde vücut bulan yaşama
hakkına aykırıdır. Kişi hürriyeti ve güvenliği ilkesine aykırıdır, özel hayatın
gizliliği ilkesine aykırıdır. 34’üncü maddesinde düzenlenen toplantı ve gösteri
yürüyüşü düzenleme hakkı ilkesine aykırıdır. Yine, 49’uncu maddesinde
düzenlenen çalışma hakkı ilkesine aykırıdır. 119, 120, 121’inci maddelerinde
düzenlenen olağanüstü hâl ilan etme yetkisine aykırıdır. 138’inci maddesinde
düzenlenen mahkemelerin bağımsızlığı ilkesine aykırıdır. Yani tüm yaptığınız,
her biri ayrı ayrı… Anayasa’mızı siz burada iğfal ederek kaldırıyorsunuz
değerli arkadaşlarım. Böyle bir tabloyu bu ülke taşıyamaz, bu yaptıklarınızın
tümü Anayasa’ya aykırıdır. 
MEHMET METİNER (Adıyaman) – Anayasa
Mahkemesine git, Anayasa Mahkemesine.
LEVENT GÖK (Devamla) – Bunları bin kere
söylüyoruz, anlamıyorsunuz, anlamıyorsunuz, anlamıyorsunuz. 
RECEP ÖZEL (Isparta) – Anayasa
Mahkemesine git. 
LEVENT GÖK (Devamla) – Ama bunların
burada görüşülmesine izin veren Başkanlık Divanını kınıyorum. 
RECEP ÖZEL (Isparta) – Görevini yapıyor
o. 
LEVENT GÖK (Devamla) – Sayın Başkan, bu
yasa derhâl Anayasa Komisyonuna, Adalet Komisyonuna, İnsan Hakları Komisyonuna
ve diğer tali komisyonlara geri gönderilmelidir, oralarda görüşülmelidir. 
MEHMET METİNER (Adıyaman) – Anayasa Mahkemesine
git, burası Anayasa Mahkemesi değil. 
LEVENT GÖK (Devamla) – Bu Anayasa’ya
aykırılıklar orada giderilmelidir diyor, hepinizi saygıyla selamlıyorum. (CHP
sıralarından alkışlar)
BAŞKAN – Teşekkür ediyorum.
ÜNAL KACIR (İstanbul) – Öyle bir
keyfiyet var mı?
MEHMET METİNER (Adıyaman) – Burası
Millet Meclisi, Anayasa Mahkemesi değil.
LEVENT GÖK (Ankara) – Hepsi aykırı,
hepsi!
ÜNAL KACIR (İstanbul) – Sizin
“Anayasa’ya aykırı.” dediğiniz birçok kanun şu anda yürürlükte ve çalışıyor. 
BAŞKAN – Şimdi, lehte söz isteyen Faruk
Bal, Konya Milletvekili.
Buyurun Sayın Bal. (MHP sıralarından
alkışlar)
FARUK BAL (Konya) – Sayın Başkanım,
konuşabilmek için, usul gereği lehte söz aldım ama sizin davranışınızın lehinde
konuşamam. 
Özellikle, birkaç cümleyle Anayasa’ya
aykırılıktan bahsedip ondan sonra başka mevzudan bahsedeceğim. Devletin temel
görevi, temel hak ve hürriyetleri korumaktır, kişinin maddi ve manevi varlığını
geliştirmektir; Anayasa 5’inci madde. Yargı yetkisinin savcıdan alınıp valiye
verilmesi Anayasa’nın 9’uncu maddesine aykırıdır. Kanun önünde eşitlik 10’uncu
maddede düzenlenmiştir, bu tasarı 10’uncu maddeye aykırıdır. Anayasa’nın
bağlayıcılığı hükmü 11’inci maddede düzenlenmiştir, bu tasarı ona aykırıdır.
Kişi hürriyeti ve güvenliği 19’uncu maddede düzenlenmiştir, bu tasarı ona
aykırıdır. Özel hayatın gizliliği ve güvenliğiyle ilgili 20’nci maddesine
aykırıdır. Haberleşme hürriyeti 22’nci maddede düzenlenmiştir, ona aykırıdır.
Toplantı ve gösteri yürüyüşlerini düzenleyen 34’üncü maddesine, suç ve cezalara
ilişkin 38’inci maddesine, yargının bağımsızlığını düzenleyen 138’inci
maddesine ve diğerlerine ve özüne ve sözüne aykırıdır. Bunlar sizin için bir
anlam ifade etmiyor. 
Gelelim
meselenin esasına. Bugün, vatan toprağı olarak kabul edilen Süleyman Şah Türbesi’nin
IŞİD tarafından işgal edilip oradaki askerlerimizin esir alındığına dair bir
bilgi bu Meclise gelmiştir. Süleyman Şah Türbesi “Hattı müdafaa yoktur, sathı
müdafaa vardır.” düşüncesiyle verilmiş Kurtuluş Savaşı sonunda Lozan ile kabul
edilmiş olan Türk vatanı toprağıdır. Bu topraktaki hâkimiyetimiz eğer IŞİD
terör örgütü tarafından bir şekilde elde edilmiş ise o takdirde gazi Meclise
Hükûmetin bilgi vermesi en doğru, en tabii görevdir. Vatan toprağı sadece
muhalefetin vatanı değil, sizin de vatanınız. “Bu vatan kimin?” şeklindeki
şiire göre, sizin de toprağın altında yatanlarınız vardır. Dolayısıyla, mademki
“Orta Doğu’da yaprak kıpırdasa haberimiz olur, bizden habersiz yaprak
kımıldamaz.” diyen bir Başbakan zamanında bu ülke bu hâle getirilmiş ise o
Başbakanın 4 bakanı var burada, bu konuda bize bilgi vermesi lazım. Bunu
veremiyor ise yüksek güvenlik toplantısında “4 füze atar, savaş sebebi
yaratırız.” şeklindeki naranın da bir hesabının olması lazım.
(Mikrofon otomatik cihaz tarafından
kapatıldı)
FARUK BAL (Devamla) – Bu hesabı biz
muhalefet olarak soruyoruz ama asıl sizin bu hesabı sormanız lazım.
MEHMET METİNER (Adıyaman) – Ya, “yok”
deniliyor, daha ne desinler?
FARUK BAL (Devamla) – Asıl sizin de bu
hesabı sormanız lazım.
Dolayısıyla, değerli arkadaşlarım,
bunun…
MEHMET METİNER (Adıyaman) – Olmayan bir
şey hakkında nasıl bilgi versinler?
FARUK BAL (Devamla) – Kes sesini
Metiner! Seninle aynı konuşmayı da bilirim ben. Kes sesini, beni dinle!
MİHRİMAH BELMA SATIR (İstanbul) – Biraz
saygılı olun, karşınızdaki vekil. “Kes sesini!” diyemezsiniz birine.
FARUK BAL (Devamla) – Değerli
arkadaşlarım, laf atmakla bu geçiştirilemez.
MEHMET METİNER (Adıyaman) – Sabahtan
beri her türlü hakaret…
FARUK BAL (Devamla) – Bu, çok önemli
bir değerdir. Bu değeri bu Meclis takdir etmelidir. Bu Meclisin içinden çıkmış
olan Hükûmet de bu Meclise hesap vermelidir, bilgi vermelidir.
BAŞKAN – Evet, Sayın Bal, teşekkür
ediyorum.
FARUK BAL (Devamla) – Dolayısıyla ülkenin geleceğini değil,
AKP’nin geleceğini tasarlayarak ortaya çıkan bu tasarının Anayasa’ya aykırı
olduğunu en az benim kadar, Sayın Başkan, siz de biliyorsunuz. Tasarının
Anayasa’ya aykırı olmayacağına dair görüşünüzü peşinen biliyorum -ki
açıklayacaksınız- ama o, yanlış bir görüştür. Bunu da bilgilerinize sunuyorum.
(MHP sıralarından alkışlar) 
BAŞKAN – Teşekkür ederim.
Aleyhte söz isteyen İdris Baluken, Bingöl Milletvekili. 
Buyurun Sayın Baluken. 
İDRİS BALUKEN (Bingöl) – Sayın Başkan, değerli
milletvekilleri; tekrar hepinizi saygıyla selamlıyorum. 
Anayasa’ya aykırı bir yasa teklifiyle karşı karşıya
olduğumuzu tekrar ifade edeyim. Özel hayatın gizliliğini, Anayasa’nın
haberleşme hürriyetini düzenleyen maddelerine, toplantı ve gösteri hürriyetine
dair düzenlemelere, yine demin de ifade ettiğim gibi kuvvetler ayrılığını
düzenleyen maddelere tamamen aykırılık teşkil eden bir durumla karşı
karşıyayız. Dolayısıyla bu kadar açık bir şekilde Anayasa’ya aykırı olan bu
yasa teklifinin bu Genel Kurulda görüşülmemesi gerekiyor. İlgili komisyonlara
tekrar müracaat edip orada oluşturulacak yeni çalışma gruplarıyla, alt
komisyonlarla bu bahsedilen durumlarda bir çalışmanın yapılması ve Anayasa’ya
uygunluk sağlandıktan sonra buraya getirilmesi gerekiyor. 
Dolayısıyla, Sayın Başkan, burada sizin tutumunuz yanlıştır.
Genel Kurulda bu yasa teklifinin Komisyona, Anayasa’ya uygunluk açısından
gönderilmesi için tutum belirlemeniz gerekir. 
Ben demin, burada sorunun yasalar olmadığını, bu Hükûmetin
aslında hükûmet gibi davranmadığını, bütün ölümlerin, sokak ortası infazların,
işkencelerin asıl sebebinin de bu olduğunu ifade etmiştim. Bakın, Bingöl’le
ilgili soru sordum, ses yok. Bingöl’de emniyet müdürünüze, emniyet
yetkililerinize yönelik saldırıyı kim yaptı? Bu ülkenin İçişleri Bakanı, Meclis
tutanaklarına geçecek şekilde şöyle gayriciddi açıklamalar yapıyor kriminal
incelemeler çelişkili çıkınca: “Olabilir ki eylemi yapan 4 kişi, Bingöl
merkezde bir yere gidip daha önceden sakladıkları silahları alıp eylem
yaptıkları silahları saklayıp ondan sonra Genç Köprüsü’ne doğru hareket
etmiştir.” E, siz ne iş yapıyorsunuz? Bu kadar istihbaratınız var, bu kadar
emniyet teşkilatında, bilmem ordu teşkilatında bu işleri takip edenler var.
Böyle gayriciddi bir açıklama olur mu? Yani 4 örgüt mensubu, eline aldığı
silahları şehir merkezine getirip saklayacak, yedekleyecek, diğer 4 silahla
gidip eylem yapacak, eylemden sonra tekrar gelip yedek silahları alacak, asıl
silahları gömecek, ondan sonra siz de yargısız infaz yapacaksınız. Buna
çocuklar bile inanmaz. Ciddi olun. 
Özellikle bu dönemde, siz, neler yapılması
gerektiğini herkesten daha iyi biliyorsunuz. Sivil toplumun alanını genişleten,
yerel yönetimlerin alanını genişleten demokratikleşme paketlerini bu Meclise
getirmekle yükümlüsünüz, aksi takdirde bu ülkeyi uçuruma sürüklersiniz ama o
uçurumdan da en başta sizin Hükûmetiniz aşağı düşer. (HDP sıralarından
alkışlar) 
BAŞKAN – Evet, teşekkür ederim.
Daha önce gerekçesini açıklamıştım.
Tutumumda herhangi bir değişiklik söz konusu değil.
ENGİN ALTAY (Sinop) – Başkanım… 
BAŞKAN – Bir saniye… Lütfen…
Sayın Vural…
ENGİN ALTAY (Sinop) – Israr etsek oya
başvursanız diyoruz tutumunuzla ilgili. 
BAŞKAN – Efendim?
ENGİN ALTAY (Sinop) – Israr ediyor
olsak siz de oya başvuruyor olsanız tutumunuzla ilgili. 
MAHİR ÜNAL (Kahramanmaraş) – Bu yeni
bir usul efendim.
ENGİN ALTAY (Sinop) – Var İçtüzük’te
Başkanım. Oya başvurulur gerektiğinde.
BAŞKAN – Önergenin işleme alınmasıyla
ilgili bir şey söylediniz biraz önce. Ben zaten bu konuya cevap verdim efendim
açıklamamda. İçtüzük’ün söz konusu 84’üncü maddesi. 84’üncü madde burada.
OKTAY VURAL (İzmir) – Anayasa’nın ilk
dört maddesini işlevsiz hâle getirmesinden dolayı teklif dahi edilemez.
Anayasa’ya aykırılık yönü bu. Anlatabildim mi? 
BAŞKAN – “Bir kanun tasarı veya
teklifinin Genel Kuruldaki görüşmeleri sırasında tasarı veya teklifin belli bir
maddesinin…”
OKTAY VURAL (İzmir) – Evet ama teklif
dahi edilemez. Yani değiştiren bir hüküm olduğu için biz teklif
edilemeyeceğinden dolayı bunu ifade ediyoruz. O bakımdan, bu tartışmadan önce
aslında bu önergeyi görüşseydik başka bir tartışmaya mahal olmazdı. O bakımdan
söylüyorum, yani diyorum ki: Bu, hukuk devleti esaslarını değiştiriyor.
BAŞKAN – İşleme alma imkânımız yok
efendim. Daha önce gerekçesini de açıkladım Sayın Vural.
OKTAY VURAL (İzmir) – Peki, Sayın
Başkan, Komisyonda tümü görüşülürken Anayasa’ya aykırılıkla ilgili iddiaları
görüştünüz, değil mi? Oylama yaptınız, değil mi? 
BAŞKAN – Evet.
OKTAY VURAL (İzmir) – Peki, orada nasıl
oluyor?
RECEP ÖZEL (Isparta) – Orada oluyor.
OKTAY VURAL (İzmir) – Yani orada nasıl
oluyor? 
BAŞKAN – Efendim, 38’inci maddeye
bakalım. 
OKTAY VURAL (İzmir) – Demek ki tümü… 
BAŞKAN – Orada özel hüküm var Sayın
Vural.
OKTAY VURAL (İzmir) – Efendim,
Komisyonun sahip olduğu yetkiye Genel Kurulun sahip olmadığı iddiasını ileri
sürmek doğru değil.
BAŞKAN – 38’inci maddeyi okuyorum
efendim: “Komisyonlar, kendilerine havale edilen tasarı veya tekliflerin ilk
önce Anayasanın metin ve ruhuna aykırı olup olmadığını tetkik etmekle
yükümlüdürler.”
OKTAY VURAL (İzmir) – Biz de diyoruz
ki, Komisyonun sahip olduğu yetkiye Genel Kurul da sahiptir. 
BAŞKAN – Değil efendim. Oradaki
düzenleme Komisyon özel bir madde…
OKTAY VURAL (İzmir) – Komisyon, Genel
Kurulun üzerinde olabilir mi?
BAŞKAN – Evet, teşekkür ediyorum.
Sayın Altay, oylama mı isteyeceksiniz
efendim bu konuyla ilgili?
ENGİN ALTAY (Sinop) - Vazgeçtim
efendim.
BAŞKAN – Benim bu konudaki görüşümde
herhangi bir değişiklik söz konusu değildir.
ADİL ZOZANİ (Hakkâri) – Sayın Başkan…
BAŞKAN - Sayın milletvekilleri,
İstanbul Milletvekili Mahmut Tanal’ın…
ADİL ZOZANİ (Hakkâri) – Sayın Başkan…
BAŞKAN – Bir saniye efendim, şu işlemi
bitireyim.
ADİL ZOZANİ (Hakkâri) – Sayın Başkan,
bir şey söylüyorum.
BAŞKAN – Efendim, şu işlemi bitireyim,
başladım.
ADİL ZOZANİ (Hakkâri) – Efendim,
işlemle ilgili…
BAŞKAN – Efendim, Sayın “Zazani”, böyle
bir usulümüz yok. Grup Başkan Vekiliniz orada, söz istediği zaman veriliyor.
Lütfen oturun.
İstanbul Milletvekili Mahmut Tanal’ın,
görüşülmekte olan 684 sıra sayılı Kanun Tasarısı’nda yer alan (2/422) esas
numaralı Kanun Teklifi’ni geri çektiğine dair bir tezkeresi gelmiştir.
Bilindiği üzere, gündeme alınmış
tekliflerin geri alınması Genel Kurulun kararına bağlıdır. 
Şimdi, tezkereyi okutup oylarınıza
sunacağım.
Tezkereyi okutuyorum:
VII.-
BAŞKANLIĞIN GENEL KURULA SUNUŞLARI (Devam)
C) Önergeler
1.-
İstanbul Milletvekili Mahmut Tanal’ın, 684 sıra sayılı Kanun Tasarısı’nda yer
alan (2/422) esas numaralı Kanun Teklifi’ni geri çektiğine ilişkin önergesi
(4/239)
TBMM
Başkanlığına
Görüşülmekte olan 684 sıra sayısında
yer alan sayfa 27’deki kanun teklifimi geri çekiyorum. 
Talebim doğrultusunda işlem yapılmasını
arz ederim.
Saygılarımla.
Mahmut Tanal
İstanbul
MAHMUT TANAL (İstanbul) – Sayın Başkan,
bunun gerekçesini anlatmak istiyorum çünkü bakın…
BAŞKAN – Lütfen, öyle bir usul yok
efendim.
MAHMUT TANAL (İstanbul) – Sayın Başkan,
Genel Kurulu ikna etmek açısından…
ADİL ZOZANİ (Hakkâri) – Gerekçeyi
anlatmak zorunda, Genel Kurulu ikna etmek için anlatmak zorunda.
III.-YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Sayın Başkan, yoklama istiyoruz.
BAŞKAN – Sayın Hamzaçebi, Sayın Gök,
Sayın Altay, Sayın Tanrıkulu, Sayın Serindağ, Sayın Çıray, Sayın Ören, Sayın
Kaplan, Sayın Özdemir, Sayın Çelebi, Sayın Balbay, Sayın Susam, Sayın Dinçer,
Sayın Yalçınkaya, Sayın Özel, Sayın Demiröz, Sayın Toptaş, Sayın Düzgün, Sayın
Öz, Sayın Küçük.
İki dakika süre veriyorum.
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır. 
VII.-
BAŞKANLIĞIN GENEL KURULA SUNUŞLARI (Devam)
C) Önergeler (Devam)
1.-
İstanbul Milletvekili Mahmut Tanal’ın, 684 sıra sayılı Kanun Tasarısı’nda yer
alan (2/422) esas numaralı Kanun Teklifi’ni geri çektiğine ilişkin önergesi
(4/239) (Devam)
BAŞKAN – Sayın Tanal’ın tezkeresini
oylarınıza sunuyorum: Kabul edenler… Kabul etmeyenler… Kabul edilmemiştir.
ADİL ZOZANİ (Hakkâri) – Sayın Başkan…
Sayın Başkan…
BAŞKAN – Sayın milletvekilleri, yine,
İç Tüzük’ün 75’inci maddesine göre…
ADİL ZOZANİ (Hakkâri) – Sayın Başkan,
lütfen, ayaktayım bir saattir, bekliyorum. 
İDRİS BALUKEN (Bingöl) – Söz istedi.
“Tezkereden sonra söz vereceğim.” dediniz. 
BAŞKAN – Ama efendim…
ADİL ZOZANİ (Hakkâri) – Sizi, bakın,
ciddi bir sorundan kurtaracağım. Bakın, ciddi diyorum. Öyle bir şey ifade
edeceğim ki sizin başınızı ağrımaktan kurtaracağım. Dinlerseniz…
BAŞKAN – Şimdi, efendim, tezkereler
geldi.
ADİL ZOZANİ (Hakkâri) – Sizin
yararınıza bir şey söyleyeceğim, dinlerseniz. 
BAŞKAN – Benim yararıma değil, bu,
benim meselem değil efendim. 
ADİL ZOZANİ (Hakkâri) – Bir saniye,
sizi rahatlatacak bir şey söyleyeceğim. 
BAŞKAN – Sayın “Zazani”, böyle bir
usulümüz yok. 
ADİL ZOZANİ (Hakkâri) – Sonuçta
hepimizin çalışma şartlarıyla ilgili…
BAŞKAN – Her sayın milletvekilinin
buraya çıkıp olaya müdahale etmesi söz konusu değil efendim. 
Lütfen oturun. İşlemi tamamlayacağım,
vereceğiz oturduğunuz yerden. 
ADİL ZOZANİ (Hakkâri) – Sayın Başkan,
ben…
BAŞKAN – Evet, yine İç Tüzük’ün 75’inci
maddesine göre verilmiş bir geri alma talebini içeren bir tezkere daha
gelmiştir. 
Şimdi tezkereyi okutup oylarınıza
sunacağım, okutuyorum: 
2.-
İstanbul Milletvekili Mustafa Sezgin Tanrıkulu’nun, 684 sıra sayılı Kanun
Tasarısı’nda yer alan (2/2469) esas numaralı Kanun Teklifi’ni geri çektiğine
ilişkin önergesi (4/240)
Türkiye Büyük
Millet Meclisi Başkanlığına
Görüşülmekte olan 684 sıra sayılı kanun
tasarısı ile birleştirilen 2559 sayılı Polis Vazife ve Salâhiyet Kanununda
değişiklik yapılmasına ilişkin kanun teklifimi tasarıdan ayrılarak görüşülmesi
amacıyla geri çekiyorum. 
Gereğini arz ederim. 
Mustafa Sezgin Tanrıkulu
İstanbul
BAŞKAN – Evet, oylarınıza sunacağım… 
III.-YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama…
BAŞKAN – Yoklama talebi var, yerine
getiriyorum. 
ADİL ZOZANİ (Hakkâri) – Sayın Başkan,
siz İç Tüzük’e aykırı bir işlem yapıyorsunuz. 
BAŞKAN – Dinleyeceğim efendim. 
ADİL ZOZANİ (Hakkâri) – İç Tüzük’e
aykırı bir işlem yapıyorsunuz.
BAŞKAN – Sayın Hamzaçebi, Sayın Gök,
Sayın Altay, Sayın Tanrıkulu, Sayın Serindağ, Sayın Çıray, Sayın Kaplan, Sayın
Ören, Sayın Özdemir, Sayın Susam, Sayın Küçük, Sayın Toptaş, Sayın Yalçınkaya,
Sayın Toprak, Sayın Özel, Sayın Karaahmetoğlu, Sayın Acar, Sayın Özkan, Sayın
Tanal ve Sayın Eyidoğan.
İki dakika süre veriyorum efendim.
(Elektronik cihazla yoklama yapıldı) 
BAŞKAN – Evet, sayın milletvekilleri,
toplantı yeter sayısı vardır.
VII.-
BAŞKANLIĞIN GENEL KURULA SUNUŞLARI (Devam)
C) Önergeler (Devam)
2.- İstanbul Milletvekili Mustafa Sezgin
Tanrıkulu’nun, 684 sıra sayılı Kanun Tasarısı’nda yer alan (2/2469) esas
numaralı Kanun Teklifi’ni geri çektiğine ilişkin önergesi (4/240) (Devam)
BAŞKAN – Sayın Tanrıkulu’nun
tezkeresini oylarınıza sunuyorum…
ADİL ZOZANİ (Hakkâri) – Hayır, oylamaya
sunmadan…
AHMET SEZGİN TANRIKULU (İstanbul) – Bir
saniye Sayın Başkan, bir saniye… 
BAŞKAN – Bir saniye…
ADİL ZOZANİ (Hakkâri) – Oylamaya
sunamaz, oylamaya sunamaz ya.
Sezgin Bey, oylamaya sunamaz.
MUSTAFA SEZGİN TANRIKULU (İstanbul) –
Sayın Başkan…
BAŞKAN – Kabul edenler…
MUSTAFA SEZGİN TANRIKULU (İstanbul) –
Sayın Başkan, bir saniye.
BAŞKAN – Oylama sırasında, Sayın
Tanrıkulu, lütfen, böyle bir usul yok.
ADİL ZOZANİ (Hakkâri) – Hayır öyle bir
şey yok, böyle bir işlem yapamazsınız.
BAŞKAN – Kabul etmeyenler… Kabul
edilmemiştir efendim.
MUSTAFA SEZGİN TANRIKULU (İstanbul) –
Sayın Başkan, bir dakika ama, oylamayın, bir saniye efendim.
ADİL ZOZANİ (Hakkâri) – Sayın Başkan…
BAŞKAN – Sayın “Zazani…”
MUSTAFA SEZGİN TANRIKULU (İstanbul) –
Ayağa kalkmışım, sazan değil, sazan sizsiniz, sataşma var.
ADİL ZOZANİ (Hakkâri) – Hayır, yanlış
bir işlem yapıyorsunuz.
BAŞKAN – Sayın Tanrıkulu, anladım da,
her zaman ayağa kalkamazsınız efendim. 
MUSTAFA SEZGİN TANRIKULU (İstanbul) –
Olur mu be, olur mu!
BAŞKAN – Önergeyi okudum.
MUSTAFA SEZGİN TANRIKULU (İstanbul) –
Sazan sizsiniz, sözünüzü geri alın.
BAŞKAN – Sözümü ben geri almıyorum
efendim, alamıyorum.
MUSTAFA SEZGİN TANRIKULU (İstanbul) –
Sazan sizsiniz, sazan.
BAŞKAN – Efendim?
MUSTAFA SEZGİN TANRIKULU (İstanbul) –
Sazan sizsiniz.
BAŞKAN – Lütfen ya, yazık, kendinize
yazık.
MUSTAFA SEZGİN TANRIKULU (İstanbul) –
Sayın Başkan, bir saniye, Sayın Başkan, bir saniye…
BAŞKAN – Gerçekten yazık, gerçekten
yazık yani. Ben “Sayın Zazani” diye… Burada söz istiyor.
MUSTAFA SEZGİN TANRIKULU (İstanbul) –
Beni dinleyeceksiniz, beni dinleyeceksiniz.
BAŞKAN – Lütfen ama…
MUSTAFA SEZGİN TANRIKULU (İstanbul) –
Sayın Başkan, bir dakika dinleyin.
BAŞKAN – Yazık, yazık, doğru değil
yaptığınız yani.
ADİL ZOZANİ (Hakkâri) – Ona “Saddam”,
bana “Barzani” diyorsunuz…
BAŞKAN – Evet, Sayın Zozani, buyurun.
ADİL ZOZANİ (Hakkâri) – Çorba etti
Başkan.
BAŞKAN – Sayın Zozani, buyurun.
ADİL ZOZANİ (Hakkâri) – Sayın Başkan,
Sezgin Bey önce itiraz etti, itirazı var.
MUSTAFA SEZGİN TANRIKULU (İstanbul) –
Sayın Başkan, rica ediyorum bir defa dinleyin.
BAŞKAN – Bir müsaade edin, Sayın Zozani
deminden bu tarafa…
MUSTAFA SEZGİN TANRIKULU (İstanbul) –
Hayır, bir saniye. Benim teklifim oylandı.
BAŞKAN – Zorla mı alacaksınız Sayın
Tanrıkulu? 
MUSTAFA SEZGİN TANRIKULU (İstanbul) –
Hayır, bir saniye, Sayın Başkan, bir saniye.
BAŞKAN – Oturun, vereceğim diyorum
size.
MUSTAFA SEZGİN TANRIKULU (İstanbul) –
Tamam, bir saniye ama.
Oylandı. Oylamadan önce…
MEHMET AKİF HAMZAÇEBİ (İstanbul) –
Sayın Başkan…
BAŞKAN – Evet, buyurun.
MEHMET AKİF HAMZAÇEBİ (İstanbul) –
Sayın Başkan, bir saniye efendim.
Sayın Sezgin Tanrıkulu, Sayın
Zozani’den önce söz istedi. Siz şimdi…
BAŞKAN – Ama Sayın Hamzaçebi, siz de
görüyorsunuz. Önergeyi okuduk, oylama yapıyoruz, oylama sırasında söz
isteniyor; bu, doğru mu peki?
MUSTAFA SEZGİN TANRIKULU (İstanbul) –
Sayın Başkan, ben oylamadan önce istedim, yanlış yaptınız, oylamadan önce söz
istedim.
ADİL ZOZANİ (Hakkâri) – Sayın Başkan,
karıştırdınız her şeyi, çok yoruldunuz.
BAŞKAN – Doğruyu söyleyin o zaman.
Sayın Tanrıkulu, buyurun, dinliyorum
sizi.
MUSTAFA SEZGİN TANRIKULU (İstanbul) –
Ben oylamadan önce söz istedim, usul yanlışı yaptınız.
Bakın, ben bu Mecliste en fazla yasa
teklifi veren milletvekillerinden bir tanesiyim.
BAŞKAN – Güzel.
MUSTAFA SEZGİN TANRIKULU (İstanbul) –
Bütün bu mevzuatın, sizin anlamadığınız mevzuatın insan haklarına uygun hâle
getirilmesi için çalıştım. Burada CHP adına bir tarih yazdım, Mecliste. 
Şimdi, benim, insan haklarına uygun,
demokrasiye uygun bir yasa teklifimi Adalet ve Kalkınma Partisinin, Hükûmetin
otoriter bir yasasına zemin hazırlıyorsunuz. Ben de bunu istemiyorum. Ben bunu
söyleyeyim, sonra onu yapın. O yüzden geri çekiyorum. Niye bunu söylememe
müsaade etmiyorsunuz?
BAŞKAN - Önergeniz okundu efendim. 
MUSTAFA SEZGİN TANRIKULU (İstanbul) –
Var mı gerekçede bu? İlk önce dinleyeceksiniz!
BAŞKAN - Efendim, usul bu, uygulama bu.
Ne yapalım yani?
MUSTAFA SEZGİN TANRIKULU (İstanbul) –
Bakın, ilk önce dinleyeceksiniz, sonra bana vereceksiniz!
BAŞKAN - Sayın Zozani, buyurun.
ADİL ZOZANİ (Hakkâri) – Gerekçesi var
önergenin. Önerge olarak işleme alıyorsanız önergenin gerekçesi olur,
gerekçesini izah etmesi lazım. Açın, bakın Sayın Başkan
BAŞKAN - Efendim, teşekkür ediyorum.
Sayın Hamzaçebi, buyurun.
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Sayın Başkan, biraz önce Sayın Sezgin
Tanrıkulu ayağa kalktı, söz istedi. Sanıyorum, sizin bir cümlenizi Sezgin
Tanrıkulu o tartışmalar içerisinde duymadı. Söylediğiniz cümle şuydu: “Yazık
size, yazık!” Siz bir milletvekilini azarlama, küçümseme olanağına mı
sahipsiniz? Hangi hakla bunu söylüyorsunuz? (AK PARTİ sıralarından gürültüler)
BAŞKAN – Sayın Hamzaçebi, “’Zazan’
dediniz.” dedi bana, onun için söyledim.
MEHMET AKİF HAMZAÇEBİ (İstanbul) – Bu,
doğrudan doğruya Sayın Tanrıkulu’nun…
BAŞKAN – Burada sayın milletvekili,
Sayın Başkan Vekiline söyleyecek efendim, karşılığı olmayacak, öyle mi?
MUSTAFA SEZGİN TANRIKULU (İstanbul) –
Sayın Başkan, ben sataşmadan söz istiyorum.
MEHMET AKİF HAMZAÇEBİ (İstanbul) –
Efendim, siz…
BAŞKAN – Benim “Zazan” dediğimi söyledi
kendisine, onun için söyledim, doğru.
MUSTAFA SEZGİN TANRIKULU (İstanbul) – O
zaman tutanakları getirin, bakacağız.
BAŞKAN - Sayın Hamzaçebi, ne için
söylendiğini, Sayın Tanrıkulu’nun ne söylediğini siz duymamışsınız veya
söylemiyorsunuz.
MEHMET AKİF HAMZAÇEBİ (İstanbul) – Ben
Sayın Tanrıkulu’nun cümlesini bilmiyorum ama…
BAŞKAN – Benim kendisine “zazan”
dediğimi söyledi, onun için söyledim ben. Lütfen ama tutanakları isteyin,
bakın. Sayın Tanrıkulu bana kendisine “zazan” dediğimi söyleyerek hitap ettiği
için söyledim. 
MUSTAFA SEZGİN TANRIKULU (İstanbul) –
Evet!
BAŞKAN - Değil dedim, yazık o zaman
dedim, söyledim ben, inkâr etmiyorum.
MUSTAFA SEZGİN TANRIKULU (İstanbul) –
Tutanakları getirin, bakacağız. Tamam mı?
MEHMET AKİF HAMZAÇEBİ (İstanbul) –
Peki, Sayın Başkan, sizin bir milletvekiline “Yazık size, yazık!” deme hakkınız
var mıdır? (AK PARTİ sıralarından gürültüler)
BAŞKAN – Efendim, o şekilde söylerse
var, lütfen ama. Kendisine söylemediğim bir şeyi söylüyor, tabii ki söylerim,
söylemediğim bir şeyi söylüyor. 
MUSTAFA SEZGİN TANRIKULU (İstanbul) –
Hayır, yok! Sayın Başkan, yok, öyle bir şey söyleyemezsiniz! Siz kimsiniz! 
MEHMET AKİF HAMZAÇEBİ (İstanbul) –
Sayın Başkan, tutanakları talep ediyorum.
BAŞKAN – Tabii, tutanakları isteyin,
“Sayın Zazani” dedim ben.
MUSTAFA SEZGİN TANRIKULU (İstanbul) –
Sayın Başkan, bunu söyleyemezsiniz, bana söyleyemezsiniz.
BAŞKAN - Teşekkür ediyorum.
ADİL ZOZANİ (Hakkâri) – Sayın Başkan…
BAŞKAN - Konuştunuz Sayın Zozani.
ADİL ZOZANİ (Hakkâri) – Konuşmadım.
MUSTAFA SEZGİN TANRIKULU (İstanbul) –
Sayın Başkan, velev ki ben yanlış anladım. Siz bunu söyleyemezsiniz!
BAŞKAN - Ne demek yani yanlış
anladınız? 
MUSTAFA SEZGİN TANRIKULU (İstanbul) – O
zaman bana “Yazık sana.” diyemezsiniz.
BAŞKAN - Evet, dedim ben bunu.
MUSTAFA SEZGİN TANRIKULU (İstanbul) –
Diyemezsiniz işte!
BAŞKAN - Dedim arkadaş, dedim Sayın
Tanrıkulu. Sizin sözünüzden dolayı dedim ben bunu.
MUSTAFA SEZGİN TANRIKULU (İstanbul) – O
zaman özür dileyeceksiniz!
BAŞKAN - Özür dileyecek bir şey söz
konusu değil efendim. Hayır dilemiyorum efendim, hayır, hayır, lütfen.
MUSTAFA SEZGİN TANRIKULU (İstanbul) –
Size yazıklar olsun, bin kere yazıklar olsun! Senin tarihin kadar benim
demokrasi tarihim var.
BAŞKAN – Benim size söylemediğim bir
sözden dolayı bana…
Lütfen.
MUSTAFA SEZGİN TANRIKULU (İstanbul) –
Sana yazıklar olsun, bin kere yazıklar olsun!
BAŞKAN – Buyurun Sayın Zozani, zaten
soy isminiz bak, tartışma konusu oldu. 
ADİL ZOZANİ (Hakkâri) – Sayın Başkan,
öncelikle çok yorulduğunuzun farkındayız. İsimleri de artık karıştırmaya
başladınız.
BAŞKAN – Teşekkür ederim düşündüğünüz
için.
ADİL ZOZANİ (Hakkâri) – İsimleri, soy
isimleri telaffuz etmekte zorlanıyorsunuz.
İDRİS BALUKEN (Bingöl) – Daha çok
yorulacaksınız.
BAŞKAN – Ben değilim efendim.
ADİL ZOZANİ (Hakkâri) – Size tavsiyemiz
biraz dinlenmeniz, bu bir.
BAŞKAN – Önce siz kendiniz dinlenip
gelin o zaman Sayın Zozani. Siz bütün bunları söyleyeceksiniz, cevap
vermeyeceğiz, öyle mi?
ADİL ZOZANİ (Hakkâri) – Sayın Başkan,
tabii, ben çok sakinim, siz çok yoruldunuz yani…
BAŞKAN – Lütfen ama. 
Ben çok sakinim efendim, ben gayet
sakinim, konunuza girin. Doktorluk yapmaya da kalkışmayın burada kimseye. (AK
PARTİ sıralarından alkışlar)
ADİL ZOZANİ (Hakkâri) – Sayın Başkan,
psikolojinizi anlayabiliyorum bunun için doktor olmaya gerek yok.
BAŞKAN – Kendi psikolojinize bakın önce.
ADİL ZOZANİ (Hakkâri) – Sayın Başkan,
müsaade edin derdimi anlatıyorum.
Esas meseleye geleyim, Sayın Başkan,
Komisyon Başkanı da demin yaptığı açıklamada İç Tüzük 35’e göre işlem yaptığını
ifade etmiştir. İçişleri Komisyonumuzun İç Tüzük 35’e göre, Hükûmetin göndermiş
olduğu 43 maddelik tasarıyla milletvekillerinin daha önce Meclis Başkanlığına
verdiği kanun tekliflerini birleştirerek görüştürme yetkisi yoktur, bu bir.
İkincisi, İçişleri Komisyonumuzun 684
sıra sayısıyla Meclis Genel Kurulu gündemine, Meclis Başkanlık Divanı
aracılığıyla gönderdiği rapor yetersiz, eksik rapordur. Şu nedenle: Hükûmetin
göndermiş olduğu 43 maddelik tasarının madde gerekçeleri burada yer almaktadır.
Ancak, bizim burada görüşmeye başlayacağımız tasarı, komisyon çalışmaları
aşamasında, alt komisyon ve üst komisyon çalışmalarında 132 maddeye çıkmıştır
ancak burada 132 maddenin madde gerekçeleri yer almamaktadır. Dolayısıyla, İç
Tüzük’ün 85’inci maddesine göre, eksik işlem yapmıştır. Sizin, bu işlemi, bu
eksikliği gidermek için İç Tüzük’ün 85’inci maddesine göre işlem yapmanız
gerekmektedir.
BAŞKAN – Evet, teşekkür ediyorum Sayın
“Zazani.”
MUSTAFA SEZGİN TANRIKULU (İstanbul) –
Sayın Başkan... Sayın Başkan...
BAŞKAN – Şimdi önergeyi okutuyorum. 
MUSTAFA SEZGİN TANRIKULU (İstanbul) –
Sayın Başkan... 
BAŞKAN – Yeni bir önerge gelmiştir. 
MUSTAFA SEZGİN TANRIKULU (İstanbul) –
Sayın Başkan, bir saniye ya... 
BAŞKAN – İç Tüzük’ün 75’inci maddesine
göre...
MUSTAFA SEZGİN TANRIKULU (İstanbul) –
Bir saniye... Bir saniye... Ayağa kalkmışım, bu Meclisin üyesiyim? Elimde İç
Tüzük var, beni göreceksiniz ilk önce! Beni göreceksiniz ilk önce!
BAŞKAN – Buyurun.
MUSTAFA SEZGİN TANRIKULU (İstanbul) –
Böyle gevrek gevrek de gülmeyin! Gülmeyin böyle! (AK PARTİ sıralarından “Aa!”
sesleri) Bir saniye...
BAŞKAN – Şimdi, sizin gibi...
MUSTAFA SEZGİN TANRIKULU (İstanbul) –
Sayın Başkan, bir saniye... Söz istedim, bir saniye... Ayaktayım. İç Tüzük’ün
69’uncu maddesine göre, biraz önce şahsıma sataştınız, laf söylediniz, söz
istiyorum.
BAŞKAN – Siz, benim şahsıma sataştınız,
onun için söyledim.
MUSTAFA SEZGİN TANRIKULU (İstanbul) –
Hayır, o zaman siz de cevap verin, ben de cevap vereyim.
OKTAY VURAL (İzmir) – Sayın Başkan, siz
de söz alın.
BAŞKAN – Hayır, sataşmadan dolayı söz
veriyorum, buyurun.
Buyurun, iki dakika söz veriyorum. (CHP
sıralarından alkışlar)
Ama, söylediğiniz sözü de söyleyin
hatırlayabilecekseniz.
VI.-
SATAŞMALARA İLİŞKİN KONUŞMALAR (Devam)
18.-
İstanbul Milletvekili Mustafa Sezgin Tanrıkulu’nun, Oturum Başkanı TBMM Başkan
Vekili Sadık Yakut’un sarf ettiği bazı ifadeleri sırasında şahsına sataşması
nedeniyle konuşması
MUSTAFA SEZGİN TANRIKULU (İstanbul) –
Sayın Başkan, söylerim.
BAŞKAN – Hatırlayacaksanız söyleyin
önce, söyleyin.
Buyurun...
MAHİR ÜNAL (Kahramanmaraş) – Buraya
kadar gelip haksız hakaretini yapacaksın, sana söz söylenmeyecek, öyle mi?
MUSTAFA SEZGİN TANRIKULU (Devamla) –
Bir saniye...
BAŞKAN – Buyurun, dönün önünüze.
MAHİR ÜNAL (Kahramanmaraş) – Sen
hakaret etme hakkına sahipsin, başkası sana bir şey demeyecek, öyle mi? 
MUSTAFA SEZGİN TANRIKULU (Devamla) – Bir
saniye... Bir saniye...
MAHİR ÜNAL (Kahramanmaraş) – Buraya
kadar gelip her türlü hakareti yapıyorsun, sana söz söylenmeyecek, öyle mi?
(CHP sıralarından gürültüler)
MUSTAFA SEZGİN TANRIKULU (Devamla) –
Bir saniye... Bir saniye... Bu, ne oluyor şimdi?
BAŞKAN – Buyurun siz.
MUSTAFA SEZGİN TANRIKULU (Devamla) –
Bu, ne oluyor şimdi? Bu, ne oluyor? 
(AK PARTİ ve CHP sıralarından bir grup
milletvekilinin kürsü önünde toplanmaları, gürültüler)
BAŞKAN – Sayın milletvekilleri, birleşime
on dakika ara veriyorum.
Kapanma Saati: 22.27 
YEDİNCİ OTURUM
Açılma Saati: 23.03
BAŞKAN: Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 58’inci Birleşiminin Yedinci Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Komisyon ve Hükûmet yerinde.
MEHMET AKİF HAMZAÇEBİ (İstanbul) –
Sayın Başkan…
BAŞKAN – Vereceğim Sayın Hamzaçebi, siz
istemeseniz de vereceğim zaten. 
Sayın grup başkan vekillerine söz
vereceğim. 
Buyurun Sayın Hamzaçebi. 
VIII.-
AÇIKLAMALAR (Devam)
23.-
İstanbul Milletvekili Mehmet Akif Hamzaçebi’nin, 684 sıra sayılı Kanun
Tasarısı’nın görüşmelerine Genel Kurul salonunda yaşanan olaylardan sonra devam
edilmesinin mümkün olmadığına ilişkin açıklaması
MEHMET AKİF HAMZAÇEBİ (İstanbul) –
Sayın Başkan, bu oturuma bu şekilde devam etmenin yasama faaliyeti açısından
doğru olmayacağını, sakıncalı olacağını ifade etmek istiyorum. Biraz önce,
kürsüde İstanbul Milletvekilimiz Sayın Sezgin Tanrıkulu varken Adalet ve
Kalkınma Partisinin Grup Başkan Vekili kürsünün arkasında durmak suretiyle
kendisine laf atarak onu oradan tahrik etmiştir. (AK PARTİ sıralarından
“Hayda!” sesleri) 
BAŞKAN – Sayın milletvekilleri, bir
saniye lütfen…
MEHMET AKİF HAMZAÇEBİ (İstanbul) – O
yetmemiş, kendi grubunu tahrik etmiştir aslında, kendi grubunu kürsüdeki Sayın
Sezgin Tanrıkulu’nun üzerine yönlendirmek için tahrik etmiştir. 
ERTUĞRUL SOYSAL (Yozgat) – Tam tersi,
tam…
MEHMET AKİF HAMZAÇEBİ (İstanbul) – Bir
grup başkan vekilinin görevi grubunu sakinleştirmektir, grubunu tahrik etmek
değil. Ben bu Grup Başkan Vekili arkadaşımızı buradan kınıyorum. 
UĞUR AYDEMİR (Manisa) – Sayın Sezgin
Tanrıkulu yürümüştür üstüne önce. 
ERTUĞRUL SOYSAL (Yozgat) – Önce yürüyen
Sezgin Tanrıkulu’dur. 
MEHMET AKİF HAMZAÇEBİ (İstanbul) –
Sizin de önlem almanızı istiyorum. Bu şekilde tahrik edilen grubun kürsüdeki
arkadaşlara yürüyerek şiddet uygulayan bir şekilde bir yöntem kullanması suretiyle
bir yasama faaliyeti mümkün değil efendim. O nedenle, bu yasama faaliyetini,
bugünkü görüşmeleri burada sonlandıralım Sayın Başkan, devam etmeyelim,
edemeyiz efendim. 
BAŞKAN – Teşekkür ediyorum. 
Sayın Ünal, buyurun. 
24.-
Kahramanmaraş Milletvekili Mahir Ünal’ın, İstanbul Milletvekili Mehmet Akif
Hamzaçebi’nin yaptığı açıklamasındaki bazı ifadelerine ilişkin açıklaması
MAHİR ÜNAL (Kahramanmaraş) – Benim
konuşmacıyı tahrik eder ya da grubumu tahrik eder bir ifadem olmamıştır. (CHP
sıralarından gürültüler) 
MEHMET AKİF HAMZAÇEBİ (İstanbul) –
Nasıl olmadı? Tutanaklar burada. 
BAŞKAN – Sayın milletvekilleri, lütfen
bir dinleyin. 
MAHİR ÜNAL (Kahramanmaraş) – Her
birimiz burada adalet duygusu olan ve vicdanı olan insanlarız. (CHP
sıralarından gürültüler) Burada sayın milletvekilinin, sizin Sayın Adil
Zozani’ye hitap ederken, dil sürçmesiyle Sayın Tanrıkulu’na “Zozani” diye hitap
etmenizin üzerinden size yapılan bir hakaret oldu. (CHP sıralarından
gürültüler)
HASAN ÖREN (Manisa) – Size ne?
HAYDAR AKAR (Kocaeli) – Sayın Başkan
kendini savunamıyor mu?
MAHİR ÜNAL (Kahramanmaraş) – Siz de bu
düzeltmeyi kabul ettiniz ve bunun üzerine, buradaki her milletvekili yüce
Divanın, oradaki Meclis Divanının mehabetine saygılı olmak ve bunu korumak
durumundadır. 
Benim bir tahrik niyetim olmadı, sadece
iki cümle sarf ettim: “Sayın milletvekili, kendinizle ilgili söylenen her şeye
tepki koyarken Meclis Divanına hakareti kendinize hak görüyorsunuz.” dedim ve
üzerime yürüdü. (CHP sıralarından gürültüler)
LEVENT GÖK (Ankara) – Yok öyle bir şey.
HASAN ÖREN (Manisa) – Kim yürüdü ya?
MAHİR ÜNAL (Kahramanmaraş) – Bu
Mecliste hiçbir milletvekili bir grup başkan vekilinin üzerine yürümez.
Buradaki bütün grup başkan vekilleri bunu bilir. Bir grup başkan vekilinin
üzerine yürünmez.
Kaldı ki burada her şekilde birbirine
milletvekilleri sataşıyor. Benim orada sarf ettiğim sözün bir kavga gerekçesi
olmasını gerektiren hiçbir içeriği yoktur, milletvekili de bunu biliyor ama
merdivenleri çıkarak benim üzerime yürümesi, her şeyden önce, asıl ağır tahrik
budur. 
HASAN ÖREN (Manisa) – Ne işiniz var
orada?
BAŞKAN – Teşekkür ediyorum.
İDRİS BALUKEN (Bingöl) – Sayın Başkan…
MEHMET AKİF HAMZAÇEBİ (İstanbul) –
Sayın Başkan…
BAŞKAN - Sayın Baluken, buyurun.
25.- Bingöl
Milletvekili İdris Baluken’in, 684 sıra sayılı Kanun Tasarısı’nın görüşmelerine
Genel Kurul salonunda yaşanan olaylardan sonra devam edilmesinin mümkün
olmadığına ilişkin açıklaması
İDRİS BALUKEN (Bingöl) – Teşekkür
ediyorum Sayın Başkan.
Sayın Başkan, değerli milletvekilleri;
olayın başlangıç sebebi ne olursa olsun, biraz önce bu Genel Kurulda yaşanan
vahim hadiselerde yine milletvekilleri hayatı tehdit edecek şekilde,
yaralanacak durumda çeşitli darbelere maruz kalmışlardır. Bir milletvekilinin
kaşı açılmıştır, bir milletvekili yüksekten düşme şeklinde yaşamı tehdit
edebilecek bir travmaya maruz kalmıştır.
Ben hâlâ -hekim kökenli bir
milletvekili olarak- bu arkadaşımızın hayati fonksiyonlarıyla ilgili bir endişe
taşımaktayım. Dolayısıyla, bu oturumun devam etme koşulu ortadan kalkmıştır.
Burada, üç gündür tam anlamıyla Genel Kurulda bir terör havası estiriliyor,
bunu kabul etmemiz mümkün değildir. (AK PARTİ sıralarından “Siz
estiriyorsunuz.” sesleri) Eğer bu oturumu bu şekilde devam ettirirseniz, bizim
kaygımız, daha vahim olayların yaşanacağına dairdir. Aklıselim bir şekilde,
soğukkanlı bir şekilde olayları değerlendirip daha vahim olayların olmaması
için gerekli takdiri Başkanlık Divanının yapması gerektiği kanaatindeyiz. 
TANJU ÖZCAN (Bolu) – Sen ne yapıyorsun
orada Külünk?
İDRİS BALUKEN (Bingöl) - Yaşanan
olaylardan dolayı da burada bir özrün ve bir disiplin sürecinin yürütülmesi
gerektiği kanaatindeyiz.
Teşekkür ederim.
BAŞKAN – Teşekkür ediyorum Sayın
Baluken.
Sayın Hamzaçebi, buyurun tekrar.
26.-
İstanbul Milletvekili Mehmet Akif Hamzaçebi’nin, Genel Kurul salonunda yaşanan
olaylar nedeniyle İç Tüzük’ün 68’inci maddesinin uygulanması gerektiğine
ilişkin açıklaması
MEHMET AKİF HAMZAÇEBİ (İstanbul) –
Sayın Başkan, Sayın Mahir Ünal’ın açıklamalarını ben üzüntüyle dinledim. Ben
Sayın Mahir Ünal’dan yapmış olduğu hareket nedeniyle en azından Genel Kuruldan
özür dilemesini beklerdim. 
TANJU ÖZCAN (Bolu) – Sen ne yapıyorsun
orada?
METİN KÜLÜNK (İstanbul) – Sana mı
soracağım burada oturmak için? Sana mı soracağım burada oturmak için? (CHP sıralarından
gürültüler)
BAŞKAN – Sayın milletvekili, lütfen…
METİN KÜLÜNK (İstanbul) – Senden mi
izin alacağım? Senden mi izin alacağım?
HAYDAR AKAR (Kocaeli) – Bağır, bağır!
BAŞKAN – Lütfen… Lütfen sayın
milletvekili…
METİN KÜLÜNK (İstanbul) – Senden mi
izin alacağım? (CHP sıralarından gürültüler)
BAŞKAN – Sayın milletvekili…
ENGİN ÖZKOÇ (Sakarya) – Sen bakan
mısın? Sen bakan mısın? Sen meydan mı okuyorsun? 
HAYDAR AKAR (Kocaeli) – Bağır, bağır!
METİN KÜLÜNK (İstanbul) - Hadi gel
kaldırsana! Hadi gel kaldır! 
ENGİN ÖZKOÇ (Sakarya) - Ne olacak? 
Gel lan, gel, çık gel!
METİN KÜLÜNK (İstanbul) - Hadi gel
kaldır, hadi gel kaldır! (CHP sıralarından gürültüler)
BAŞKAN – Sayın milletvekilleri… Sayın
milletvekilleri…
HAYDAR AKAR (Kocaeli) – Adam mısın sen
be!
METİN KÜLÜNK (İstanbul) – Hadi oradan,
işinize bakın!
BAŞKAN – Sayın Külünk…
Sayın Hamzaçebi, buyurun lütfen.
(Gürültüler)
ENGİN ÖZKOÇ (Sakarya) – Sen bakan
mısın? 
HAYDAR AKAR (Kocaeli) – Sarraf’ın
gümrükçüsü seni! 
ENGİN ÖZKOÇ (Sakarya) - Kimsin sen?
HAYDAR AKAR (Kocaeli) – Sarraf’ın
gümrükçüsü, kim olacak, parayı götüren o.
ENGİN ÖZKOÇ (Sakarya) – Her yerde
meydan okuyorsun, kimsin sen?
HAYDAR AKAR (Kocaeli) – Sarraf’ın
gümrükçüsü!
ENGİN ÖZKOÇ (Sakarya) – Kimsin sen? Sen
kimsin? 
HAYDAR AKAR (Kocaeli) – Her seferinde
tahrik ediyor.
ENGİN ÖZKOÇ (Sakarya) – Döveceksen gel!
BAŞKAN - Sayın Hamzaçebi, buyurun,
grubunuzu susturun. 
MEHMET AKİF HAMZAÇEBİ (İstanbul) –
Sayın Başkan…
ENGİN ÖZKOÇ (Sakarya) – Tahrik ediyor,
kaldırın onu!
İDRİS BALUKEN (Bingöl) – Ara verin Sayın
Başkan, ara verin bu oturuma, ayıptır ya!
ENGİN ÖZKOÇ (Sakarya) – Kimsin sen?
Bakan mısın? Sen kimsin?
MEHMET AKİF HAMZAÇEBİ (İstanbul) –
Sayın Başkan, Hükûmet sıralarında oturan bir milletvekili Cumhuriyet Halk
Partisi Grubunu tahrik etmektedir. Lütfen önlemini alın efendim. 
HAYDAR AKAR (Kocaeli) – Ya, bu ne ya?
Her kavgada var bu. 
ENGİN ÖZKOÇ (Sakarya) – Bakan mısın
sen?
HASİP KAPLAN (Şırnak) – Sayın Başkan,
68 açıktır. 
HAYDAR AKAR (Kocaeli) – Pişmiş kelle
gibi sırıtıyor oradan ya!
ENGİN ÖZKOÇ (Sakarya) – İnsanları
tahrik ediyorsun! 
HAYDAR AKAR (Kocaeli) – Saldırın hadi,
saldırın, gelin, saldırın, gelin linç edin bizi, hadi!
UĞUR AYDEMİR (Manisa) – Yani, yakışıyor
mu sana, yakışıyor mu?
ERTUĞRUL SOYSAL (Yozgat) – Ayıp ya,
ayıp! Koskoca adamsın be, ayıp ya!
HASİP KAPLAN (Şırnak) – Sayın Başkan,
68 açık, gürültüyü durduramıyorsunuz, kapatacaksınız; İç Tüzük açıktır. 
BAŞKAN – Ama bu usul değil ki, lütfen
Sayın Kaplan…
HASİP KAPLAN (Şırnak) – Kapatacaksınız
efendim, tutamıyorsunuz, kapatmak zorundasınız. 
HAYDAR AKAR (Kocaeli) – Terbiyesiz
herifler!
MEHMET AKİF HAMZAÇEBİ (İstanbul) –
Sayın Başkan, Hükûmet sıralarında…
BAŞKAN – Sayın
milletvekilleri, birleşime on dakika ara veriyorum. 
Kapanma Saati:
23.10
SEKİZİNCİ OTURUM
Açılma Saati: 23.34
BAŞKAN: Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 58’inci Birleşiminin Sekizinci Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Komisyon ve Hükûmet yerinde.
Şimdi bir…
MEHMET AKİF HAMZAÇEBİ (İstanbul) –
Sayın Başkan…
BAŞKAN – Buyurun Sayın Hamzaçebi.
MEHMET AKİF HAMZAÇEBİ (İstanbul) –
Efendim, gördüğüm kadarıyla hiçbir şey olmamış gibi görüşmelere devam
edeceksiniz. Oysa ara vermeden önce gürültü ve kavga olması nedeniyle, İç
Tüzük’ün 68’inci maddesine göre, oturuma ara verdiniz; tekrar açtığınızda
gürültünün ve kavganın, gerilimin devam ettiğini gördünüz. Bu durumda İç
Tüzük’ün 68’inci maddesi Meclisin kapatılacağını söyler. Böyle olduğu hâlde,
siz yeniden oturumu açtınız, yeniden “Görüşmelere devam edeceğiz.” diyorsunuz.
Hiçbir şey olmamış gibi, hiç sorun yaşanmamış gibi ve İç Tüzük’ün 68’inci
maddesindeki kuralı da bir kenara bırakarak görüşmelere devam edemeyiz. Şu an
sizin göreviniz, 68’nci maddeye göre, bugün için Meclisin çalışmalarına son
vermektir; aksi takdirde, İç Tüzük’ü çiğnemiş olacaksınız.
BAŞKAN – Evet,
teşekkür ediyorum Sayın Hamzaçebi.
ADİL ZOZANİ
(Hakkâri) – Ya da sizin iç tüzüğünüzü bize de verin…
İDRİS BALUKEN
(Bingöl) – Sayın Başkan…
BAŞKAN – Biz ara
vermemizde İç Tüzük’ün 68’inden bahsederek ara vermiş değiliz.
AHMET TOPTAŞ
(Afyonkarahisar) – Bahsetseydiniz o zaman, bahsetseydiniz!
MEHMET AKİF
HAMZAÇEBİ (İstanbul) – Sayın Başkan, bakın…
OKTAY VURAL
(İzmir) – Sizin göreviniz ne efendim, göreviniz?
AHMET TOPTAŞ
(Afyonkarahisar) – Niye ara verdiniz?
BAŞKAN –
Çağırmanızla olmaz ki bu iş yani yahu.
İDRİS BALUKEN
(Bingöl) – Sayın Başkan…
ADİL ZOZANİ
(Hakkâri) – Siz ne diyorsunuz gerçekten?
AHMET TOPTAŞ
(Afyonkarahisar) – Niye ara verdin o zaman, niye ara verdin?
MEHMET AKİF
HAMZAÇEBİ (İstanbul) – Sayın Başkan, ara verirken…
BAŞKAN – Şimdi,
Sayın Hamzaçebi, bu usul mu olacak?
MEHMET AKİF
HAMZAÇEBİ (İstanbul) – Efendim, hayır, bir saniye…
NAZMİ GÜR (Van)
– Tekrar gürültü mü yapalım kapatmanız için?
İDRİS BALUKEN
(Bingöl) – Meyve yemek için mi ara verdiniz, ne için verdiniz?
BAŞKAN – Bunun
için ara mı verilecek şimdi?
HASİP KAPLAN
(Şırnak) – Dalga mı geçiyorsunuz Başkan?
İDRİS BALUKEN
(Bingöl) – Sayın Başkan…
NAZMİ GÜR (Van)
– Kan akıtılmasını mı istiyorsunuz Sayın Başkan, kavga mı edelim tekrar?
HASİP KAPLAN
(Şırnak) – Kavga mı istiyorsunuz Başkan?
MEHMET AKİF
HAMZAÇEBİ (İstanbul) – Efendim, bir şey söylediniz, tamamlayacağım.
HASİP KAPLAN (Şırnak)
– 68 açık, dalga mı geçiyorsunuz?
NAZMİ GÜR (Van)
– 3-5 kişinin daha mı yuvarlanmasını istiyorsunuz?
MEHMET AKİF
HAMZAÇEBİ (İstanbul) – “68’inci maddeye göre ara veriyorum.” demek zorunda da
değilsiniz.
HASİP KAPLAN
(Şırnak) – Bu Mecliste güvenlik yok, can güvenliği yok.!
BAŞKAN – O zaman
Meclis çalışmayacak demektir Sayın Kaplan. 
MEHMET AKİF
HAMZAÇEBİ (İstanbul) – Bu ara, 68’inci maddeye göre ara vermek demektir.
HASİP KAPLAN
(Şırnak) – Tiyatro oyunu oynamıyorsun da ne yapıyorsun Başkan?
BAŞKAN – Sayın
Kaplan, Meclis çalışmayacak demektir.
HASİP KAPLAN
(Şırnak) – Başkan, burada ölen birisi olursa katil olursun, katil olursun!
BAŞKAN – Zarar
veriyorsunuz kendinize.
HASİP KAPLAN
(Şırnak) – Böyle yönetilmez, insanları öldürüyorsunuz.
DURDU MEHMET
KASTAL (Osmaniye) – Ne bağırıyorsun lan!
BAŞKAN – Hayır,
insanları öldürmüyoruz efendim, insanlar kendi kendine yapıyor doğrusunu
söylemek…
SAKİNE ÖZ
(Manisa) – Ne yapıyorsunuz?
MEHMET AKİF
HAMZAÇEBİ (İstanbul) – Sayın Başkan…
HASİP KAPLAN
(Şırnak) – Önümüze gelene saldıracağız Başkan, Meclisin de…
İDRİS BALUKEN
(Bingöl) – Sayın Başkan…
MEHMET AKİF
HAMZAÇEBİ (İstanbul) – Sayın Başkan, söz istiyorum efendim.
BAŞKAN – Sayın
Hamzaçebi, biz içeride toplantı yaptık, davet ettik sizi, birincide gelmediniz
efendim; ikincide davet ettik, konuştuk içeride.
HASİP KAPLAN
(Şırnak) – Kapandı 2 defa, kapandı bitti.
MEHMET AKİF
HAMZAÇEBİ (İstanbul) – Bir saniye…
İDRİS BALUKEN
(Bingöl) – Uzlaşılmadı ki.
MEHMET AKİF
HAMZAÇEBİ (İstanbul) – Şunu açar mısınız efendim?
BAŞKAN – Açıktı
zaten.
MEHMET AKİF
HAMZAÇEBİ (İstanbul) – Hayır, kapalı şu anda.
ADİL ZOZANİ
(Hakkâri) – Sayın Başkan, uzlaşmaya açık bir durum değil, sizin İç Tüzük’ü
uygulamanız lazım.
BAŞKAN –
Buyurun.
MEHMET AKİF
HAMZAÇEBİ (İstanbul) – Sayın Başkan, şimdi, öyle bir şey söylediniz ki
“Birincide gelmediniz, ikincisinde geldiniz.” diye, sanki bu sizin yaptığınız
açıklama üzerinde içeride mutabık kaldık gibi bir izlenim veriyorsunuz. 
BAŞKAN – Hayır,
mutabık da kalmadık efendim, değil, konuştuk yani.
MEHMET AKİF
HAMZAÇEBİ (İstanbul) – Hayır, öyle bir mutabakat yok. İçerideki toplantıda da
size, 68’inci maddeye göre, Meclisi kapatmak zorunda olduğunuzu söyledim.
BAŞKAN – Evet.
MEHMET AKİF
HAMZAÇEBİ (İstanbul) – Şimdi bir şey söylediniz: “Ben ara verirken İç Tüzük’ün
68’inci maddesine göre ara veriyorum demedim.”
BAŞKAN – Evet
demedim efendim, ayağa da kalkmadım yani, doğru, oradaki şartlar yerine
gelmedi.
MEHMET AKİF
HAMZAÇEBİ (İstanbul) – Efendim, bir saniye…
OKTAY VURAL
(İzmir) – Bilerek yapıyorsunuz o zaman kavga varken.
MEHMET AKİF
HAMZAÇEBİ (İstanbul) – Efendim “Ayağa kalkmadım.” diyorsanız, “Özellikle ayağa
kalkmadım ki İç Tüzük’ün 68’inci maddesini uygulamayayım.” gibi bir niyetle
söylüyorsunuz bunu.
BAŞKAN – Evet.
MEHMET AKİF
HAMZAÇEBİ (İstanbul) – Ben, bugüne kadar 68’inci maddeye göre yapılan
uygulamalarda Meclis başkan vekillerinin ara verirken “68’inci maddeye göre ara
verdim.” dediğini hatırlamıyorum, istisnaen diyenler olabilir.
BAŞKAN –
Efendim, ayağa kalkıp ihtar etmesi lazım, yapmadım, onu demek istiyorum.
MEHMET AKİF
HAMZAÇEBİ (İstanbul) – İstisnaen diyenler olabilir ama genel uygulama, tanık
olduğum uygulama “68’inci maddeye göre ara veriyorum.” değil, “Oturuma ara
veriyorum.” şeklindedir.
HASİP KAPLAN
(Şırnak) – Sürünerek mi geçtiniz o kapıdan, ayağa kalktınız tabii, sürünerek mi
çıktınız o kapıdan Başkan?
MEHMET AKİF HAMZAÇEBİ (İstanbul) –
Şimdi, ayağa kalkmak, kalkmamak bunlar ayrıntıdır. Mesele şuradadır…
HASİP KAPLAN (Şırnak) – Sürünerek mi
çıktınız oradan, ayakta çıktınız. 
MEHMET AKİF HAMZAÇEBİ (İstanbul) -
68’inci madde, Genel Kurulda sağlıklı bir çalışma ortamı yok ise, bu ortam
kaybolmuş ise, yeniden tesis edilemeyeceği anlaşılıyor ise oturumun
sonlandırılacağını söylüyor. Ayağa kalkmak, kalkmamak ayrıntıdır. Siz, 68’inci
maddeye göre kapatmak zorundasınız Sayın Başkan. 
BAŞKAN – Teşekkür ediyorum. 
Buyurun Sayın Vural. 
ENGİN ALTAY (Sinop) – Oktay Bey, bunu
açmışlar. Başkanlık Divanı da yönetme muktediratını kaybetmiş görünüyor. Sizin
mikrofon yerine benimkini açmışlar. 
OKTAY VURAL (İzmir) – Teşekkür ederim. 
BAŞKAN – Özür dilerim Sayın Vural. 
Sayın Altay…
ENGİN ALTAY (Sinop) – Burayı açmışlar
Başkanım. Orası ile burası arasında çok fark var. 
BAŞKAN – Açan Başkanlık Divanı değil
efendim. 
ENGİN ALTAY (Sinop) – Divandaki
görevlileri değiştirin, onlar bile yorulmuş. Saat on iki oldu. 
BAŞKAN – Buyurun Sayın Vural. 
27.- İzmir
Milletvekili Oktay Vural’ın, Genel Kurul salonunda yaşanan olaylar nedeniyle İç
Tüzük’ün 68’inci maddesinin uygulanması gerektiğine ilişkin açıklaması
OKTAY VURAL (İzmir) – Sayın Başkan, İç
Tüzük’te yer alan bu hükümler uygulanmak üzere verilen görevlerdir.
Dolayısıyla, burada, eğer bir gürültü ve kavga varsa ne yapmanız gerektiğini
açık olarak gösteriyor. Yani, bu, İç Tüzük’ün size verdiği bir görevdir, bu
görevi yerine getirmeniz gerekiyordu. Bu görevi yerine getirmemeniz doğru
olmamıştır. 
Bir husus daha var Sayın Başkan. Şimdi,
bu kadar saldırı oldu, sataşma, hakaret ya da bilmem ne. İç Tüzük’ün disiplin
hükümleri var. Bunlar niye var? Uygulanması için var. Eğer biz hukukla düzeni
temin edemeyeceksek, hukukun maddelerine uyarak düzeni temin edemeyeceksek o
zaman zorba devlet oluruz. Olmaz böyle bir şey. Bunu uygulayacağız. Bu kavgayla
ilgili, şeylerle ilgili sizin hassasiyetinizi anlayabilirim ama ara vermenizin
sebebi kavgadır. Buna müsebbip olan da tek taraflı değil, bir tahrik ortamı
oldu. Bunun müsebbibi kimse… 
Diyor ki: “Disiplin cezalarının
nevileri… 
1.Uyarma; 
2. Kınama; 
3. Meclisten çıkartma.” 
Sükûneti ve
çalışma düzenini bozmak uyarma cezasını gerektiriyor; saldırıda bulunmak kınama
cezasını gerektiriyor. Eğer bunlar uygulanmayacaksa, hukuk uygulanmayacaksa biz
bugün hukuku niye yapıyoruz? Eğer devlet uymayacaksa, vatandaş uymayacaksa, siz
uymayacaksanız bu hukuk niye var? Bunun gereğini yerine getirin efendim.
BAŞKAN – Teşekkür ediyorum.
Sayın Baluken, buyurun.
28.- Bingöl
Milletvekili İdris Baluken’in, Genel Kurul salonunda yaşanan olaylar nedeniyle
İç Tüzük’ün 68’inci maddesinin uygulanması gerektiğine ilişkin açıklaması
İDRİS BALUKEN (Bingöl) – Teşekkür
ediyorum Sayın Başkan.
Sayın Başkan, İç Tüzük’ün 68’inci
maddesi çok açık ve nettir: Başkan, görüşmeler sırasında gürültü veya kavga
çıkar ve bu nedenle düzeni kuramazsa oturuma belli bir prosedür tarif ederek
ara verir diye tanımlamıştır. Burada, o prosedürü yerine getirip getirmemek
tamamen sizin sorumluluğunuzda olan bir durumdur. Eğer o prosedürü yerine
getirmeden içeriye gitmişseniz İç Tüzük’ü ihlal etmişsiniz demektir.
Şimdi, burada, açıktır ki iki defa
gürültü ve kavgadan dolayı Genel Kurula ara verilmiştir; birkaç milletvekili,
yaşamsal fonksiyonları tehdit edecek şekilde, ciddi bir şekilde
yaralanmışlardır. Dolayısıyla, bu görüşmeleri, bu oturumu devam ettirmenin,
sürdürmenin koşulları yoktur. Sizi İç Tüzük’e uymaya davet ediyoruz, İç
Tüzük’ün 68’inci maddesine göre hareket etmeye davet ediyoruz.
Teşekkür ediyorum.
BAŞKAN – Teşekkür ediyorum.
Sayın Aydın, buyurun.
29.-
Adıyaman Milletvekili Ahmet Aydın’ın, İstanbul Milletvekili Mehmet Akif
Hamzaçebi, İzmir Milletvekili Oktay Vural ile Bingöl Milletvekili İdris
Baluken’in yaptıkları açıklamalarındaki bazı ifadelerine ilişkin açıklaması
AHMET AYDIN (Adıyaman) – Teşekkür
ediyorum Sayın Bakan.
Sayın Başkanım, arkadaşlar tabii ki
Meclis İçtüzüğü’nün 68’inci maddesine dayanarak bu oturumun kapatılması
gerektiği yolunda aslında bence çok haksız ve mesnetsiz bir iddiada bulundular.
(Gürültüler) 
AHMET TOPTAŞ (Afyonkarahisar) – Utan
be!
OKTAY VURAL (İzmir) – İç Tüzük’ü
uygulayın.
AHMET AYDIN (Adıyaman) – 68’inci madde
çok açık.
Bir dakika, dinleyin arkadaşlar.
68’inci maddeyi okurken maddenin bir
kısmını okuyup bir kısmını okumamakla bir defa doğru bir iş yapmadığımızı ifade
etmek istiyorum. 68’inci maddeyi bir kez daha okumak istiyorum… 
ADİL ZOZANİ (Hakkâri) – Tamamını oku,
tamamını.
HASİP KAPLAN (Şırnak) – Senin okuma yazman
var, oku bakayım hepsini.
AHMET AYDIN (Adıyaman) – “Başkan,
görüşmeler sırasında gürültü veya kavga çıkar ve bu nedenle çalışma düzenini
kuramazsa kürsüde ayağa kalkarak toplantıya ara vereceğini ihtar etmek
suretiyle…”
OKTAY VURAL (İzmir) – Bu bir görev
zaten.
AHMET TOPTAŞ (Afyonkarahisar) – Talimat
var!
AHMET AYDIN (Adıyaman) – …böyle bir ihtarı
yapmak suretiyle gerekli gayreti gösterir.” diyor. 
ENGİN ALTAY (Sinop) – Niye göstermemiş?
AHMET AYDIN (Adıyaman) - Ayağa kalkacak
ve bu nedenden dolayı mutlaka bir ihtar yapmak, sözlü bir ihtar yapmak
suretiyle diyor. Dolayısıyla, bakın arkadaşlar, İç Tüzük 68 çok sıkı şekil
şartlarına bağlı.
MEHMET AKİF
HAMZAÇEBİ (İstanbul) – Ayağa kalktığı zaman bir ayağı yere değmiyorsa ayağa
kalkmış sayılacak mı?
OKTAY VURAL
(İzmir) – Evet, görev veriyor. 
YUSUF HALAÇOĞLU
(Kayseri) – Evet, kavga çıktı mı? Çıktı. Niye görevini yerine getirmedi o
zaman?
AHMET AYDIN
(Adıyaman) - Bu şekil şartlarının gerçekleşmesi lazım ve bu ihtara rağmen kurulamıyorsa
kapatır. İkincide de eğer düzen kurulamıyorsa tamamen oturumu kapatır. Yine,
ihtar yok, ayağa kalkarak böyle bir ihtar yok, ikinci defa açtığında da normal
sükûnetle açılıyor, daha sonrasında bir gürültü çıkıyor ancak yine ihtar
olmadan, yine ikaz olmadan, ayağa kalkarak bu ikazı yapmadan ara veriliyor. 
Şimdi, eğer
muhalefetin dediği doğru ise bugüne kadar her iki ara vermede Meclisi kapatmış
olmamız lazımdı, her iki ara vermede Meclisi kapatmış olmamız lazımdı.
İDRİS BALUKEN
(Bingöl) – Ne alakası var Ahmet Bey? Kavga var ya, iki kavga var.
OKTAY VURAL
(İzmir) – Kavga iki taraflı olur. 
AHMET AYDIN
(Adıyaman) - Değerli arkadaşlar, Meclisin verimli ve etkin çalışması lazım. Ben
sizin engelleme çalışmalarınızı anlıyorum…
ABDULLAH LEVENT
TÜZEL (İstanbul) – Can güvenliği yok, can güvenliği; ne engellemesi!
Saldırıyorsunuz önünüze gelene be! Böyle bir Meclis görülmemiştir ya! 
AHMET AYDIN
(Adıyaman) - …elinizden geldikçe de İç Tüzük’teki haklarınızı kullanmanıza da
saygı duyarız ama lütfen Anayasa’yı ve İç Tüzük’ü de doğru uygulayalım, doğru
konuşalım, doğru bir şekilde burada bu Meclisin çalışması adına da hepimiz
elimizden gelen gayreti gösterelim diyorum.
Teşekkür
ediyorum.
İDRİS BALUKEN
(Bingöl) – Sayın Başkan…
OKTAY VURAL
(İzmir) – Sayın Başkan, bu size verilmiş bir görevdir, görevi yerine getirmek
sizin göreviniz.
BAŞKAN – Sayın
Vural, bu Meclisin çalışması gerekir ama. (CHP, MHP ve HDP sıralarından
gürültüler) 
OKTAY VURAL
(İzmir) – Sayın Başkan…
BAŞKAN - Bu
gürültüler karşısında hemen Meclisi mi kapatacağız Sayın Vural? Ama böyle bir
anlayış doğru değil Sayın Vural.
OKTAY VURAL
(İzmir) – Kavga iki tarafın birbirine girişmesidir. 
BAŞKAN – Efendim
şu anda kavga söz konusu değil zaten, sadece milletvekillerinin…
OKTAY VURAL
(İzmir) – Kavga ortamına bulaşılmasın, kavga çıkmasın. Buna gerek yok ki, kavga
çıkmasın. Kavga taraflar arasındaki…
BAŞKAN – Bu
doğru değil ama efendim.
OKTAY VURAL
(İzmir) – Doğru değilse o zaman gereğini yapacaksınız. O zaman kavganın
tarafları… 
AHMET AYDIN
(Adıyaman) – O zaman Meclis hiç çalışmasın, hiç kavga olmaz. Böyle bir anlayış
var mı Sayın Başkan? Üç gündür şu kanuna geçemedik, el insaf be!
OKTAY VURAL
(İzmir) – …Meclisin çalışmasını engelliyor demektir. O zaman AKP de kavganın
tarafı olduğuna göre onlar da Meclisi engelliyorlar, odur.
ORHAN ATALAY (Ardahan)
– Kimin engellediğini cümlealem biliyor.
MEHMET AKİF
HAMZAÇEBİ (İstanbul) – Sayın Başkan, söz istiyorum.
OKTAY VURAL
(İzmir) – Meclisi engelliyor. Kavganın tarafı olur efendim, kavganın tarafı
olmaz mı? Kendi kendilerine mi kavga ediyorlar?
İDRİS BALUKEN
(Bingöl) – Sayın Başkan…
BAŞKAN – Buyurun
Sayın Baluken.
OKTAY VURAL
(İzmir) – Meclisi engelleyenler kavganın tarafı olanlar, kalkıp muhalefete niye
diyorsunuz?
İDRİS BALUKEN (Bingöl) – İç Tüzük’teki
tanımlar son derece nettir. Siz Meclis Genel Kuruluna ara verirken herhâlde
arka odada meyve, çerez yemek için ara vermediniz; burada ciddi bir kavga oldu,
o kavgalar sonucunda yaralanmalar oldu, siz de o kavga üzerine ara verdiniz.
Geri gelip tekrar oturumu açtığınızda, yine, aynı gerginlikle aynı kavga ortamı
olduğu için ara verdiniz. 
Dolayısıyla, bu konuda, hem İç Tüzük’e
hem de İç Tüzük’ün bugüne kadar buradaki uygulama şekline uymak zorundasınız.
En son ortaya çıkan kavgalarla ilgili Genel Kuruldaki teamülleri uygulamayı
gözünüzün önüne getirirseniz, bu konuda yanlış yaptığınızı görürsünüz. Burada
kesinlikle oturumu kapatmanız gerekiyor. 
BAŞKAN – Evet, teşekkür ediyorum. 
PERVİN BULDAN (Iğdır) – Ne teşekkürü
Başkan? Ne teşekkür ediyorsunuz? Teşekkürlük bir şey yok. 
BAŞKAN – Buyurun Sayın Hamzaçebi. 
30.-
İstanbul Milletvekili Mehmet Akif Hamzaçebi’nin, Genel Kurul salonundaki
kavganın çıkmasına AK PARTİ Grup Başkan Vekilinin neden olduğuna ve İç Tüzük’ün
68’inci maddesinin uygulanması gerektiğine ilişkin açıklaması
MEHMET AKİF HAMZAÇEBİ (İstanbul) –
Sayın Başkan, bir cümle söylediniz, doğru bir cümle, Meclisin çalışması
gerekir.
BAŞKAN – Evet. 
MEHMET AKİF HAMZAÇEBİ (İstanbul) –
Elbette Meclis çalışmalı. Muhalefet İç Tüzük’ün kendisine vermiş olduğu hakları
kullanır, iktidar yine İç Tüzük’ün kendisine vermiş olduğu hakları kullanmak
suretiyle bir an önce tasarıyı yasalaştırmak isteyebilir; bunlar işin doğasında
olan hususlar. 
Yalnız, konuşmanızdan şöyle bir izlenim
çıkıyor, sanki bu kavgayı muhalefet başlatmış gibi bir izlenim çıkıyor. (AK
PARTİ sıralarından gürültüler)
HAKAN ÇAVUŞOĞLU (Bursa) – Aynen öyle!
BAŞKAN – Hayır, öyle söylemedim
efendim. 
MEHMET AKİF HAMZAÇEBİ (İstanbul) –
Hayır, cümleleriniz böyle değil ama algılama bu şekilde. 
MEHMET ŞÜKRÜ ERDİNÇ (Adana) –
Fotoğraflar yalan söylemez, fotoğraflara bak! 
MEHMET AKİF HAMZAÇEBİ (İstanbul) – Yani
Meclis çalışmalı, Meclisin çalışması engelleniyor ise kavgayı da muhalefet
çıkardı gibi bir izlenim doğacak…
MEHMET ŞÜKRÜ ERDİNÇ (Adana) – Aynen
öyle!
İSMAİL AYDIN (Bursa) – İnternet’teki
fotoğraflara bak!
MEHMET AKİF HAMZAÇEBİ (İstanbul) – Bir
kere bunu tespit edelim: 
Mecliste kavganın çıkmasına neden olan,
Adalet ve Kalkınma Partisi Grup Başkan Vekilinin, kürsüdeki hatip olan Sayın
Sezgin Tanrıkulu’na kürsünün hemen arkasında durmak suretiyle laf atmasıdır;
bu, tahriki başlatmıştır. O ana kadar bugünkü oturumlar, bugünkü görüşmeler
bence gayet yolunda gitti. Elbette gerilimler, tartışmalar olabilir, gayet
doğal ama problem olan bir şey yoktu. Siz de bu ana kadar, benim olduğum
oturumlar süresince oturumları iyi yönettiniz ancak burada İç Tüzük’ü çiğnemeye
kalkıyorsunuz Sayın Başkan. Tutumunuz 68’inci maddeye aykırıdır. Adalet ve
Kalkınma Partisi Grup Başkan Vekili hem Genel Kurulu, grubunu tahrik edecek hem
hiçbir şey olmamış gibi oturacaklar hem de siz oturuma devam edeceksiniz. Bunu
kabul etmiyorum Sayın Başkan.
BAŞKAN – Evet, teşekkür ediyorum
efendim.
HASAN ÖREN (Manisa) – Sayın Başkan…
Sayın Başkan…
HASİP KAPLAN (Şırnak) – Sayın Başkan…
BAŞKAN – Buyurun Sayın Kaplan.
31.- Şırnak
Milletvekili Hasip Kaplan’ın, Genel Kurul salonunda can güvenliği kalmadığı
için çalışmalara son verilmesi gerektiğine ilişkin açıklaması
HASİP KAPLAN (Şırnak) – Sayın Başkan,
saat onu yirmi geçe yani 22.20’de burada bir kavga oldu. Güvenlik paketini
görüşürken Meclisteki milletvekillerinin, milletin vekillerinin güvenliği yok.
Burada AK PARTİ 3-4 saldırı grubu oluşturmuş her seferinde muhalefet
milletvekillerine saldırıyorlar, burada saldırdılar. Bu merdivenlerden 30
basamak düştü ve ara verdiniz. Kalktınız, kalkarak ara verdiniz, sürünerek o
kapıdan çıkmadınız çünkü mecburen kalkıyorsunuz, o kapıdan çıkıyorsunuz. İç
Tüzük 68 diyor ki Sayın Başkan: Kavga, gürültü devam ederse en fazla bir saat
ara verilir, eğer tekrar devam ederse kapatılır. Bakın, saat şu an 24.00’e on
dakika var. Yani, tam iki saat oldu… Ara geçeli bir saatten fazla bir zaman
geçti. Bu güvenliği sağlanmayan Mecliste, can güvenliği olmayan Mecliste
milletin iradesini milletin vekili nasıl kullanır? 
EMRULLAH İŞLER (Ankara) – Bağırmadan
konuş!
İSMAİL AYDIN (Bursa) – Ne bağırıyorsun?
HASİP KAPLAN (Şırnak) – Sayın Başkan,
siz AK PARTİ’li olduğunuz için, kendi döneminizde bunu, Başkanlık Divanını
böyle bir ortamda, güvenlik ortamında, hiçbir önlem almadan, disiplini
çalıştırmadan…
BAŞKAN – Nasıl bir önlem almamız
gerekir Sayın Kaplan?
HASİP KAPLAN (Şırnak) – Disiplin cezası
olmaz mı? Saldırmak burada serbest mi? 
BAŞKAN – Evet, teşekkür ediyorum.
Sayın Ören, buyurun…
HASİP KAPLAN (Şırnak) – Adam öldürmek
serbest mi, insanlara saldırmak serbest mi? O zaman gelin, herkes birbirine
sıksın, ha! Meclis bunun için mi var? Sayın Başkan, kötüye kullanıyorsunuz o
görevi. 
BAŞKAN – Kötüye kullanmıyorum efendim.
HASİP KAPLAN (Şırnak) – Kötüye
kullanıyorsunuz!
BAŞKAN – Lütfen Sayın Kaplan…
HASİP KAPLAN (Şırnak) – Bu kavgaların
sebebi AK PARTİ’li başkan vekilleridir; dün Ayşe Nur’du, bugün Sadık Yakut’tur.
Bu kavgaların nedeni… Saldırganları koruyan sizsiniz, cezayı işletmeyen
sizsiniz. 
BAŞKAN – Efendim, muhalefet hakkı…
Görevinizi yapacaksınız ama…
MİHRİMAH BELMA SATIR (İstanbul) – Yeter
artık ya!
BAŞKAN – Buyurun Sayın Ören.
HASAN ÖREN (Manisa) – Sayın Başkan, iki
lafınızın birinde “Bu Meclis çalışmayacak mı?” diyorsunuz. 
BAŞKAN – Siz o kadar lafı
söyleyeceksiniz de ben sormayacak mıyım yani? Soruyorum tabii ki.
HASAN ÖREN (Manisa) – Dört yıldan bu
yana AKP Grubunun, iktidarın bugüne kadar Türkiye’yle ilgili çıkaramadığı bir
kanun var mı? Çıkaramadığı kanun yoksa bu kadar gergin olan bir Mecliste,
birbirlerine yumrukların atıldığı bir Mecliste niçin ısrar ediyorsunuz bu oturumu
devam ettirmeye?
MEHMET ŞÜKRÜ ERDİNÇ (Adana) –
Arkadaşını aşağı iterken utanmadın mı?
BAŞKAN – Evet, teşekkür ediyorum Sayın
Ören.
HASAN ÖREN (Manisa) – Kahraman mı olmak
istiyorsunuz? İnsanlar birbirlerini darp edip öldürsünler mi, bunu mu
istiyorsunuz? Yoksa talimat mı aldınız bir yerden? (AK PARTİ sıralarından
gürültüler)
BAŞKAN – Buyurun Sayın Ünal.
HAKAN ÇAVUŞOĞLU (Bursa) – Arkadaşından
özür dile Hasan Ören!
İLYAS ŞEKER (Kocaeli) – Niye ittin
arkadaşını?
OSMAN ÇAKIR (Düzce) – Sana yakışıyor
mu, 60 yaşında adama uçan tekme atmaya?
BAŞKAN – Sayın Ören, lütfen…
HASAN ÖREN (Manisa) – Olur mu böyle bir
şey?
MAHİR ÜNAL (Kahramanmaraş) – Sayın
Başkan…
BAŞKAN – Buyurun Sayın Ünal.
32.-
Kahramanmaraş Milletvekili Mahir Ünal’ın, İstanbul Milletvekili Mehmet Akif
Hamzaçebi’nin yaptığı açıklamasındaki bazı ifadelerine ilişkin açıklaması
MAHİR ÜNAL (Kahramanmaraş) – Sayın
Başkan, dört yıldan beri bu Meclisteyiz. Bu Mecliste her bir arkadaşımızla
ilgili her birimizin bir kanaati var. Dolayısıyla, her birimiz birbirimizi
nezaketimizle, her birimiz birbirimizi kanaatiyle tanıyor. Bakınız, ben bu
meselenin… Sayın Grup Başkan Vekili tarafından az önce şahsıma dönük bir kınama
ifadesinde bulunuldu. Bir şey söylemedim ve kavganın gerekçesi olarak tekrardan
şahsımı gösterdi. Ben hiçbir şekilde şahsa kürsüde konuşma yaparken sataşmada
bulunmadım. Eğer her sataşma bir kavga gerekçesi olsaydı bu Mecliste kavga
tükenmezdi. Eğer arkadaşlarım orada araya girmeselerdi milletvekili bana fiilî
müdahalede bulunacaktı. Çünkü, merdivenleri çıkıp üzerime yürüdü. Buna rağmen
hareketsiz kalarak fiilî bir müdahaleyi engelledim.
Kaldı ki deminden beri tartışılan 68’e
göre ara verme esnasında Meclis Başkan Vekilinin ayağa kalkarak bir uyarıda
bulunmasının asıl maksadı… Mecliste her seferinde bir tartışma olup iki seferin
sonucunda da Meclisin kapanmasını engellemek amacıyla İç Tüzük’ü yapan kural
koyucu bunu oraya koymuş. Bunu bu şekilde okuyamayız.
AHMET TOPTAŞ (Afyonkarahisar) – Hile
yapıyorsa ne yapacağız?
MAHİR ÜNAL (Kahramanmaraş) – Yoksa her
tartışmadan sonra ara verildiğinde ikinci aradan sonra Meclis kapanmak zorunda
kalır.
ALİ ÖZGÜNDÜZ (İstanbul) – Evet, öyle
olacak, çalışma düzeni yoksa öyle olacak.
MAHİR ÜNAL (Kahramanmaraş) – Bundan
dolayı, bu yetki Meclis Başkanlık Divanına bırakılmış. Bunu bu şekilde okumak
son derece yanlış.
BAŞKAN – Teşekkür ediyorum.
İDRİS BALUKEN (Bingöl) – Sayın Başkan…
MUSTAFA SEZGİN TANRIKULU (İstanbul) –
Sayın Başkan…
ADİL ZOZANİ (Hakkâri) – Sayın Başkan,
müsaade ederseniz bir şey söyleyeceğim.
BAŞKAN – Sayın
Zozani ama yeteri kadar aydınlandık, konuşuldu efendim.
ADİL ZOZANİ (Hakkâri) – Bir şey
söyleyeceğim Sayın Başkan. Yani, her söz alışımızda siz niye bu kadar…
BAŞKAN – Ama her söylediğinizde de…
Zaten konu bittikten sonra çıkıyorsunuz.
AHMET TOPTAŞ (Afyonkarahisar) – Ne
konusu bitti canım, bitti mi konu?
ADİL ZOZANİ (Hakkâri) – Bir saniye…
BAŞKAN – Buyurun.
ADİL ZOZANİ (Hakkâri) – Mecliste İç
Tüzük uygulamaları aynı zamanda teamüllerden ibarettir. İç Tüzük’ün 68’inci
maddesinin hangi hâllerde uygulandığına dair Meclisin teamülleri vardır. En son
teamül ne şekilde gerçekleşmiştir, sizi onu incelemeye davet ediyoruz. Şu anda
oturuma ara verip, inceleyip, bu incelemenin sonucuna göre karar vermenizi
öneriyorum.
BAŞKAN – Evet, teşekkür ediyorum.
MUSTAFA SEZGİN TANRIKULU (İstanbul) –
Sayın Başkan…
BAŞKAN - İç Tüzük’ün 75’inci maddesine
göre verilmiş…
33.-
İstanbul Milletvekili Mustafa Sezgin Tanrıkulu’nun, Kahramanmaraş Milletvekili
Mahir Ünal’ın yaptığı açıklamasındaki bazı ifadelerine ilişkin açıklaması
MUSTAFA SEZGİN TANRIKULU (İstanbul) -
Sayın Başkan, bir saniye…
Bakın, Sayın Başkan, tutanaklara doğru
yansıması lazım. Ben hukukçuyum, bu Meclisin üyesiyim; siz de Başkansınız.
Biraz önce siz bana İç Tüzük’ün 66’ncı maddesi uyarınca söz verdiniz.
BAŞKAN – Evet.
MUSTAFA SEZGİN TANRIKULU (İstanbul) –
Ben kürsüye geldim. Normalde kürsüde ben olduğum zaman grup başkan vekillerinin
veya herhangi birisinin sizin bulunduğunuz yerden herhangi bir hatibe veya
konuşan bana söz söylememesi lazım, kural bu değil mi efendim?
BAŞKAN – Evet.
MAHİR ÜNAL (Kahramanmaraş) - Hangi
kural uygulandı şimdiye kadar?
MUSTAFA SEZGİN TANRIKULU (İstanbul) –
Bu değil mi efendim kural? Ben kürsüde konuşuyorum… (AK PARTİ sıralarından
gürültüler) Bir saniye…
BAŞKAN – Bir saniye sayın milletvekilleri.
MUSTAFA SEZGİN TANRIKULU (İstanbul) -
Efendim, susturur musunuz. 
Bakın, ben… 
MAHİR ÜNAL (Kahramanmaraş) – Yani,
merdivenleri çıkıp benim üstüme yürümen mi gerekiyor?
MUSTAFA SEZGİN TANRIKULU (İstanbul) –
Bir saniye efendim, bir saniye.
Bakın, ben tutanakları okuyorum,
tutanakları okuyorum, tutanaklar burada, tutanaklar burada efendim:
“Başkan – Hayır, sataşmadan dolayı söz
veriyorum, buyurun.
Buyurun, iki dakika söz veriyorum. (CHP
sıralarından alkışlar)
Ama, söylediğiniz sözü de söyleyin
hatırlayabilecekseniz.” 
Siz bana laf atıyorsunuz, eyvallah.
“Mustafa Sezgin Tanrıkulu (İstanbul) –
Sayın Başkan, söylerim.” diyorum kürsüden.
“Başkan – Hatırlayacaksanız söyleyin
önce, söyleyin.” diye yine bana laf atmaya devam ediyorsunuz.
“Mahir Ünal (Kahramanmaraş)” Yerinde
değil, bakın yani ayakta, benim arkamda ve sizin yanınızda. Bakın, ne söylüyor:
“…sen –yani, ben kürsüdeyken- hakaret etme hakkına sahipsin, başkası sana bir
söz söylemeyecek, öyle mi?” diye sizin önünüzden… (AK PARTİ sıralarından
gürültüler) 
HASİP KAPLAN (Şırnak) – Tehdit, tehdit!
MUSTAFA SEZGİN TANRIKULU (İstanbul) -
Bakın, bir saniye, bakın efendim, okuyorum… (AK PARTİ sıralarından gürültüler)
Bir saniye, okuyorum. Ben ne söylüyorum, bakın, yine böyle: 
“Mustafa Sezgin Tanrıkulu (Devamla) - Bir
saniye... Bir saniye...” diyorum. Kime söylüyorum? Sayın Grup Başkan Vekiline
söylüyorum, yerinde oturan değil, sizin önünüzde olana söylüyorum. Bakın…
HAKAN ÇAVUŞOĞLU (Bursa) – Niye
saldırıyorsun, niye saldırıyorsun? 
MUSTAFA SEZGİN TANRIKULU (İstanbul) –
Bakın: “Mahir Ünal (Kahramanmaraş) – Buraya kadar gelip haksız hakareti
yapacaksın, sana söz söylenmeyecek, öyle mi?” Ben yerimdeyim, kendisi sizin
önünüzde. Ben de size söylüyorum ki: “Bu ne oluyor şimdi?” Niye yerine
göndermiyorsunuz? (AK PARTİ sıralarından gürültüler) 
MAHİR ÜNAL (Kahramanmaraş) – Üzerime
yürüdün sen orada. 
MUSTAFA SEZGİN TANRIKULU (İstanbul) –
Bakın, tutanakları okuyorum: “Mustafa Sezgin Tanrıkulu (İstanbul) – …”
BAŞKAN – Evet, teşekkür ediyorum. (CHP
ve HDP sıralarından gürültüler) 
MUSTAFA SEZGİN TANRIKULU (İstanbul) –
Bir saniye, bir saniye, Sayın Başkan, tutanak okuyorum burada sizin tutumunuzla
ilgili: “Mustafa Sezgin Tanrıkulu (İstanbul) – Bir saniye… Bir saniye…”
HASİP KAPLAN (Şırnak) – Gereğini yapın
Sayın Başkan, gereğini yapın.
MUSTAFA SEZGİN TANRIKULU (İstanbul) –
Sayın Başkan, bağlayacağım bir saniye. 
“Mustafa Sezgin Tanrıkulu (İstanbul) –
Bu, ne oluyor şimdi? Bu, ne oluyor?”
HASİP KAPLAN (Şırnak) – Sayın Başkan,
orada oturamazsın öyle, Başkanlık kürsüsünde öyle oturamazsın, tehdit ediyor,
gereğini yap. 
BAŞKAN – Meclis karar veriyor. 
MUSTAFA SEZGİN TANRIKULU (İstanbul) –
Tutanağı okuyorum, tutanağı, tutanaklar yalan söylemez herhâlde: “Mustafa
Sezgin Tanrıkulu (Devamla) - Bir saniye... Bir saniye... Bu, ne oluyor şimdi?
Başkan - Buyurun siz.
Mustafa Sezgin Tanrıkulu (Devamla) -
Bu, ne oluyor şimdi? Bu, ne oluyor?”
İSMAİL AYDIN (Bursa) – Üzerine yürüdün,
üzerine! 
MUSTAFA SEZGİN TANRIKULU (İstanbul) –
Ben söylüyorum, bakın, söyleyen benim. 
MAHİR ÜNAL (Kahramanmaraş) – Üzerime
yürüyerek söylüyorsun bunları. (CHP ve HDP sıralarından gürültüler, CHP
sıralarından sıra kapaklarına vurmalar) 
MUSTAFA SEZGİN TANRIKULU (İstanbul) –
Bakın, kürsüde konuşan benim. Olay bu, olay bu. (AK PARTİ sıralarından
gürültüler) 
BAŞKAN – Teşekkür ediyorum. 
Şimdi, sayın milletvekilleri…
İDRİS BALUKEN (Bingöl) – Sayın Başkan,
oturumu kapatmayacaksanız sizi İç Tüzük’e davet edeceğiz, usul tartışması
açacağız. 
BAŞKAN – Önergeler var efendim iki
tane, onları oylayacağım. (CHP, MHP ve HDP sıralarından gürültüler) 
İDRİS BALUKEN (Bingöl) – Hayır, usul
tartışması açacağız, böyle şey olur mu ya, usul tartışması açacağız. 
HASAN ÖREN (Manisa) – Hâlâ önerge
diyorsunuz, ne önergesi ya! 
OKTAY VURAL (İzmir) – Sayın Başkan,
yanlış yapıyorsunuz, yanlış! 
MEHMET AKİF HAMZAÇEBİ (İstanbul) – Usul
tartışması istiyoruz Sayın Başkan. 
OKTAY VURAL (İzmir) – İç Tüzük’ün
hükümlerini uygulayın. 
BAŞKAN – İç Tüzük’ün 75’inci maddesine
göre verilmiş geri alma talebini içeren bir tezkere daha gelmiştir. Şimdi
tezkereyi okutup oylarınıza sunacağım. 
Lütfen okuyun…(CHP sıralarından ayağa
kalkmalar, sıra kapaklarına vurmalar, MHP ve HDP sıralarından gürültüler) 
MUHAMMET RIZA YALÇINKAYA (Bartın) – Ne
tezkeresi ya! 
HASAN ÖREN (Manisa) – Ne tezkeresi ya,
ne tezkeresi! 
MEHMET AKİF HAMZAÇEBİ (İstanbul) –
Sayın Başkan, tutumunuz üzerine söz istiyorum, usul tartışması açılmasını talep
ediyorum. 
BAŞKAN – Sayın milletvekilleri, işte bu
engellemektir; bu, Meclisi çalıştırmamaktır. 
Lütfen okuyun… 
(Kâtip Üye Erzincan Milletvekili Muharrem
Işık tarafından önergenin okunmasına başlandı)
“Türkiye Büyük
Millet Meclisi Başkanlığına”
MUHAMMET RIZA YALÇINKAYA (Bartın) –
Okuma Muharrem! 
(Bir grup CHP ve HDP milletvekilinin
kürsü önünde toplanması) 
ALİ ÖZGÜNDÜZ (İstanbul) – Sayın Başkan,
68’inci madde fiilen uygulanmıştır, kapatmak zorundasınız. 
BAŞKAN – Doğru değil efendim
yaptığınız, doğru değil yaptığınız. (CHP sıralarından ayağa kalkmalar, sıra
kapaklarına vurmalar, MHP ve HDP sıralarından gürültüler)
Sayın Yalçınkaya, Kâtip Üyeye niye öyle
diyorsunuz siz oradan? 
ALİ ÖZGÜNDÜZ (İstanbul) – Sayın Başkan,
68’inci maddeye göre kapatmak zorundasınız. 
MEHMET AKİF HAMZAÇEBİ (İstanbul) – Usul
tartışması istiyoruz Sayın Başkan, niye beni dinlemiyorsunuz? 
BAŞKAN – Neyin usul tartışmasını açıyorsunuz?
Görüştük Sayın Hamzaçebi.
MEHMET AKİF HAMZAÇEBİ (İstanbul) –
Hayır, üslubunuz usule aykırı. 
BAŞKAN – Niye usule aykırı olsun
efendim? 
MAHİR ÜNAL (Kahramanmaraş) – Sayın
Başkan, işleme başlandı, Kâtip Üye niye okumuyor?
MEHMET AKİF HAMZAÇEBİ (İstanbul) – Usul
tartışması açıyoruz efendim. 
İDRİS BALUKEN (Bingöl) – İç Tüzük’e
uygun olarak usul tartışması açıyoruz. Usul tartışmasını öne almak
zorundasınız. Lütfen yani böyle olur mu?
OKTAY VURAL (İzmir) – İç Tüzük
hükümlerini uygulayın. 
BAŞKAN – Neyin usul tartışmasını
açıyorsunuz Sayın Hamzaçebi? Bir saatten bu tarafa konuşuyoruz, her şeyi
söylediniz burada. 
MEHMET AKİF HAMZAÇEBİ (İstanbul) –
68’inci maddeye aykırı. 
BAŞKAN – Niye aykırı olsun? 
İDRİS BALUKEN (Bingöl) – Bakın,
Meclisin çalışma…
BAŞKAN – Tüm muhalefet ayağa kalkıp… 
MEHMET AKİF HAMZAÇEBİ (İstanbul) –
Sayın Başkan, sizin takdir hakkınız yoktur, ben usul tartışması açınca sizin
takdir hakkınız yoktur.
İDRİS BALUKEN (Bingöl) – Bakın, sizi
Meclisin çalışma usullerine uymaya davet ediyoruz, diğer işlerden öne almak
zorundasınız.
AHMET AYDIN (Adıyaman) – Niye, Meclis
Başkanlık Divanına, Kâtip Üyeye talimat mı veriyorsunuz? Niye
konuşturmuyorsunuz?
OKTAY VURAL (İzmir) – Sayın Başkan,
disiplin hükümlerini uygulayın.
BAŞKAN – Ama sizin grubunuz ayağa
kalkıp gürültü yapacak, “Usul tartışması açıyorum.” diyeceksiniz. 
OKTAY VURAL (İzmir) - Ama disiplin
hükümlerini uygulayın.
BAŞKAN – Böyle bir uygulama var mı
efendim, böyle bir usul var mı? Nerede görülmüş? Meclis çalışmaz efendim. (AK
PARTİ sıralarından “Bravo” sesleri, alkışlar)
İDRİS BALUKEN (Bingöl) – Sayın Başkan…
MEHMET AKİF HAMZAÇEBİ (İstanbul) –
Efendim, usul tartışması açıyorum.
BAŞKAN - Hayır, Meclis çalışmaz Sayın
Hamzaçebi. Usul tartışması diye grubunuz kalkıyor ayağa, gürültü yapıyor, sıralara
vuruyor.
MEHMET AKİF HAMZAÇEBİ (İstanbul) –
Hayır, ben usul tartışması açıyorum dedim, siz beni dinlemediniz.
BAŞKAN – Hayır, efendim, ben dedikten
sonra başlattınız, lütfen…
KÂTİP ÜYE MUHARREM IŞIK (Erzincan) –
Önce söyledi Başkanım.
İDRİS BALUKEN (Bingöl) – Duymamış
olabilirsiniz.
BAŞKAN – Bu Meclis çalışacak efendim,
bu Meclis çalışacak. (AK PARTİ sıralarından alkışlar) 
ALİ ÖZGÜNDÜZ (İstanbul) – Meclis
zorbalıkla çalışmaz!
BAŞKAN – Usul tartışmasını yaptık,
yaptık efendim usul tartışmasını.
MEHMET AKİF HAMZAÇEBİ (İstanbul) –
Sayın Başkan, usul tartışması açmak istiyorum.
BAŞKAN – Hayır, açmıyorum efendim.
İDRİS BALUKEN (Bingöl) – Hayır, bu
şekilde devam edemeyiz.
ENGİN ALTAY (Sinop) – Sizin 68’le
ilgili uygulamanız nedir? Bizde tereddüt var, bunu tartışmalıyız.
BAŞKAN – Hiçbir tereddüt yok efendim,
hiçbir tereddüt yok.
MAHİR ÜNAL (Kahramanmaraş) – Sayın
Başkan, bir işlemi başlattınız, Kâtip Üye neden okumuyor?
MEHMET AKİF HAMZAÇEBİ (İstanbul) –
Sayın Başkan, buna hakkınız yok.
İDRİS BALUKEN (Bingöl) – Sayın Başkan,
buna hakkınız yok, bu böyle olmaz.
BAŞKAN – Lütfen, okuyun, oylayacağım…
İDRİS BALUKEN (Bingöl) – Sayın Başkan,
usul tartışmasını diğer işlerden öne almak zorundasınız.
BAŞKAN – Efendim, kaç defa usul
tartışması açtık?
ALİ ÖZGÜNDÜZ (İstanbul) – 10 defa, 20
defa, 100 defa, açacaksın.
PERVİN BULDAN (Iğdır) – Daha yeni
başlattılar.
ADİL ZOZANİ (Hakkâri) - Çok
dinleyeceksiniz Sayın Başkan, daha yeni başladı, daha yolda olanlar var.
İDRİS BALUKEN (Bingöl) – Hayır, canım
yeni bir durum var.
LEVENT GÖK (Ankara) – Uygulama yapmak
zorundasınız.
BAŞKAN – O zaman grubunuza bağlı
milletvekilleri gürültü yapsınlar, ayağa kalksınlar, usul tartışması açın!
Meclis nasıl çalışacak, Meclis nasıl çalışacak onu söyleyin? (AK PARTİ
sıralarından alkışlar; CHP, MHP ve HDP sıralarından gürültüler)
İDRİS BALUKEN (Bingöl) – Hayır,
grubumuzun vekillerinin bir şey yaptığı yok.
BAŞKAN – Evet, iki partinin grubuna ait
milletvekilleri ayağa kalktı, gürültü yapıyorlar efendim.
İDRİS BALUKEN (Bingöl) – Usul
tartışmasını öne almamız lazım.
BAŞKAN – Hayır, efendim oyluyorum.
ADİL ZOZANİ (Hakkâri) – Yapamazsın
böyle bir şey.
ALİ ÖZGÜNDÜZ (İstanbul) – O zaman ara
vereceksin Sayın Başkan, gürültü varsa çalışma ortamı yoktur, ara vereceksin!
BAŞKAN - Buyurun, konuşun…
AHMET AYDIN (Adıyaman) – Grup başkan
vekili grubunu durduracak, susturacak.
İDRİS BALUKEN (Bingöl) – Sayın Başkan…
BAŞKAN – Lütfen okuyun Sayın Üye.
İDRİS BALUKEN (Bingöl) – Hayır, hayır;
buna bunu yapamazsınız.
BAŞKAN – Sayın Işık…
MEHMET AKİF HAMZAÇEBİ (İstanbul) –
Sayın Başkan, buna hakkınız yok.
BAŞKAN – Yaparım efendim, niye
yapmayayım, hakkım yok, niye hakkım olmasın?
İDRİS BALUKEN (Bingöl) – Sayın Başkan,
diğer işlerden öne almak zorundasınız.
LEVENT GÖK (Ankara) – Usul esastan önce
gelir.
BAŞKAN – Sayın Işık, lütfen okur musun?
İDRİS BALUKEN (Bingöl) – Sayın Başkan…
BAŞKAN – Lütfen yerinize oturun.
MEHMET AKİF HAMZAÇEBİ (İstanbul) –
Yanlış işlem yapıyorsunuz.
BAŞKAN – Yanlış işlem yapmıyorum
efendim.
MEHMET AKİF HAMZAÇEBİ (İstanbul) – Usul
tartışmasını açmak zorundasınız.
BAŞKAN – Siz yanlış yapıyorsunuz
efendim.
MAHİR ÜNAL (Kahramanmaraş) – Sayın
Başkan, bu hangi usule uygun? Arkadaşlar deminden beri usulden, nezaketten
bahsediyorlar bu hangi usule uygun?
İDRİS BALUKEN (Bingöl) – Ara verin,
arkada konuşalım.
BAŞKAN – Niye ara vereceğim, ara
vermiyorum efendim.
MEHMET AKİF HAMZAÇEBİ (İstanbul) –
Konuşuyorum ben, hayır.
İDRİS BALUKEN (Bingöl) – Hayır,
keyfinize göre yönetemezsiniz ya!
BAŞKAN – Lütfen, oturun.
MEHMET AKİF HAMZAÇEBİ (İstanbul) – Buna
hakkınız yok Sayın Başkan.
BAŞKAN – Yerinize oturur musunuz Sayın
Hamzaçebi.
MEHMET AKİF HAMZAÇEBİ (İstanbul) – Ben
geçiyorum, lütfen usul tartışmasını açın.
BAŞKAN – Hayır, efendim oylayacağım
ben, niye usul tartışması açayım.
İDRİS BALUKEN (Bingöl) – Bize söz
verin, usul tartışmamızı da açın.
BAŞKAN – Lütfen, yerinize oturur
musunuz lütfen.
MAHİR ÜNAL (Kahramanmaraş) – Şu anda
grup başkan vekilleri Meclis Başkanlık Divanını işgal etmeye kalkışıyorlar.
HASAN ÖREN (Manisa) – Sen de işgal
ediyordun orayı. Orada dururken sen de işgal etmiştin.
MEHMET AKİF HAMZAÇEBİ (İstanbul) – Ben
usul tartışması açıyorum Sayın Başkan.
BAŞKAN – Oturun yerinize lütfen.
İDRİS BALUKEN (Bingöl) – İç Tüzük’ü
esas alıyorsanız bunu yapmak zorundasınız.
OKTAY VURAL (İzmir) – Sayın Başkan,
disiplin hükümlerini uygulayın efendim. Sayın Başkan…
BAŞKAN - Buyurun Sayın Vural.
MAHİR ÜNAL (Kahramanmaraş) – Sayın Başkan, başlattığınız bir
işlem var.
OKTAY VURAL (İzmir) – Sayın Başkan, bir olay oldu, şu ya da
bu, bunları gördünüz. Bunlarla ilgili İç Tüzük hükümleri, amir hükümler var.
“İç Tüzük hükümlerini uygulayın.” diyoruz, “Meclisi tatil edin.” demiyoruz, İç
Tüzük’ü uygulayın.
BAŞKAN – Ama, Sayın Vural, şimdiki hadise… İç Tüzük
tartışması veya usul tartışmasının istenmesinin gerekçesi ne?
OKTAY VURAL (İzmir) – Gerekçesi…
ADİL ZOZANİ (Hakkâri) – Tutumunuz… 
BAŞKAN – İki partinin milletvekilleri ayağa kalktılar,
gürültü yapıyorlar, sıralara vuruyorlar. 
İDRİS BALUKEN (Bingöl) – Hayır, hayır, öyle değil.
ADİL ZOZANİ (Hakkâri) – Hayır, hayır.
OKTAY VURAL (İzmir) – Hayır, hayır. 
İDRİS BALUKEN (Bingöl) – Sayın Başkan… 
OKTAY VURAL (İzmir) – Sayın Başkan, İç Tüzük hükümlerini
uygulayın.
BAŞKAN - Lütfen okur musun Sayın Işık. Lütfen Sayın Işık…
(HDP sıralarından sıra kapaklarına vurmalar, gürültüler)
İDRİS BALUKEN (Bingöl) – Sayın Başkan… 
KÂTİP ÜYE MUHARREM IŞIK (Erzincan) - Sayın Başkanım… 
BAŞKAN – Sayın Işık, lütfen… Sayın Işık, okur musunuz
lütfen.
KÂTİP ÜYE MUHAMMET BİLAL MACİT (İstanbul) – Okumayacaksa ben
alayım onu Başkanım.
BAŞKAN – Lütfen Sayın Işık…
KÂTİP ÜYE MUHAMMET BİLAL MACİT (İstanbul) – Okumayacaksa ben
alayım.
BAŞKAN – Sayın Işık, lütfen okuyun.
MUHAMMET RIZA YALÇINKAYA (Bartın) – Azarlıyor ya!
KÂTİP ÜYE MUHARREM IŞIK (Erzincan) – Sayın Başkanım, iki
grubun başkan vekillerini de…
BAŞKAN – Ama, lütfen… Sayın Işık, lütfen… Sayın Işık, okur
musun lütfen. (HDP sıralarından sıra kapaklarına vurmalar, gürültüler)
KÂTİP ÜYE MUHARREM IŞIK (Erzincan) - Başkanım, iyi de grup
başkan vekilleri de bir şey talep ediyorlar. Daha önceden ben duydum, bir şey
istediler.
BAŞKAN – Sayın Işık, okuyun lütfen…
KÂTİP ÜYE MUHAMMET BİLAL MACİT (İstanbul) – Bana verin, ben
alayım.
BAŞKAN – Hayır efendim.
KÂTİP ÜYE MUHARREM IŞIK (Erzincan) – Daha önceden söz
istediler Sayın Başkanım.
BAŞKAN – Sayın Işık, okur musun lütfen.
MUHAMMET RIZA YALÇINKAYA (Bartın) – Kâtibi azarlıyor ya!
KÂTİP ÜYE MUHARREM IŞIK (Erzincan) – Ama bizim hiçbir
söylediğimiz olmuyor ki.
BAŞKAN – Sizin değil. Okur musun lütfen.
MUHAMMET RIZA YALÇINKAYA (Bartın) – Okumuyor ya!
KÂTİP ÜYE MUHARREM IŞIK (Erzincan) – Onlar daha önceden
ikisi de kalktılar, istediler.
BAŞKAN – Takdir hakkınız yok, okumak zorundasınız. (HDP
sıralarından sıra kapaklarına vurmalar, gürültüler)
ENGİN ALTAY (Sinop) – Sayın Başkan, bu şekilde evrak
okutmayın. Muharrem Bey’e karışmayalım da Başkanım, bu şekilde evrak okutmayın.
Ara verin, kâtip değiştirin. 
KÂTİP ÜYE MUHARREM IŞIK (Erzincan) – Tamam, ara verin,
değiştirin Başkanım.
BAŞKAN – Birleşime beş dakika ara veriyorum. 
Kapanma Saati: 00.02

DOKUZUNCU OTURUM
Açılma Saati: 00.14
BAŞKAN: Başkan Vekili Sadık YAKUT
KÂTİP ÜYELER:
Muhammet Bilal MACİT (İstanbul), Bayram ÖZÇELİK (Burdur)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 58’inci Birleşiminin Dokuzuncu Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Komisyon ve Hükûmet? Yerinde.
HASİP KAPLAN (Şırnak) – Sayın Başkan,
Divanın hepsi bir partiden olamaz! 
MEHMET AKİF HAMZAÇEBİ (İstanbul) –
Sayın Başkan…
HASİP KAPLAN (Şırnak) - İç Tüzük’e
aykırı! 
ENGİN ALTAY (Sinop) – Sayın Başkan…
HASİP KAPLAN (Şırnak) - Tarafsız
olamaz!
BAŞKAN - Sayın Yalçınkaya, buyurun
lütfen.
(Kâtip Üye Muhammet Rıza Yalçınkaya’nın
Başkanlık Divanındaki yerini almak üzere Başkanlık Divanına gitmesi)
TANJU ÖZCAN (Bolu) – Sağ tarafa, sağ
tarafa.
ADİL ZOZANİ (Hakkâri) – Sağ tarafa
otur.
OKTAY VURAL (İzmir) – Sayın Başkan…
BAŞKAN – Buyurun Sayın Vural…
TANJU ÖZCAN (Bolu) – Bırak onu Bayram
Bey, sen onu geç!
HASAN ÖREN (Manisa) - Niçin oraya
oturuyor? Neden oturuyorsunuz, hangi gerekçeyle? Gerekçesi ne Başkan?
KÂTİP ÜYE MUHAMMET RIZA YALÇINKAYA
(Bartın) – Buraya geçeceğim, Muharrem Bey’in yerine geçeceğim.
KÂTİP ÜYE MUHAMMET BİLAL MACİT
(İstanbul) – Bugün burada oturan kişi bendim Rıza Bey.
İDRİS BALUKEN (Bingöl) – Sayın Başkan,
Muharrem Bey oradan kalktı!
OKTAY VURAL (İzmir) – Sayın Başkan,
fiilî durumlara izin vermeyin lütfen! 
İDRİS BALUKEN (Bingöl) – O, kürsü
işgaliyle eş değer bir şey!
OKTAY VURAL (İzmir) - Sayın Başkan,
Başkanlık Divanı fiilî durumlara izin vermesin!
TANJU ÖZCAN (Bolu) – Zorbalık bu,
zorbalık!
METİN KÜLÜNK (İstanbul) – Sayın
Başkanım, siz okutun!
BAŞKAN - Sayın Vural, bir şey
söyleyecektiniz, buyurun. 
OKTAY VURAL (İzmir) – Divanın
teşekkülüyle ilgili bu görevlendirmeleri kim yapıyor Sayın Başkanım? 
BAŞKAN – Başkan yapar efendim. 
OKTAY VURAL (İzmir) – Meclis Başkanının
bu konudaki yaptığı görevlendirmeyi lütfen paylaşır mısınız bizimle? Yazılı
görevlendirmeyi verir misiniz?
HASİP KAPLAN (Şırnak) – Yazılı olarak,
hemen... Öyle korsan atama yapamazsınız.
BAŞKAN – Yazılı görevlendirmeler,
sadece isimler bellidir efendim, nöbet isimleri, evet. 
OKTAY VURAL (İzmir) – Hayır, efendim,
isimler kimlerdir? Görevlendirmeyi...
BAŞKAN - Kaldı ki efendim, bakın, onu
izah edeyim Sayın Vural. 16’ncı maddeyi okuyorum “Kâtip üyelerin görevleri
Kâtip üyelerin görevleri şunlardır: 
Tutanakların tutulmasını denetlemek...”

HASİP KAPLAN
(Şırnak) – Tarafsızlık lazım, korsanlık değil! 
BAŞKAN –
“...Tutanak özetlerini yazmak;
Genel Kurulda
evrak okumak; 
Yoklama yapmak; 
Oyları
saymak...”
HASİP KAPLAN
(Şırnak) – Oyları sayarken hile, huda yapıyorsunuz. 
BAŞKAN –
“...Seçimlerin düzen ve dürüstlük içinde geçmesini denetlemek; 
Söz sırasını
kaydetmek.”
OKTAY VURAL
(İzmir) – Evet. 
BAŞKAN – Burada,
“İlla sağ taraftaki kâtip üye okuyacak.” diye bir kayıt yok efendim.
HASAN ÖREN
(Manisa) - Niye gelip oturuyor o da? 
MEHMET AKİF HAMZAÇEBİ (İstanbul) –
Sayın Başkan...
OKTAY VURAL (İzmir) – Sayın Başkan, ben
bu görevlendirmeyle ilgili Meclis Başkanının...
BAŞKAN -
Okuyorum efendim: “Türkiye Büyük Millet Meclisi Başkanlığı Kanunlar ve Kararlar
Başkanlığı Genel Kurul Başkanlık Divanı Nöbet Çizelgesi:
Tarih 3, 4, 5
Şubat 2015, Başkan, Başkan Vekili Şükran Güldal Mumcu; kâtip üyeler, Dilek
Yüksel, Mine Lök Beyaz.
Tarih 10, 11, 12
Şubat 2015, Başkan, Başkan Vekili Meral Akşener; kâtip üyeler, Fehmi Küpçü,
İsmail Kaşdemir.
Tarih 17, 18, 19
Şubat 2015, Başkan, Başkan Vekili Ayşe Nur Bahçekapılı; kâtip üyeler, Muhammet
Bilal Macit, Muharrem Işık.
HASİP KAPLAN
(Şırnak) – Sayın Başkan, şu an ayın 20’si, ayın 20’si Başkan.
BAŞKAN - Tarih
24, 25, 26 Şubat 2015, Başkan, Başkan Vekili Sadık Yakut; kâtip üyeler Bayram
Özçelik, Muhammet Rıza Yalçınkaya. 
OKTAY VURAL
(İzmir) – Ayın 24’ü değil bugün efendim, ayın 24’ü değil, ayın 24’ünü okudunuz.

HASİP KAPLAN
(Şırnak) – Ayın 20’si Başkan. Geçti, geçti. 
BAŞKAN - Ben
gelecek haftayı okudum, bu haftayı da okudum biraz önce. 
OKTAY VURAL
(İzmir) – Hayır, 19’u...
BAŞKAN – Hayır,
neye itiraz ediyorsunuz anlaşılır gibi değil ki.
Ben 24’ünden
önce “17, 18, 19 Şubat, Başkan, Başkan Vekili Ayşe Nur Bahçekapılı; kâtip
üyeler, Muhammet Bilal Macit, Muharrem Işık.” diye okudum, bir aylık çizelgeyi
okudum size. 
OKTAY VURAL
(İzmir) – 20 Şubat nerede efendim? 17, 18, 19’a kadar. (MHP sıralarından “Siz
niye oradasınız Sayın Başkan?” sesi)
BAŞKAN –
Değişebilirler aralarında başkan vekilleri ve kâtip üyeler. 
OKTAY VURAL
(İzmir) – Ayşe Nur Bahçekapılı Hanım yok, mazereti olabilir.
BAŞKAN – Evet,
değişiyorlar. 
OKTAY VURAL (İzmir) - Muharrem Bey
neden yok? Siz görevden alamazsınız ki!
BAŞKAN – Evet, 55’inci madde: “Başkan
oturumu açar ve gerekirse kapatır. Oturumun devamınca Başkanlık makamı ve kâtip
üyelikler boş kalamaz.” 
OKTAY VURAL (İzmir) – Tamam, kalmaz,
kalmaz! Doğru, kalmaz! Boş kaldı, işgal ediyorsunuz.
BAŞKAN – Boş kalmıyor.
OKTAY VURAL (İzmir) – Sayın Başkanım,
orada böylesine önemli bir tasarıda muhalefetin temsil edilmemesi doğru değil.
MEHMET AKİF HAMZAÇEBİ (İstanbul) –
Sayın Başkan, söz verir misiniz...
OKTAY VURAL (İzmir) – Bunu Kanunlar
Kararlar niye getiriyor ki?
HASİP KAPLAN (Şırnak) – Başkan, işgal
ediyorsun, kürsüyü işgal ediyorsun! Korsan yönetiyorsun! İşgal ediyorsun!
Görevlendirme yok! Allah Allah! Hukuk bu kadar da Mecliste çiğnenmez! 
VII.-
BAŞKANLIĞIN GENEL KURULA SUNUŞLARI (Devam)
C)
Önergeler (Devam)
3.- Adana
Milletvekili Osman Faruk Loğoğlu’nun, 684 sıra sayılı Kanun Tasarısı’nda yer
alan (2/1579) esas numaralı Kanun Teklifi’ni geri çektiğine ilişkin önergesi
(4/241)
BAŞKAN – Evet, sayın milletvekilleri,
İç Tüzük’ün 75’inci maddesine göre verilmiş geri alma talebini içeren tezkereyi
okutuyorum... (CHP, MHP ve HDP sıralarından sıra kapaklarına vurmalar,
gürültüler)
“TBMM
Başkanlığına
Konu: Kanun teklifimin geri
çekilmesi...”
İDRİS BALUKEN (Bingöl) – Tutumunuz
hakkında usul tartışması açıyorum.
(Kâtip Üye İstanbul Milletvekili
Muhammet Bilal Macit tarafından önergenin okunmasına devam edildi)
“...Görüşülmekte olan 684 sıra sayılı
kanun teklifi ile birleştirilen 2/1579 sayılı kanun teklifimi geri
çekiyorum...”
FARUK BAL (Konya) – Sayın Başkan...
HASİP KAPLAN (Şırnak) – Başkan, yanlış
yapıyorsun, yapamazsın bunu! Korsan yönetilmez. Bugün ayın 20’si.
(Kâtip Üye İstanbul Milletvekili
Muhammet Bilal Macit tarafından önergenin okunmasına devam edildi)
“...Talebim doğrultusunda işlem
yapılmasını saygılarımla arz ederim.
Osman Faruk Loğoğlu 
Adana”
HASİP KAPLAN (Şırnak) – Başkan, burada
birisi ölürse katili sensin! (CHP, MHP ve HDP sıralarından sıra kapaklarına
vurmalar)
BAŞKAN – Sayın Loğoğlu’nun tezkeresini
oylarınıza sunuyorum...
OKTAY VURAL (İzmir) – Karar yeter
sayısı istiyorum. Karar yeter sayısı...
BAŞKAN - ...Kabul edenler...
HASİP KAPLAN (Şırnak) – Başkan, karar
yeter sayısı istedi.
BAŞKAN - ... Kabul etmeyenler... Kabul
edilmemiştir. (AK PARTİ sıralarından alkışlar; CHP, MHP ve HDP sıralarından
sıra kapaklarına vurmalar, gürültüler) 
Diğer tezkereyi okutuyorum...
İDRİS BALUKEN (Bingöl) – Sayın
Başkan...
BAŞKAN – Vereceğim efendim.
MEHMET AKİF HAMZAÇEBİ (İstanbul) –
Sayın Başkan, ayıp ediyorsun!
BAŞKAN – Hayır, ayıp etmiyorum efendim,
ben... 
Diğer tezkereyi okutuyorum... (CHP, MHP
ve HDP sıralarından gürültüler, sıra kapaklarına vurmalar, kürsü önünde
toplanmalar)
4.- Mersin
Milletvekili Ertuğrul Kürkcü’nün, 684 sıra sayılı Kanun Tasarısı’nda yer alan
(2/1632) esas numaralı Kanun Teklifi’ni geri çektiğine ilişkin önergesi (4/235)
19/02/2015
TBMM
Başkanlığına
684 sıra sayılı Kanun Tasarısında
PVSK’da değişiklik yapılması talebinde bulunanlar arasında adım sayılmıştır. Bu
kanun tasarısından teklifimin ayrılarak ayrıca değerlendirilmesini istiyorum.
Bu baskıcı yasayla ilişkim yoktur.
Ertuğrul Kürkcü 
Mersin
BAŞKAN – Sayın Ertuğrul Kürkcü’nün
tezkeresini oylarınıza sunuyorum... (Gürültüler)
İDRİS BALUKEN (Bingöl) – Sayın
Başkan...
(MHP sıralarından bir grup milletvekili
ayağa kalktı)
OKTAY VURAL (İzmir) – Yoklama
istiyoruz. 
BAŞKAN – ...Kabul edenler...
FARUK BAL (Konya) – Yoklama, yoklama!
BAŞKAN - ...Kabul etmeyenler... Kabul
edilmemiştir. (AK PARTİ sıralarından alkışlar; CHP, MHP ve HDP sıralarından
sıra kapaklarına vurmalar, gürültüler) 
Tasarının... 
İDRİS BALUKEN (Bingöl) – Sayın
Başkan...
BAŞKAN - Yoklama talebini yerine
getiririm, ne var? (Gürültüler)
MEHMET GÜNAL (Antalya) – Ne yapıyorsun
orada öyle! Her seferinde aynı şeyi yapıyorsun! Kaldır kafanı! Kafanı kaldır!
Ne yapıyorsun burada, on dakikadır ayakta duruyor adam! (Gürültüler) Deve kuşu
musun sen? Kafanı kaldır, kafanı!
BAŞKAN – O zaman gürültüyü yapan kim?
Gürültü yapılmasın efendim. Gürültü yapılacak, ondan sonra… 
İDRİS BALUKEN (Bingöl) – Buraya bakmak
zorundasınız, bizi görmezden mi geleceksiniz? 
BAŞKAN - Hayır, efendim, gürültü
yapmayacak arkadaşlar.
MAHMUT TANAL (İstanbul) – Sayın Başkan,
Parlamentoda adam gibi kanun geçer, böyle olmaz. Parlamentonun kuralları var,
siz böyle oldubittiye getiremezsiniz. 
HASİP KAPLAN (Şırnak) – Başkan, hukukun
ırzına geçtin!
MEHMET GÜNAL (Antalya) – İki saattir
burada ayakta duruyor grup başkan vekili!
BAŞKAN – Evet, yoklama talebini yerine
getireceğim. 
MAHMUT TANAL (İstanbul) – Siz burada
böyle yapamazsınız. 
İDRİS BALUKEN (Bingöl) – Söz hakkımızı
verin, olsun bitsin.
S. NEVZAT KORKMAZ (Isparta) – Sayın
Başkan, gürültüyü yapan başka, talebi yapan başka, benim burada kabahatim ne? 
BAŞKAN – Ne kabahati?
S. NEVZAT KORKMAZ (Isparta) – Gürültü
yapan başkası, ben sana bir şey anlatıyorum.
BAŞKAN – Söylüyorum ben, gürültü
yapmasınlar o zaman, Meclis çalışacak, onu söylüyorum.
SİNAN OĞAN (Iğdır) – Ne diyor adam,
dinledin mi?
BAŞKAN – Yoklama talebiniz varsa yerine
getirilir.
MAHMUT TANAL (İstanbul) – Dürüstlük
ilkelerine göre hareket edeceksiniz.
HASİP KAPLAN (Şırnak) – İç Tüzük bu
kadar çiğnenmez, Anayasa bu kadar çiğnenmez, hukuk bu kadar çiğnenmez 
BAŞKAN – Evet, Sayın Vural…
OKTAY VURAL (İzmir) – Bir dakika, böyle
oldubittilerle bizim hakkımızı yok sayamazsın. Biz edebimizle talebimizi
iletiyoruz. 
BAŞKAN – Vallahi, yüksek sesle konuşmak
bir şey değil yani.
AYTUN ÇIRAY (İzmir) – Kürsü işgali bu,
kürsü!
OKTAY VURAL (İzmir) – Tutanaklara
bakın, tutanaklara, tutanaklara bakarak işlem yapın Sayın Başkan. 
LEVENT GÖK (Ankara) – Çalışma düzeni
kalmamış zaten, böyle şey mi olur ya!
MEHMET GÜNAL (Antalya) – Meclisi de
memlekete çevirdin, her yerde derebeyi oldunuz.
BAŞKAN – Vallahi, yüksek sesle konuşmak
bir şey değil yani.
MEHMET GÜNAL (Antalya) – Kafanı kaldır,
kafanı; bak, buraya bak.
BAŞKAN – Oturun yerinize, çağırmayın,
sesleri anlayalım, yerine getirelim.
MEHMET GÜNAL (Antalya) – Kafanı kaldır
da oturalım.
MAHMUT TANAL (İstanbul) – Dürüstlüğe
göre hareket edeceksiniz. 
BAŞKAN – Sayın Tanal, oturur musun.
ÖZCAN YENİÇERİ (Ankara) – Adam gibi
idare edeceksiniz burayı!
BAŞKAN – Bu kelimeleri düzgün kullanın.
MAHMUT TANAL (İstanbul) – Namuslu ve
dürüst hareket edeceksiniz, olamaz böyle.
BAŞKAN – Sayın Tanal, burası Türkiye
Büyük Millet Meclisi.
MAHMUT TANAL (İstanbul) – Bakın, burada
çıkabilecek olayların sorumlusu ve başaktörü siz olacaksınız. (AK PARTİ sıralarından
gürültüler)
BAŞKAN – Tehdit mi ediyorsunuz?
İDRİS BALUKEN (Bingöl) – Ya, ne biçim
diyalog kuruyorsunuz! Söz taleplerimiz var.
MAHMUT TANAL (İstanbul) – Ben size
diyorum ki: Burada olabilecek olayların başaktörü siz olacaksınız.
BAŞKAN – Yerinize geçin lütfen.
MAHMUT TANAL (İstanbul) – Lütfen,
dürüst hareket edeceksiniz siz.
BAŞKAN – Yoklama yapıyorum Sayın Vural.
OKTAY VURAL (İzmir) – Sayın Başkan, bir
dakika…
SİNAN OĞAN (Iğdır) – Dinle, dinle,
talebi ne biliyor musun?
BAŞKAN – Otursun herkes yerine,
sussunlar, dinleyelim yani. 
MEHMET GÜNAL (Antalya) – Kafanı kaldır
yönetirken, buraya bak önce.
MAHMUT TANAL (İstanbul) – Utanıyor.
Utanacak ne yaptın?
NAZMİ GÜR (Van) – Şu anda korsan
yönetim yapıyorsunuz, korsan kurallara göre Meclisi yönetiyorsunuz, İç Tüzük’e
uymaya davet ediyoruz sizi, korsanlık yapmayın.
İDRİS BALUKEN (Bingöl) – Söz talebimiz
var.
AYTUN ÇIRAY (İzmir) – Kürsü işgali bu,
kürsü!
ADİL ZOZANİ (Hakkâri) – Şu andaki işgal
durumudur, işgaldir, işgal; işgalcisiniz şu anda.
İBRAHİM BİNİCİ (Şanlıurfa) – 3 tane
AKP’li ne?
OKTAY VURAL (İzmir) – Sayın Başkan…
BAŞKAN – Buyurun Sayın Vural.
OKTAY VURAL (İzmir) – Bundan önceki
yaptığınız işlemlerle ilgili benim İç Tüzük çerçevesinde talebim oldu.
Tutanakları almak suretiyle benim talebim doğrultusunda işlem yapmanızı
istirham ediyorum.
BAŞKAN – Talebiniz nedir efendim?
OKTAY VURAL (İzmir) – Talebim tutanakta
yazılıdır.
MEHMET GÜNAL (Antalya) – Oku bakalım,
tutanaklarda yazıyor. Kafanı kaldır.
OKTAY VURAL (İzmir) – Tutanaklarda
yazılıdır.
BAŞKAN – Tutanakları isteyelim efendim,
tamam.
OKTAY VURAL (İzmir) – Önceki
işleminizle ilgilidir, yerine getirmediniz, usule aykırı bir işlem yaptınız.
BAŞKAN – Talebiniz nedir, tekrarlayın.
MEHMET GÜNAL (Antalya) – Tutanaklarda
var.
LEVENT GÖK (Ankara) – Tutanakları getirin.
OKTAY VURAL (İzmir) – Efendim,
tutanaklara bakın diyorum.
BAŞKAN – Tamam, tutanakları isteriz,
nedir talebiniz?
OKTAY VURAL (İzmir) – Siz benim
talebimi dinlemediniz.
BAŞKAN – Dinlemedim değil efendim,
duymadım, gürültüden duymadım. Sayın milletvekillerinin…
MEHMET GÜNAL (Antalya) – Kafanı
kaldırmadın, hep aynısını yapıyorsun sen. Talimatlısın sen, talimatlısın! 
BAŞKAN – Ben hep aynısını yapmıyorum.
MEHMET GÜNAL (Antalya) – Hep böyle
kafayı deve kuşu gibi gömüyorsun.
BAŞKAN – Sayın Günal, kendinizi
yormayın, ben hep aynısını yapmıyorum.
MEHMET GÜNAL (Antalya) – Sen hep
aynısın, boşuna uğraşma.
BAŞKAN - Hayır efendim, hayır.
Sayın Vural, talebinizi tekrarlayın
efendim, dinleyelim.
OKTAY VURAL (İzmir) – Sayın Başkan…
MEHMET GÜNAL (Antalya) – Talimatlısın
sen, talimatla oturuyorsun.
MEHMET ERDOĞAN (Muğla) – Talimatla
oturuyorsun, talimatla.
BAŞKAN – Siz ne kadar talimat
alıyorsanız ben de o kadar alıyorum. (AK PARTİ sıralarından alkışlar) 
S. NEVZAT KORKMAZ (Isparta) – Meclis
Başkan Vekili talimat almaz.
OKTAY VURAL (İzmir) – Kimden talimat
alıyorsun?
BAŞKAN - Milletvekilinin talimat
almasını kabul ediyorsanız, siz ne kadar alıyorsanız ben de o kadar alıyorum,
madem öyle…
MEHMET GÜNAL (Antalya) – Mahir Ünal’dan
mı aldın talimatı? Gelince Mahir mi söyledi sana?
ÖZCAN YENİÇERİ (Ankara) – Milletten
talimat alıyoruz, milletin hukukunu savunacağız, milleti faşizme
ezdirmeyeceğiz.
BAŞKAN – Sayın Vural, sistem açık,
talebinizi söyleyin.
VIII.-
AÇIKLAMALAR (Devam)
34.- İzmir
Milletvekili Oktay Vural’ın, (2/1579) ve (2/1632) esas numaralı Kanun
Tekliflerini geri çekme önergelerinin oylanması sırasındaki taleplerinin yerine
getirilmediğine ilişkin açıklaması
OKTAY VURAL (İzmir) – Sayın Başkan,
bakın, ben burada oturarak İç Tüzük’ten kaynaklanan hakkımızı, hukukumuzu
korumak istiyorum. Bu konuda talebimiz açık ve net olarak iletilmiştir.
Yapmanız gereken husus, bununla ilgili yaptığınız 2 işlemle ilgili benim
talebimi almak suretiyle bunu nasıl yerine getireceğiniz hususunu
değerlendirmektir. Benim bu talebimle ilgili işlem yapıldıktan sonra, bitmiş
bir işlemle ilgili talebimi yenilemek yerine yaptığınız işlem sırasında
talebimin ne olduğunu tutanaktan öğrenmektir. Duymadıysanız lütfen okuyunuz.
BAŞKAN – Tutanakları isteyeceğim,
talebiniz nedir diye soruyorum size.
OKTAY VURAL (İzmir) – İsteyin efendim,
isteyin.
BAŞKAN - Birleşime on dakika ara
veriyorum.
Kapanma Saati:
00.24
ONUNCU OTURUM
Açılma Saati: 00.55
BAŞKAN: Başkan Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Muhammet Bilal MACİT (İstanbul) 
----0----
BAŞKAN – Sayın milletvekilleri, Türkiye Büyük Millet
Meclisinin 58’inci Birleşiminin Onuncu Oturumunu açıyorum.
684 sıra sayılı Kanun Tasarısı’nın görüşmelerine devam
edeceğiz.
Komisyon ve Hükûmet yerinde. 
IX.- OTURUM
BAŞKANLARININ KONUŞMALARI (Devam)
3.- Oturum
Başkanı TBMM Başkan Vekili Sadık Yakut’un, (2/1579) ve (2/1632) esas numaralı
Kanun Tekliflerini geri çekme önergelerinin oylamasının tekrar edileceğine
ilişkin konuşması 
BAŞKAN – Sayın milletvekilleri, Sayın Osman Faruk
Loğoğlu’nun tezkeresinin oylaması sırasında Sayın Oktay Vural ve Sayın Hasip
Kaplan’ın karar yeter sayısı talep ettikleri, tutanakların incelenmesinden
anlaşılmıştır. 
Öncelikle bu tezkereyle ilgili oylama işleminin İç Tüzük’ün
13’üncü maddesine göre yeniden yapılması konusunda işlem yaptıktan sonra Sayın
Ertuğrul Kürkcü’nün tezkeresinin oylamasında da yoklama talebi istenmiş olduğu
anlaşıldığından bu tezkere için de aynı şekilde işlem yapılacaktır. 
OKTAY VURAL (İzmir) – Aleyhte efendim.
BAŞKAN – Şimdi Sayın Loğoğlu’nun tezkeresinin İç Tüzük’ün
13’üncü maddesine göre yeniden oylaması hususunu oylarınıza sunacağım…
OKTAY VURAL (İzmir) – Efendim, hayır… Bir dakika efendim.
BAŞKAN – Buyurun.
OKTAY VURAL (İzmir) – Bu konuda siz resen oylamaya, eğer bir
usulsüzlük olduğu ortaya çıkmışsa önce bir usul tartışması açacaksınız, ondan
sonra “gerekirse oya başvurarak düzeltme yapar.” Dolayısıyla önce bir bu
usulünüzle ilgili usul tartışması yapma âmilim vardır, dolayısıyla…
BAŞKAN – Şimdi Sayın Vural, 13’üncü maddenin ikinci fıkrasını
okuyayım.
OKTAY VURAL (İzmir) – Okuyalım.
BAŞKAN – “Genel Kuruldaki oylamalarda ve seçimlerde önemli
bir yanlışlık olduğu iddia edilirse, Başkan usul görüşmesi açabilir…”
OKTAY VURAL (İzmir) – Evet. “…ve gerekirse…” 
BAŞKAN – “…ve gerekirse oya başvurarak düzeltme yapar.” 
OKTAY VURAL (İzmir) – Dolayısıyla oya…
BAŞKAN – Burada takdirî bir şey söz konusu…
OKTAY VURAL (İzmir) – Hayır, hayır.
BAŞKAN – Bir saniye, dinleyin efendim, bitireyim cümlemi.
Ben usul tartışması açıyorum.
Buyurun, lehte ve aleyhte söz isteyen…
OKTAY VURAL (İzmir) – Aleyhte.
ENGİN ALTAY (Sinop) – Aleyhte.
MEHMET DOĞAN KUBAT (İstanbul) – Lehte.
İDRİS BALUKEN (Bingöl) – Aleyhte.
BAŞKAN – Açacağım yani… Açacağım ya… 
MEHMET AKİF HAMZAÇEBİ (İstanbul) – Sayın Başkan… Sayın
Başkan…
BAŞKAN – Ama buradaki açma zorunluluğu yok. Onu anlatıyorum
yani. 
OKTAY VURAL (İzmir) – Açabilir de gerekirse, yani gereğini
usul tartışmasından sonra tayin edersiniz.
YUSUF HALAÇOĞLU (Kayseri) – “Gerekirse oya başvurur”
dediğine göre gerekir, ikisi de aynı şey. 
MAHMUT TANAL (İstanbul) – Sayın Başkan, burada “veya” yok,
“ve” bağlacıyla birlikte ikisi birlikte gerçekleştirirsiniz. “Ve” bağlacı var
çünkü burada. 
MEHMET AKİF HAMZAÇEBİ (İstanbul) – Sayın Başkan…
BAŞKAN – Buyurun Sayın Hamzaçebi.
VIII.-
AÇIKLAMALAR (Devam)
35.-
İstanbul Milletvekili Mehmet Akif Hamzaçebi’nin, Oturum Başkanı TBMM Başkan
Vekili Sadık Yakut’un, açılması takdirinde olan usul tartışmasını açması,
takdirinde olmayan usul tartışmasını açmaması ile Başkanlık Divanında bulunan
kâtip üyenin yuhalanmasına sessiz kalınmasına ilişkin açıklaması
MEHMET AKİF HAMZAÇEBİ (İstanbul) – Sayın Başkan, değerli
milletvekilleri; şimdi, siz, Sayın Oktay Vural’ın “önce bir usul tartışması açmak
zorundasınız.” yönündeki talebine karşılık, 13’üncü maddeyi okuyarak Başkanın
usul tartışması açıp açmama konusunda bir takdir hakkı olduğunu söylediniz;
doğru. 13’üncü madde diyor ki: “Açabilir.” Yani açmayabilir de. Ancak siz bu
takdir hakkınızı usul tartışması açma yönünde kullandınız; güzel bir şey. 
Ben, bu oturuma ara vermeden önce,
size, 63’üncü madde çerçevesinde bir usul tartışması talebinde bulundum.
Meclisi, İçtüzük’ün 68’inci maddesine göre kapatmak zorunda olduğunuz hâlde
kapatmadınız. Bu nedenle, tutumunuz hakkında 63’üncü maddeye göre bir usul
tartışması açmak istedim. 63’üncü maddeye göre açılan, talep edilen usul
tartışmasında Başkanın takdir hakkı yoktur, açmak zorundadır. Benim talebimi
yerine getirmediniz, açmak zorunda olduğunuz hâlde bunu yerine getirmediniz,
anlamsız bir otorite kavgasına giriştiniz. Şimdi takdir hakkı olan yerde, bir
demokrasi gösterisi olarak, usul tartışması açıyorsunuz.
Bunu açın tabii ki. Ancak ben, 68’inci
maddeye göre Meclisi kapatmanız zorunlu olduğu hâlde kapatmadığınız için,
63’üncü maddeye göre usul tartışması açıyorum Sayın Başkan. Bu usul
tartışmasının tamamlanmasından sonra benim bu talebimin yerine getirilmesini
talep ediyorum. Bu söyleyeceğim birinci konu.
İkinci konu, Sayın Muharrem Işık
Divanda otururken, Adalet ve Kalkınma Partisi Grubu sıralarından Sayın Işık’a
yönelik olarak -aslında Divana yönelik olarak tabii ki, Işık çünkü Divanın
mensubudur- “Yuh!” seslerini duyduk. 
Bakın, Divana yönelik bir hakaret
yapılmıştır. Siz bu hakaret konusunda hiçbir işlem yapmadınız, hiçbir açıklama
yapmadınız. Yani Başkanlık Divanı, Divana yapılan bu hakareti benimsemiş mi
oluyor Sayın Başkan?
Teşekkür ederim.
BAŞKAN – Efendim, o sözler, Meclis
kapandıktan sonra, ara verildikten sonra söylenen sözler. Biz buradayken
söylenen sözler değil.
YUSUF HALAÇOĞLU (Kayseri) – Öyle de
olsa fark eder mi?
BAŞKAN – Kaldı ki bugün her sayın
milletvekilinin şahsıma ve Başkanlık Divanına, daha doğrusu şahsıma yaptığı
hiçbir söze de cevap vermedim burada.
İDRİS BALUKEN (Bingöl) – Şahsınıza
hakaret yok ki.
BAŞKAN – Evet, Sayın Vural, kimler söz
istemişti?
İDRİS BALUKEN (Bingöl) – Sayın Başkan,
söz talebimiz var.
MEHMET AKİF HAMZAÇEBİ (İstanbul) – Usul
tartışması talebimi bekliyorum efendim.
İDRİS BALUKEN (Bingöl) – Sayın Başkan…
BAŞKAN – Efendim, önce diğer konuyla…
İDRİS BALUKEN (Bingöl) – Ya, bu HDP’ye
özel bir tavrınız mı var?
BAŞKAN – Hayır, niye özel bir tavrımız
olsun?
İDRİS BALUKEN (Bingöl) – Yani 2 grup
başkan vekili söz istiyor, söz veriyorsunuz, burada iki saattir birkaç cümle
söyleyeceğiz…
BAŞKAN – Sayın Baluken, saat 14.00’ten
bu tarafa kim söz istemişse istisnasız verdim. Lütfen ama…
İDRİS BALUKEN (Bingöl) – Eşit sürede
girdik.
BAŞKAN – Hayır, istediniz veriyorum. 
Buyurun.
HAYDAR AKAR (Kocaeli) – Sayın Başkan,
ben de istedim, vermediniz.
BAŞKAN - Ve bunlar da doğru değil, bu
verilen sözler de, sadece Meclis çalışsın diye yapıyorum. Çok net ifade
ediyorum. İç Tüzük’ün neresinde varsa gösterin bunları.
Buyurun Sayın Baluken.
HASİP KAPLAN (Şırnak) – Ya gözünüz
görmüyor ya kulağınız duymuyor ya kasten yapıyorsunuz.
İDRİS BALUKEN (Bingöl) – Kimin doğru
yaptığı, kimin yanlış yaptığı biraz önce incelediğiniz tutanaklardaki
tavrınızdan da ortaya çıkıyor. 
BAŞKAN – Grubunuzun gürültüsünden…
Diğer Cumhuriyet Halk Partisinin ve sizin grubunuzun gürültüsünden kaynaklandı
efendim.
İDRİS BALUKEN (Bingöl) – İsterseniz
bitirin, öyle konuşalım.
BAŞKAN – Tabii, siz konuşun.
Buyurun.
İDRİS BALUKEN (Bingöl) –
Kesmeyecekseniz konuşalım.
BAŞKAN – Efendim, gerekirse keserim
ben.
Buyurun.
PERVİN BULDAN (Iğdır) – Allah, Allah!
Kesemezsin!
İDRİS BALUKEN (Bingöl) – Kesemezsiniz!
Öyle şey mi olur?
BAŞKAN – Gerekirse keserim efendim. 
Buyurun.
İDRİS BALUKEN (Bingöl) – Öyle şey mi
olur?
BAŞKAN – Evet, olur.
İDRİS BALUKEN (Bingöl) –
Dinleyeceksiniz…
BAŞKAN – Başkanın yetkisi var efendim.
Buyurun.
İDRİS BALUKEN (Bingöl) – Grup Başkan
Vekili konuşuyor.
BAŞKAN – Buyurun efendim.
HASİP KAPLAN (Şırnak) – Hatibin sözünü
kesmek ne demek? Tehdit mi ediyorsun? 
BAŞKAN – Sayın Kaplan, lütfen oturun
yani bu boş sözlerle…
HASİP KAPLAN (Şırnak) – Ne demek bu? 
ADİL ZOZANİ (Hakkâri) – “Gerekirse
keserim.” ne demek ya? 
İDRİS BALUKEN (Bingöl) – Deminden beri…
BAŞKAN – Sayın Baluken, söz istediniz
verdim yani daha ne diyorsunuz, ne istiyorsunuz yani? Söz istediniz, buyurun.
İDRİS BALUKEN (Bingöl) – Vermediğiniz
için tartışma çıktı.
BAŞKAN – Hayır, vermedim değil efendim.
Gördüm, verdim.
Buyurun.
İDRİS BALUKEN (Bingöl) – Sayın Başkan…
HASİP KAPLAN (Şırnak) – Hayrınıza mı
veriyorsunuz?
NAZMİ GÜR (Van) – Ne biçim
yönetiyorsunuz? Allah, Allah! Sanki hayrına veriyormuş gibi.
AYKUT ERDOĞDU (İstanbul) – Çok nazikmiş
gibi davranıyorsunuz.
BAŞKAN – En az sizin kadar efendim.
AYKUT ERDOĞDU (İstanbul) – Gerçekten
öyle…
BAŞKAN – En az sizin kadar…
Buyurun.
İDRİS BALUKEN (Bingöl) – Bu oturumda
kimin doğru, kimin yanlış yaptığı demin incelediğiniz tutanaklarda ortaya
çıktı. Biz oturum boyunca karar yeter sayılarını, yoklama taleplerini dikkate
almadığınızı, usul tartışmalarıyla ilgili istemlerimize cevap vermediğinizi
defalarca söyledik. Kürsüye gelerek de bunu anlayacağınız bir ses tonuyla da
size ifade etmemize rağmen dikkate almadınız. Şimdi tutanakları inceledikten
sonra yanlış yaptığınızı fark ettiniz. Eğer o tutanakları dikkatli bir şekilde
incelemişseniz, orada bizim de İç Tüzük 68’e göre, 2 defa sizin kavga ve
gürültüden dolayı oturuma ara verdikten sonra geri dönüp tekrar oturum
açmamanız gerektiğini belirten cümlelerimiz, sözlerimiz olmuştur. Siz İç
Tüzük’ün 68’inci maddesine uymadığınız için biz yerimizden söz alarak, 63’e
göre usul tartışması açmak istediğimizi defalarca ifade ettik. Bunu ifade etmemize
rağmen, İç Tüzük 63’te “Usul tartışmasıyla ilgili talepler bütün diğer işlerden
önce ele alınır.” denmesine rağmen siz bunu dikkate almadınız. Dolayısıyla,
deminki usul tartışmasıyla ilgili talebimiz geçerlidir. 68’den dolayı oturumu
kapatmamakla yanlış yaptınız. 63’ten dolayı usul tartışması talebimizi tekrar
takdir etmenizi istiyoruz.
BAŞKAN – Evet, teşekkür ediyorum.
Önce oylamayla ilgili usul tartışmasını
yapacağım ve lehte söz isteyen Oktay Vural, İzmir Milletvekili.
Buyurun…
ADİL ZOZANİ (Hakkâri) – Kimlere söz
veriyorsunuz?
AHMET AYDIN (Adıyaman) – Lehte mi,
aleyhte mi?
YUSUF HALAÇOĞLU (Kayseri) – Aleyhteydi,
aleyhte.
OKTAY VURAL (İzmir) – Aleyhte efendim.
BAŞKAN – Buraya lehte yazılmış Sayın
Vural.
ADİL ZOZANİ (Hakkâri) – Siz kime söz
veriyorsunuz, önce onu açıklayın.
BAŞKAN – O zaman, Sayın Doğan Kubat,
İstanbul Milletvekili, lehte isteyen... (AK PARTİ sıralarından alkışlar) 
İDRİS BALUKEN (Bingöl) – Kimler var?
Hayır, kimler var?
ADİL ZOZANİ (Hakkâri) – Kimler var
Sayın Başkan?
BAŞKAN – Bir saniye Sayın Kubat, bir
saniye…
ADİL ZOZANİ (Hakkâri) – Lehte, aleyhte
kimler var; siz açıklamadınız. Lehte, aleyhte kimlere söz veriyorsunuz?
İDRİS BALUKEN (Bingöl) – Kimler var,
hangi milletvekilleri?
ADİL ZOZANİ (Hakkâri) – Açıklamadınız. 
BAŞKAN – Açıklayalım.
OKTAY VURAL (İzmir) – Lehte ben.
BAŞKAN – Burada yazılan: Lehte Oktay
Vural, İzmir Milletvekili; aleyhte Doğan Kubat, İstanbul Milletvekili.
İDRİS BALUKEN (Bingöl) – Hayır canım…
ADİL ZOZANİ (Hakkâri) – 2 kişiye mi
veriyorsunuz?
BAŞKAN – E, tamam, kimler istemişse
aranızda anlaşın, getirin.
İDRİS BALUKEN (Bingöl) – Hayır,
stenograflar burada.
ADİL ZOZANİ (Hakkâri) – 2 kişiye
veriyorsunuz.
BAŞKAN – Sayın Zozani, nedir bu
şeyiniz?
ADİL ZOZANİ (Hakkâri) – Ya, 2 kişiye
veriyorsunuz, 4 kişiye söz hakkı vermeniz lazım.
BAŞKAN – Çok çaba göstermenize gerek
yok. 
İDRİS BALUKEN (Bingöl) – Sayın Başkan,
o zaman, tutanaklara bakın. 
BAŞKAN – Dört siyasi partiye tüm usul
tartışmalarında “Anlaşın, birer tane söz hakkınız var.” dedim ben, veriyorum
da. Ama buraya yazılanı söylüyorum ben size. Kim konuşacaksa yazdırın.
ADİL ZOZANİ (Hakkâri) – Sizin usul
tartışmasına geçmeden önce kimlere söz vereceğinizi açıklamanız lazım. 
BAŞKAN – Kim konuşacaksa yazdırın
efendim.
İDRİS BALUKEN (Bingöl) – Aleyhte.
OKTAY VURAL (İzmir) – Lehte.
ENGİN ALTAY (Sinop) – Lehte.
MEHMET DOĞAN KUBAT (İstanbul ) –
Aleyhte.
BAŞKAN – Evet, lehte söz isteyenler:
Oktay Vural, İzmir Milletvekili; Engin Altay, Sinop Milletvekili. Aleyhte söz
isteyenler: Doğan Kubat, İstanbul; İdris Baluken, Bingöl Milletvekili. 
Sayın Vural, buyurun, lehte söz
istediniz. (MHP sıralarından alkışlar) 
V.- USUL
HAKKINDA GÖRÜŞMELER (Devam)
4.- Oturum
Başkanı TBMM Başkan Vekili Sadık Yakut’un (2/1579) esas numaralı Kanun
Teklifi’ni geri çekme önergesinin oylamasının tekrarındaki tutumunun İç Tüzük
hükümlerine uygun olup olmadığı hakkında 
OKTAY VURAL (İzmir) – Teşekkür ederim
Sayın Başkan.
Tabii, biz Milliyetçi Hareket Partisi
olarak, bu kanunla ilgili hangi maddelerine karşı olduğumuzu ve neden karşı
olduğumuzu, hangi maddeleri desteklediğimizi ve yetersiz olanları gayet açık ve
net bir şekilde ortaya koyuyoruz ve İç Tüzük çerçevesinde taleplerimizi
yineliyoruz. 
Bizim bir tek gücümüz var: Hukuk,
milletin hukuku. Yani milletin hukukundan başka gücümüz yok bizim. Milletin
hukuku çerçevesinde, kanuna uygun bir şekilde İç Tüzük hükümlerinin
uygulanmasını istiyoruz. Bu İç Tüzük hükümlerini uygulamamız bir kanunu
engellemek değil, ben hakkımı kullanıyorum. Bir grubun, milletin verdiği
yetkiyle hakkını kullanmasını eğer bir engelleme olarak görürseniz, o zaman
hukukun uygulanmasını engelleme olarak görerek hukuku dışlayan, hukuk dışı bir
devleti savunursunuz. 
Bu bakımdan, bunlarla ilgili
tartışmaları yaparken sürekli olarak “Bir an önce oylamaları yapalım.” filan
demek yerine şöyle bir etrafınıza bakmak suretiyle bu konudaki taleplerimizi
dikkate alsaydınız belki bugün bu usul tartışmasına girmemiş olacaktık. Çünkü
ben karar yeter sayısı istedim, karar yeter sayısı istendiği sırada buradaydım,
ayağa da kalkmıştım ama siz gürültüden olabilir, bundan olabilir, bunu,
açıkçası, yapmadınız. Ama defalarca bununla ilgili talebimizi ilettik, hatta
sayın milletvekillerimiz geldi, sizin yanınızda söylediler. 
Dolayısıyla böyle fiilî durumlarla
hukuku yok saymak doğru değil. Yani milletin hukuku ayaklar altına alınan bir
Parlamento kendi bindiği dalı kesmiş demektir. Onun için, İç Tüzük’e aykırıysa
bizim talebimiz amenna saddakna ama İç Tüzük çerçevesinde bir talebimiz olmuşsa
onun yerine getirilmesini sağlamak sizin göreviniz. 
Dolayısıyla, bu çerçevede bakıldığında,
önemli bir yanlışlık yapılmıştır. Zaten böyle bir iddiayı ileri süren benim.
“Başkan usul tartışması açabilir ve gerekirse oya başvurarak düzeltme yapar.”
demesi… Usul tartışması yaptıktan sonra gerekli olduğunu düşünüyorsanız oylamayı
yapıp düzeltirsiniz. Dolayısıyla, bu usul tartışmasının amacı ve hedefi tamamen
sizin oya başvurmanızı sağlamak için bir gereği oluşturmaktır. Bu gereği
oluşturmak için de usul tartışması açmanız doğrudur. 
Sayın Başkan, Milliyetçi Hareket
Partisi olarak İç Tüzük’ten kaynaklanan yetkilerimizi kullanmaya kararlı
olduğumuzu ifade etmek istiyorum. Sizden arzum ve isteğim odur ki bizim
hukukumuzu yok saymayın, milletin hukukunu yok saymayın. Hukuk devleti
ekseninde Parlamentoyu yönetin. Bu bakımdan, bu konuda bizim gösterdiğimiz
özeni Başkanlık Divanının da göstermesini istirham ediyorum. Bu konuda
düzeltmeye başvurma iradenizi de desteklediğimi ifade etmek istiyorum.
Teşekkür ederim. (MHP sıralarından
alkışlar)
BAŞKAN – Evet, teşekkür ediyorum.
Şimdi, aleyhte söz isteyen Doğan Kubat,
İstanbul Milletvekili.
Buyurun Sayın Kubat. (AK PARTİ
sıralarından alkışlar)
MEHMET DOĞAN KUBAT (İstanbul) – Sayın
Başkanım, değerli arkadaşlar; yüce heyetinizi saygılarımla selamlarım.
Başkanım, aslında oylamayı tekrarlama
noktasında 13’e göre iradenizi ortaya koydunuz. 13’üncü maddenin (2)’nci
fıkrasında şekil şartı, “Bir usul görüşmesi açabilir.” diye ihtiyari bir hüküm
var ama Oktay Bey bunun mecburi olduğunu, bundan sonra bu oylama işleminin
yenilenmesi noktasında işlem yapılacağını iddia etti.
OKTAY VURAL (İzmir) – Oylamaya
başvuracaksa yapması lazım.
MEHMET DOĞAN KUBAT (Devamla) – Aslında
şöyle, 13’üncü maddenin (2)’nci fıkrasını okuyorum: “Genel Kuruldaki
oylamalarda ve seçimlerde önemli bir yanlışlık olduğu iddia edilirse Başkan
usul görüşmesi açabilir ve gerekirse oya başvurarak düzeltme yapabilir.” Az
önceki gürültüler sebebiyle -tutanakları biz de inceledik- Sayın Loğoğlu ve
Sayın Kürkcü’nün tezkerelerinin oylanması sırasında karar yeter sayısı ve
yoklama taleplerini -gerçekten zabıtlarda var ama- Başkanlık bunu duymadığından
dolayı bir hatalı işlem yapmış. 13’e göre de düzeltme iradesini koydu. 
Nitekim, burada usul görüşmesi
yapılmadan, doğrudan oylamanın tekrarlanmasını oya sunup ondan sonra da aslında
bu oylamanın yoklamayı da gözeterek yenilenmesi daha uygundu. Nitekim
24/11/2010 tarihli 23’üncü Dönem 20’nci Birleşiminde o zaman da Genel Kurulun
yaptığı uygulama var. “Yapılan oylamada yanlışlık olduğu Divan tarafından
tespit edilirse Başkan usul görüşmesine gerek görmeden oylamayı
tekrarlayabilir.” Sayın Başkanımız da bu yanlışlıktan dolayı usul görüşmesine
gerek olmadan bu oylamayı tekrarlama iradesini ortaya koyduğundan aslında bu
usul tartışmasının açılması gereksizdi.
OKTAY VURAL (İzmir) – Ama Divan
tarafından görülmedi bu, benim iddiam.
MEHMET DOĞAN KUBAT (Devamla) – Ben bu
anlamda karşıyım, yoksa Sayın Başkanımın yaptığı işlem doğru 13’e göre, bunu da
birazdan yapacağız.
Yüce heyetinizi saygılarımla
selamlıyorum. (AK PARTİ sıralarından alkışlar)
BAŞKAN – Teşekkür ederim.
OKTAY VURAL (İzmir) – Sayın Başkan,
Divan tarafından görülmedi bu.
BAŞKAN – Şimdi lehte söz isteyen Engin
Altay, Sinop Milletvekili.
Buyurun Sayın Altay. (CHP sıralarından
alkışlar)
ENGİN ALTAY (Sinop) – Teşekkür ederim
Sayın Başkan, sayın milletvekilleri. 
Sayın Başkan, Türkiye Büyük Millet
Meclisi İçtüzüğü ve Anayasa’nın size belli noktalarda verdiği takdir hakkı
vardır ama size bıraktığı bir keyfiyet yoktur. Dolayısıyla, sizin, bütün başkan
vekillerinin ve Sayın Meclis Başkanının da tabii… Grup Başkan Vekilimiz bu
akşam kendisini birkaç defa aradı, buradaki elektrikli ve Türkiye Büyük Millet
Meclisinin geçmişine ve şanına, şerefine yakışmayan manzaralardan dolayı Sayın
Meclis Başkanımıza şikâyetimizi de bildirdi. Ben isterdim ki Sayın Cemil Çiçek
bir parça duruma el koysun. 
Salı günkü oturumda 5 milletvekilinin
darp neticesinde yaralanması o oturumu yöneten sayın Meclis Başkanının
keyfiyetten(x) kaynaklı, keyfî tutumuyla ilgilidir,
duygusallığıyla ilgilidir ve siz bugün başından beri benim de –yalnız son bir
saati hariç- takdir ettiğim bir yönetim sergilediniz. Ancak şunu görüyorum:
Muhalefete, muhalefetin İç Tüzük’ten kaynaklı haklarını kullanmasına yönelik
toleransınızı belli bir süre gösteriyorsunuz ama daha sonra, mensubu olduğunuz
siyasi partinin yöneticilerinin basıncıyla siz de keyfî yönetime
başvuruyorsunuz. Biraz önce yaptığınız da budur. Bu usule sebep olan da, bu
usul tartışmalarına sebep olan da sizin oldubittiyle işlem tesis etme
çabanızdır. Buna hakkınız yok. Sizi çok iyi anlıyorum ama her şeye rağmen buna
hakkınız yok. 
İktidar partisinin milletvekillerinin,
sayın milletvekillerinin, Hükûmetin bu kanunun bir an önce geçmesi için acelesi
olabilir, bunu anlayışla karşılarım ama Türkiye Büyük Millet Meclisi Başkan
Vekilinin acelesi olamaz. Bu Parlamentoda en çok oy alan partinin bütün
sandalyelere sahip olmamasının bir sebebi vardır. Şöyle bakılabilir: En çok oyu
Adalet ve Kalkınma Partisi aldı, o vakit bütün sandalyeler Adalet ve Kalkınma
Partisi milletvekilleriyle dolsun, devlet idare edilsin. Hayır. Hükûmetin bütün
sandalyeleri Adalet ve Kalkınma Partisinin üyeleriyle dolar ama burada
iktidar-muhalefet bir denge meselesi var, demokrasi böyle olur. Muhalefetin çok
doğal olarak bu İç Tüzük’ten, Anayasa’dan kaynaklı haklarını kullanmasını da
burası yadırgayabilir ama sizin tahammül etmek gibi bir zorunluluğunuz var.
Etmediniz demiyorum ama en son, üç partinin sayın grup başkan vekili ayaktayken
burada işlem tesis etmeye çalışmanız, kâtibinize fırça atmanız –bir nevi- ya da
yüksek sesle, okumasını emretmeniz doğru değil. Kâtibin tansiyonu yükselmiş de
olabilir, oturuma ara vermeniz gerekir. 
Size de sitemim var: O yuhaladığınız
Muharrem Işık değildi, Türkiye Büyük Millet Meclisi Başkanlık Divanıydı.
Genel Kurulu saygıyla selamlıyorum.
(CHP sıralarından alkışlar)
MUSTAFA ELİTAŞ (Kayseri) – Meclis
Başkanını yuhalayan sendin.
ENGİN ALTAY (Sinop) – Çok ayıp, hiç
yakışmadı.
BAŞKAN – Evet, şimdi aleyhte söz
isteyen İdris Baluken, Bingöl Milletvekili.
Buyurun Sayın Baluken.
İDRİS BALUKEN (Bingöl) – Teşekkür
ediyorum Sayın Başkan.
Değerli milletvekilleri, ben de
hepinizi saygıyla selamlıyorum. 
Bugün aslında Sayın Başkan belli bir
saate kadar, birkaç eksiklik, yetersizlik dışında Meclisi iyi idare etti ama
belli bir saatten sonra, maalesef iki gündür yaşamış olduğumuz sorunları bugün
tekrar yaşamaya başladık. 
Şimdi, buradaki sorun şu değerli
arkadaşlar: Demin de arkadaşlar söylediler, iktidar partisi bu yasa teklifini
bir an önce getirmek istiyor; muhalefet milletvekilleri, muhalefet partileri de
bunu İç Tüzük’ten doğan haklarıyla engellemek istiyorlar. 
MUSTAFA ELİTAŞ (Kayseri) – Eyvallah.
İDRİS BALUKEN (Devamla) – Burada bundan
daha doğal bir şey olamaz ancak Başkanlık Divanı böylesi bir realitede bir
siyasi partiden, bir siyasi parti grubundan yana tavır ortaya koyarsa orada
sorunlar başlıyor. Siz, belli bir saate kadar getirmiş olduğunuz tarafsızlığı
belli bir saatten sonra yitirdiniz. 
Bakın, burada -İç Tüzük 68’den
kaynaklı- biz oturumu açamayacağınızı söyledik, siz açtınız. Bununla ilgili bir
usul tartışması açtık, bu usul tartışmasını bu kaygıdan dolayı dikkate
almadınız. Cumhuriyet Halk Partisinin aynı yöndeki talebini aynı kaygılarla
yine dikkate almadınız. Oturum boyunca “Her şeyi doğru yapıyorum, böyle takdir
ettim.” şeklinde sunmuş olduğunuz bir yanlıştan tutanakları inceledikten sonra
döndünüz. Yani, bir ara öyle bir hâl aldı ki, Başkanlık Divanında 3 AKP’li
oturuyor. Siz, bizim söz talebimize rağmen oradan durmadan oturumu devam
ettiriyorsunuz, AKP grubu da sizin bu tavrınızı alkışlıyor. Bir kere, böyle bir
tabloyu sizin kabul etmemeniz lazım. Siz hakkaniyetli olsanız, tarafsız
davransanız, en azından buradaki sıralar dışında bir başka sıradan alkış
alabilirsiniz. Dolayısıyla, burada özellikle tarafsızlığınızla ilgili ciddi bir
kuşku uyanmıştır.
Bir de bu üç gündür... Özellikle sizden
de rica ediyorum: Birincisi, siyasi partileri temsil eden grup başkan vekilleri
söz istediği zaman söz verin; ikincisi de, bu milletvekillerini çocuk gibi
azarlama alışkanlığını bir kenara bırakın. (HDP ve CHP sıralarından alkışlar)
Burada hiç kimse çocuk değil. Her bir milletvekili, on binlerce, yüz binlerce
insanın oyuyla bu Parlamentoda milletin iradesini temsil etmek için burada
bulunuyor. Dolayısıyla, sizin onları çocuk yerine koymanız aynı zamanda milleti
de çocuk yerine koymanız anlamına gelir ki bu da geri dönülemez bir hata olarak
Meclis tarihine geçer. Dolayısıyla, bu tutumlarınızdan vazgeçmenizi talep
ediyoruz. 
Teşekkür ederim. (HDP sıralarından
alkışlar) 
BAŞKAN – Teşekkür ediyorum. 
VII.-
BAŞKANLIĞIN GENEL KURULA SUNUŞLARI (Devam)
C)
Önergeler (Devam)
3.- Adana
Milletvekili Osman Faruk Loğoğlu’nun, 684 sıra sayılı Kanun Tasarısı’nda yer
alan (2/1579) esas numaralı Kanun Teklifi’ni geri çektiğine ilişkin önergesi
(4/241) (Devam)
BAŞKAN – Şimdi Osman Faruk Loğoğlu’nun
geri alma tezkeresinin oylanmasının tekrarlanmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Şimdi oylamayı tekrarlayacağım…
Karar yeter sayısı veya yoklama istiyor
musunuz Sayın Vural? 
ENGİN ALTAY (Sinop) – Bunda karar, bir
dahakinde… 
OKTAY VURAL (İzmir) – Sayın Başkan… 
MEHMET CEMAL ÖZTAYLAN (Balıkesir) – Ya,
otur bir dakika yerine.
BAŞKAN – Bir saniye sayın
milletvekilleri…
OKTAY VURAL (İzmir) – Sayın Başkan,
biraz önce oylama yaptınız. Yaptığınız bu oylama düzeltme oylamasıydı ve
düzeltme oylaması gereğince bu düzeltmenin yapılmasına ilişkin Genel Kurul
karar aldı. Bu karar doğrultusunda işlemi yapın. 
BAŞKAN – Şimdi onu söylüyorum, Sayın
Loğoğlu’nun tezkeresinin yeniden oylanmasını tekrarlıyorum. 
OKTAY VURAL (İzmir) – Hayır Sayın
Başkan, hayır. 
BAŞKAN – Ya, neyi yapacağız?
OKTAY VURAL (İzmir) – Sayın Başkan,
yeniden… Bakın, Sayın Başkan, diyor ki: “Gerekirse oya başvurarak düzeltme
yapar.” Düzeltme yaptığınız nedir? Yanlış işlem. Yanlış işlemle ilgili oya
başvurdunuz, “Kabul edenler…” dediniz, grup kabul etti, yanlış işlemi bu
şekilde düzelttiniz. 
OSMAN AŞKIN BAK (İstanbul) – Vay, vay,
vay!
BAŞKAN – Hayır, hayır, hayır…
OKTAY VURAL (İzmir) – Yani, karar yeter
sayısını arayacaksınız. 
BAŞKAN – “Loğoğlu’nun geri alma
tezkeresinin oylamasının tekrarlanmasını oylarınıza sunuyorum.” dedim. 
OKTAY VURAL (İzmir) – Sayın Başkan,
onun oylamasının tekrarlanması oylamanın tekrarlanması anlamındadır. 
RECEP ÖZEL (Isparta) – Hayır canım. 
BAŞKAN – Hayır, hayır efendim, hayır.
Oylamanın yeniden yapılmasını oya sundum ben. 
OKTAY VURAL (İzmir) – Efendim, bakın…
BAŞKAN – Tabii. Efendim, tutanaklar
burada, tekrar okuyorum.
OKTAY VURAL (İzmir) – Sayın Başkan, o
değil. Bakın, İç Tüzük diyor ki: “Gerekirse oya başvurarak düzeltme yapar.”
BAŞKAN – Tamam, yapıyorum. 
OKTAY VURAL (İzmir) – Dolayısıyla, oya
başvurarak yaptığınız düzeltme oylamanın düzeltmesi mi, yoksa düzeltme yapmak
için mi oyladınız?
BAŞKAN – Efendim, birincisi, yeniden
oylama yapmak için oya sundum, ikincisi -onu söyledim zaten, size onun için
soruyorum- “Şimdi Sayın Loğoğlu’nun tezkeresinin yeniden oylanmasını
tekrarlıyorum…” ve sordum size, “Karar yeter sayısı ve yoklama istiyor
musunuz?” dedim. 
OKTAY VURAL
(İzmir) – Zaten efendim, karar yeter sayısı talebimi yerine getirmek için Genel
Kurula oylattığınıza göre onun gereğini yerine getireceksiniz.
BAŞKAN – Tamam,
peki. 
OKTAY VURAL
(İzmir) – Benim tekrar beyan etmeme gerek yok yani onu diyorum.
BAŞKAN – Şimdi
Sayın Loğoğlu’nun tezkeresini oylamaya sunuyorum ve karar yeter sayısı
arayacağım: Kabul edenler… Kabul etmeyenler… Kabul edilmemiştir. 
Karar yeter
sayısı vardır. 
Mersin
Milletvekili Sayın Ertuğrul Kürkcü’nün İç Tüzük’ün 75’inci… 
MEHMET AKİF
HAMZAÇEBİ (İstanbul) – Sayın Başkan, efendim, benim usul tartışması talebim
vardı.
BAŞKAN –
Efendim? 
MEHMET AKİF
HAMZAÇEBİ (İstanbul) – Sayın Başkan, usul tartışması talebinde bulundum
efendim.
BAŞKAN –
Okuyorum efendim, sıra gelmedi. 
OKTAY VURAL
(İzmir) – Efendim, hayır. Bizim bir öneri… Bir oylama daha var, onunla ilgili… 
BAŞKAN – Müsaade
ederseniz geleceğim oraya, devam ediyorum.
OSMAN AŞKIN BAK
(İstanbul) – Bir oylama daha var. 
OKTAY VURAL
(İzmir) – Yoklama talebiyle ilgili ikinci oylamayı yapacaksınız. 
BAŞKAN – İkinci
efendim o, ona geçiyorum. 
MEHMET AKİF HAMZAÇEBİ
(İstanbul) – Pardon, ikinci oylama, tamam, orada yapın. Bir oylama daha var,
pardon. 
İDRİS BALUKEN
(Bingöl) – Oylamadan sonra yapalım.
BAŞKAN – Tamam,
deminden bu tarafa dinledim de yani biraz da siz sabredin, onu okuyoruz.
Mersin
Milletvekili Sayın Ertuğrul Kürkcü’nün İç Tüzük’ün 75’nci maddesine göre
teklifini geri alma talebini içeren tezkerenin oylamasında yanlışlık yapıldığı
iddia edilmektedir.
İç Tüzük’ün
13’üncü maddesine göre usul tartışması açıyorum. 
Buyurun. 
Lehte ve aleyhte
söz isteyenler…
OKTAY VURAL
(İzmir) – Sayın Başkan, lehte. 
MEHMET AKİF
HAMZAÇEBİ (İstanbul) – Aleyhte.
İDRİS BALUKEN
(Bingöl) – Hasip Kaplan, aleyhte.
LEVENT GÖK
(Ankara) – Aleyhte. 
AHMET AYDIN
(Adıyaman) – Aleyhte. 
MUSTAFA ELİTAŞ
(Kayseri) – Sayın Başkanım, işlemi bitirdik, oylamayı yapmamız gerekiyor. O
işlemi az önce usul tartışmasında bitirdik. İkisi birinin içindeydi Sayın
Başkan. 
YUSUF HALAÇOĞLU
(Kayseri) – Oylamalar ayrı ayrı. 
OKTAY VURAL
(İzmir) – Ayrı ayrı, doğrudur Sayın Başkan. 
YUSUF HALAÇOĞLU
(Kayseri) – Önergeler de ayrı, ikisi farklı.
BAŞKAN – Sayın
Gök, lehte mi istiyorsunuz? 
LEVENT GÖK
(Ankara) – Aleyhte efendim. 
BAŞKAN –
Aleyhte.
Sayın Vural
lehte istedi, Sayın Gök aleyhte, Sayın Aydın…
AHMET AYDIN
(Adıyaman) – Aleyhte.
BAŞKAN – Lehte
söz isteyen Faruk Bal, Konya Milletvekili. 
Buyurun Sayın
Bal. (MHP sıralarından alkışlar) 
V.- USUL
HAKKINDA GÖRÜŞMELER (Devam)
5.- Oturum
Başkanı TBMM Başkan Vekili Sadık Yakut’un, (2/1632) esas numaralı Kanun
Teklifi’ni geri çekme önergesinin oylamasının tekrarındaki tutumunun İç Tüzük
hükümlerine uygun olup olmadığı hakkında
FARUK BAL (Konya) – Teşekkür ederim.
Sayın Başkan, değerli arkadaşlar; saat
sabahın bir buçuğu ve biz hâlâ, saat ikiden beri bu kanunun görüşülmesine
ilişkin müzakereleri sürdürürken zatıalinizin Meclisi yönetirken yapmış olduğu
vahim hatalardan bir tanesinden dönülmesine ilişkin olarak düşüncelerimi
paylaşmak üzere huzurunuzdayım.
Değerli arkadaşlarımız, görüştüğümüz
kanun ciddi bir kanundur. Ciddiyetine mütenasip bir muhalefeti Milliyetçi Hareket
Partisi olarak yapıyoruz. 
HAKAN ÇAVUŞOĞLU (Bursa) – HDP’yle
beraber.
FARUK BAL (Devamla) – Kim dedi onu?
HAKAN ÇAVUŞOĞLU (Bursa) – Ben dedim,
ben.
FARUK BAL (Devamla) – Kim dedi onu? Kim
dedi onu?
HAKAN ÇAVUŞOĞLU (Bursa) – Ben dedim.
OKTAY VURAL (İzmir) – PKK’yla görüşen
sensin be! PKK’yla görüşen sizsiniz be! 
YUSUF HALAÇOĞLU (Kayseri) – PKK’yla
beraber masaya oturmuyor musunuz?
FARUK BAL (Devamla) – BDP’yle eğer
beraber isen Oslo’da berabersin, müzakere masasında berabersin. 
OKTAY VURAL (İzmir) – İş
pişiriyorsunuz, PKK’yla iş pişiriyorsunuz.
FARUK BAL (Devamla) – BDP’nin güç
aldığı PKK orada mahkeme kuruyor, asker alıyor. 
OKTAY VURAL (İzmir) – PKK’yla iç
güvenliği görüşen sizinsiniz. Münafık! (x)
HAKAN ÇAVUŞOĞLU (Bursa) – Sözünü geri
al.
OKTAY VURAL (İzmir) – Almıyorum. Hadi,
almıyorum. Böyle bir şey olur mu ya?
FARUK BAL (Devamla) – Sayın Başkan,
sizin Başkanlığınızda, yönetiminizde olan bu Genel Kurulda biz milletvekili
olarak nasıl konuşacağız?
MUSTAFA ELİTAŞ (Kayseri) – Sayın
Başkan, konuşan o taraf, bizde bir şey yok.
AHMET AYDIN (Adıyaman) – Sayın Başkan,
Genel Kurula hitap etsin.
BAŞKAN – Buyurun Sayın Bal, sürenizi de
uzatacağım. Buyurun lütfen.
FARUK BAL (Devamla) – Lütfen, sataşan
kişi hakkında işlem yapın efendim.
BAŞKAN – Lütfen efendim, buyurun.
FARUK BAL (Devamla) – Süremi yeniden
başlatın.
BAŞKAN – Uzatacağım, bir dakika süre
vereceğim.
FARUK BAL (Devamla) – Efendim, ben
görüyorum süremi.
BAŞKAN – Bir dakika vereceğim Sayın
Bal.
OKTAY VURAL (İzmir) – Paralelle iş
tutarlar, başkasını suçlarlar; PKK’yla iş tutarlar, başkasını suçlarlar ya.
FARUK BAL (Devamla) – Değerli
arkadaşlar, size, aklıselime uygun bir konuşma yapmaya niyetlenmiştim ancak
amacınız Meclisi germek, amacınız toplumu germek, amacınız bu gerginlikten oy
devşirmektir. Milliyetçi Hareket Partisini “BDP, PKK” gibi lafların arasına
sıkıştıracak kadar akıldan, mantıktan, izandan, vicdandan yoksun insanlar var.
(MHP sıralarından alkışlar, AK PARTİ sıralarından gürültüler) 
Bu insanlar, 23 Nisan çocuğu gibi,
müsamere sahnesindeymiş gibi “Çıkacak, çıkacak, çıkacak…” diye size talimat
veriyor, siz de milletin vekili olduğunuzu unutuyorsunuz, PKK’yla mücadele
yerine PKK’yla mücadelenin sonucunda ortaya çıkacak toplumsal muhalefeti
bastırmak için polis devleti inşa etmeye çalışıyorsunuz, budur gerçek. (MHP
sıralarından alkışlar) Bunu gün gelecek anlayacaksınız, zaman çok geçmiş
olacaktır. O zaman da hakkınızda hem hükmüilahi hem hükmümillet verilecektir. (x)(MHP
sıralarından alkışlar)
BAŞKAN – Teşekkür ederim.
İDRİS BALUKEN (Bingöl) – Sayın Başkan…
BAŞKAN - Buyurun Sayın Baluken.
İDRİS BALUKEN (Bingöl) – Yani,
grubumuza açık bir sataşma vardır. Hem AKP Grubundan söz atan milletvekili hem
de kürsüde konuşan sayın hatip vebalı bir canavardan bahsediyormuş gibi HDP’den
bahsediyor. Müsaade ederseniz…
BAŞKAN – Buyurun Sayın Baluken, iki
dakika söz veriyorum sataşma nedeniyle. 
VI.-
SATAŞMALARA İLİŞKİN KONUŞMALAR (Devam)
19.- Bingöl
Milletvekili İdris Baluken’in, Konya Milletvekili Faruk Bal’ın usul görüşmesi
üzerinde yaptığı konuşması sırasında Halkların Demokratik Partisine sataşması
nedeniyle konuşması
İDRİS BALUKEN (Bingöl) – Sayın Başkan,
değerli milletvekilleri; tekrar hepinizi saygıyla selamlıyorum. 
Bir kere, bu kullanmış olduğunuz üslup
demokratik bir üslup değil. Türkiye’deki yasalara uygun olarak, legal alanda
faaliyet yürüten, milyonlarca oy almış, Mecliste grubu bulunan bir siyasi
partiyle ilgili… 
HAKAN ÇAVUŞOĞLU (Bursa) – MHP de öyle,
niye rahatsız oldunuz?
İDRİS BALUKEN (Devamla) - …Başbakanın
da aynı cümlelerle kullanmış olduğu bütün cümleler demokratik kültüre uymuyor.
Sizin bir kere, AKP olarak bu konuda söz söylememeniz lazım. Siz, yüzde 10’luk
bir seçim barajıyla bize ait olan pek çok koltuğu şu anda gasbetmiş
durumdasınız. Yüzde 10’luk seçim barajını birkaç ay sonra yapacağımız seçimde
de aynı şekilde önümüze engel olarak getiriyorsunuz. 
İBRAHİM KORKMAZ (Düzce) – Sandıklara
demokratik gidin, silahı bırakın da öyle gidin. 
İDRİS BALUKEN (Devamla) - Dünya siyaset
tarihinde örneği olmayacak şekilde, sizin kapatmış olduğunuz Meclis
kapılarından biz çeşitli yöntemler bularak, deyim yerindeyse bacadan gelip bu
Meclis çatısı altında çözüm arıyoruz. Buna saygılı olmanız gerekiyor. Buna
saygı duyacağınıza HDP’ye yönelik hakaretvari bir dil kullanıyorsunuz. Bunu
gerçekten demokratik kültürle bağdaştırmamız mümkün değil. Özellikle çözüm
sürecinin, barış sürecinin gündemiyle ilgili konuşulduğu zaman da -dün de bir
arkadaşımız bahsetti- bu tarz cümleleri kullanmadan önce Başbakanınıza,
Cumhurbaşkanınıza, bizimle görüşme yürüten bakanlarınıza önce bir bu
söylemlerinizi kabul ettirin, sonra gelin burada konuşun. 
CELAL ADAN (İstanbul) – Helal olsun,
helal!
Terbiyesiz adam, bir de konuşuyor!
İDRİS BALUKEN (Devamla) - Biz,
Türkiye’nin yüz yıllık bir meselesini çözmek için…
YUSUF HALAÇOĞLU
(Kayseri) – Kiminle görüşüyorsunuz?
OKTAY VURAL (İzmir) – Kiminle
görüşüyorsunuz? Bir de konuşuyorsun oradan.
YUSUF HALAÇOĞLU (Kayseri) – Saygısızca
konuşuyorsunuz. 
İDRİS BALUKEN (Devamla) –…2 metrelik
kefeni koltuğumuzun altına almış, bütün hayatımızı ortaya koymuş, bütün
riskleri üstlenmiş bir siyasi partiyiz.
OKTAY VURAL (İzmir) – Efkan Ala
konuşuyor, görüşüyor. 
YUSUF HALAÇOĞLU (Kayseri) – Niye
görüşüyorsunuz?
OKTAY VURAL (İzmir) – Görüştünüz mü
Sayın Bakan? HDP’yle görüşen siz değil misiniz?
İDRİS BALUKEN (Devamla) – Dolayısıyla,
burada HDP’den bahsederken hepinizi asgari saygıya davet ediyorum. 
Genel Kurulu saygıyla selamlıyorum.
(HDP sıralarından alkışlar)
OKTAY VURAL (İzmir) – Sayın Bakan,
HDP’yle görüşen siz değil misiniz? 
BAŞKAN – Teşekkür ediyorum. 
V.- USUL
HAKKINDA GÖRÜŞMELER (Devam)
5.- Oturum
Başkanı TBMM Başkan Vekili Sadık Yakut’un, (2/1632) esas numaralı Kanun
Teklifi’ni geri çekme önergesinin oylamasının tekrarındaki tutumunun İç Tüzük
hükümlerine uygun olup olmadığı hakkında (Devam)
BAŞKAN - Şimdi, aleyhte söz isteyen,
Levent Gök, Ankara Milletvekili. 
Buyurun Sayın Gök. (CHP sıralarından
alkışlar)
OKTAY VURAL (İzmir) – Görüştünüz değil
mi? Görüştünüz, görüşüyorsunuz. İç güvenlik yasasını da görüştünüz. 
İÇİŞLERİ BAKANI EFKAN ALA – Görüşüyorum,
ne diyorsunuz? Evet görüşüyorum, bir şey mi diyorsunuz? 
HASAN HÜSEYİN TÜRKOĞLU (Osmaniye) –
Bunu o Hakan’a da söyle! Hakan’a da söyle. 
OKTAY VURAL (İzmir) – Al işte, kimin
kiminle iş tuttuğunu gör de konuş. Hadi bakalım!
BAŞKAN – Buyurun Sayın Gök. 
CELAL ADAN (İstanbul) – Kalk Bakanına
saldır. 
OKTAY VURAL (İzmir) – Utanmadan oradan
fitne yapıyorsun. Sen MHP düşmanı bir adamsın zaten. 
BAŞKAN – Sayın milletvekilleri, lütfen…
Buyurun, sürenizi yeniden başlattım. 
(x)
LEVENT GÖK (Ankara) – Sayın Başkan,
değerli milletvekilleri; genel gerekçesinde, suç işlenmesinin önlenmesi,
vatandaşların kendilerini güvende hissetmelerinin sağlanması ve kamu
otoritesinin tesis edilmesi gerekçesiyle Meclisimize getirilen bu tasarının,
Türkiye’deki 77 milyon insanımızın temel hak ve hürriyetlerini tehdit ettiği
ortadadır. Böyle bir gerekçeyi sanki…
(AK PARTİ ve CHP sıraları arasında
karşılıklı laf atmalar)
MAHMUT TANAL (İstanbul) –
Haysiyetsizsin sen, şerefsizsin sen…
MUSTAFA ELİTAŞ (Kayseri) – Sayın
Başkan, Cumhuriyet Halk Partisi sıralarından “haysiyetsiz, şerefsiz” diyen bir
milletvekili var. Lütfen, Sayın Başkan, Cumhuriyet Halk Partisi sıralarından
“haysiyetsiz, şerefsiz” diyen milletvekili var. Hiçbir milletvekili,
milletvekiline hakaret edemez. (AK PARTİ sıralarından gürültüler) 
LEVENT GÖK (Devamla) – Efendim, sözüm
niçin kesiliyor Sayın Başkan?
BAŞKAN – Sayın milletvekilleri, lütfen…
LEVENT GÖK (Devamla) – Sayın Başkan,
sözümüz kesiliyor. 
BAŞKAN – Süre vereceğim efendim. 
MUSTAFA ELİTAŞ (Kayseri) – Sayın Grup
Başkan Vekilim, bakın, sizin sıralardan buraya “şerefsiz, haysiyetsiz”
diyorlar. 
BAŞKAN – Sayın Gök, lütfen buyurun siz.
Süre vereceğim efendim, bir dakika ekleyeceğim, buyurun. 
LEVENT GÖK (Devamla) – Sayın Başkan, bu
ortamda nasıl konuşayım? Sussun herkes bir parça.
OSMAN AŞKIN BAK (İstanbul) – Onlar size
yakışmıyor. 
BAŞKAN – Lütfen devam edin Sayın Gök,
bir dakika süre vereceğim. 
LEVENT GÖK (Devamla) – Edeyim ama zaten
dinleyen yok ki, bir susturun lütfen.
Sayın Başkan, değerli milletvekilleri;
şu gördüğünüz tablo…
YUSUF BAŞER (Yozgat) – Orası, orası, o
tarafa!
LEVENT GÖK (Devamla) – Bir şey
anlatmaya çalışıyorum değerli arkadaşlar. 
Temel hak ve hürriyetlerle ilgili temel
bir yasayı görüşeceğiz, önemli maddeler var. Saat olmuş bir buçuk, yaklaşık on
iki saattir süren tartışmalardan sonra yorumlama, bunları değerlendirme, sabır
ve bu konuyu algılama olanaklarının artık ortadan kalktığı bir dönemde bu
yasayı tartışıyoruz. 
Sayın Başkan, bir kere bu yaptığımız,
Anayasa’ya aykırı arkadaşlar. Anayasa’ya göre angarya yasak değil midir? Yani
böyle bir tablo saatlerce sürdürülebilir mi? Yani böyle bir olay dünyanın başka
hangi parlamentosunda var değerli arkadaşlarım? 
Getirmişsiniz tasarıyı, suç
işlenmesinin önlenmesi, kamu otoritesinin sağlanması. Sanki bunu, daha geçen
hafta seçimden çıkmış, yeni hükûmet olmuş bir parti söylüyor. Değerli
arkadaşlar, siz on iki -on üç yıldır iktidardasınız. Eğer bu otorite kalmadıysa
sizin sayenizde kalmadı, şimdi bunu itiraf ediyorsunuz. (CHP sıralarından
alkışlar) 
Yani aynen şöyle diyor gerekçede:
“Vatandaşın kendini güvende hissedeceği ortamın sağlanması.” Yahu böyle bir
sözü siz iktidardayken nasıl söyleyebilirsiniz? Yeni bir seçim olur, bir
iktidar gelir, bakar tabloya, “Türkiye’nin durumu kötü, arkadaşlar ben bu
yasaları getiriyorum.” der.
BAŞKAN – Sayın Gök, sürenizi
artırıyorum, buyurun.
LEVENT GÖK (Devamla) – Sayın Başkan,
böyle bir gerekçeye dayanılarak bu yasanın gelmesi zaten bu iktidarın aczini
gösteriyor. Şimdi, bu acz içerisinde biz ne yapalım da elimizden kaybettiğimiz
otoriteyi tesis edelim, insanların bugüne kadar kazanmış oldukları hakları,
hürriyetleri ellerinden alalım, yolsuzlukları nasıl önleyelim, Türkiye’deki
işsizlikleri, kötü idare alışkanlıklarını, bütün olumsuzlukları nasıl
gölgeleyelim diye muhalefeti tehditle, baskıyla susturmak için bu yasayı şimdi
burada, muhalefetin hiç olmazsa İç Tüzük’ten kaynaklanan haklarının
kullanılmasını engellemeye çalışarak da gasbetmek kimseye yakışmaz, bundan
yarar da çıkmaz. Biz bunları anlatacağız değerli arkadaşlarım. Sizlere anlatma
çabasındayız. Dilimiz döndüğünce, ayakta kaldığımız müddetçe sizlere bunları
anlatacağız. Lütfen muhalefetin sesine kulak verin. Bu yasayı derhâl geri çekin
Sayın Bakan. Bu yasa bir atom bombasıdır, hepinizin elinde patlayacaktır.
Hepinizi saygıyla
selamlıyorum. (CHP sıralarından alkışlar)
BAŞKAN –
Teşekkür ediyorum.
Şimdi, lehte söz
isteyen Ahmet Aydın, Adıyaman Milletvekili.
Buyurun Sayın
Aydın. (AK PARTİ sıralarından alkışlar)
AHMET AYDIN
(Adıyaman) – Teşekkür ediyorum Sayın Başkanım.
Değerli
arkadaşlar, az önceki usul tartışması aynı gerekçeyle yapıldı. Aslında, tabii
ki, Başkanlık Divanı başta da iradesini ortaya koydu, böyle bir usul tartışması
olmadan da bu oylamayı tekrar edeceğini söyledi. Buna da bizim diyeceğimiz bir
şey yok, bir itirazımız yok. 
Yalnız, değerli
arkadaşlar, hep “İç Tüzük’teki hakkımızı kullanalım.” diyorlar. Evet, ona
saygımız var, İç Tüzük’teki hakkınızı kullanacaksınız ama değerli arkadaşlar,
İç Tüzük’teki hakkımızı kullanırken de lütfen ama lütfen bu Meclisin âdeta
anayasası konumundaki İç Tüzük’ün amir hükümlerine uyalım.
ADİL ZOZANİ (Hakkâri) – Siz de uyun,
siz de.
CELAL DİNÇER (İstanbul) – Başta Başkan
uysun, grup başkanlarınız uysun.
AHMET AYDIN (Devamla) – Burada hepimiz
milleti temsil ediyoruz. Milletin vakarına, onuruna, haysiyetine yakışır tarzda
söylemlerimize, eylemlerimize dikkat edelim. Millet bizi izliyor ve millet bizi
izlerken de bizlere not veriyor.
HASAN ÖREN (Manisa) – Millet nereden
izliyor? Televizyonu kapattınız, hangi millet izliyor bizi?
AHMET AYDIN (Devamla) – Aslında, her
birimiz buradaki konuşmalarımızla samimiyet testinden geçiyoruz.
HASAN ÖREN (Manisa) – Saat 19.00’dan
sonra televizyon kapalı. 
AHMET AYDIN (Devamla) – Her birimiz
samimiyet testinden geçiyoruz. 
HASAN ÖREN (Manisa) – Ayakta yalan
söylüyorsun ya, “Millet bizi izliyor.”
AHMET AYDIN (Devamla) – “Acele
ediyorsunuz.” diyorsunuz, Allah aşkına sorarım size: Üç gündür, üç tam gündür
çalışmamıza rağmen henüz şu kanun metninin geneli üzerindeki görüşmelere
başlamamışken nasıl acele ettiğimizi söyleyebilirsiniz?
HASAN ÖREN (Manisa) –
Başlayamayacaksınız.
İDRİS BALUKEN (Bingöl) – Ne yapalım
yani, Anayasa’ya uygunsuz getirirsen öyle olur.
AHMET AYDIN (Devamla) – Engin bir
hoşgörüyle bu grup duruyor. 
AHMET TOPTAŞ (Afyonkarahisar) – Hoşgörü
göstermeyin, daha ne yapacaksınız?
İDRİS BALUKEN (Bingöl) – Anayasa’ya
uygunsuz kanun getirmişsin.
AHMET AYDIN (Devamla) – İktidar grubu
bugüne kadar bütün söylemlerinize, bütün eylemlerinize rağmen sıcak, samimi ve
mümkün mertebe yerinden saygıyla sizi dinliyor, katılmasa da dinliyor.
HASAN ÖREN (Manisa) – Niye kapattınız
televizyonu Ahmet Bey? 19.00’dan sonra televizyonu niye kapattınız? Hangi
millet bizi izliyor?
AHMET AYDIN (Devamla) – Bak
konuşuyorum, dinlemiyorsun işte beni.
HASAN ÖREN (Manisa) – Milletten
kaçırıyorsunuz.
AHMET AYDIN (Devamla) – Millet bizi
izliyor.
HASAN ÖREN (Manisa) – Millet bizi
izlemiyor, kapattınız.
AHMET AYDIN (Devamla) – Millet bizi
izliyor ki, 9 seçimdir sizi sandığa gömüyor.
HASAN ÖREN (Manisa) – “Alo Fatih”e
kapattırdınız, “Alo Fatih”e kapattırdınız.
AHMET AYDIN (Devamla) – Millet bizi
izlemese sizi sandığa gömmez.
HASAN ÖREN (Manisa) – Millet bizi
izlemiyor, kapattınız.
AHMET AYDIN (Devamla) – Lütfen
arkadaşlar… 
BÜLENT TURAN (İstanbul) – Sayın Başkan,
uyarın ya.
AHMET AYDIN (Devamla) – Millet bizi
izliyor.
HASAN ÖREN (Manisa) – Bir ayağını
kaldırıyorsun konuşurken.
AHMET AYDIN (Devamla) – Bakın, değerli
arkadaşlarım “On iki senedir neredeydiniz?” diyorsunuz “On iki buçuk senedir
neredeydiniz?” diyorsunuz. 
Bakın, bu yasaya kimler karşı
çıkabilir? Bu yasaya ancak ve ancak suç işleme eğilimli olanlar karşı
çıkabilir, sade vatandaş bu yasayı ister. (AK PARTİ sıralarından alkışlar; CHP,
MHP sıralarından gürültüler, HDP sıralarından sıra kapaklarına vurmalar,
gürültüler) 
Vatandaş, özgür ortamda dolaşmak
istiyor. Vatandaş, can ve mal emniyetinin olduğu bir ortamda dolaşmak istiyor,
kafasına bir demir bilye gelmeden, çocuğuyla özgürce parkta dolaşmak istiyor,
dükkânını özgürce açmak istiyor, belediye otobüsüne özgürce binmek istiyor. (
CHP, MHP ve HDP sıralarından gürültüler) Vatandaş bunu istiyor bizden. Özgür
bir ortamda, vatandaş, devletin, can ve mal emniyetini sağladığı bir ortamda
olmak istiyor. Dolayısıyla, tam da sizlerin de özgürce dolaşabilmesi, özgürce
yaşayabilmesi -ama suçlular hariç- masum vatandaşların korunması adına bu
yasaya ihtiyaç var değerli arkadaşlar. Bu yasayı, mutlak surette özgürlüğün
korunması anlamında burada geçirmemiz lazım. (CHP, MHP ve HDP sıralarından
gürültüler)
Dolayısıyla, bu noktada da değerli kardeşlerim,
hepimizin kendimize dikkat etmemiz lazım, kendimizi “chek” etmemiz lazım.
Sanmayın ki bu millet uyanmamış. Bu millet aydınlanmıştır. Bu millet akı da
görüyor… 
(Mikrofon otomatik cihaz tarafından
kapatıldı) 
AHMET TOPTAŞ (Afyonkarahisar) – Hırsızlar
ne olacak, hırsızlar!
AHMET AYDIN (Devamla) - …bu millet
karayı da görüyor, hepsini görüyor, puanını veriyor. İşte budur. (AK PARTİ
sıralarından alkışlar)
ADİL ZOZANİ (Hakkâri) – Sayın Başkan… 
OKTAY VURAL (İzmir) – Cevdet Erdöl,
Cevdet Erdöl…
AHMET TOPTAŞ (Afyonkarahisar) – Hırsız
var! 
ADİL ZOZANİ (Hakkâri) – Sataşmadan söz
istiyorum. 
YUSUF HALAÇOĞLU (Kayseri) – Sayın
Başkan… 
LEVENT GÖK (Ankara) – Sayın Başkan… 
OKTAY VURAL (İzmir) – Ne yapıyorsun?
Dikiz aynası mı tutuyorsun yüzümüze? Ne kaydı alıyorsun? Sen Başbakanın
kayıtlarını açıkla. Onları açıkla. Yakışıyor mu sana! Dinleme izleme ekibi mi
kurdun? Cumhurbaşkanlığındaki ekibin elemanı mısın sen? Şuna bak ya! Profesör
Doktor Cevdet Erdöl! 
ADİL ZOZANİ (Hakkâri) – İlk ben istedim
Sayın Başkan. 
BAŞKAN – Doğru, ilk siz ayağa kalktınız
Sayın Zozani, itirazım yok. 
ÖZGÜR ÖZEL (Manisa) – Sataşmadan söz
istiyorum. 
İDRİS BALUKEN (Bingöl) – Sataşmadan söz
istiyorum. 
OKTAY VURAL (İzmir) – Her
milletvekiline söz hakkı doğar. 
BAŞKAN – Sayın milletvekilleri… 
LEVENT GÖK (Ankara) – Sayın Başkan, ben
de sataşmadan söz istiyorum. 
BAŞKAN – Anlaşılmıyor ki biraz önceki
gibi. 
FARUK BAL (Konya) – Sayın Başkan, sayın
hatip, konuşmasında “Bu yasaya karşı çıkanlar suç işlemeye eğilimli
olanlardır.” dedi. 
CELAL DİNÇER (İstanbul) – Sayın Başkan,
ben de… 
LEVENT GÖK (Ankara) – Her birimize söz
vereceksiniz. 
S. NEVZAT KORKMAZ (Isparta) – “Karşı
çıkan herkes suça eğilimli.” dedi, herkese söz hakkı doğdu. 
OKTAY VURAL (İzmir) – Liste yapılsın
Sayın Başkan. 
BAŞKAN – Şöyle yapılsın efendim.
Tüm sayın milletvekillerini liste
yapsınlar. 
ADİL ZOZANİ (Hakkâri) – İlk ben söz
istedim. 
Başkan – İlk sözü siz istediniz
biliyorum efendim. 
HASAN ÖREN (Manisa) – Sayın Başkan, söz
istiyorum. 
BAŞKAN – Tamam, liste yapılsın, söz vereceğim.
Liste yapılsın. Ne yapayım? 
(Sataşma nedeniyle söz isteyen CHP, MHP
ve HDP milletvekillerinin kürsü önünde toplanması)
ÖZGÜR ÖZEL (Manisa) - Sataşmadan dolayı
söz istiyorum Sayın Başkan.
LEVENT GÖK (Ankara) – Herkes sıraya
girsin sataşmadan dolayı. 
S. NEVZAT KORKMAZ (Isparta) –
Konuşmasını bilen adam çıkacak kürsüye. Konuşmasını bilmeden çıktığı zaman
Meclisi kilitlersin. Grup başkan vekili olarak oraya çıktığın zaman ne
konuşacağını bileceksin. Bak Meclis kilitlendi, al, hayırlı olsun. (AK PARTİ
sıralarından gürültüler) 
RECEP ÖZEL (Isparta) – Sana ne!
OKTAY VURAL (İzmir) – Sayın Başkan, bu
dinleme izleme ekibini bir uyarır mısınız? Bunlar istihbarat devletinin
elemanları, muhaberat elemanları, milletvekili değil, muhaberatçı. Hakan
Fidan’ın fidanları bunlar.
BAŞKAN – Evet, sataşma nedeniyle iki
dakika söz veriyorum.
Sayın Zozani, buyurun… (CHP, MHP ve HDP
sıralarından gürültüler)
ADİL ZOZANİ (Hakkâri) – Hayır Sayın
Başkan, olmaz öyle.
BAŞKAN – Yazılıyor efendim bir
taraftan.
ADİL ZOZANİ (Hakkâri) – Böyle bir
uygulama yok.
BAŞKAN - Peki, tamam, yazılsın efendim.
TURGUT DİBEK (Kırklareli) – İnsicamı
bozulur, olur mu?
BAŞKAN – Yazılsın tamam, yazılsın.
Evet, sayın milletvekilleri, birleşime
beş dakika ara veriyorum.
Kapanma Saati:
01.43
ON BİRİNCİ OTURUM
Açılma Saati: 01.49
BAŞKAN: Başkan Vekili Sadık YAKUT
KÂTİP ÜYELER: Muhammet Rıza YALÇINKAYA (Bartın), Bayram ÖZÇELİK (Burdur)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 58’inci Birleşiminin On Birinci Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
BAŞKAN – Komisyon? Yok.
Ertelenmiştir. (CHP, MHP ve HDP
sıralarından “Çalışın, çalışın!” sesleri)
Alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek için 20
Şubat 2015 Cuma günü saat 14.00’te toplanmak üzere birleşimi kapatıyorum. 
Kapanma Saati:
01.49




(x) Bu ifadeye ilişkin açıklama
20/02/2015 tarihli 59’uncu Birleşim Tutanağı’nın … sayfasında “Geçen Tutanak
Hakkında Konuşmalar” bölümünde yer almıştır.


(x) Bu
ifadeye ilişkin açıklama 20/2/2015 tarihli 59’uncu Birleşim Tutanağı’nın
348’inci sayfasında “Geçen Tutanak Hakkında Konuşmalar” bölümünde yer almıştır.


(x) Bu ifadeye ilişkin açıklama
20/02/2015 tarihli 59’uncu Birleşim Tutanağı’nın 351. sayfasında “Geçen Tutanak
Hakkında Konuşmalar” bölümünde yer almıştır.


(x) Bu ifadeye ilişkin açıklama
20/02/2015 tarihli 59’uncu Birleşim Tutanağı’nın 77’nci…sayfasında “Geçen
Tutanak Hakkında Konuşmalar” bölümünde yer almıştır.


(x) Bu ifadeye ilişkin açıklama,
20/02/2015 tarihli 59’uncu Birleşim Tutanağı’nın 335’inci sayfasında “Geçen
Tutanak Hakkında Konuşmalar” bölümünde yer almıştır.


(x) 281 S. Sayılı Basmayazı 12/2/2015
tarihli 55’inci Birleşim Tutanağı’na eklidir.




(x) Açık oylama kesin sonuçlarını
gösteren tablo tutanağa eklidir.


(x) 684 S. Sayılı Basmayazı tutanağa
eklidir.


(x) Bu açıklamaya ilişkin açıklama
20/2/2015 tarihli 59’uncu Birleşim Tutanağı’nın 338’inci sayfasında “Geçen
Tutanak Hakkında Konuşmalar bölümünde yer almıştır.


(x) Bu ifadeye ilişkin açıklama 20/02/2015
tarihli 59’uncu Birleşim Tutanağı’nın 74’üncü… sayfasında “Geçen Tutanak
Hakkında Konuşmalar” bölümünde yer almıştır.


(x) Bu ifadeye ilişkin açıklama,
20/2/2015 tarihli 59’uncu Birleşim Tutanağı’nın 86’ncı sayfasında “Geçen
Tutanak Hakkında Konuşmalar” bölümünde yer almıştır.


(x) Bu ifadeye ilişkin açıklama 20/2/2015
tarihli 59’uncu Birleşim Tutanağı’nın 100’üncü sayfasında yer almıştır.


(x) Bu ifadeye ilişkin açıklama 20/02/2015
tarihli 59’uncu Birleşim Tutanağı’nın 82’inci… sayfasında “Geçen Tutanak Hakkında
Konuşmalar” bölümünde yer almıştır.




