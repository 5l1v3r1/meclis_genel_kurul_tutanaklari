







 
 TÜRKİYE BÜYÜK MİLLET MECLİSİ
 TUTANAK DERGİSİ

 91’inci
Birleşim
 4
Nisan 2015 Cumartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- BU BİRLEŞİM TUTANAK ÖZETİ
III.- GELEN KÂĞITLAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kayseri Milletvekili Yusuf Halaçoğlu’nun,
Milliyetçi Hareket Partisinin Genel Başkanı merhum Alparslan Türkeş’in 18’inci
ölüm yıl dönümüne ilişkin gündem dışı konuşması 

V.- AÇIKLAMALAR
1.- Tokat Milletvekili Reşat Doğru’nun, Milliyetçi Hareket Partisinin Genel Başkanı merhum
Alparslan Türkeş’in 18’inci ölüm yıl dönümüne ilişkin açıklaması
2.- Ankara Milletvekili Levent Gök’ün, Milliyetçi
Hareket Partisinin Genel Başkanı merhum Alparslan Türkeş’in 18’inci ölüm yıl
dönümüne ilişkin açıklaması
3.- Amasya Milletvekili Mehmet Naci Bostancı’nın,
Milliyetçi Hareket Partisinin Genel Başkanı merhum Alparslan Türkeş’in 18’inci
ölüm yıl dönümüne ilişkin açıklaması
4.- Amasya Milletvekili Mehmet Naci Bostancı’nın,
İstanbul Milletvekili Mehmet Akif Hamzaçebi’nin 687 sıra sayılı Kanun
Tasarısı’nın 57’nci maddesinden sonra gelmek üzere ihdas edilen madde üzerinde
şahsı adına yaptığı konuşmasındaki bazı ifadelerine ilişkin açıklaması
5.- İstanbul Milletvekili Mehmet Akif Hamzaçebi’nin,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
6.- Bingöl Milletvekili İdris Baluken’in, Oturum
Başkanı TBMM Başkan Vekili Şükran Güldal Mumcu’ya, bugüne kadarki tarafsız ve
başarılı yönetiminden dolayı teşekkür ettiğine ilişkin açıklaması
7.- İstanbul Milletvekili Mehmet Akif Hamzaçebi’nin,
Oturum Başkanı TBMM Başkan Vekili Şükran Güldal Mumcu’ya, bugüne kadarki
tarafsız ve başarılı yönetiminden dolayı teşekkür ettiğine ilişkin açıklaması
8.- İstanbul Milletvekili Mehmet Akif Hamzaçebi’nin,
Amasya Milletvekili Mehmet Naci Bostancı’nın 687 sıra sayılı Kanun Tasarısı’nın
üçüncü bölümü üzerinde AK PARTİ Grubu adına yaptığı konuşmasındaki bazı
ifadelerine ilişkin açıklaması
9.- Burdur Milletvekili Bayram Özçelik’in, Burdur’daki
BURTRAK traktör fabrikasının durumuna ilişkin açıklaması
10.- Başbakan Yardımcısı Yalçın Akdoğan’ın, 24’üncü
Dönemde yapılan tüm çalışmalar için herkese şükranlarını sunduğuna ve bu
dönemde hayatını kaybeden milletvekillerine Allah’tan rahmet dilediğine ilişkin
açıklaması
11.- Amasya Milletvekili Mehmet Naci Bostancı’nın,
Oturum Başkanı TBMM Başkan Vekili Şükran Güldal Mumcu’ya, Meclisin zarafetini
göstermek için çiçek takdim etmek istediklerine ilişkin açıklaması

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Kahramanmaraş Milletvekili Mesut Dedeoğlu ve 21
milletvekilinin, Kahramanmaraş’ın kalkınması, ülke ekonomisine katkı ve iş
istihdamı sağlanması konusunun araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1293)
2.- İstanbul Milletvekili Abdullah Levent Tüzel ve 22
milletvekilinin, İskenderun Körfezi’nde kurulacak termik santrallerin Akdeniz
Bölgesi’ndeki tarım ve insan yaşamı üzerinde yaratacağı tehlikelerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1294)
3.- İstanbul Milletvekili Abdullah Levent Tüzel ve 22
milletvekilinin, zorunlu askerlik görevini yürütürken gerçekleşen şüpheli asker
ölümlerinin nedenlerinin ve devletin yükümlülüklerini yerine getirip
getirmediğinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1295)

VII.- ÖNERİLER
A) Siyasi Parti Grubu Önerileri
1.- MHP Grubunun,
Tokat Milletvekili Reşat Doğru ve arkadaşları tarafından, son günlerde Irak ve
Doğu Türkistan Türklerine karşı artan saldırılar ve katliamların araştırılarak
Hükûmetin gereken tedbirleri alması amacıyla 1/7/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 4 Nisan 2015 Cumartesi günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi 
B) Danışma Kurulu Önerileri
1.- Danışma Kurulunun, görüşülmekte olan 687 sıra
sayılı Kanun Tasarısı’nın Genel Kurulun 90’ıncı Birleşiminde kabul edilen 34,
35, 41 ve 88’inci maddelerinin yeniden görüşülmesine dair, Hükûmet adına
Çalışma ve Sosyal Güvenlik Bakanının talebinin İç Tüzük’ün 89’uncu maddesi
uyarınca Danışma Kurulunca uygun görüldüğüne ilişkin görüşü
2.- Danışma Kurulunun, Genel Kurulun daha önce
toplanılması kararlaştırılan 5 Nisan 2015 Pazar günü toplanmamasına, Türkiye
Büyük Millet Meclisinin 7 Haziran 2015 Pazar günü yapılacak 25’inci Dönem
milletvekili genel seçimine ilişkin kesin sonuçların 2839 sayılı Milletvekili
Seçimi Kanunu’nun 37’nci ve Türkiye Büyük Millet Meclisi İçtüzüğü’nün 3’üncü
maddesine göre Yüksek Seçim Kurulunca Türkiye radyo ve televizyonlarından
ilanını takip eden beşinci gün saat 15.00’te toplanmak üzere 7 Nisan 2015 Salı
(Salı günü dâhil) gününden itibaren tatile girmesine ilişkin önerisi 

VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287) 
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- İş Sağlığı ve Güvenliği Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Burdur Milletvekili Hasan Hami Yıldırım ve İzmir Milletvekili Aydın Şengül ile
50 Milletvekilinin; Adana Milletvekili Ali Demirçalı ve İstanbul Milletvekili
Gürsel Tekin’in; İstanbul Milletvekili Abdullah Levent Tüzel’in; Diyarbakır
Milletvekili Nursel Aydoğan'ın; İzmir Milletvekili Rahmi Aşkın Türeli’nin;
İstanbul Milletvekili Mahmut Tanal’ın; İzmir Milletvekili Ahmet Kenan
Tanrıkulu’nun; Kocaeli Milletvekili Haydar Akar’ın; Balıkesir Milletvekili
Haluk Ahmet Gümüş’ün; Manisa Milletvekili Hasan Ören ve 2 Milletvekilinin;
İstanbul Milletvekili Mahmut Tanal’ın; Manisa Milletvekili Erkan Akçay ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
İstanbul Milletvekili Mahmut Tanal’ın; İstanbul Milletvekili Mustafa Sezgin
Tanrıkulu ile 2 Milletvekilinin; Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi’nin Benzer Mahiyetteki Kanun
Teklifleri ve Sağlık, Aile, Çalışma ve Sosyal İşler Komisyonu Raporu ile
Türkiye Büyük Millet Meclisi Başkanlığı ve Sağlık, Aile, Çalışma ve Sosyal
İşler Komisyonu Başkanlığı Tezkereleri (1/1006, 2/1449, 2/1511, 2/1664, 2/1670,
2/1691, 2/1788, 2/2068, 2/2182, 2/2183, 2/2205, 2/2235, 2/2295, 2/2534, 2/2541,
2/2546) (S. Sayısı: 687)
6.- Karadeniz Ekonomik İşbirliği Örgütü ile Türkiye
Cumhuriyeti Hükümeti Arasında Merkez Anlaşmasının Ekinde Değişiklik Yapılmasına
ve KEİ Merkezinin Kalıcı Olarak Taşınmasının Usullerine İlişkin Karadeniz
Ekonomik İşbirliği Örgütü ile Türkiye Cumhuriyeti Hükümeti Arasında Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/1036) (S. Sayısı: 696)
7.- Türkiye Cumhuriyeti ve Avrupa Komisyonu Arasında
Katılım Öncesi Yardım Aracı (IPA II) Çerçevesinde Birlik Tarafından Türkiye
Cumhuriyetine Yapılacak Mali Yardımın Uygulanmasına İlişkin Düzenlemeler
Hakkında Çerçeve Anlaşmanın Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/1040) (S. Sayısı: 708)
8.- Türkiye Cumhuriyeti Hükümeti ile Sudan Cumhuriyeti
Hükümeti Arasında İkili Tarımsal İşbirliği ve Ortaklığına İlişkin Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/1001) (S. Sayısı: 686)
9.- Türkiye Cumhuriyeti ile Belarus Cumhuriyeti
Arasında Hukuki, Ticari ve Cezai Konularda Adli Yardımlaşma Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/731) (S. Sayısı: 422)
10.- Türkiye Cumhuriyeti Hükümeti ile Birleşmiş
Milletler İnsani İşler Eşgüdüm Ofisi Arasında Türkiyede Bir Ülke Ofisi
Kurulmasına İlişkin Anlaşmanın Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/910) (S. Sayısı: 604)
11.- Eşyaların Karayolundan Uluslararası Nakliyatı İçin
Mukavele Sözleşmesi Elektronik Taşıma Belgesi ile İlgili Ek Protokole
Katılmamızın Uygun Bulunduğuna Dair Kanun Tasarısı ve Dışişleri Komisyonu
Raporu (1/422) (S. Sayısı: 58)
12.- Türkiye Cumhuriyeti ile Kosova Cumhuriyeti
Arasında Serbest Ticaret Anlaşmasının Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/883) (S. Sayısı: 582)
13.- Türkiye Cumhuriyeti Hükümeti ile Azerbaycan
Cumhuriyeti Hükümeti Arasında Arama ve Kurtarma Hizmetlerinin Koordinasyonuna
Dair Anlaşmanın Onaylanmasının Uygun Bulunduğu Hakkında Kanun Tasarısı ve Dışişleri
Komisyonu Raporu (1/753) (S. Sayısı: 447)
14.- Türkiye Cumhuriyeti Hükümeti ile Türkmenistan
Hükümeti Arasında Gençlik ve Spor Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/891) (S. Sayısı: 584)
15.- Türkiye Cumhuriyeti Hükümeti ile Kosova
Cumhuriyeti Hükümeti Arasında Kültür Merkezlerinin Kuruluşu, İşleyişi ve
Faaliyetleri Hakkında Anlaşmanın Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/737) (S. Sayısı: 432)
16.- Türkiye Cumhuriyeti Hükümeti ile Bulgaristan
Cumhuriyeti Hükümeti Arasında Acil Durumlar Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/953) (S. Sayısı: 690)
17.- Türkiye Cumhuriyeti Hükümeti ile Suudi Arabistan
Krallığı Hükümeti Arasında Gençlik ve Spor Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/348) (S. Sayısı 212)

B) Yeniden Görüşmeleri Yapılan Tasarılar / Teklifler
(Tekriri Müzakere)
1.- İş Sağlığı ve Güvenliği Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Burdur Milletvekili Hasan Hami Yıldırım ve İzmir Milletvekili Aydın Şengül ile
50 Milletvekilinin; Adana Milletvekili Ali Demirçalı ve İstanbul Milletvekili
Gürsel Tekin’in; İstanbul Milletvekili Abdullah Levent Tüzel’in; Diyarbakır
Milletvekili Nursel Aydoğan'ın; İzmir Milletvekili Rahmi Aşkın Türeli’nin;
İstanbul Milletvekili Mahmut Tanal’ın; İzmir Milletvekili Ahmet Kenan
Tanrıkulu’nun; Kocaeli Milletvekili Haydar Akar’ın; Balıkesir Milletvekili
Haluk Ahmet Gümüş’ün; Manisa Milletvekili Hasan Ören ve 2 Milletvekilinin;
İstanbul Milletvekili Mahmut Tanal’ın; Manisa Milletvekili Erkan Akçay ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
İstanbul Milletvekili Mahmut Tanal’ın; İstanbul Milletvekili Mustafa Sezgin
Tanrıkulu ile 2 Milletvekilinin; Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi’nin Benzer Mahiyetteki Kanun
Teklifleri ve Sağlık, Aile, Çalışma ve Sosyal İşler Komisyonu Raporu ile
Türkiye Büyük Millet Meclisi Başkanlığı ve Sağlık, Aile, Çalışma ve Sosyal
İşler Komisyonu Başkanlığı Tezkereleri (1/1006, 2/1449, 2/1511, 2/1664, 2/1670,
2/1691, 2/1788, 2/2068, 2/2182, 2/2183, 2/2205, 2/2235, 2/2295, 2/2534, 2/2541,
2/2546) (S. Sayısı: 687) (34, 35, 41 ve 88’inci Maddeler)

IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Şükran Güldal
Mumcu’nun, 24’üncü Dönemde Başkan Vekili olarak görev yapmaktan onur duyduğuna,
yapılan tüm çalışmalar için herkese teşekkür ettiğine, bu dönemde hayatını
kaybeden milletvekillerine Allah’tan rahmet dilediğine ve bütün şiddet ve terör
olaylarını kınadığına ilişkin konuşması

X.- OYLAMALAR
1.- (S. Sayısı: 687) İş Sağlığı ve Güvenliği Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın oylaması 
2.- (S. Sayısı: 696) Karadeniz Ekonomik İşbirliği Örgütü
ile Türkiye Cumhuriyeti Hükümeti Arasında Merkez Anlaşmasının Ekinde Değişiklik
Yapılmasına ve KEİ Merkezinin Kalıcı Olarak Taşınmasının Usullerine İlişkin
Karadeniz Ekonomik İşbirliği Örgütü ile Türkiye Cumhuriyeti Hükümeti Arasında
Anlaşmanın Onaylanmasının Uygun Bulunduğuna Dair Kanun Tasarısı’nın oylaması
3.- (S. Sayısı: 708) Türkiye Cumhuriyeti ve Avrupa
Komisyonu Arasında Katılım Öncesi Yardım Aracı (IPA II) Çerçevesinde Birlik
Tarafından Türkiye Cumhuriyetine Yapılacak Mali Yardımın Uygulanmasına İlişkin
Düzenlemeler Hakkında Çerçeve Anlaşmanın Onaylanmasının Uygun Bulunduğuna Dair
Kanun Tasarısı’nın oylaması
4.- (S. Sayısı: 686) Türkiye Cumhuriyeti Hükümeti ile
Sudan Cumhuriyeti Hükümeti Arasında İkili Tarımsal İşbirliği ve Ortaklığına
İlişkin Anlaşmanın Onaylanmasının Uygun Bulunduğuna Dair Kanun Tasarısı’nın
oylaması
5.- (S. Sayısı: 582) Türkiye Cumhuriyeti ile Kosova
Cumhuriyeti Arasında Serbest Ticaret Anlaşmasının Onaylanmasının Uygun
Bulunduğuna Dair Kanun Tasarısı’nın oylaması
6.- (S. Sayısı: 447) Türkiye Cumhuriyeti Hükümeti ile
Azerbaycan Cumhuriyeti Hükümeti Arasında Arama ve Kurtarma Hizmetlerinin
Koordinasyonuna Dair Anlaşmanın Onaylanmasının Uygun Bulunduğu Hakkında Kanun
Tasarısı’nın oylaması
7.- (S. Sayısı: 584) Türkiye Cumhuriyeti Hükümeti ile
Türkmenistan Hükümeti Arasında Gençlik ve Spor Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
8.- (S. Sayısı: 432) Türkiye Cumhuriyeti Hükümeti ile
Kosova Cumhuriyeti Hükümeti Arasında Kültür Merkezlerinin Kuruluşu, İşleyişi ve
Faaliyetleri Hakkında Anlaşmanın Onaylanmasının Uygun Bulunduğuna Dair Kanun
Tasarısı’nın oylaması
9.- (S. Sayısı: 690) Türkiye Cumhuriyeti Hükümeti ile
Bulgaristan Cumhuriyeti Hükümeti Arasında Acil Durumlar Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı’nın oylaması

4 Nisan 2015 Cumartesi
BİRİNCİ OTURUM
Açılma Saati: 14.00
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek
YÜKSEL (Tokat)
-----0-----
BAŞKAN – Sayın milletvekilleri, Türkiye Büyük Millet Meclisinin 91’inci
Birleşimini açıyorum.
Görüşmelere başlıyoruz.
Gündeme geçmeden
önce bir sayın milletvekiline gündem dışı söz vereceğim. 
Gündem dışı söz,
Milliyetçi Hareket Partisinin merhum Genel Başkanı Alparslan Türkeş’in
vefatının 18’inci yıl dönümü hakkında söz isteyen Kayseri Milletvekili Yusuf
Halaçoğlu’na aittir. 
Buyurunuz Sayın
Halaçoğlu. 
IV.- GÜNDEM
DIŞI KONUŞMALAR
A)
Milletvekillerinin Gündem Dışı Konuşmaları
1.- Kayseri
Milletvekili Yusuf Halaçoğlu’nun, Milliyetçi Hareket Partisinin Genel Başkanı
merhum Alparslan Türkeş’in 18’inci ölüm yıl dönümüne ilişkin gündem dışı
konuşması 
YUSUF HALAÇOĞLU
(Kayseri) – Sayın Başkan, değerli milletvekilleri; Başbuğumuz merhum Alparslan
Türkeş’in ölümünün 18’inci yılı dolayısıyla gündem dışı söz almış
bulunmaktayım. Yüce Meclisi saygıyla selamlıyorum.
Bizleri yaratana
hamdederim ki İslam'la müşerref olduk. Mevcudiyetimiz onun yolundan giderek
değer kazanacaktır. Muhakkak ki, her canlı ölümü tadıcıdır. Dünyada
yaptıklarımız ahiretimizin hazırlayıcısıdır. Bu sebeple hayırla veya nefretle
anılmak biz insanoğulları için büyük önem taşımaktadır. İşte bugün, hayırla
anılan bir kişiden bahsetmek istiyorum.
Ölüm yıl dönümü
olan bugün, Genel Başkanımız Sayın Devlet Bahçeli'nin katılımlarıyla, tüm
camiamızla birlikte kabri başında bir anma toplantısı gerçekleştirdik. Genel
Başkanımızın merhum Başbuğumuzun kabri başında yapmış oldukları konuşmadan
alıntı yaparak sizlere hitap ediyorum.
Mücadeleyle
geçen seksen yılık bir ömürden sonra, 4 Nisan 1997'de ebediyete intikal eden
Başbuğumuz Alparslan Türkeş'i, minnet ve rahmetle anıyorum.
Özlem dolu
hissiyatımızla, şükran ve bağlılık duygularımızı ifade etmek, aziz hatırasını
dualarla yâd etmek, ruhuna Fatihalarımızı okumak bizler için
vazgeçilmezlerdendir.
Aradan geçen on
sekiz yıla rağmen ona olan sevgimiz hiçbir zaman azalmamıştır; aksine,
yaşadığımız siyasal gelişmelerin onu hep haklı çıkarmış olması, hayattayken
ortaya koyduğu vizyonun doğruluğuna bizleri daha da inandırmış, gücümüze güç
katmıştır.
Merhum
Başbuğumuz mücadeleci bir ruh, inanmış bir kalp, milletine sevdalı bir yürek,
tarihine sadık bir şuur, zorluklara eğilmeyen bir cesaret, yılmayan ve teslim
olmayan bir iradedir. Bu az bulunur özellikler, onu, yaşadığı çağın önemli
devlet ve siyaset adamlarından biri hâline doğal olarak yükseltmiştir.
Onu ve
eserlerini anlamanın en emin yolu, fikirlerini, aksiyonunu ve metodunu, verdiği
mücadelenin imkân ve şartlarını dönemine göre yorumlamaktan geçmektedir.
Merhum Alparslan
Türkeş, milliyetçiliği dışlayan ve tehlikeli gören düşüncelerin rağbet bulduğu
bir dönemde, Türk milliyetçiliğinin bayraktarlığını yapan gönül, fikir ve eylem
adamıdır. Milletimizin şahsında taçlandırdığı Başbuğ unvanını millet, vatan ve
devlet sevgisiyle özdeşleştirerek âdeta bayraklaştırmıştır. 
Yapılan karşı
mücadelelere rağmen Türk milliyetçiliği, Anadolu'nun her köşesine onunla
yayılmış ve Türk gençlerinin vicdanında yer bulmayı onunla başarmıştır.
"Doğru bir
fikri yenecek hiçbir kuvvet yoktur." diyen Başbuğ, iki asırdır fikir ve
felsefe arayışının sürdüğü Türk düşünce tarihine istikamet vermiş,
milliyetçiliği milletle buluşturacak iman ve aşk dolu hareketin öncülüğünü
yapmıştır. Bu liderlik özelliğiyle etki alanı Türkiye dışına da taşmış, Türk dünyasına
ve ortak kültür dairesindeki bütün mazlum milletlere umut olacak yeni bir
diriliş ateşi yakmıştır.
O, bir siyasal
hareketin mimarı olmasının yanı sıra hayat çizgisi içinde sarsılmaz inancın ve
ufuk ötesini gören engin bir muhakemenin de temsilcisi olmuştur.
Yürekten
inandığı ve gönülden bağlandığı Türklük sevgisi uğruna her türlü meşakkati göze
alabilmiştir.
Örnek bir inanç
timsali olarak Türkiye'nin "Aç hürler ve tok esirler" ülkesi olmasını
tümüyle reddetmiştir.
Soğukkanlı ve
sağduyulu analiz kabiliyeti, Türk milletinin değerleri ve çıkarları konusundaki
derin hassasiyeti herkes tarafından kabul görmüştür.
Onun uzlaşmacı,
barışçı, yapıcı siyaseti Türkiye'yi birçok kez krizden kurtarmış, Türk
milletinin kardeşlik bağları için hep ümit aşısı olmuştur.
Fırtınalı geçen
hayatı boyunca herkesin düştüğü yerde ve zamanda o kalkıp dosdoğru ve tek
başına yürümeyi başarabilmiştir.
Milliyetçi
Hareket Partisi onunla başlayan süreçte öze dönüşün, ilkeli tutumun,
dürüstlüğün, tarihî ve kültürel ihtişamın simgesi olmuş ve bugün Türkiye'nin
yegâne kurtuluş çaresi mevkisine hak ederek çıkmıştır.
(Mikrofon
otomatik cihaz tarafından kapatıldı) 
YUSUF HALAÇOĞLU
(Devamla) – Bir dakika alabilir miyim…
BAŞKAN – Tabii,
buyurunuz Sayın Halaçoğlu, tamamlayınız sözünüzü.
YUSUF HALAÇOĞLU
(Devamla) – Teşekkür ederim Başkanım.
Merhum
Başbuğumuzun diktiği fidan bugün çınarlaşmış, milletimizin takdir ve
teveccühünü üst seviyede kazanmıştır.
Onun en büyük
eseri ülkücülerdir.
Vatan ve millet
bekasına adanmış ülkücü ömürler Türkiye'nin gelecek iddiası, sosyal ve ekonomik
meselelerin reçetesi, birliğinin ve bölünmez bütünlüğünün teminatıdır.
"Ülkücüler,
insanlık âlemi içinde ne uşak olmayı ne de başkalarını uşak olarak kullanmayı
kabul etmeyen şerefli bir bayrağın taşıyıcısıdır." diyen merhum Türkeş'in
bizlere bıraktığı mücadele disiplinini mutlaka iktidara taşıyacağız.
Üzerimizde
projelendirilen oyunlar dün işe yaramadı, bugün de yaramayacaktır.
Varlığımızı
hedef alan saldırılar dün başaramadı, bugün de aynısı olacaktır.
Düşmemizi amaçlayan
karanlık kampanyalar, şirret operasyonlar, çirkin emeller, yıkım ve yenilgiye
odaklanmış tezgâhlar dün sonuç alamadı, bugün de olacak olan budur.
Öz güvenimiz
tam, heyecanımız tarifsizdir.
Mensubiyetinden
onur duyduğumuz Türk milleti her türlü badireyi aşacak, her türlü çileyi
yenecek, her türlü mihneti yutacak ve yok edecek çap ve kırattadır.
Yürekleri vatan
sevgisiyle çarpan Türk milliyetçileri hiç olmadığı kadar diri, hiç olmadığı
kadar uyanık, hiç olmadığı kadar azim ve inançla perçinlenmiştir.
Bu vesileyle,
gönlümüzdeki yeri hiç değişmeyecek olan Başbuğumuz Alparslan Türkeş'i, dava ve
ülkü şehitlerimizi bir kez daha rahmet ve şükranla yâd ediyorum.
Merhum
liderimizin kabrinin nur, mekânının cennet olmasını Cenabı Allah'tan niyaz
ediyorum.
Ruhu şad olsun.
Saygılarımla.
(MHP sıralarından alkışlar) 
BAŞKAN –
Teşekkür ediyoruz Sayın Halaçoğlu.
Sayın Doğru,
buyurunuz.
V.-
AÇIKLAMALAR
1.- Tokat
Milletvekili Reşat Doğru’nun, Milliyetçi Hareket Partisinin Genel Başkanı merhum Alparslan Türkeş’in
18’inci ölüm yıl dönümüne ilişkin açıklaması
REŞAT DOĞRU
(Tokat) – Teşekkür ederim Sayın Başkanım.
Ben de, Türk
dünyasının Başbuğu Alparslan Türkeş’i ölümünün 18’inci yılında minnet, şükran
ve hasretle anıyorum. Ruhu şad olsun diyorum.
Onun Türk
devletine ve Türk milletine yapmış olduğu hizmetleri hiçbir zaman
unutmayacağımızı da söylemek istiyorum.
Alparslan
Türkeş’in Türk gençliğine hitaben bir sözü çok önemlidir. “Hepiniz birer Türk
Bayrağı’sınız. Bayrağı lekelemeyin, kirletmeyin, yere düşürmeyin.” şeklindeki
sözü şu anda ne kadar önemlidir, bunu bir kez daha buradan, Türkiye Büyük
Millet Meclisinden söylüyor, yüce Meclisi saygıyla selamlıyorum.
BAŞKAN –
Teşekkür ederiz Sayın Doğru.
Gündeme
geçiyoruz. 
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum.
VI.-
BAŞKANLIĞIN GENEL KURULA SUNUŞLARI
A) Meclis
Araştırması Önergeleri
1.-
Kahramanmaraş Milletvekili Mesut Dedeoğlu ve 21 milletvekilinin,
Kahramanmaraş’ın kalkınması, ülke ekonomisine katkı ve iş istihdamı sağlanması
konusunun araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1293)
Türkiye
Büyük Millet Meclisi Başkanlığına
Kahramanmaraş
ilinin kalkınması, ülke ekonomisine daha fazla katkı ve iş istihdamı sağlanması
konusunda araştırma yapılarak, alınması gereken önlemler arasında ikinci bir
organize sanayi bölgesi kurulması amacıyla Anayasa'nın 98’inci ve TBMM
İçtüzüğü’nün 104 ve 105’inci maddesi uyarınca Meclis araştırması açılmasını
saygılarımla arz ve talep ederim.
1)Mesut Dedeoğlu
 (Kahramanmaraş)
2)Tunca Toskay  (Antalya)
3)Mehmet Şandır  (Mersin)
4)Murat
Başesgioğlu  (İstanbul)
5)Mustafa
Kalaycı  (Konya)
6)Enver Erdem  (Elâzığ)
7)Sümer Oral  (Manisa)
8)Muharrem Varlı
 (Adana)
9)S. Nevzat
Korkmaz  (Isparta)
10)Ali Halaman  (Adana)
11)Seyfettin
Yılmaz  (Adana)
12)Cemalettin
Şimşek  (Samsun)
13)Emin Çınar  (Kastamonu)
14)Bülent Belen  (Tekirdağ)
15)Reşat Doğru  (Tokat)
16)Ali Öz (Mersin)
17)  Mustafa
Erdem  (Ankara)
18)Sinan Oğan  (Iğdır)
19)Necati
Özensoy  (Bursa)
20)Ahmet Duran
Bulut  (Balıkesir)
21)Münir
Kutluata  (Sakarya)
22)Yusuf
Halaçoğlu  (Kayseri)
Gerekçe:
Kahramanmaraş'ın
ekonomik yapısı, cumhuriyetten 1980'li yıllara kadar genellikle tarım,
hayvancılık ve küçük el sanatlarına dayalı olarak gelişmiştir. Kahramanmaraş'ta
gerçek anlamda özel sektör yatırımları 1984 yılında başlamıştır.
Kahramanmaraş'ta
1984'ten itibaren tekstil sektöründe iplik, dokuma, örme ve boya tesislerinin
lokomotifi olan hazır giyim sektörünün yanı sıra çelik mutfak eşya, alüminyum,
ayakkabıcılık ve bakırcılık sektörü iddialı sektörler hâline gelmiştir.
Kahramanmaraş'ın
2011 yılı ihracatı 750 milyon dolar, ithalatı da 1 milyar doları bulmuştur.
Yine, 2011 yılında ihracatçı firma sayısı 197 olarak gerçekleşirken, iller
arası ihracat tutarına göre Kahramanmaraş iller arası sıralamada 19’uncu sırada
yer almaktadır. Ayrıca, Kahramanmaraş yapmış olduğu ithalat bakımından da iller
arasında 15’inci sırada yer almaktadır.
Ekonomiye ve
istihdama çok önemli katkılar sağlayan bu sektörlerin daha fazla gelişimini
sağlamak ve dışa açılımını temin etmek için yeni bir organize sanayinin mutlaka
kurulması gerekmektedir.
Bugün
Kahramanmaraş özel sektör yatırımlarıyla 650 tesisiyle Türkiye'nin sayılı sanayi
merkezlerinden biri hâline gelmiştir. İlk ve ikinci 500 büyük sanayi kuruluşu
içerisinde 17 firması bulunan Kahramanmaraş sanayide tüketilen enerji açısından
81 il içerisinde 9’uncu sırada yer almaktadır. Sanayi sektörlerinin toplam
istihdamı yaklaşık 30 bin kişiyi bulmaktadır.
Kahramanmaraş'ta
sanayileşme ilimizi Adana, Gaziantep ve Kayseri'ye bağlayan kara yolları
üzerinde oluşan ve organize sanayi bölgesi statüsünde olmayan sanayi
bölgelerinde gerçekleşmiştir.
Bu bölgelerde
sanayi parseli bulma imkânı neredeyse imkânsız hâle gelmiştir. Yeni yatırım
yapan şirketler bulundukları bölgede kara yolundan genelde 250 ila 1.000 metre
içeri girmiş bulunmaktadır.
Kahramanmaraş'ta
2003 yılında aktif hâle gelen Kahramanmaraş Organize Sanayi Bölgesi’yse bugün
itibarıyla yüzde 96 doluluk oranına ulaşmış bulunmaktadır. Bu sebeple, ilimizde
ikinci organize sanayi bölgesinin kurulması ve hızla altyapı çalışmalarına
başlanması zorunlu hâle gelmiştir.
İkinci organize
sanayi bölgesi için Kahramanmaraş Valiliğince yapılan toplantılarda en iyi
alternatifin ilimiz Pazarcık ilçesi Tomsuklu mevkisi olduğu
değerlendirilmiştir. Bu konuda idari ve hukuki işlemlerin başlatılması
konusunda ortak kanaat oluşturularak rapor altına alınmıştır.
Bu bölge
Kahramanmaraş sanayisinin gelecekte uzun yıllar ihtiyacını karşılayacak
büyüklüğe sahip bir alandır. Bu anlamda, ilimizin geleceğini ve sanayinin
vizyonunu düşünerek buranın organize sanayi bölgesi olarak planlanması çok
büyük önem taşımaktadır.
Bu nedenle,
Kahramanmaraş'ın kalkınması, ülke ekonomisine katkı ve iş istihdamı sağlanması
açısından ikinci bir organize sanayi bölgesi kurulması konusunda araştırma
yapılarak, gerekli önlemlerin alınması için Anayasa'nın 98’inci ve TBMM
İçtüzüğü’nün 104 ve 105’inci maddesi uyarınca bir Meclis araştırması komisyonu
kurulması uygun olacaktır.
2.-
İstanbul Milletvekili Abdullah Levent Tüzel ve 22 milletvekilinin, İskenderun
Körfezi’nde kurulacak termik santrallerin Akdeniz Bölgesi’ndeki tarım ve insan
yaşamı üzerinde yaratacağı tehlikelerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1294)
Türkiye
Büyük Millet Meclisi Başkanlığına
Tarımsal üretim
açısından ülkemizin en önemli tarım bölgesi olan Akdeniz Bölgesi’nde yer alan
İskenderun Körfezi’nde 5'i Erzin'de olmak üzere 15 termik santralin kurulması
planlanmaktadır. Bölgede henüz termik santral kurulmamasına rağmen sanayi
tesislerinin kirliliği tarımı ve çevreyi olumsuz etkilemektedir. İskenderun
Körfezi’nde kurulacak termik santrallerin Akdeniz Bölgesi’ndeki tarım ve insan
yaşamı üzerinde yaratacağı tehlikelerin tespit edilmesi ve alınacak önlemlerin
saptanması için Anayasa’nın 98'inci, İç Tüzük'ün 104 ve 105'inci maddeleri
uyarınca bir Meclis araştırması açılmasını arz ederim. 
1) Abdullah
Levent Tüzel  (İstanbul)
2) Pervin Buldan (Iğdır)
3) İdris Baluken
 (Bingöl)
4) Sırrı Sakık  (Muş)
5) Murat Bozlak  (Adana)
6) Halil Aksoy  (Ağrı)
7) Ayla Akat Ata
 (Batman)
8) Hasip Kaplan  (Şırnak)
9) Hüsamettin
Zenderlioğlu  (Bitlis)
10) Emine Ayna  (Diyarbakır)
11) Nursel
Aydoğan  (Diyarbakır)
12) Altan Tan  (Diyarbakır)
13) Adil Zozani  (Hakkâri)
14) Esat Canan  (Hakkâri)
15) Sırrı
Süreyya Önder  (İstanbul)
16) Sebahat
Tuncel  (İstanbul)
17) Mülkiye
Birtane  (Kars)
18) Erol Dora  (Mardin)
19) Ertuğrul
Kürkcü  (Mersin)
20) Demir Çelik (Muş)
21) İbrahim
Binici  (Şanlıurfa)
22) Nazmi Gür (Van)
23) Özdal Üçer (Van)
Gerekçe:
Toprak, tarım
sektörü için önemli bir üretim faktörü olduğu kadar sanayi ve kentleşme için de
aynı derecede önem taşımaktadır. Türkiye'de tarımsal üretime uygun birinci
sınıf verimli tarım toprakları gittikçe artan bir ölçüde konut, sanayi ve kamu
yatırımları gibi tarım dışı alanlara kaymaktadır. Nitekim, Çukurova, Mersin ve
Tarsus yöresindeki birinci sınıf tarım toprakları ile başka birçok verimli ova
ve tarımsal alanlar tarım dışı amaçlar için kullanıldıklarından, bir daha
tarımsal üretimde kullanılamayacak şekilde elden çıkarılmış bulunmaktadır.
Birinci sınıf
tarım topraklarının amaç dışı kullanımının önlenebilmesi için, öncelikli olarak
"Dün patates büyüyen tarlalarda bugün fabrikalar kuruyoruz." diyen
zihniyetin değişmesi gerekmektedir. Ayrıca, çevre dostu, sürdürülebilir bir
tarımsal üretimin gerçekleştirilebilmesi için öncelikli olarak ülkemizin
gerçeklerine uygun, doğru tarım politikalarının uygulanması gerekmektedir.
Tarımsal üretim
açısından ülkemizin en önemli bölgesi olan Akdeniz Bölgesi’nde yer alan
İskenderun Körfezi, son dönemde kurulması planlanan termik santrallerle sıkça gündeme
gelmektedir. Bu planlamada tarım sektörünün tümden yok sayıldığı görülmektedir.
Çünkü Türkiye'nin Akdeniz Bölgesi, yaklaşık 3,8 milyon tonluk meyve üretimiyle
ülkemizin en fazla meyve üretilen bölgesi konumundadır ve yıllara göre
değişmekle birlikte Türkiye meyve üretiminin yaklaşık yüzde 28'i bu bölgede
gerçekleşmektedir. Öte yandan, Akdeniz Bölgesi, ülkemizde örtü altı meyve ve
sebze üretiminin en yoğun yapıldığı ve ilk turfanda meyve ve sebze üretiminin
ana merkezi konumunda bulunan bir bölgedir. Ülkemizin önemli ihraç ürünlerinden
olan narenciyenin de en fazla üretildiği bölge Akdeniz Bölgesi’dir.
Oysa termik
santrallerin kurulduğu bir bölgede sürdürülebilir tarım yapmak
olanaksızlaşmaktadır. Termik santraller yarattıkları kirlilikle çevresinde bulunan
tarım arazilerini ve bitki örtüsünü olumsuz yönde etkilemektedir. Özellikle
termik santrallerin bacalarından kontrolsüz olarak açığa çıkan gaz ve
partiküller çok uzak mesafelere dahi taşınarak bitkiler ve topraklar üzerinde
birikmektedir.
Söz konusu bölge,
Osmaniye Organize Sanayi Bölgesi’nin yakınlarında yer almakta olup zaten mevcut
durumu ile risk altındadır. Ağır metal ve radyoaktivite ile bulaşmış suyu
sulamada kullanmak, başta bitkiler olmak üzere, insan yaşamını olumsuz yönde
etkileyecektir. Bölgede henüz termik santral kurulmamasına rağmen sanayi
tesislerinin kirliliği nedeniyle meyve ağaçlarının taç örtüsü dışında kalan
sürgünlerdeki meyvelerde çürümeler saptanmıştır.
Söz konusu
çürüme ve bozulmaların asit yağmurları sonucunda gerçekleşmiş olduğu konusunda
uzman görüşleri bulunmaktadır. Yumurtalık’ta bulunan Sugözü Termik Santrali’nin
etrafında yer alan köylerde yetiştirilen hayvanların kan ve süt ürünlerinde
kurşun miktarı normalden daha yüksek bulunmuştur. Bu durum hayvanların
beslendiği bitki örtüsünde, toprakta veya suda kurşun miktarının normalden daha
fazla olabileceği kanısını güçlendirmektedir.
Bütün yönleriyle
değerlendirildiğinde, termik santraller ile sürdürülebilir tarımın yan yana
duramayacak iki olgu olduğu söylenebilir. Eğer mevcut süreç planlandığı gibi
işlerse Hatay'ın Samandağ kıyılarından başlayarak Adana, Tarsus ve Mersin
kıyılarına kadar uzanan geniş bir alanda tarımsal üretimin ciddi anlamda ve
ülke ekonomisini de etkileyecek düzeyde zarar görmesi ve hatta tamamen çölleşmesi
kaçınılmaz olacaktır.
Öte yandan,
Erzin'e yapılacak doğal gaz termik santraline ilişkin ÇED iptali davasında
bilirkişi raporunda da “Erzin'e kurulacak diğer termik santrallerin ve yöredeki
diğer kirleticilerin kümülatif etkisi dikkate alınmalı.” tezi bilirkişilerce
haklı bulunmaktadır.
Sonuç olarak,
Akdeniz Bölgesi'nde, tarımı ve bütün bu güzellikleri yok etme potansiyeli
bulunan termik santrallerin kurulması çalışmalarının ÇED raporu iptal davasına
rağmen neden devam ettiğinin, bölgede yaratacağı tehlikelerin ve alınacak
önlemlerin tespit edilmesi için Meclis araştırması komisyonu kurulması Meclis
denetim çalışmaları bakımından önemlidir.
3.-
İstanbul Milletvekili Abdullah Levent Tüzel ve 22 milletvekilinin, zorunlu
askerlik görevini yürütürken gerçekleşen şüpheli asker ölümlerinin nedenlerinin
ve devletin yükümlülüklerini yerine getirip getirmediğinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1295)
Türkiye
Büyük Millet Meclisi Başkanlığına
Yaşam hakkı en
temel insan hakkıdır. Ancak son dönemde “asker intiharları” denilerek
geçiştirilen asker ölümleri vahim boyutlara ulaşmış durumdadır. Evrensel insan
hakları çerçevesinde, “yaşam hakkının yasanın koruması altında olması”
ilkesinden hareketle, zorunlu askerlik görevini yürütürken gerçekleşen şüpheli
asker ölümlerinin nedenlerinin ve devletin yükümlülüklerini yerine getirip
getirmediğinin tespit edilmesi ve alınacak önlemlerin saptanması için
Anayasa’nın 98'inci, İç Tüzük 'ün 104 ve 105'inci maddeleri uyarınca bir Meclis
araştırması açılmasını arz ederim. 
1) Abdullah
Levent Tüzel (İstanbul)
2) İdris Baluken
 (Bingöl)
3) Sırrı Sakık (Muş)
4) Murat Bozlak  (Adana)
5) Halil Aksoy  (Ağrı)
6) Ayla Akat Ata
 (Batman)
7) Hasip Kaplan  (Şırnak)
8) Hüsamettin
Zenderlioğlu  (Bitlis)
9) Emine Ayna (Diyarbakır)
10) Nursel
Aydoğan  (Diyarbakır)
11) Altan Tan  (Diyarbakır)
12) Adil Zozani  (Hakkâri)
13) Esat Canan  (Hakkâri)
14) Sırrı
Süreyya Önder  (İstanbul)
15)  Sebahat
Tuncel  (İstanbul)
16)  Mülkiye
Birtane  (Kars)
17)  Erol Dora  (Mardin)
18)  Ertuğrul
Kürkcü  (Mersin)
19)  Demir
Çelik (Muş)
20)  İbrahim
Binici  (Şanlıurfa)
21)  Nazmi Gür  (Van)
22)  Özdal Üçer
 (Van)
23)  Pervin
Buldan  (Iğdır)
Gerekçe:
Yaşam hakkı en
temel insan hakkıdır. Bundan altmış dört yıl önce, 10 Aralık 1948 tarihinde
kabul edilmiş olan Birleşmiş Milletler İnsan Hakları Evrensel Bildirisi’nde
yaşam hakkı "Herkesin yaşam hakkı ile kişi özgürlüğü ve güvenliğine hakkı
vardır." şeklinde düzenlenmiştir. Avrupa İnsan Hakları Sözleşmesi’nde ise
"Herkesin yaşam hakkı yasanın koruması altındadır." denilmektedir. 
Devletlerin
insan haklarına saygı yükümlülüğü bulunmaktadır. Bu yükümlülük, yaşam hakkı söz
konusu olduğunda öncelikle devletlerin kendilerinin yaşam hakkını ihlal
etmemesi (öldürmemesi) şeklinde kendisini gösterir. Saygı yükümlülüğü pozitif
bir yükümlülük olarak, üçüncü şahısların yaşam hakkını ihlal etmemesi için
önlem alması; ihlal edenler olduğunda soruşturma ve kovuşturmaya başvurması ve
yaptırım uygulaması, yaşam hakkını ihlal edenler kamu görevlisi de olsa etkin
hukuk yollarının tanınması biçiminde kendisini gösterir. Kısaca, herkesin yaşam
hakkı, kişi özgürlüğü ve güvenliğine hakkı vardır. Yine, herkesin yaşam hakkı
yasanın koruması altında olmalıdır. 
Türkiye'de ölüm
cezaları 2002 yılında kaldırılmıştır, ancak Türkiye'nin temel sorunu olan insan
hakları ve demokrasi sorunu hâlâ varlığını sürdürmektedir. İnsan hakları
ihlallerinin başında yaşam hakkı ihlali gelmektedir. Kürt sorunundaki çözümsüzlüğün
yol açtığı çatışmalı ortam nedeniyle her yaştan ve milliyetten insan, bu
savaşta 30 binin üzerinde insan yaşamını yitirmiştir.
Yine, son
dönemde asker intiharları denilerek geçiştirilen asker ölümleri vahim boyutlara
ulaşmış durumdadır. Millî Savunma Bakanı İsmet Yılmaz'ın 27 Nisan 2012
tarihinde, Malatya Milletvekili Veli Ağababa'nın bir soru önergesine verdiği
cevaba göre, son on yılda (2002-2012) 934 asker intihar etmiştir.
Cumhuriyet
gazetesinde çıkan 15 Mayıs 2012 tarihli haberde ise Bakan Yılmaz tarafından
1990'dan bu yana yirmi iki yılda 2.221 kişinin intihar ettiği, 1.602 kişinin de
kendisini askere elverişsiz hâle getirmeye çalışırken silah kazası veya askerî
araç kazası ya da yılan sokması, yıldırım düşmesi, elektrik çarpması ya da
düşme sonucu hayatını kaybettiği belirtilmektedir.
MAZLUMDER'in
yaptığı açıklamaya göre, 2012 yılında askerde intihar ettiği açıklanan 42
askerin 39'u Kürt'tür. Bu sayı Türkiye'deki zorunlu askerlik uygulamasının ve
süregelen çatışmalı ortamın yarattığı sorunların boyutlarını göstermektedir.
Askere gönderilen gençlerin en güvende olması gerektiği askerî kurumların
içerisinde cinayete kurban gitmelerine rağmen bu cinayetlerin yeterince
soruşturulmadığı kanaati yaygındır.
MAZLUMDER'in
raporunda Oktay Can, Aydın Dere, Mazlum Karabulut vakaları ele alınmakta ve
ailelerinin adalet için gittikleri yargı makamlarınca ikinci kez mağdur
edildikleri belirtilmektedir. “Devletin kurumlarının raporlarıyla cinayete
kurban gittikleri ispat edilen bu askerlerin aileleri Türkiye Cumhuriyeti
makamlarından bulamadıkları adaleti şimdi AİHM'e başvurarak aramakta
kararlılar.” denilmektedir. Söz konusu vakaların hepsinin askerî alanda
gerçekleştiği, çeşitli senaryolarla intihar olarak ailelerine bildirildiği,
hiçbirinin failinin bulunmadığı, son bir yılda intihar ettiği söylenen 42
askerden 1’inin Ermeni, 2’sinin Türk, geriye kalan 39 kişinin ise Kürt kökenli
olduğu, bu vakalar intihar olarak kabul edilse dahi, bunun sebeplerinin
araştırılması gerektiği ifade edilmektedir.
Asker Hakları
İnisiyatifi adına TBMM İnsan Hakları Komisyonuna başvuran Doçent Doktor Tolga
İslam, asker haklarının İnternet sitesine bir yılda tüm illerden 432 başvuru
aldıklarını belirterek kötü muamelenin intihar, kalıcı fiziksel hasarlar ve
akıl sağlığını yitirme gibi sonuçlara yol açtığını, sadece 2012 yılında 43
intihar vakası olduğunu, bu meselede Meclisin daha kuvvetli bir irade
göstermesi gerektiğini ifade etmektedir.
Evrensel insan
hakları çerçevesinde, yaşam hakkının yasanın koruması altında olması ilkesinden
hareketle, zorunlu askerlik görevini yürütürken gerçekleşen şüpheli asker
ölümlerinin nedenlerinin ve devletin yükümlülüklerini yerine getirip
getirmediğinin tespit edilmesi ve askerde ölümlerin önlenmesi için alınacak
önlemlerin belirlenmesi bakımından Meclis araştırma komisyonu kurulması denetim
çalışmaları bakımından çok önem taşımaktadır.
BAŞKAN –
Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
Buyurunuz Sayın
Gök, sisteme girmişsiniz.
V.-
AÇIKLAMALAR (Devam)
2.- Ankara
Milletvekili Levent Gök’ün, Milliyetçi Hareket Partisinin Genel Başkanı merhum
Alparslan Türkeş’in 18’inci ölüm yıl dönümüne ilişkin açıklaması
LEVENT GÖK
(Ankara) – Teşekkür ederim Sayın Başkan.
Milliyetçi
Hareket Partisi kurucu Genel Başkanı Alparslan Türkeş’in vefatının yıl
dönümünde Milliyetçi Hareket Partisi camiasının Alparslan Türkeş’in kaybından
dolayı duyduğu üzüntüyü anladığımızı ve onların bu özel gününde de kendilerine
tekrar başsağlığı dileklerimizi ifade ediyoruz.
BAŞKAN –
Teşekkür ederiz Sayın Gök.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve daha sonra oylarınıza sunacağım.
VII.-
ÖNERİLER
A) Siyasi
Parti Grubu Önerileri
1.- MHP Grubunun, Tokat Milletvekili
Reşat Doğru ve arkadaşları tarafından, son günlerde Irak ve Doğu Türkistan
Türklerine karşı artan saldırılar ve katliamların araştırılarak Hükûmetin
gereken tedbirleri alması amacıyla 1/7/2013 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 4 Nisan 2015 Cumartesi günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi 
Türkiye
Büyük Millet Meclisi Başkanlığına
Danışma Kurulu
4/4/2015 Cumartesi günü (bugün) toplanamadığından grubumuzun aşağıdaki
önerisinin İç Tüzük'ün 19'uncu maddesi gereğince Genel Kurulun onayına
sunulmasını arz ederim.
Saygılarımla.
Yusuf Halaçoğlu
Kayseri
MHP Grup Başkan Vekili
Öneri:
1 Temmuz 2013
tarih ve 15841 sayıyla TBMM Başkanlığına Tokat Milletvekili Reşat Doğru ve
arkadaşlarının “Son günlerde Irak Türkleri ve Doğu Türkistan Türklerine karşı
saldırılar artmış ve katliamlar olmuştur. Bu konuların araştırılarak, Hükûmetin
gereken tedbirleri alması amacıyla" vermiş olduğu Meclis araştırması
açılması önergesinin 4/4/2015 Cumartesi günü (bugün) Genel Kurulda okunarak
görüşmelerinin bugünkü birleşiminde yapılması önerilmiştir.
BAŞKAN – Sayın
Doğru’yu çağırmadan önce bir dakika…
Sayın Bostancı
sisteme girmiş, ona da bir söz vereyim müsaade ederseniz.
Buyunuz Sayın
Bostancı.
V.-
AÇIKLAMALAR (Devam)
3.- Amasya
Milletvekili Mehmet Naci Bostancı’nın, Milliyetçi Hareket Partisinin Genel
Başkanı merhum Alparslan Türkeş’in 18’inci ölüm yıl dönümüne ilişkin açıklaması
MEHMET NACİ
BOSTANCI (Amasya) – Sayın Başkanım, teşekkür ediyorum.
Milliyetçi
Hareket Partisinin rahmetli Genel Başkanı Alparslan Türkeş’in vefatının 18’inci
yılı. Kendisine bir kez daha bu vesileyle rahmet diliyorum. 
Milliyetçilik,
Türkiye’nin modernleşme tarihinde önemli çizgilerden biridir; hem entelektüel
hayatımızda hem de siyasi hayatımızda, toplumun modernleşmesinde, geleceğine
ilişkin tasavvurların oluşmasında önemli roller üstlenmiş siyasi ve entelektüel
bir hareket olarak yer almıştır. 
Rahmetli Türkeş
yakın tarihimizin muhataralı süreçlerinde milliyetçiliği siyasi olarak temsil
eden, bunu da Türkiye’nin birliği, dirliği istikametinde en zorlu zamanlarda
dahi telaffuz eden bir liderdi. Elbette geleceğe ilişkin Türkiye’nin siyasetine
baktığımızda farklı siyasi ekoller var, farklı yaklaşımlar var, aralarında
rekabet, çatışma, tartışmalar var ama millet, geçmişteki figürlere, geçmişteki
insanlara karşı ortak bir hatıra ve kadirşinaslık içerisinde davranan bir
kolektif bilince sahip olan varlıktır. Biz de bu manada artık tarihe intikal
etmiş olan böylesine önemli roller üstlenmiş kişilere karşı onları milletin
ortak değerleri olarak görmek durumundayız, ortak hatıralarımız olarak görmek
durumundayız. Nur içinde yatmasını diliyorum.
Saygılar
sunuyorum.
BAŞKAN –
Teşekkür ediyoruz Sayın Bostancı.
VII.-
ÖNERİLER (Devam)
A) Siyasi
Parti Grubu Önerileri (Devam)
1.- MHP
Grubunun, Tokat Milletvekili Reşat Doğru ve arkadaşları tarafından, son
günlerde Irak ve Doğu Türkistan Türklerine karşı artan saldırılar ve
katliamların araştırılarak Hükûmetin gereken tedbirleri alması amacıyla
1/7/2013 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 4 Nisan 2015 Cumartesi günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN -
Milliyetçi Hareket Partisi Grubu önerisinin lehinde Tokat Milletvekili Reşat
Doğru. 
Buyurunuz Sayın
Doğru. (MHP sıralarından alkışlar)
REŞAT DOĞRU
(Tokat) – Teşekkür ederim Sayın Başkanım.
Tabii, 1/7/2013
tarihinde vermiş olduğumuz -yaklaşık olarak bir buçuk yıl önceki- Meclis
araştırma önergesiyle ilgili söz almış bulunuyoruz, neyse ki yine de Meclisin
son konuşmalarından birisi olarak burada yapacağız.
Tabii, bizim
önergeyi verdiğimiz zamanki Türk dünyası, Irak Türkleri, Doğu Türkistan
Türkleriyle ilgili tablonun daha ağır bir durumuyla şu anda karşı karşıyayız.
Yüce Türk devletine yapılan saldırıların her geçen gün artarak devam etmekte
olduğunu da söylemek istiyorum.
Sözlerimin
başında, 18’inci ölüm yıl dönümünü andığımız büyük lider, dünya Türklüğünün
Başbuğu, Türk dünyasının Başbuğu Alparslan Türkeş’i rahmetle, minnetle,
şükranla ve hasretle anıyorum, ruhu şad olsun diyorum. O yüce insan yüce Türk
milletine, Türk gençliğine çok büyük hizmetler yapmış, çok önemli görevler
yapmış, gençliğin yetişmesinde, bilinçlenmesinde çok büyük emekleri geçmiş olan
birisidir, mekânı cennet olsun diyorum. 
Özellikle onun
söylemiş olduğu “Hepiniz birer Türk Bayrağı’sınız, bayrağı lekelemeyin,
kirletmeyin, yere düşürmeyin.” sözü çok önemlidir. Şu an itibarıyla da Türkiye
Cumhuriyeti’nde belki de en önemli sözün bu olduğunu düşünüyorum. Ayrıca
rahmetli Başbuğumuzun “Ülkü ocaklarını ve Milliyetçi Hareket Partisini Türk
milletine emanet ediyorum.” sözünü de buradan bir kez daha söylemek isterim
yani Türk milletine çok önemli bir emanet de rahmetli Başbuğumuz tarafından
verilmiştir.
Saygıdeğer
milletvekilleri, tabii, son günlerde Türk dünyası deyince Irak Türklerine,
Suriye Türklerine, Doğu Türkistan Türklerine karşı saldırıların artmış
olduğunu, katliamların yapılmaya da devam etmekte olduğunu da söylemek
durumundayız. 25 Haziran 2013 günü yani benim de bu önergeyi vermiş olduğum
günlerde Selahattin kenti Tuzhurmatu ilçesinde haince terör saldırısı sonucu
Irak Türkmen Cephesi Başkan Yardımcısı Sayın Ali Haşim Muhtaroğlu ile
Selahattin kenti Vali Yardımcısı Ahmet Koca başta olmak üzere çok sayıda
kardeşimiz hain bir saldırıya maruz kalmış ve hayatlarını kaybetmişti. O günden
itibaren de Irak Türklerine karşı hür dünyanın gözü önünde çok ağır saldırılar,
planlı yok etmeler devam etmektedir. Irak’ın ABD ve koalisyon güçlerince işgali
sonucu Türklere çok büyük kayıplar verdirilmiştir. ABD destekli peşmergeler
Irak Türklerine her yerde saldırmış, Kerkük başta olmak üzere birçok şehirde
demografik yapıyı değiştirip zorla Türkmenler göçe zorlanmışlardır. Son
yıllarda Suriye Türkleri de ağır saldırılara maruz kalmış, yine kaybedenler
sınıfında yer almışlardır. Saldırılar sonucu birçok kardeşimiz canını
kaybetmiş, yaralanmış; Irak'ı, Suriye'yi terk etmek mecburiyetinde
kalmışlardır.
Son zamanlarda
özellikle iş ve güç sahibi olan Türklere karşı saldırıların da tekrar artmakta
olduğunu da görüyoruz. Doktorundan mühendisine kadar bir çok kardeşimiz
kaçırılmakta, fidye istenmekte yahut da öldürülmektedir. Türkmen kanını
akıtmakla görevli saldırganlar katliam üstüne katliam yapmaktadırlar. Suriye ve
Irak'ta canlı bombalar, suikast görevlileri, teröristler, kiralık katiller hiç
ara vermeden ölüm saçmaktadırlar. Türkmen kimliği, Türkmen varlığı, Türkmen
eserleri, Türkmen şuuru kanlı emellerin hedefidir. Türkmenler zorla göçe tabi
tutulmakta, baskılar giderek artmaktadır.
Ayrıca Türklere
yapılan saldırılardan Doğu Türkistan da, orada yaşayan Türkmen kardeşlerimiz de
payını almaktadır. 21’inci yüzyılda Doğu Türkistan'da zalimane bir baskısıyla
saldırılar ve katliamlar devam etmektedir. Avrupa ve Amerika başta olmak üzere
bütün dünyanın şiddet uygulanan vahşeti görmesi ve yakın takibe alması
gerekirken, maalesef bunların hepsi bir kenara konmuştur. Bugün dünyadaki en
ağır kâbus Doğu Türkistan'da yaşanmaktadır. Son günlerde Uygur bölgesinde
saldırılar ve katliamlar artmıştır. Onlarca, yüzlerce kardeşimiz hunharca saldırılar
neticesinde öldürülmektedir.
Dünyada hukukun,
adaletin, kanunun olmadığı ülkelerin başında Çin gelmektedir. Çin'de ne hâkim
ne savcı ne polis Doğu Türkistan'da kardeşlerimize uygulanan zulümlere karşı
hiçbir şey yapmamaktadır. Çin'de 30 milyona yakın Türk'ün akıbetinin ne olduğu
bilinmemektedir. Hapishanelerde, karakollarda zalimane işkencelere devam
edilmektedir. Akıl hastanelerine binlerce Uygur Türk'ü sevk edilmiş olup, Doğu
Türkistan'da on binlerce kişi yargısız şekilde infaz edilmektedir.
Yine, Doğu
Türkistan ve Irak'ta, Suriye'de yaşanan olaylar ve zulüm, dünyanın en önemli
olaylarının başında gelmelidir. 
İşte bütün
bunlar göz önüne alınınca Türkiye’nin kardeşlerimize sahip çıkması gerekir.
Ancak, AKP Hükûmeti maalesef, Irak, Doğu Türkistan, Suriye, Ahıska,
Karabağ’daki Türk kardeşlerimize tam olarak sahip çıktığını söyleyemez. Bu da
işin doğru olmadığını göstermektedir. 
Başbakan ve
Hükûmet yetkilileri Kandil’deki teröristlerle, İmralı'daki cani ve
yandaşlarıyla, Barzani’yle görüşmüşlerdir. Neredeyse beş altı seneden beri
Türkmen temsilcileriyle maalesef ciddi manada görüşülmemiştir, onlar
dinlenmemiştir. Türkmenlerin kaderi peşmergelerin ve PKK'nın eline, insafına
terk edilmiş durumdadır. Yani Türkmenlerin etnik temizliğe tutulup yok edilmesi,
baskı ve dayatmalara maruz kalması ne Hükûmeti ne diğer yetkilileri pek fazla
ilgilendirmemektedir. Bu, Türkmenlere yapılan çok büyük yanlış ve haksızlıktır.
Ancak Türkmenler
çok sabırlı olsalar da artık güçleri, takatleri kalmamıştır. Türkmen kardeşlerimiz
kasıtlı olarak yalnızlığa itilmekte, izole edilmekte ve canevlerinden
vurulmaktadır.
Tuzhurmatu'da
Türkmen liderlere yapılan saldırılar ne ilk ne de sondur. Ancak Kerkük, Bağdat,
Lazkiye, Musul, Telafer, Tuzhurmatu diken üstündedir. Güvensizlik, karmaşa,
belirsizlik almış başını gitmektedir. Türkler şaşkın, ne yapacağını
bilmemektedir.
Doğu
Türkistan'da Uygur Türkleri de kan ağlamaktadır. Hükûmet, PKK'ya, Barzani'ye,
Talabani'ye kucak açarken neden Doğu Türkistan lideri Rabia Kadir
Hanımefendi’ye sahip çıkmamaktadır. Rabia Kadir, dünyanın kabul ettiği bir
lider ve kahramandır. Doğu Türkistan Türklerinin haklı davasını dünyanın her
tarafında her türlü imkânsızlıklara rağmen yılmadan yiğitçe anlatmaktadır.
Rabia Kadir Hanımefendi, mutlaka sahip çıkılması gereken bir insandır, ülkemize
davet edilmelidir ve sahiplenilmelidir.
Doğu
Türkistan'da devlet eliyle ırk ayrımcılığı yapılmaktadır. Doğum yasağı, mecburi
kürtaj, kısırlaştırma politikalarıyla soykırım yapılmaktadır. Bölgede
uyuşturucu kullanımı, madde bağımlılığı özellikle Türk gençleri üzerinde, Türk
nüfusunun yoğun olduğu yerlerde teşvik edilmektedir. Nükleer denemeler Türk
yurtlarında yapılarak, kalıtımla geçebilen çok ciddi sağlık sorunları ortaya
çıkartılmaktadır. Türk bölgesine planlı şekilde Çinli getirilip
yerleştirilmektedir. Doğu Türkistan bölgesinde bulunan 171 çeşit maden ve doğal
gaz kaynaklarına sahip olunmaya çalışılmaktadır. 30 milyonluk Türk insanı, 1,5
milyarlık Çin nüfusunun baskısını yoğun şekilde yaşamaktadır. Çin Hükûmeti,
insanlarımızı yok etmek için her türlü gaddarlığı ve oyunu sergilemektedir. 
Türkiye Büyük
Millet Meclisi İnsan Hakları Komisyonu olarak bölgeyi ziyaret edip durumu
görmek için yaptığımız birçok müracaat Çin Hükûmeti tarafından maalesef kabul
edilmemiştir. Bu da gösteriyor ki durum görüldüğünden daha da vahimdir ve acil
olarak müdahale edilmesi gereken bir ortam vardır. İnsanlarımız
öldürülmektedir, haksız yere idam edilmektedir, tutuklanmaktadır, sürgüne
gönderilmektedir. Bütün bunlar da sözüm ona hür dünyanın, dünya STK’larının
maalesef gözleri önünde olmaktadır. Çin zulmüne karşı, başta bizim Hükûmetimiz
olmak üzere dünya sessiz bir şekilde seyretmekte ve sessiz kalmaya devam
etmektedir. Ancak o insanlar bizim kardeşlerimizdir. Sivil toplum kuruluşları
başta olmak üzere, Hükûmet onların her türlü konusunu mutlaka sahiplenmeliydi;
haklı isteklerini dünyanın her tarafına taşımalı, toplumlardan tepki ortaya
çıkarmalıdır. Ancak, bunların hiçbirisi ya hiç yapılmamıştır ya da çok az
yapılmıştır, yetersiz olmuştur. Hâlbuki, Türkiye’nin güvenliği Kıbrıs’tan,
Kerkük’ten, Şam’dan, Ahıska’dan, Karabağ’dan geçmektedir. İşte, bütün bunların
araştırılarak gerekli önlemlerin alınması gerekmektedir. AKP Hükûmeti ve
Başbakan Sayın Ahmet Davutoğlu, Irak Merkezî Hükûmeti ile Barzani’nin değil,
Türkmen kardeşlerimizin haklı davalarını görüşerek savunmalı, konuyu
uluslararası kuruluşlara götürmelidir. Sivil toplum kuruluşları, mutlaka, hem
Türkiye’mizde hem de dünyanın her tarafında konuya sahip çıkmalıdır. Yüce Türk
devleti, Kerkük’te, Ahıska’da, Doğu Türkistan’da, Kıbrıs’ta, Karabağ’da,
Şuşa’da olmalı, oraları yakinen takip etmelidir. 
Türkiye Türkleri
olarak biz Türk milliyetçileri, Milliyetçi Hareket Partililer olarak
soydaşlarımızın yanında olup Türklere yapılan bütün saldırıları lanetlemekteyiz.
Tuzhurmatu Türk’tür, Kerkük Türk’tür; Türkmenlik bayraktır, vatandır, sevdadır.
Dünya Türklüğü her zaman bizim sevdamız olarak da kalacaktır, kimse bunu
değiştiremeyecektir. Kardeşlerimize yapılan zulümleri, hainlikleri yakinen
biliyor ve takip ediyoruz, Türk milliyetçileri olarak onların yanındayız,
onlarla beraberiz, mutlaka çekilen acıların hesabını da bir gün soracağız. Yüce
Türk milleti, titre ve kendine dön, vatanına, toprağına, milletine, bayrağına,
diline, inancına sahip çık diyoruz. 
(Mikrofon
otomatik cihaz tarafından kapatıldı)
REŞAT DOĞRU
(Devamla) – Yukarıda anlattığım nedenler göz önüne alınarak Türkiye Büyük
Millet Meclisinde araştırma açılmasını istemiştik ancak Meclisin de sonu
gelmiştir. Ben bu vesileyle tekrar yüce Meclisi saygıyla selamlıyorum. 
Sayın Başkanım,
size de çok teşekkür ediyorum, saygılar sunuyorum. (MHP sıralarından alkışlar) 
BAŞKAN –
Teşekkür ederiz Sayın Doğru. 
Aleyhinde
Kırıkkale Milletvekili Ramazan Can. (AK PARTİ sıralarından alkışlar) 
RAMAZAN CAN
(Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. 
Ben de merhum
Alparslan Türkeş’i ölümünün 18’inci yılında rahmetle anıyor, ruhu şad olsun
diyorum. 
Milliyetçi
Hareket Partisine ve Tokat Milletvekili Sayın Reşat Doğru’ya da teşekkür
ediyorum hem konuşmasından hem de bu konuda grup önerisi verdiğinden dolayı.
Biz de AK PARTİ ve Hükûmet olarak, Türkmen soydaşlarımızın Irak’taki bekası ve
huzurunun Türkiye’nin dış politika önceliklerinden biri olduğunu, Türkiye’nin
Türkmen davasına verdiği desteğin her zaman güçlü olduğunu belirtiyoruz. 
Türkmenlerin
güvenliği bizim için öncelikli bir konudur. Bu çerçevede öncelikli hedefimiz,
Türkmenlere ve Türkmeneli bölgesine büyük zarar veren DEAŞ tehdidiyle
mücadeledir. Türkmen soydaşlarımızın güvenliği düzenli olarak ilgili
kurumlarımızın katılımıyla yapılan toplantılarda yer almakta, başta öz savunma
ihtiyaçları hakkında olmak üzere her konuda adımlar atmaktayız, Irak makamları
ve uluslararası platformda bunları dile getirmekteyiz. Türkmen kardeşlerimizin
Irak’taki mevcudiyetleri ve güvenlik ve refahlarının sağlanması için gerekli
desteği geçmişte olduğu gibi bundan sonra da sağlamaya devam edeceğiz. 
Türkiye
Kerkük’ün statüsü konusunda tartışma ve gelişmeleri de yakından takip
etmektedir. Kerkük’ün nihai statüsüne ilişkin çözümün, başta Türkmen
kardeşlerimiz olmak üzere tüm Kerküklülerin çıkar ve beklentilerini
karşılayacak bir uzlaşıya dayanması gerektiğine inanıyoruz. Kerkük’e yönelik
bir oldubittiye seyirci kalmayacağız. Irak’ın küçük bir modeli olan Kerkük’ün
etnik ve dinî çeşitliliğinin özenle korunması için gerekli gayreti
gösteriyoruz. Irak Türkmenlerini Irak ve Türkiye arasındaki ilişkilerde bir
dostluk köprüsü olarak görüyoruz. Irak’ın selamet, istikrar ve refahını her
zaman için savunagelen ülkemiz, bu ülkedeki Türkmen varlığının da yegâne
garantörü olmayı sürdürecektir. 
Sayın Başkan,
değerli milletvekilleri; diğer yandan, Sincan Uygur Özerk Bölgesi’nde yaşayan
soydaşlarımızla ilgili gelişmeler Hükûmetimiz tarafından titizlikle ve çok
yakından takip edilmektedir. Uygur soydaşlarımızla tarihî ve kültürel
bağlarımızın yanı sıra, ülkemizde Uygur kökenli çok sayıda vatandaşımızın da
yaşaması kamuoyumuzun, dolayısıyla Hükûmetimizin hassasiyetini daha da
artırmaktadır. Öte yandan, meselenin Türkiye-Çin ilişkileri boyutu da keza
Uygur soydaşlarımızın selameti bakımından tarafımızca ciddiyetle ele alınmakta,
zira Çin’le bozulacak ilişkilerimizin Uygur soydaşların selameti bakımından da
doğrudan olumsuz etkilerinin olacağı göz önünde bulundurulmalıdır. Çin
makamlarıyla temaslarımızda, ülkeden kaçışlara yol açan gerekçelerin ortadan
kaldırılması için ihtiyaç duyulan her türlü tedbirin alınması noktasında iş
birliğine hazır olduğumuzu da her vesileyle dile getirmekteyiz. 
Sayın Başkan,
değerli milletvekilleri; soydaşlarımızın yaşam seviyelerinin yükseltilmesi,
refahlarının artırılması, Sincan bölgesinin kalkınması amacıyla Türkiye olarak
ticaret merkezi tarafımızdan kuruldu, iş adamlarımızı da bu tarafa yönlendirme
çalışmalarına devam edilmektedir. 
Sayın Başkan,
değerli milletvekilleri; demin de söylediğim üzere Milliyetçi Hareket
Partisinin grup önerisini şahsen destekliyorum, Tokat Milletvekilimizin
açıklamalarına da aynen iştirak ettiğimi belirtiyor, Genel Kurulu tekrar
saygıyla selamlıyorum. (AK PARTİ ve MHP sıralarından alkışlar) 
BAŞKAN
– Teşekkür ediyoruz Sayın Can. 
Önerinin
lehinde, Kocaeli Milletvekili Mehmet Hilal Kaplan. 
Buyurunuz
Sayın Kaplan. (CHP sıralarından alkışlar) 
MEHMET
HİLAL KAPLAN (Kocaeli) – Teşekkür ediyorum Sayın Başkan. 
Değerli
milletvekilleri, Milliyetçi Hareket Partisinin vermiş olduğu grup önerisi
üzerine Cumhuriyet Halk Partisi adına söz almış bulunmaktayım. Hepinizi
saygıyla selamlıyorum. 
Belki
de bu dönem son konuşmam. Öncelikle, Sayın Mumcu, Meclis Başkan Vekili olarak
bu Mecliste dönem dönem yaşanan sıkıntılarda göstermiş olduğunuz hoşgörü, sakin
ve iyi bir idare yönetiminizden dolayı şahsım ve grubum adına teşekkürlerimi
sunuyorum. 
Değerli
milletvekilleri, Milliyetçi Hareket Partisinin verdiği Türkmenlerle ilgili grup
önerisinde, Cumhuriyet Halk Partisi olarak 10 Kasım 2014 tarihinde Kerkük’e
Türkmen soydaşlarımıza yaptığımız ziyaretlerle ilgili bilgiyi de sizlerle
paylaşmak istiyorum. 
Son
yıllarda, özellikle Orta Doğu coğrafyasında -hem Suriye’de hem Irak’ta hem de
Doğu Türkistan’da- yaşayan soydaşlarımıza karşı büyük eziyetin, büyük
sıkıntının yaşandığı bir gerçektir; özellikle Irak’ta sistemli olarak asimile
edilmek, yok edilmek istendiği çok net olarak gözükmektedir. 
Oraya
vardığımızda, Irak Türkmen Cephesi Lideri Erşat Salihi bize hem Türkmenlerin
konukseverliğini hem de yaşadığı sıkıntıyı çok net olarak gösterdi. Kendi
ifadesiyle, diyor ki: “Biz 2003 yılından itibaren -tesadüftür, Hükûmetinizin
iktidara geldiği döneme denk düşüyor- ne yazık ki Türkiye’den yeteri kadar
destek alamadık. Özellikle, önce Saddam tarafından sonra da IŞİD denen vahşi
bir örgüt tarafından âdeta yok edildik. Saddam döneminde sürüldük, baskı altına
alındık. Hatta o dönem, Araplaştırma politikası nedeniyle Kürtler de bizim gibi
bir baskı içerisinde oldu. O bölgede Türkmenlerin yaşadığı Telafer, Tuzhurmatu,
Amirli gibi yerleri ne yazık ki son IŞİD saldırılarıyla terk etmek zorunda
kaldık.”
Eskiden
beri, Kerkük “Türkmeneli” olarak bilinirdi. Nüfusunun yaklaşık yarısı
Türkmendi. Ama son dönemdeki IŞİD saldırılarından sonra Türkmenler özellikle
demin bahsettiğim yerlerden buraya göç etmelerine rağmen, kalan Türkmen nüfusu
ne yazık ki üçte 1 -yani 1 milyon 800 bin nüfusun yaklaşık 400 bini civarında
Türkmen soydaşımız var- ve temsil edilme noktaları da ne yazık ki
ötekileştirilmiş. Türkmen Meclisinde 41 milletvekilinin içerisinde 26 tanesi
Kürt, 9 tanesi Türkmen. 
Şimdi,
nedeni şu… Sayın Salihi’nin açıklaması, oradaki temsilcilerin açıklaması, ki
hakikaten gördüğünüzde yüreğiniz sızlıyor: “Bizim hem Saddam tarafından hem
IŞİD tarafından hem dönem dönem burayı idare eden peşmerge ve Kürtler
tarafından ötekileştirilme, hor görülme nedenimizin tek nedeni Türkiye
Cumhuriyeti devletinin bize sahip çıkmaması, soydaşlarımızın bizim yanımızda
olduğu hissini vermemesi.”
Biz
oraya gittiğimizde bir kampı ziyaret ettik. O kamp büyük sıkıntılarla kurulmuş
bir kamptı. Bir Türkmen vatandaşının toprakları üzerinde -yanılmıyorsam bizim
AFAD ve TİKA tarafından- bir çadır kent kurulmuş. O çadır kentte elektrik yok,
temizlik yok, tuvalet yok, banyo yapma olanağı yok. Çocukların üstü başı
perişan. O kısmı anlatmıyorum. Hakikaten yürekleri parçalıyor. Savaşların
olduğu, sıkıntıların olduğu dönemlerde bunlar olur mu? Bunlar olur. Ama asıl
üzücü taraf şu: Asıl üzücü taraf, kimsenin sahip çıkmaması noktasında bizim
yalnız kalmamız. Diyorlar ki: “Cumhuriyet Halk Partisinin heyetinin buraya
gelmesi, özellikle 7 milletvekiliyle buraya gelmesi ve bu bölgede can güvenliği
olmamasına rağmen buraya gelmesi bize bir şey verdi. Yaptığınız yardımların
elbette önemi var, yapmış olduğunuz katkıların elbette önemi var ama bizim
yanımızda Türkiye Cumhuriyeti devletinin muhalefetiyle, iktidarıyla bir duruş
göstermesinin algısı bizim için daha önemli. Bu algı şimdiye kadar ne yazık ki
Hükûmetiniz tarafından oluşturulamadı ve gün geçtikçe gerek Suriye’de gerek
Irak’ta bölgede yaşayan Türkmenler üzerinde baskı devam ediyor, ötekileştirme
devam ediyor, asimile devam ediyor.”
Bir örnek
vereceğim: Ziyaret ettiğimiz kampta 602 tane Türkmen yurttaşımız yaşıyordu,
barınıyordu, 40’ı bebek. Çadırları gezmeye başladık, hekim olmamız nedeniyle,
çoğunluğumuz da hekimdi, o ziyaret esnasında ulaşmaya çalıştık. Büyük bir kısmı
Türkmence konuşmuyor, Türkçe konuşmuyor, Arapça konuşuyor. Bunun üzerine yetkililere
sorduk: “Neden bu arkadaşların büyük bir kısmı Arapça konuşuyor?” Dediler ki:
“Saddam döneminde bizim yaşadığımız bölgelerde Türkmence ve Türkçe konuşmak
yasaklandı. Biz de kendi varlığımızı devam ettirmek için asimile olduk,
bunların dilini kullana kullana bu noktaya geldik.”
Şimdi, size
vurgulamak istediğim nokta şu: Eğer biz sadece bunlar bizim soydaşımız deyip
sahip çıkmazsak, onları yalnızlaştırırsak, gerek uluslararası görüşmelerde
gerek barış anlaşmalarında gerek idari yönetimlerin temsili noktasında
yanlarında olduğumuz hissini vermez isek bundan sonra Türkmenlerin o bölgede
var olma şansı kalmayacaktır. Ben Hükûmet yetkililerinin bundan sonra Irak’ta,
Suriye’de ve diğer ülkelerde yaşamış ve yaşamakta bulunan Türkmen
soydaşlarımıza sözde değil, gerçekte sahip çıkarak varlıklarını hissettirme
noktasında yardımcı olmalarını bekliyorum. 
Milliyetçi
Hareket Partisinin vermiş olduğu grup önerisini desteklediğimizi ifade ediyor,
hepinize saygılar sunuyorum. 
Teşekkür
ediyorum. (CHP, AK PARTİ, MHP sıralarından alkışlar)
BAŞKAN –
Teşekkür ederiz Sayın Kaplan.
Aleyhinde Mardin
Milletvekili Erol Dora.
Buyurunuz Sayın
Dora.
EROL DORA
(Mardin) – Sayın Başkan, değerli milletvekilleri; ben de konuşmama başlamadan
önce, Sayın Başkanın bu dört sene çerçevesinde Meclisin yönetiminde bütün
siyasi partilere eşit bir şekilde, demokratik ölçüler çerçevesinde davranmış
olduğundan dolayı öncelikle kendisini bu nezaketinden dolayı tebrik ediyorum.
Gelecek dönemde de kendisini o makamda görmek istediğimi ifade etmek istiyorum.
Milliyetçi
Hareket Partisinin Irak Türkleri ve Doğu Türkistan Türklerine karşı yapılmış
olan saldırılarla ilgili olarak vermiş olduğu araştırma önergesi üzerine
düşüncelerimi ben de ifade etmek istiyorum.
Gerçekten biz,
bütün halklara, bütün farklı inançlara eşit bir gözle bakan bir zihniyete
sahibiz. Dolayısıyla, hem Irak’taki Türkmenlere ve Doğu Türkistan’daki
Türkmenlere yapılan saldırıları kabul etmemiz mümkün değildir, bunları
öncelikle kınadığımızı ifade etmek istiyorum. 
Siz de
biliyorsunuz bu son süreçte Irak’ta meydana gelen gelişmeleri. Özellikle
Türkmenlere, Asuri Süryanilere, Ezidilere, orada yaşayan Şii Türkmenlere
aslında bütün dünyanın gözü önünde bir neosoykırım uygulanmaktadır, bu insanlar
kendi habitatlarından, yaşam alanlarından sökülmektedir. Yaklaşık 200 bin
Asuri-Süryani Ninova bölgesini IŞİD saldırıları sonucunda terk etmek zorunda
kaldı ama Türkiye’den bu anlamda herhangi bir ses çıkmadı. Keza, Ezidilerin
başına gelenleri biliyorsunuz, Şengal bölgesinde yaklaşık 600 bin Ezidi insanımız
bölgelerinden söküldüler, bu kadar kadın, kız, çocuk şu anda IŞİD’in elindedir
ama maalesef, başta Türkiye olmak üzere, dünyamız, Birleşmiş Milletler, Avrupa
Birliği bu anlamda gereken duyarlılığı göstermediler. Biz aslında Irak'ta bu
yaşananlardan küresel güçleri de Amerika’yı da Birleşmiş Milletleri de sorumlu
tutuyoruz. Eğer bu küresel güçler Orta Doğu’yu yeniden dizayn etmek amacıyla
yapmış oldukları bu vekâlet savaşlarını başlatmamış olsaydılar bugün oradaki
Türkmenler, Asuri-Süryaniler, Ezidiler ve oradaki diğer farklı inanç grupları
belki şu anda bu felaketleri yaşamamış olacaklardı. Dolayısıyla, en büyük
sorumluluğu ben bunlara yüklüyorum. 
Bugün Birleşmiş
Milletler diye bir örgüt var. Bunun görevinin ne olduğunu ben algılayabilmiş
değilim. Eğer gerçekten Birleşmiş Milletler gerçek rolünü oynamak istiyorsa
yeniden yapılanması gerektiğine inanıyorum. Tabii ki bizim bugün Meclisten bu
sorunları dile getirmemiz çok önemlidir ama aslında, bunun somut anlamda da
sorunlarımızı çözmediğini görmekteyiz. Dolayısıyla, artık devletlerin,
Birleşmiş Milletlerin fonksiyonlarını tartışmaları gerekir. Bugün eğer Irak’ta
Türkmenler, Telafer’de, Tuzhurmatu’da, Kerkük’te korunmuyorsa, keza Asuri
Süryaniler, Ezidiler, yani, artık bu anlamda, bu mazlum ve kendini savunamayacak
halkların korunması gerekir Birleşmiş Milletler Güvenlik Konseyi tarafından. Bu
anlamda da Birleşmiş Milletlerin yalnız Amerika’nın istediği zamanlarda bazı
bölgelere müdahale etmesi değil, gerçek anlamda, bütün sivil toplum kuruluşları
ve dünya parlamentoları tarafından artık Birleşmiş Milletlerin de görevlerinin
yeniden tartışılması ve yeni bir görev ve sorumlulukla, özellikle bu mazlum
halkların, farklı inançların, etnik grupların korunması yönünde bir görev
üstlenmesi gerektiğine inanıyoruz. Yakın tarihte de bildiğiniz gibi yine
Haseke’de, Suriye’de IŞİD saldırıları sonucunda 250’ye yakın Asuri-Süryani,
kadın, kız, çocuk kaçırıldı. Hâlâ IŞİD’in, DAİŞ’in elindedir ama yine
Türkiye’den bir ses çıkmadı. İşte, Türkiye kendini bir zamanlar Osmanlının
varisi olarak kabul ediyor. Buradaki insanların çoğu da aslında Hakkârilidir,
Şırnaklıdır, Mardinlidir. Değişik zamanlarda, değişik siyasi baskılardan,
katliamlardan kaçarak oraya yerleşmiş olan aslında Türkiyeli insanlardır. Biz,
Halkların Demokratik Partisi olarak başta Türkmenler olmak üzere, Kürtler,
Asuri-Süryaniler, Ezidiler, Şii Türkmenler, bütün halkların kardeşliğine inanan
bir partiyiz ve dolayısıyla, Türkmenlerin de korunması noktasında,
Asuri-Süryanilerin, Ezidilerin ve orada yaşayan bütün farklılıkların, farklı
inançların korunması noktasında, Türkiye eğer gerçek anlamda insan haklarına
değer veriyorsa bütün bu halkların korunması yönünde daha somut politikalar
üretmesi… Bu anlamda, geçenlerde Fransa, Asuri-Süryaniler için, hem Irak’ta hem
de Suriye’deki durumlarıyla ilgili olarak Birleşmiş Milletleri toplantıya
çağırdı. Aslında bu görevi bana göre Türkiye’nin yapması gerekirdi ama bugün
Türkiye bu anlamda henüz kınayıcı bir beyanda dahi bulunmamıştır. Biz de bu
konuda Türkiye’nin politikalarını eleştiriyoruz, yetersiz buluyoruz.
Dolayısıyla, Irak’ta yaşayan, oradaki bütün halkların kültürlerinin, ana
dillerinin korunması, özellikle fiziki anlamda korunmaları ve kaçmış olanların,
kaçmak zorunda kalmış olanların tekrar kendi ana yurtlarına, köylerine,
ilçelerine, şehirlerine dönmesi noktasında Türkiye’ye büyük görev ve
sorumluluklar düştüğüne inanıyorum. Buradaki bütün siyasi partilere de
sesleniyorum: Yalnız Türkmenlere değil -tabii ki biz halkların kardeşliğine
inandığımızdan dolayı tabii ki Türkmenlerin hakları da dile getirilecektir- ama
orada Asuri-Süryanilere, Ezidilere, Şii Türkmenlere, Araplara, bütün farklı
etnik ve inanç gruplarına yapılan saldırıları bu Parlamentonun dile getirmesi
gerekir, bunları kınaması gerekir. Yalnız teorik anlamda da kınamak değil,
Türkiye’nin devlet olarak bu konuda görev ve sorumluluklar üstlenmesi
gerektiğine inanıyorum. Dolayısıyla da Irak’taki bütün farklılıkların,
Türkmenlerin ve diğer bütün grupların aslında korunmasının tek yöntemi vardır,
o da bu farklı etnik gruplara Birleşmiş Milletler güvencesi çerçevesinde
otonomi, özerkliğin tanınmasıdır. Bunun dışında, başka, farklı halkların
inisiyatifine bırakılmaları durumunda daima bu tür katliamlarla
karşılaşacaklarını somut örnekler de bize göstermektedir. Bu anlamda da bu
hassasiyetimizi ifade etmek istiyorum. Biz yine diyoruz ki: “Yaşasın halkların
kardeşliği.” Ve empati duygusu çerçevesinde de artık yalnız kendi haklarımızı
savunmanın bir öneminin kalmadığını düşünüyoruz. Önemli olan, erdemli olan
davranış başka farklı inançlara, farklı etnik gruplara yapılan saldırıları
kınamak ve onların önlenmesi noktasında da hem devlet olarak hem Parlamento
olarak hem de siyasi partiler olarak gereken duyarlılığın gösterilmesidir. 
Bu duygu ve
düşüncelerle tekrar hepinizi sevgiyle, saygıyla selamlıyorum.
Teşekkür
ediyorum. (HDP sıralarından alkışlar) 
BAŞKAN –
Teşekkür ediyoruz Sayın Dora.
Milliyetçi
Hareket Partisi Grubu önerisini oylarınıza sunuyorum: Kabul edenler... Kabul
etmeyenler... Kabul edilmemiştir. 
Alınan karar
gereğince, gündemin “Kanun Tasarı ve Teklifleri ile Komisyonlardan Gelen Diğer
İşler” kısmına geçiyoruz.
1’inci sırada
yer alan, Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ve Anayasa Komisyonu Raporu’nun görüşmelerine kaldığımız yerden
devam edeceğiz.
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A)
Kanun Tasarı ve Teklifleri
1.- Adalet
ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu (2/242, 2/80) (S. Sayısı: 156)
BAŞKAN –
Komisyon? Yok. 
Ertelenmiştir.
2’nci sırada yer
alan, Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu Raporlarının görüşmelerine kaldığımız yerden devam edeceğiz.
2.- Devlet
Sırrı Kanunu Tasarısı ve Avrupa Birliği Uyum Komisyonu ile Adalet Komisyonu
Raporları (1/484) (S. Sayısı: 287) 
BAŞKAN –
Komisyon? Yok.
Ertelenmiştir.
3’üncü sırada
yer alan, Ceza İnfaz Kurumları Güvenlik Hizmetleri Kanunu Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz.
3.- Ceza
İnfaz Kurumları Güvenlik Hizmetleri Kanunu Tasarısı ve Adalet Komisyonu Raporu
(1/742) (S. Sayısı: 616)
BAŞKAN –
Komisyon? Yok.
Ertelenmiştir.
4’üncü sırada
yer alan, Askeri Hakimler Kanunu ile Bazı Kanunlarda Değişiklik Yapılmasına
Dair Kanun Tasarısı ve Adalet Komisyonu Raporu’nun görüşmelerine kaldığımız
yerden devam edeceğiz.
4.- Askeri
Hakimler Kanunu ile Bazı Kanunlarda Değişiklik Yapılmasına Dair Kanun Tasarısı
ve Adalet Komisyonu Raporu (1/1008) (S. Sayısı: 685)
BAŞKAN –
Komisyon? Yok.
Ertelenmiştir.
On dakika ara
veriyorum.
Kapanma
Saati: 14.56
4 Nisan 2015 Cumartesi
İKİNCİ OTURUM
Açılma Saati: 15.15
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek
YÜKSEL (Tokat)
-----0-----
BAŞKAN – Sayın milletvekilleri, Türkiye Büyük Millet Meclisinin 91’inci
Birleşiminin İkinci Oturumunu açıyorum.
5’inci sırada yer alan, İş Sağlığı ve Güvenliği Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Benzer Mahiyetteki Kanun Teklifleri ve Sağlık, Aile, Çalışma ve Sosyal İşler
Komisyonu Raporu ile Türkiye Büyük Millet Meclisi Başkanlığı ve Sağlık, Aile,
Çalışma ve Sosyal İşler Komisyonu Başkanlığı Tezkerelerinin görüşmelerine
kaldığımız yerden devam edeceğiz.
5.- İş
Sağlığı ve Güvenliği Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Burdur Milletvekili Hasan Hami
Yıldırım ve İzmir Milletvekili Aydın Şengül ile 50 Milletvekilinin; Adana
Milletvekili Ali Demirçalı ve İstanbul Milletvekili Gürsel Tekin’in; İstanbul
Milletvekili Abdullah Levent Tüzel’in; Diyarbakır Milletvekili Nursel
Aydoğan'ın; İzmir Milletvekili Rahmi Aşkın Türeli’nin; İstanbul Milletvekili
Mahmut Tanal’ın; İzmir Milletvekili Ahmet Kenan Tanrıkulu’nun; Kocaeli
Milletvekili Haydar Akar’ın; Balıkesir Milletvekili Haluk Ahmet Gümüş’ün;
Manisa Milletvekili Hasan Ören ve 2 Milletvekilinin; İstanbul Milletvekili
Mahmut Tanal’ın; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Mahmut Tanal’ın; İstanbul Milletvekili Mustafa Sezgin Tanrıkulu ile 2
Milletvekilinin; Cumhuriyet Halk Partisi Grup Başkanvekili İstanbul
Milletvekili Mehmet Akif Hamzaçebi’nin Benzer Mahiyetteki Kanun Teklifleri ve
Sağlık, Aile, Çalışma ve Sosyal İşler Komisyonu Raporu ile Türkiye Büyük Millet
Meclisi Başkanlığı ve Sağlık, Aile, Çalışma ve Sosyal İşler Komisyonu
Başkanlığı Tezkereleri (1/1006, 2/1449, 2/1511, 2/1664, 2/1670, 2/1691, 2/1788,
2/2068, 2/2182, 2/2183, 2/2205, 2/2235, 2/2295, 2/2534, 2/2541, 2/2546) (S.
Sayısı: 687)(x)
BAŞKAN - Komisyon ve Hükûmet yerinde.
İç Tüzük’ün 91’inci maddesine göre temel kanun olarak görüşülen
tasarının geçen birleşimde ikinci bölümde yer alan 57’nci maddesi kabul
edilmişti.
Şimdi, yeni madde ihdasına dair dört önerge vardır, ilkini okutuyorum:
Türkiye Büyük Millet Meclisi Başkanlığına
Görüşülmekte
olan 687 sıra sayılı Kanun Tasarısına aşağıdaki maddenin eklenmesini arz ve
teklif ederiz.
 Mehmet Naci Bostancı  Mehmet
Doğan Kubat  Recep Özel
 Amasya  İstanbul
 Isparta
 Hakan Çavuşoğlu  Ramazan
Can  Osman Aşkın Bak
 Bursa  Kırıkkale
 İstanbul
“MADDE 58 - 5510 sayılı Kanuna
aşağıdaki geçici madde eklenmiştir.
GEÇİCİ MADDE 65- 4 üncü
maddenin birinci fıkrasının (a) ve (b) bentleri kapsamındaki sigortalı ve hak
sahiplerine;
a)
2015 yılından
önce bağlanmış ve 2015 yılı Ocak ödeme döneminde Kanunun 55 inci maddesinin
ikinci fıkrasına göre artırılmış gelir ve aylık tutarları, 2015 yılı Temmuz
ödeme döneminden itibaren Kanunun 55 inci maddesinin ikinci fıkrasına göre
artırılır. Artırılan gelir ve aylık tutarları dosya bazında ödenmesi gereken
miktar esas alınmak kaydıyla; 2015 yılı Temmuz ödeme döneminde 1.000 TL (dahil)
ve altında olanlar 100 TL tutarında, 1.000 TL'nin üstünde olanlar da 1.100
TL'yi geçmeyecek tutarda ayrıca artırılır.
b)
2015 yılında
bağlanacak malullük, yaşlılık veya ölüm aylıklarının 27 nci, 29 uncu, 33 üncü
ve geçici 2 nci maddelere göre 2015 yılı Ocak ayı itibarıyla hesaplanan aylık
tutarları, (a) bendinde belirtilen şekilde artırılarak ödenir.
c)
İş kazaları ile
meslek hastalıkları sigortasından hak kazanılan gelirlere esas günlük kazanç
hesabına giren;
1) Son takvim ayı 2015
yılının birinci yarısına ait olanlara bağlanacak gelirler 2015 yılı Ocak ve
Temmuz ödeme dönemlerinde Kanunun 55 inci maddesinin ikinci fıkrasına ve
birinci fıkranın (a) bendinin ikinci cümlesine göre,
2) Son takvim ayı 2015 yılının ikinci
yarısına ait olanlara bağlanacak gelirler ise 2015 yılı Temmuz ödeme döneminde
55 inci maddenin ikinci fıkrasına ve birinci fıkranın (a) bendinin ikinci
cümlesine göre,
artırılarak ödenir.
d)
Birinci fıkranın
(a) bendinin ikinci cümlesine göre yapılacak artış tutarı;
1)
İş kazaları ve
meslek hastalıkları sigortasından sürekli iş göremezlik geliri almakta
olanlara, gelir bağlanmasına esas olan sürekli iş göremezlik derecesi oranında,
2)
Ölüm dosyalarında
hak sahiplerinin hisseleri oranında,
3)
Yabancı ülkelerle
akdedilen sosyal güvenlik sözleşmeleri uyarınca kısmi gelir veya aylık
alanlara, ülkemiz mevzuatına tabi olarak geçen prim ödeme gün sayılarının,
sosyal güvenlik sözleşmesine göre nazara alınan toplam prim ödeme gün sayışma
olan oranına göre,
uygulanır.
e)
Birinci fıkranın
(a), (b) ve (c) bentlerinde belirtilen şekilde artırılan gelir ve aylıklar,
2015 yılı Temmuz ödeme döneminde 55 inci maddeye göre ayrıca artırılmaz.
BAŞKAN –
Komisyon önergeye salt çoğunluğuyla yani 14 kişiyle katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Salt
çoğunluğumuz vardır, katılıyoruz Sayın Başkanım.
BAŞKAN –
Komisyon önergeye salt çoğunluğuyla katıldığı için önerge üzerine yeni bir
madde olarak görüşme açıyorum. 
Cumhuriyet Halk
Partisi Grubu adına Sayın Çelebi.
Buyurunuz Sayın
Çelebi.
CHP GRUBU ADINA
SÜLEYMAN ÇELEBİ (İstanbul) – Sayın Başkan, değerli arkadaşlar; hepinizi
saygıyla sevgiyle selamlıyorum.
Bu madde
düzenlemesinin temel mantığı 1.000 lira ve 1.000 lira dâhil olmak üzere 100
liralık, yine emeklilere sadaka niteliğinde bir katkının sunulmasıdır. “Sadaka”
diyorum, bunu ben kendim söylemiyorum, emekliler “sadaka” diyor. Emeklilerle
ilgili -burada ve daha önce de Komisyonda çeşitli defalarda ifade ettiğimiz
gibi- asgariden, açlık sınırının altında olmayacak bir maaşın emeklilere
verilmesini talep ettik. Bu, Cumhuriyet Halk Partisinin bundan sonraki seçim
bildirgesinde de bu maddeler çok açıklıkla ortaya konulacak. Biz, en az, emekli
maaşının açlık sınırının altında olmayacağı bir düzenlemeyi zaten emekli
sendikalarıyla, emekli dernekleriyle, bütün emekli yapılarıyla konuştuk,
böylesi bir mutabakatımız var. Dolayısıyla, bu mutabakatın altında burada ifade
edilecek bir düzenlemeye zaten olumlu bakmamız mümkün değil. 
Yine emekliler
açısından, değerli arkadaşlarım, birçok sorun var. Bu düzenlemeyle ilgili,
biliyorum, salt çoğunlukla yine Komisyon bizim önerilerimize katılmayacaktır
bununla ilgili düzenlemelerdeki taleplerimize. O da emeklilikte yaşa takılan
arkadaşlarımızla ilgili. Bakın, burada, dün ve evvelsi gün yapılan yasal
düzenlemelerde birçok aflar yapıldı, birçok imtiyazlar tanındı. Bundan önceki
milyarlarca lira para birçok düzenlemeyle nedeniyle affedildi, yok sayıldı ama
onun çok altında, onda 1’i miktarında, tam 5 milyon kişiyi ilgilendiren -hemen
ilgilendiren değil ama, uzun vadede 5 milyon kişiyi ilgilendiren- emeklilikte
yaşa takılanların sorununun çözümü konusunda verdiğimiz bütün önergeler
reddediliyor. Dolayısıyla, bu emekli arkadaşlarımızın çoğu 9 bin iş gününü
doldurmuşlar; kadınlar 7.200 iş gününü doldurmuşlar, 50 yaşına, 55 yaşına
gelmişler ama yaşı bekliyorlar, emeklilik haklarından yoksunlar. Bunları
düzeltelim diye getirdiğimiz önergelerin çoğu reddediliyor, çoğu yok sayılıyor.
“O arkadaşlar işe giremiyor.” diyoruz, Sayın Bakana bunu defalarca söylüyoruz.
50 yaşındaki bir insanın işe girmesi zor, 55 yaşındaki bir insanın işe girmesi
zor. Gelin, bunu onaralım; burada frene basılıyor. Ama iki gündür baktığımız
zaman, milyarlarca lira para, birçok kaynak başka yerlere aktarılabiliyor. 
Bizim talebimiz
ne? Bizim talebimiz, bu insanlar emekliliğe hak kazandığı hâlde sağlık
hizmetlerinden yararlanamıyor. Gelin, en azından, emekliler 9 bin gün bu ülkede
prim ödemişler, 7 bin gün prim ödemişler, 8 bin gün prim ödemişler. Yani üç ay,
dört ay prim ödeyenler bu ülkede sağlık hizmetlerinden yararlanıyor ama emekli
olamadıkları için, şimdi de çalışamadıkları için, yaşa takıldıkları için bu
arkadaşlar sağlık hizmetlerinden yararlanamıyor. “Gelin bunu çözelim.” diyoruz,
yok. Emekliye gelince “Yok, yok…” ama göstermelik bir 100 liralık katkıyı ahlar
ile vahlar ile Başbakan sundu. Sanki büyük bir iş yapılıyormuş gibi seçim
öncesinde yine bir algı yönetimi oluşturuluyor. Bu konuda AKP’nin başarısını
kabul ediyorum; AKP algı yönetimini çok iyi yönetiyor, burada da itiraf
ediyorum. Ama çok iyi bir şey yapıyormuş gibi, bunu da basın pompalıyor;
“Emeklilere müjde! Emekliler şu hakları elde edecekler, bu hakları elde
edecekler.” diye müjdeler sunuyorlar ama bu müjdenin içinden emekliler için
hayal kırıklığı çıkıyor. Emeklilerin geleceği karartılıyor, emeklilerin
onuruyla oynanıyor. O nedenle, bu anlamdaki bir düzenleme karşısında bizim
verdiğimiz teklifler dikkate alındığında… Bakın, emeklilikte yaşa takılanlar
bugün Meclis önüne geldiler, onların sorununun çözülmesi hâlinde çok daha güzel
işler yaparız. 
Madem bu dört
yılın son günlerinde buralarda emek harcıyoruz günlerdir -emeği olan bütün
arkadaşlara şükranlarımı sunuyorum- gelin, böyle palyatif tedbirlerle değil,
geçici pansumanlarla değil, kalıcı, emeklilerin umudunu yeniden yeşertecek,
emeklilerin geleceğini yeniden yaşama geçirecek bir uygulamayı, bir katkıyı
verin diyorum, hepinize teşekkür ediyorum, saygılar sevgiler sunuyorum. (CHP
sıralarından alkışlar)
BAŞKAN –
Teşekkür ediyoruz Sayın Çelebi. 
Milliyetçi
Hareket Partisi Grubu adına Manisa Milletvekili Erkan Akçay. 
Buyurunuz Sayın
Akçay. (MHP sıralarından alkışlar) 
MHP GRUBU ADINA
ERKAN AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Adalet ve
Kalkınma Partisinin bu düzenlemeleri, yıllarca televizyonlarda gösterilen bir
gazoz reklamı vardı hatırlarsanız, bana onu hatırlattı, diyordu ki: “İmaj
hiçbir şeydir, susuzluk her şeydir.” Şimdi, bu, susuzluğu gidermeyen bir imaj
çalışması. 100 lirayı verecek… Hatta, aslında bir kandırmaca da var değerli
arkadaşlar, yani onu da tam dediği gibi vermiyor. Eğer madde dikkatle
incelenirse diyor ki madde: “Gelir ve aylıkları önce 55’inci maddenin (2)’nci
fıkrasına göre artırılır.” Yani, altı aylık enflasyon oranında artırılacak,
temmuz zammından sonra 1.000 liranın altında alanlara 100 lira verilecek, 1.000
lira ila 1.100 lira arasında alanlarınki de 1.100 liraya tamamlanacak. Yani,
Hükûmet yıllardır artık alıştı, kendisini çok uyanık zannediyor ve emekliyi de
kandıracağını düşünüyor. Bu zam neden bu ay uygulamaya giriyor? Neden emekliye
daha az vermenin hesabını yapıyorsunuz? Niye temmuzu bekliyorsunuz? Niye
yapıyormuş gibi yapıyorsunuz? Bir şeyi yapınca emeklinin içine sindirin. Madem,
“100 lira zam” dediniz, samimiyseniz bu ay uygulamaya koyarsınız. Burada işin
bu yönünü dikkatlerinize çekmek istiyorum değerli arkadaşlar. Biraz sonra
önergemiz de gelecek. Gerçek manada, emeklinin rahatlamasını eğer istiyorsak ve
emeklinin de bu yapılan düzenlemeleri içine sindirmesini istiyorsak bunları
daha iyi bir düzenlemeyle getirmemiz gerekir.
Türkiye KAMU-SEN
Araştırma Geliştirme Merkezinin, Türkiye İstatistik Kurumundan aldığı, yine
devletin resmî rakamlarına göre oluşturduğu 2015 Şubat ayına ait asgari geçim
endeksi sonuçlarına göre çalışan tek kişinin yoksulluk sınırı 2.061 liradır. 4
kişilik bir ailenin asgari geçim haddi ise 4.183 lira. Çalışan tek kişinin
açlık sınırı ise 1.593 liradır. Türkiye'de 4 kişilik bir ailenin ortalama gıda
ve barınma harcamaları toplamı ise 1.645 liradır ve ailenin aylık gıda
harcaması toplamı da 1.017 lira olmaktadır. 
Şimdi, değerli
arkadaşlar, bu hususları dikkate aldığımızda, bu sadece bir şeyi yapmaktan
ziyade, yapıyor görünme gayreti içerisinde, seçime yönelik yeter ki bir
propaganda malzemesi oluşsun. Bu rakamlar son derece yetersizdir, bunların
yükseltilmesi gerekmektedir.
Hepinize
saygılar sunarım. (MHP sıralarından alkışlar)
BAŞKAN
– Teşekkür ederiz Sayın Akçay.
Halkların
Demokratik Partisi Grubu adına Bingöl Milletvekili İdris Baluken.
Buyurunuz
Sayın Baluken. (HDP sıralarından alkışlar)
HDP
GRUBU ADINA İDRİS BALUKEN (Bingöl) – Teşekkür ediyorum.
Sayın
Başkan, değerli milletvekilleri; ben de partimiz adına hepinizi saygıyla
selamlıyorum.
Buradaki
yeni madde ihdasında da yine Hükûmet lütfetmiş yani 1.000 TL’nin altında alan
emeklilere 100 TL tutarında, 1.000 TL’nin üstünde alanlara da 1.100 TL’yi
geçmeyecek şekilde bir artış öngörmüş. Dünden beri emeklilerin sorunları burada
konuşulurken biz açık bir şey söylüyoruz: Bu ülkedeki açlık sınırının ve
yoksulluk sınırının ne olduğunu bütün milletvekillerinin önlerine koyup ona
göre bir vicdani muhasebe yapması gerektiğini söylüyoruz. Bir ülkede eğer açlık
sınırı 1.400 TL’yi geçmişse, yoksulluk sınırı 4.000 TL’nin üstüne çıkmışsa bu
tarz önergeler hazırlanırken hiç olmazsa böyle palyatif, hiçbir soruna çözüm
olmayacak öneriler yerine, muhalefetle ortaklaşılarak daha yapıcı birtakım
öneriler getirilebilir. Ama, maalesef, Hükûmet -dün de ifade etmiştim- seçim
öncesi emeklileri bir parmak balla kandırmanın yollarını arıyor. Bu, ayıptır
her şeyden önce. On üç yıl boyunca emeklilerin hiçbir sorununu çözmeyin,
emeklileri yoksulluk, açlık sınırının altında yaşamaya mahkûm edin, dört yıllık
iktidarınızda da bu konuda çok kötü bir sınav verin, dört yılın sonunda, işte,
Meclisin son gününde 100 TL’lik bir zammı da bir lütuf olarak bu Meclis Genel
Kuruluna getirin. Bunu kabul etmemiz mümkün değil arkadaşlar. Yani tabii ki bir
artış olduğu için karşı çıkmayacağız ama bu şekilde bir öneriyle buraya gelmek,
her şeyden önce emeklilerimize hakarettir. 
Bakın, ben herkesin
anlayacağı dilde söyleyeyim: Bu zam miktarıyla, siz, her gün 2 simit parası
arttıracak şekilde bir düzenleme yapmış oluyorsunuz. Yani, emeklinin sofrasına
her gün 2 simit daha fazla konacak şekilde bir zamdan bahsediyoruz. Ayda 2 kilo
et daha fazla alacak şekilde bir zam. Bunun emeklilerin sorunlarını çözmesi
mümkün mü arkadaşlar? Yani, eğer böyle bir niyetiniz varsa Komisyon aşamasında
da ya da Genel Kurul aşamasında da “Bunu daha farklı, daha sonuç alıcı bir hâle
nasıl getirebiliriz?” diye hepinizin mutlaka tartışması, ortaklaşması
gerekirdi. 
Emeklilerin mevcut
sorunları dağ gibi ve artık sözün bittiği bir yerdeyiz. Hani, bugün buraya
çıkıp çok fazla “Hükûmet niye şunları yapmadı? On üç yıl boyunca böyle oldu.” demenin
de bir anlamı yok. Meclisin son gününde artık söz bitmiştir. Yani, bundan sonra
söz halktadır, emeklilerin kendisindedir, çalışanların, emekçilerin
kendisindedir ve emekçiler, emekliler, işçiler bu sözün takdirini 7 Haziranda
ortaya koyacakları tavırla göstereceklerdir. 
Ama,
gönül isterdi ki bu süreç içerisinde hiç olmazsa emekli olamayan bazı toplumsal
kesimlerin sorunlarını da çözmüş olalım. Burada iki önemli grup vardı. Aslında,
Sayın Bakan, bu yaşı tamamlayıp prim gün sayısını doldurmamış olanlar için de
dönem boyunca yaptığımız görüşmelerde hep olumlu konuştu yani bu konuda bir
adım atılabileceğini söyledi. Biz de bu haberleri zaman zaman kamuoyuyla
paylaştık. Ama, maalesef, geldiğimiz noktada bu sorunu çözememiş olarak bu
Meclisi kapatacağız. 
Diğer
sorun da yaştan dolayı emekli olamayanlar. Yani, burada, tabii, 99 yılında
çıkarılan bir yasayla bu düzenleme yapıldı. “Mezarda emeklilik” olarak halkın
nitelediği bu düzenleme de pek çok kişiyi mağdur ediyor. Prim gün sayısını
doldurup yaştan dolayı emekli olamayan çok büyük bir kesim, çok büyük bir kitle
var. 
Bütün
bunları niye söylüyoruz? Hani, bu saatten sonra çözüm beklentimiz yok zaten,
Meclisin son gününde zaten böyle bir şey olmayacak. Ama, dört yıl boyunca bu
sorunları dile getirmemize rağmen, burada herhangi bir çözüm önerisi
getirmediğiniz için, Hükûmet olarak elinizi bu konularda taşın altına
koymadığınız için son günde de Meclis Genel Kurulunda sizi halka şikâyet
ediyoruz, çalışanlara, emeklilere şikâyet ediyoruz. 8 Haziranda da bu
şikâyetlerin nasıl takdir edildiğini hep beraber burada tekrar konuşacağız.
Genel
Kurulu saygıyla selamlıyorum.
BAŞKAN
– Teşekkür ediyoruz Sayın Baluken.
Şahsı
adına İstanbul Milletvekili Akif Hamzaçebi.
Buyurunuz
Sayın Hamzaçebi. (CHP sıralarından alkışlar) 
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Sayın Başbakanın emeklilere 100 lira
taahhüdünün maddesini görüşüyoruz şimdi. Hemen söyleyeyim ki Sayın Başbakan
emeklilere doğruyu söylememiştir. Sayın Başbakan diyor ki: “Emeklilerin yüzde
60’ı bundan yararlanacaktır.” Bu rakam tamamen gerçek dışıdır. Sayın Başbakan
emeklilere doğruyu söylememiştir. Türkiye’de toplam emekli sayısı 10 milyon 920
bindir. Bunun işçi emeklisi olan kısmı 6,5 milyondur, BAĞ-KUR emeklileri 2
milyon 452 bin kişidir, memur emeklileri de 1 milyon 958 bindir. Bu rakama
tekrar döneceğim.
Sayın Başbakan ne diyor? “1.000
liranın altında emekli maaşı alan her emekliye 100 Türk lirası vereceğiz. 1.000
ila 1.100 Türk lirası arasında emekli maaşı alanların maaşını da 1.100 liraya
tamamlayacağız.” Ancak bu önergede bir de kurnazlık yapılıyor. 
Değerli milletvekilleri, emeklilerin
maaşı ocak ve temmuz ayında artar. Diyor ki burada: “Sana 100 lira veriyorum
ama -ya da maaşını 1.100 liraya tamamlıyorum ama- sana temmuzdaki o,
enflasyondan kaynaklanan artışı vermeyeceğim.” Bunu bilelim bir kere, bunu geri
alıyor. Bir eliyle veriyor, öbür eliyle de o artışın bir kısmını geri alıyor.
Bunu ne zaman verecek? Temmuz ayında verecek, şimdi vermiyor. Niye temmuz ayı?
Sayın Başbakan emekliye demek istiyor ki: Bu seçimde bizim partimize oy ver,
ben de sana temmuz ayında 100 lira vereyim. Böyle bir siyaset olur mu değerli
arkadaşlar?
Cumhuriyet
Halk Partisi, Sayın Kemal Kılıçdaroğlu, emeklilere dinî bayramlarda, yani
Ramazan Bayramı’nda ve Kurban Bayramı’nda birer maaş ikramiye sözünü verdi.
Davutoğlu paniğe kapıldı, panikle bir şey yapmaya çalışıyor, bizi taklit etmeye
çalışıyor; olmuyor, olmuyor, yapamaz, taklit edemez, bizim peşimizden gelemez,
bizim projelerimize Davutoğlu’nun yetişmesi mümkün değildir. Birer maaş
ikramiye dinî bayramlarda... Davutoğlu ne
diyor: “100 lira vereceğim, temmuz ayında vereceğim ama temmuzdaki emekli maaş
artışını da sana vermeyeceğim.” 
ALİ HAYDAR ÖNER (Isparta) – Temmuz ayında kendisi olmayacak Sayın
Başbakanın.
MEHMET AKİF HAMZAÇEBİ (Devamla) - İki: 100 lira mı veriyor gerçekten?
Hayır arkadaşlar, vermiyor. 
Şimdi, bakın, emeklilerin toplamı 10 milyon 920 bin. Ne dedi Sayın Başbakan?
“Emeklilerin yüzde 60’ı bundan yararlanacak.” Yani, 6 milyon 552 bin emeklinin
yararlanacağını söylüyor. Şimdi, en düşük SSK emekli maaşı 1.047 lira. Eğer
temmuz ayında yüzde 3’lük normal artış olursa, enflasyondan kaynaklanan artış,
bu 1.047 liralık maaş 1.078 lira olacak. Ne diyor Sayın Davutoğlu? “Ben bunu
1.100 liraya tamamlayacağım yani 22 lira vereceğim.” Yani, bir kere, 6,5
milyonluk işçi emeklisine Sayın Davutoğlu’nun vereceği artış 22 liradır. Bu,
bir kısım emeklide 2 lira olacaktır, 3 lira olacaktır. Davutoğlu diyor ki: “2
lira aldın -işçi emeklisi- hadi bakalım, gözün aydın.” İşçi emeklisi
yararlanmıyor. Geriye kalıyor 2 milyon 452 bin BAĞ-KUR emeklisi, onlara da 100
lira verecek, vermeyecek, meçhul.
Değerli milletvekilleri, sonuçta “Emeklilerin yüzde 60’ı, 6,5 milyon
kişi bundan yararlanacak.” iddiası koca bir yalandır, koca bir balondur.
Davutoğlu emeklilerden özür dilemelidir. 
Değerli milletvekilleri, bu önerge gerçek dışıdır, gerçeği yansıtmıyor.
22 liralık zammı, 2 liralık zammı, 3 liralık zammı Davutoğlu emekliye bir müjde
gibi sunuyor ve bunu da bir seçim yatırımı olarak söylüyor. Bu da üzücü bir
durumdur; oyunu bana vereceksin, 22 lira zammı alacaksın. 
Emeklimiz ne yapacağını biliyor. Emeklimiz 7 Haziranda size gerekli
dersi verecektir. Biz bütün emeklilerimize Ramazan Bayramı’nda, Kurban
Bayramı’nda birer maaş ikramiye sözünü tekrarlıyoruz, vereceğiz, kendilerine
hayırlı olsun diyorum. (CHP sıralarından alkışlar)
BAŞKAN –
Teşekkür ederiz Sayın Hamzaçebi.
Buyurunuz Sayın
Bostancı.
V.-
AÇIKLAMALAR (Devam)
4.- Amasya
Milletvekili Mehmet Naci Bostancı’nın, İstanbul Milletvekili Mehmet Akif
Hamzaçebi’nin 687 sıra sayılı Kanun Tasarısı’nın 57’nci maddesinden sonra
gelmek üzere ihdas edilen madde üzerinde şahsı adına yaptığı konuşmasındaki
bazı ifadelerine ilişkin açıklaması
MEHMET NACİ
BOSTANCI (Amasya) – Sayın Başkanım, 60’a göre söz talep ettim.
Teşekkür
ediyorum.
Dünden beri,
Sayın Kılıçdaroğlu’nun emeklilere yönelik vaadi üzerine böyle bir düzenleme
yapıldığı değerlendirmesi yapılıyor, bu doğru değil. On üç yıldır başarılı olan
bir iktidar var, Sayın Kılıçdaroğlu’nun Genel Başkanlığı beş yıl. Bizim için
ilham verici olmasını dilerdik, akıllı bir iktidar herkesten ilham almaya
çalışır ve kendisi yapar ama Sayın Kılıçdaroğlu’nun bize ilham vermesi söz
konusu olmaz çünkü… 
ALİ HAYDAR ÖNER
(Isparta) – Taklit etmenize vesile oluyor.
MEHMET NACİ
BOSTANCI (Amasya) – …Sayın Kılıçdaroğlu’nun İstanbul Belediye Başkanlığı
adaylığı sırasında işsiz ailelere yönelik bir vaadi vardı, 600 lira civarında
para verileceğine ilişkin. CHP’nin değerli yetkilileri bilirler ki bu tür
uygulamalar hakkaniyet ve eşitlik esası üzerinde değerlendirilir ve eğer siz
bir yerde böyle bir vaatte bulunuyorsanız bütün belediyelerinize ilişkin
benzeri bir vaadin söz konusu olması gerekir. Ama ne yazık ki İstanbul Belediye
Başkanlığını kaybeden Sayın Kılıçdaroğlu, belediyeyi kazandıkları yerlerde
benzeri bir düzenleme yapmamışlardır, dolayısıyla, vaadinin altında kalmıştır.
Keşke ilham verici olsa, biz bundan hiç gocunmayız, bundan rahatsız olmayız ama
ne yazık ki öyle değil.
Bunu arz etmek
için söz aldım, teşekkür ederim. 
BAŞKAN –
Teşekkür ederiz Sayın Bostancı.
Buyurunuz Sayın
Hamzaçebi.
5.-
İstanbul Milletvekili Mehmet Akif Hamzaçebi’nin, Amasya Milletvekili Mehmet
Naci Bostancı’nın yaptığı açıklamasındaki bazı ifadelerine ilişkin açıklaması
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; Sayın Bostancı
çok mahcup bir şekilde savunmaya çalıştı, ne diyeceğini de doğrusu bilemedi,
Sayın Kılıçdaroğlu’nun İstanbul Büyükşehir Belediye Başkanı adaylığı dönemine
giderek oralardan güç almaya çalıştı ama başaramıyor.
Şimdi, önergeye
gel Sayın Bostancı. Önerge, BAĞ-KUR, SSK emeklilerine, 6,5 milyon kişilik bir
kitleyi oluşturan SSK emeklisine en çok 22 lira zammı içeriyor. Bu 22 lira
zammı alan kişiye temmuz zammını da vermeyecekler. Bu 22 lira zammı neden
veriyorsunuz, niye harekete geçtiniz? Sayın Kılıçdaroğlu’nun emeklilere dinî
bayramlarda birer maaş ikramiye sözü üzerine harekete geçtiniz. 
Bakın, biz sosyal
güvenlik destek primini de sıfırlama sözünü verdik, Sayın Kılıçdaroğlu bu sözü
verdi, hemen panikle buraya bir önerge getirdiniz, “Bari yüzde 15’ten 10’a
indirelim.” Taklittir bu yani taklit etmeye çalışmaktır. Taklit hiçbir zaman
aslı gibi başarılı olamaz. 
Bizi daha çok
takip edeceksiniz. Seçim dönemine doğru birçok projemizi açıkladıkça siz bizi
takip etmek zorunda kalacaksınız. Ne yazık ki Parlamento kapalı olacağı için o
konularda önerge verme imkânınız olmayacak. Millete bunları söyleyeceksiniz, biz
bunları millete anlatacağız, millet 7 Haziranda sizi sandığa gömecek.
Teşekkür ederim.
(CHP sıralarından alkışlar)
BAŞKAN –
Teşekkür ederiz Sayın Hamzaçebi.
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
5.- İş
Sağlığı ve Güvenliği Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Burdur Milletvekili Hasan Hami
Yıldırım ve İzmir Milletvekili Aydın Şengül ile 50 Milletvekilinin; Adana
Milletvekili Ali Demirçalı ve İstanbul Milletvekili Gürsel Tekin’in; İstanbul
Milletvekili Abdullah Levent Tüzel’in; Diyarbakır Milletvekili Nursel
Aydoğan'ın; İzmir Milletvekili Rahmi Aşkın Türeli’nin; İstanbul Milletvekili
Mahmut Tanal’ın; İzmir Milletvekili Ahmet Kenan Tanrıkulu’nun; Kocaeli
Milletvekili Haydar Akar’ın; Balıkesir Milletvekili Haluk Ahmet Gümüş’ün;
Manisa Milletvekili Hasan Ören ve 2 Milletvekilinin; İstanbul Milletvekili
Mahmut Tanal’ın; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Mahmut Tanal’ın; İstanbul Milletvekili Mustafa Sezgin Tanrıkulu ile 2
Milletvekilinin; Cumhuriyet Halk Partisi Grup Başkanvekili İstanbul
Milletvekili Mehmet Akif Hamzaçebi’nin Benzer Mahiyetteki Kanun Teklifleri ve
Sağlık, Aile, Çalışma ve Sosyal İşler Komisyonu Raporu ile Türkiye Büyük Millet
Meclisi Başkanlığı ve Sağlık, Aile, Çalışma ve Sosyal İşler Komisyonu
Başkanlığı Tezkereleri (1/1006, 2/1449, 2/1511, 2/1664, 2/1670, 2/1691, 2/1788,
2/2068, 2/2182, 2/2183, 2/2205, 2/2235, 2/2295, 2/2534, 2/2541, 2/2546) (S.
Sayısı: 687) (Devam)
BAŞKAN – Yeni
madde üzerinde bir önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan Kanun Tasarısına eklenen ve yeni madde olarak görüşülen 58 inci maddenin
birinci fıkrasının (a) bendinin aşağıdaki şekilde değiştirilmesini arz ve
teklif ederiz.
 Erkan Akçay Murat
Başesgioğlu Yusuf Halaçoğlu
 Manisa İstanbul
 Kayseri
 Hasan Hüseyin Türkoğlu Cemalettin
Şimşek
 Osmaniye Samsun
“4 üncü maddenin
birinci fıkrasının (a) ve (b) bentleri kapsamındaki sigortalı ve hak
sahiplerine;
a) Bu Kanunun 55
inci maddesi kapsamında sigortalıya bağlanacak aylıklar hiçbir şekilde asgari
brüt ücretin bir buçuk katından az olamaz. Aylıklar, her yılın Aralık ayına
göre Türkiye İstatistik Kurumu tarafından açıklanan en son temel yıllı tüketici
fiyatları genel indeksindeki değişim oranının tamamı ile sabit fiyatlarla gayri
safi yurtiçi hasıla gelişme hızının toplamına (1) tam sayısının ilâve edilmesi
sonucunda bulunan değer oranında artırılır."
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
ERKAN AKÇAY
(Manisa) – Gerekçe…
BAŞKAN –
Gerekçeyi okutuyorum:
(Kâtip Üye
Diyarbakır Milletvekili Mine Lök Beyaz tarafından gerekçenin okunmasına
başlandı)
“Gerekçe: 
Hükümetin
getirdiği düzenlemeyle maaşı 1.000 liranın altında olan emeklilere seyyanen 100
TL zam yapılmaktadır. Maaşı 1.000 TL'nin üzerinde olanlara ise 1.100'TL'yi
geçmeyecek oranda zam yapılmaktadır.
Önergemizle en
düşük emekli aylığı brüt asgari ücretin birbuçuk katı tutarında 1.800 TL'ye
çıkarılmış ve emekli maaşı artışlarına refah payının tamamının katılması
amaçlanmıştır.
Türkiye Kamu-Sen
Araştırma Geliştirme Merkezi'nin Türkiye İstatistik Kurumundan almış olduğu
fiyatlarla oluşturduğu 2015…”
S. NEVZAT
KORKMAZ (Isparta) – Sayın Başkanım, “gerekçe” dedik ama lütfen biraz anlaşılır
biçimde okuyalım. Yani konuşmuyoruz ama böyle geçiştirilsin de istemiyoruz. 
(Kâtip Üye
Diyarbakır Milletvekili Mine Lök Beyaz tarafından gerekçenin okunmasına devam
edildi)
“…Şubat ayına
ait asgari geçim endeksi sonuçlarına göre; çalışan tek kişinin yoksulluk sınırı
2.061 TL'dir. 4 kişilik bir ailenin asgari geçim haddi ise 4.183 liradır.
Çalışan tek kişinin açlık sınırı ise 1.593 liradır. Türkiye'de 4 kişilik bir
ailenin ortalama gıda ve barınma harcamaları toplamı ise 1.645 liradır. Ailenin
aylık gıda harcaması toplamı ise 1.017 liradır.
Sosyal Güvenlik
Kurumunun en son açıkladığı 2014 Kasım ayı verilerine göre ülkemizde 10 milyon
875 bin emekli, dul ve yetim aylık ve gelir almaktadır. Uzun bir çalışma hayatından
sonra emekliye ayrılan insanlar gelecek endişesi duymadan, ömrünün geri kalan
kısmını huzurlu, mutlu ve insanca yaşamayı hayal etmektedir. Ancak, ülkemizde
emeklilerimiz mutlu değildir. Emekliler gelecekten umutsuz bir hayat
sürdürmektedir.
2012 Türkiye
emekli profili anketine göre; emeklilerin yüzde 84'ü gelirlerinin yetersiz
olduğunu ifade etmiştir. Geçinmek için başkalarına muhtaç olan emeklilerin
oranı yüzde 30'dur. Emeklilerin yüzde 28'i maaşlarının dörtte 1'ini, yüzde 38'i
maaşlarının yarısını, yüzde 20'si maaşlarının dörtte 3'ünü, yüzde 14'ü de
tamamını gıda harcamalarına ayırmaktadır. Emeklilerin yüzde 28'i gecekonduda
yaşıyor, yüzde 27'si kiracıdır. Emeklilerin yüzde 56'sı ise evlerini sadece ve
sadece sobayla ısıtabilmektedir.
Emeklilerin büyük
çoğunluğu açlık sınırının altında aylık almaktadır. 2014 yılı sonu itibarıyla
en düşük BAĞ-KUR tarım emeklisi 611 lira, en düşük SSK emeklisi 750 lira,
Emekli Sandığı emeklisiyse 1.298 lira almaktadır. Bu emekli maaşları
emeklilerin onurlu bir yaşam için ve sosyal hayata katılmalarını sağlayabilecek
olanakların çok altındadır. Emeklilerin maaş seviyelerinin belirlenmesinde
açlık ve yoksulluk kriterleri dikkate alınarak taban aylık uygulanmalıdır.
17/7/1964
tarihli ve 506 sayılı Sosyal Sigortalar Kanunu'nda emekli aylıklarının
hesaplanmasında 1978 yılından 1999 yılına kadar memur maaş katsayısı esas
alınıyordu. 1999 yılında yapılan değişiklikle emekli aylıkları hesaplanırken
sigortalının her takvim yılına ait prime esas kazancının her yılın aralık ayına
göre TÜFE indeksindeki artış oranı ile gayrisafi yurt içi hasıla sabit
fiyatlarla gelişme hızı kadar ayrı ayrı artırılarak bulunması esası
getirilmişti. Getirilen bu sistemle sigortalının geçmiş yıllardaki aylık
kazançları, kazancının olduğu yılı takip eden her yılın TÜFE indeksindeki artış
oranı ile gayrisafi yurt içi hasıla sabit fiyatlarla gelişme hızı kadar ayrı
ayrı artırılarak emekli olacağı güne kadar güncellenmekte idi. Yani hem
enflasyon oranının tamamı hem büyüme oranının tamamı sigortalının kazancına
yansıtılıyordu. Ancak AKP Hükûmeti çıkardığı 31/5/2006 tarihli ve 5510 sayılı
Sosyal Sigortalar ve Genel Sağlık Sigortası Kanunu’yla emekli aylıklarındaki
refah payını yüzde 100'den yüzde 30'a düşürmüştür. Dolayısıyla, 5510 sayılı
Sosyal Güvenlik ve Genel Sağlık Sigortası Kanunu’na göre yaşlılık aylığı
hesaplanırken, güncelleme katsayısı kullanılarak sigortalının geçmiş yıllardaki
aylık kazançları, kazancının olduğu yılı takip eden her yılın TÜFE indeksindeki
artış oranı ile gayrisafi yurt içi hâsılanın sabit fiyatlarla gelişme hızının
yüzde 30'u kadar artırılmaktadır. Yani yaşlılık aylığı bağlanırken ortalama
aylık kazanca TÜFE artışının tamamı ve büyüme hızının yüzde 30'u
yansıtılmaktadır.”
BAŞKAN –
Gerekçesini okuttuğum önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Şimdi, yeni
maddeyi oylarınıza sunuyorum: Kabul edenler... Kabul etmeyenler... Yani madde
kabul edilmiş ve ihdas edilmiştir.
Bir karışıklığa
mahal vermemek için teklifin mevcut maddeleri üzerinde görüşmelere devam
edeceğiz. Daha sonra, kanun yazımı sırasında maddelerin ardışık olarak
numaraları oluşturulacaktır. 
Şimdi, gene yeni
madde ihdasına dair iki önerge vardır, bu iki önerge de aynı mahiyettedir,
okutuyorum: 
Türkiye
Büyük Millet Meclisi Başkanlığına
Görüşülmekte
olan 687 sıra sayılı Kanun Tasarısına aşağıdaki maddenin eklenmesini arz ve
teklif ederiz.
 Bekir Bozdağ Ahmet
Aydın Köksal Toptan
 Yozgat Adıyaman Zonguldak
 Yılmaz Tunç Ercan
Candan Yusuf Başer
 Bartın Zonguldak Yozgat
 Ertuğrul Soysal Özcan
Ulupınar
 Yozgat Zonguldak
"MADDE 59 -
31/5/2006 tarihli ve 5510 sayılı Sosyal Sigortalar ve Genel Sağlık Sigortası
Kanununa aşağıdaki geçici madde eklenmiştir.
"GEÇİCİ
MADDE 66 -10/6/2003 (dahil) tarihi ile 13/5/2014 tarihi arasında kömür ve
linyit madenlerinin yer altı işlerinde meydana gelen iş kazası sonucunda ölen
sigortalının; genel sağlık sigortası primi dahil kendi sigortalılığı nedeniyle
prim ve prime ilişkin her türlü borçları terkin edilir ve ölüm tarihinde
sigortalıya ilişkin şartlar aranmaksızın hak sahiplerine aylık bağlanır. Bu
şekilde bağlanan aylıklara ilişkin primlerin eksik olan kısmı Maliye
Bakanlığınca Kuruma ödenir.
Gelir ve
aylıkların hesaplanması ile hak sahiplerine paylaştırılmasında sigortalının
ölüm tarihinde yürürlükte olan Kanun hükümleri esas alınır.
Birinci fıkra
kapsamında olan ve 2008 Ekim ayı başından önce ölen sigortalının hak sahibi eş
ve çocuklarından artan hisse bulunması halinde ana ve babaya 506 sayılı Kanunun
mülga maddelerindeki, bu tarihten sonra ölen sigortalının ana ve babasına ise
Kanunun 34 üncü maddesinin birinci fıkrasının (d) bendinde belirtilen her türlü
kazanç ve irattan elde etmiş olduğu gelirinin asgari ücretin net tutarından
daha az olması ve diğer çocuklarından hak kazanılan gelir ve aylıklar hariç
olmak üzere gelir ve/veya aylık bağlanmamış olması şartları aranmaksızın gelir
ve aylık bağlanır.
Bu madde
kapsamında yazılı istekte bulunan hak sahiplerinin gelir ve aylıkları, bu
maddenin yürürlüğe girdiği tarihi takip eden aybaşından başlatılır ve bağlanan
gelir ve aylıklar için geriye yönelik herhangi bir ödeme yapılmaz.
Bu maddenin
uygulanmasına ilişkin usul ve esaslar Çalışma ve Sosyal Güvenlik Bakanlığı,
Maliye Bakanlığı ve Hazine Müsteşarlığınca müştereken tespit edilir."
Aynı mahiyetteki
diğer önergenin imza sahipleri: 
 İzzet Çetin Ali
İhsan Köktürk Süleyman Çelebi
 Ankara Zonguldak İstanbul
 Aytuğ Atıcı Mehmet
Haberal Mehmet Hilal Kaplan
 Mersin Zonguldak Kocaeli
BAŞKAN –
Komisyon aynı mahiyetteki bu iki önergeye salt çoğunluğuyla katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Salt
çoğunluğumuz mevcuttur, katılıyoruz Sayın Başkanım. 
BAŞKAN –
Komisyon salt çoğunluğuyla aynı mahiyetteki bu önergeye katıldığı için yeni bir
madde olarak önerge üzerinde görüşme açıyorum. 
Gruplar adına
ilk söz sahibi, Cumhuriyet Halk Partisi Grubu adına İstanbul Milletvekili
Süleyman Çelebi konuşacaktır. 
Buyurunuz Sayın
Çelebi. 
CHP GRUBU ADINA
SÜLEYMAN ÇELEBİ (İstanbul) – Çok teşekkürler Sayın Başkan. 
Aslında, çok
önemli bir düzenlemeyi ve Komisyonun da katıldığı bu düzenlemeyi tarihî bir
dönemeç noktası olarak görüyorum. Ermenek’te ve Soma’da ölenlerle ilgili
tanınan hakların madendeki daha önce ölen bütün vatandaşlarımıza 2003 tarihi tabii, baz
alınarak uygulanıyor olması konusunda bu teklif Komisyona geldiği günden
itibaren ve bugünkü aşamasına kadar -Cumhuriyet Halk Partisinin talebiydi- bu
talebe diğer bütün muhalefet partileri ve iktidar partisi de katkı sunduğu için
-burada açıklıkla ifade ediyorum- olumlu bir noktaya gelinmiştir. Bu olumlu
nokta, bir haksızlığın da giderilmesi böylece tamamlanmıştır. Çünkü Bütçe
Komisyonuna Zonguldak’tan kadınlar gelmişti “Bizim çocuklarımız, bizim
eşlerimiz Soma’da ölmediği için mi, Ermenek’te ölmediği için mi veya diğer
Keşan’da ölenler…” Örneğin, Edirne’de İpsala’da ölenler, başka illerde ölenler
için dediler ki: “Bizi bu haktan niye mahrum ediyorsunuz?” 
Şimdi, bir hata düzeltildi, bu
hatanın düzeltilmesine gerçekten teşekkür ediyorum ama burada bizim açımızdan,
Cumhuriyet Halk Partisi açısından -kırmızı çizgi lafını çok telaffuz etmem bu
kürsüden ama- olmazsa olmazlarımızdır. Bu hatadan dönüldüğü için, bu yanlışlık
giderildiği için, bu yanlışlık onarıldığı için gerçekten teşekkür ediyorum. 
Buraya emeği geçen, katkı veren… Biz
Sayın Bakana da teşekkür etmesini biliriz. Sayın Bakanım, biz onu da biliriz,
merak etmeyin. Eleştiririz, iyi yaptığınızı da alkışlarız. Emek verdiğiniz
zaman alkışlamayı biliriz, eksiğinizi de eleştiririz. Bu anlamda…
AHMET YENİ (Samsun) – AK PARTİ’ye de…
SÜLEYMAN ÇELEBİ (Devamla) – Ne
diyorsunuz efendim, sesinizi tam almak istiyorum.
AHMET YENİ (Samsun) – AK PARTİ’ye de
teşekkür borçlusunuz. 
SÜLEYMAN ÇELEBİ (Devamla) – “AK
PARTİ’ye” demedim ben, “AK PARTİ” değil, “AKP’nin Komisyon üyelerine, buna
katkı verenlere” dedim. Yani diğer haksızlıklara da…
MEHMET NACİ BOSTANCI (Amasya) – El
kaldırarak katkı verecekler.
SÜLEYMAN ÇELEBİ (Devamla) – Katkı
verecekler tamam. Yani katkı veren herkese teşekkür ediyorum ama AK
PARTİ’yi özel olarak söylemem. Özellikle muhalefet partilerinin…
AFİF DEMİRKIRAN
(Siirt) – Yasak değil… 
S. NEVZAT
KORKMAZ (Isparta) – Ahmet Bey alındı, alındı, gidiyor ya, alındı biraz! 
SÜLEYMAN ÇELEBİ
(Devamla) – Efendim? 
S. NEVZAT
KORKMAZ (Isparta) – Ahmet Bey gidiyor, alındı biraz! 
SÜLEYMAN ÇELEBİ
(Devamla) – Siz karşısınız galiba, karşısınız değil mi?
AFİF DEMİRKIRAN
(Siirt) – Kendisi yok yani. 
SÜLEYMAN ÇELEBİ
(Devamla) – Dolayısıyla şunu söylüyorum: Yani aslında burada güzel bir
değerlendirme içerisindeydim ama bunu bile yok etmek için elinden geleni
yapıyorsun. Yani senin zaten laf atma sanatını umuyorum bu dönem
sonlandırırsın. Gelecek dönem olacak mısın, olmayacak mısın bilmiyorum ama… 
AHMET YENİ
(Samsun) – Olmayacağım, olmayacağım. 
BAŞKAN – Lütfen
karşılıklı konuşmayınız. 
SÜLEYMAN ÇELEBİ
(Devamla) – Üçüncü dönem mi? Gidicisin, giderken de bir laf daha atma fırsatını
buldun ben konuşurken. 
O nedenle de
şunu söylüyorum: Emeği geçen bütün arkadaşlarıma bir kez daha teşekkür
ediyorum. 
Saygılar
sunuyorum. (CHP ve AK PARTİ sıralarından alkışlar)
MEHMET YÜKSEL
(Denizli) – Biz de alkışlıyoruz. 
BAŞKAN –
Teşekkür ederiz Sayın Çelebi. 
Milliyetçi
Hareket Partisi Grubu adına Manisa Milletvekili Erkan Akçay. 
Buyurunuz Sayın
Akçay. (MHP ve CHP sıralarından alkışlar) 
MHP GRUBU ADINA
ERKAN AKÇAY (Manisa) – Teşekkür ederim Sayın Başkan. 
Değerli
milletvekilleri, hepinize saygılar sunuyorum. 
“Biri yer biri
bakar, kıyamet ondan kopar.” diye bir söz var. Biz düzenlemeyi yapınca
öncelikle eşitliği, hakkaniyeti ve uygulama birliğini sağlamamız gerekiyor.
Yani iktidar kendisini yıllardır o kadar çok kasıyor ki ayak sürüyor, en
sonunda dediğimiz noktaya gelmek zorunda kalıyor. Mayıs ayında, haziran ayında
Soma maden kazasından sonra Zonguldaklı ailelerin ne kadar feryat figan
ettiklerine hepimiz tanık olduk. Dolayısıyla, bir düzenlemeyi vatandaşların ve
bu düzenlemeyi uygulayacak olanların, bu haklardan yararlanacak olanların da
içine sindirmesi gerekir. 
Dün akşam bir
madde eklemesiyle, işte, Tasarruf Mevduatı Sigorta Fonu’nda olan Soma AŞ’nin
mal varlığından ve bloke edilen parasından işten atılan maden işçilerine kıdem
tazminatının ödenmesi düzenlemesi yapıldı, biz de destek verdik ve imza koyduk,
daha uygun çözümü getiren bir önergemiz olmasına rağmen. Fakat yine, uygulama
birliği, bu eşitlik, adalet yine sağlanamadı. Neden? Çünkü Soma Kömürleri
AŞ’den işten atılan işçilerin kıdem tazminatının ödenmesi için bir şekilde
çözüm bulundu ama benzeri şekilde Uyar Madencilik Şirketinde işten atılan ve
maaşlarını alamamış işçilerin sorunlarını çözemedik. Eğer bizim önergemiz kabul
edilseydi hem bu Uyar Madencilikten hem diğer yine Türkiye Kömür
İşletmelerinden redevans hizmet alımıyla iş yapan firmalardan atılan işçilerin
kıdem tazminatları sorunu da çözülecekti. Ama şimdi bu defa Uyar Madencilikten
işten atılan işçilerin “Biz de aynı şekilde haklarımızı istiyoruz.”
feryatlarını hep birlikte duyacağız. Bu defa onun için gayret göstereceğiz.
Yine, altı aylık, belki de bir yıllık zaman kaybı olacak. Aslında bunlara hiç
gerek yok. Bunlar neden oluyor? Değerli arkadaşlar, Hükûmetin plansız,
programsız çalışmasından. Geniş ufuklu, geniş perspektifli düşünemiyor. Yani
Hükûmetin bir orkestrasyonu, bir politikası yok, “Aman, hele şu anı bir
kurtarayım.” diyor. Veya sonuna kadar feryat, figanlar arttıktan sonra yani iş
işten geçtikten sonra yapılan düzenlemenin de doğrusu çok fazla bir anlamı
kalmıyor. 
Bu nedenle,
yapılan düzenlemeye önemli ölçüde katılmakla birlikte, yine, eksik bulduğumuzu
da ifade etmek istiyorum. 
Bu düşüncelerle
hepinize saygılar sunuyorum. (MHP sıralarından alkışlar)
BAŞKAN –
Teşekkür ederiz Sayın Akçay.
Halkların
Demokratik Partisi Grubu adına Bingöl Milletvekili İdris Baluken.
Buyurunuz Sayın
Baluken.
HDP GRUBU ADINA
İDRİS BALUKEN (Bingöl) – Teşekkür ederim.
Sayın Başkan,
değerli milletvekilleri; tekrar hepinizi saygıyla selamlıyorum. 
Olumlu yapılan
bir düzenleme varsa tabii ki o olumlu yapılan düzenlemeye katkı sunmak ve onda
katkısı olanlara da teşekkür etmek hepimizin boynunun borcudur. Keşke, hani
bütün yasama dönemi boyunca, muhalefetle birlikte bu tarz olumlu olabilecek,
hani sorunların tamamını çözmese de olumlu olabilecek birtakım düzenlemelerle
burada mesai yapsaydık. Özellikle son iki ayda, iç güvenlik paketi görüşülürken
burada yaşanan tablolar, bence Meclis tarihine kara leke olarak geçecek
nitelikteydi. Hiç olmazsa kapanırken böyle birtakım kısmi olumlu düzenlemelerle
bu şekilde ortaklaşmak önemlidir. 
Burada yapılan
düzenleme, özellikle Soma ve Ermenek’te yaşamını yitiren sigortalılara tanınmış
olan hakların, diğer yerlerde de yer altı işlerinde çalışanlar için, çalışıp da
yaşamını yitirenler için düzenlemesine dairdir. Prime ilişkin her türlü borcun
terkin edilmesi ve şart aranmaksızın aylık bağlanmasıyla ilgilidir. Aslında
Soma ve Ermenek’le ilgili oraya özgün düzenlemeler yapılırken de biz bunun
mutlaka yapılması gerektiğini bu kürsüden de ifade etmiştik. Bunu yapmadığınız
zaman, sosyal devlet olma gereğinin eşitlik ilkesine aykırı bir şekilde
meseleyi ele almış olacağınıza ve yeni sorun alanları yaratacağınıza o dönemde
dikkat çekmiştik. İşte, birkaç ay sonra, şimdi yeniden bir torba içerisinde
bunu getirdiniz. Yani, yanlıştan dönülmesi de tabii, olumludur, öyle bakmak
lazım. 
Tabii, bu yer
altı işleri yüksek riskli yerler. Özellikle yaşanan facialardan da, katliam
gibi olan kazalardan da bunu gördük. Keşke bu tarz düzenlemeler yerine yani
torba yasalar içerisinde çözüm aramak yerine derli toplu yasal düzenlemelerle
biz bu iş kazalarını koruyucu tedbirleri çok ciddi bir şekilde burada ele almış
olsaydık, denetimle ilgili yetersizlikleri -ki biliyorsunuz, Soma’da,
Ermenek’te yakın dönemde Bakanlığa ait müfettişler denetim yaptıktan sonra o
facialar meydana gelmişti, onlarla ilgili mevcut boşlukları- tamamen kapatacak
bazı düzenlemeleri derli toplu bir kanunda yapmış olsaydık. Yine, bu
katliamların altında sorumluluğu olanların cezasızlığıyla ilgili durumu da
tamamen ortadan kaldırmış olsaydık. Yani bunları yapmadık. Bunlarla ilgili,
tamam, bazı kısmi şeyler yapıldı ama sorun alanları önümüzde duruyor. “Bu işin
fıtratında ölüm var, bu kazalar var.” demek hiçbir zaman madenciler tarafından
ya da vicdanı olan hiç kimse tarafından kabul edilmedi. Ya da “Acı çekmeden
öldüler, güzel öldüler.” demek, “Bu, madencilerin kaderinde, böylesi hadiseler
olur.” demek vicdan yaraladı. Bütün bunları çok detaylı bir şekilde, derli
toplu yasal düzenlemelerle ele almadık ama hiç olmazsa daha önce yapılmış olan
özgün bazı düzenlemelerin kapsamına girmeyen ve mağdur olan yaşamını yitirmiş
yer altı işçilerini, madencileri bu maddeyle bir sıkıntıdan kurtarıyoruz. 
Prim borçlarının
terkin edilmesi ve aylık bağlanması önemlidir, Maliye Bakanlığına devredilmiş
bu borçların ödenmesi, Maliye Bakanlığı da tam da bu tarz şeyler için devreye
girmeli yani Maliye Bakanlığı saçma sapan birçok kaleme ödenek ayıracağına, Anayasa’da
sosyal devlet olma ilkesi yazıyorsa bu tarz düzenlemelere imzasını atmalı
diyoruz. 
Ben de katkısı
olan hem Sayın Bakana hem de bütün gruplara partimiz adına teşekkür ediyorum. 
BAŞKAN –
Teşekkür ederiz Sayın Baluken.
Adalet ve
Kalkınma Partisi Grubu adına Zonguldak Milletvekili Özcan Ulupınar. (AK PARTİ
sıralarından alkışlar) 
Buyurunuz Sayın
Ulupınar.
AK PARTİ GRUBU
ADINA ÖZCAN ULUPINAR (Zonguldak) – Sayın Başkanım, değerli arkadaşlar; hepinizi
saygıyla selamlıyorum.
Geçtiğimiz hafta
Zonguldak’ımızın mülkiyet konusunu çözmüştük. Bugün de, son gün de, inşallah
şehit yakınlarına birtakım olanakların sağlanmasını bu Genel Kurulda hayata
geçireceğiz. 
Soma’da ve
Ermenek’te yaşanan bu faciadan sonra Zonguldak’ta ve bütün Türkiye’de maden
şehitlerinin yakınlarına da aynı hakların verilmesi gerekmekteydi. Bir
haksızlık söz konusu idi. Ben bundan dolayı destek veren bütün
milletvekillerimize teşekkür ediyorum. Zonguldak’ımıza bu müjdeyi inşallah
bugün vereceğiz. 
Sayın Bakanıma,
Komisyonumuza, Komisyon üyelerimize, Genel Kurula teşekkür ediyor, saygılarımı
sunuyorum. (AK PARTİ ve CHP sıralarından alkışlar)
BAŞKAN –
Teşekkür ederiz Sayın Ulupınar. 
Yeni maddeyi
oylarınıza sunuyorum: Kabul edenler… Kabul etmeyenler… Kabul edilmiş ve yeni
bir madde ihdas edilmiştir. 
Bir yeni madde
ihdası daha var; önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 687 Sıra Sayılı "İş Sağlığı ve Güvenliği Kanunu ile Bazı Kanun ve
Kanun Hükmünde Kararnamelerde Değişiklik Yapılması Hakkında Kanun Tasarısı'nın
59’uncu Maddesinden sonra gelmek üzere aşağıdaki maddenin eklenmesini arz ve
teklif ederiz.
 Aytuğ Atıcı Mehmet
Şeker Süleyman Çelebi
 Mersin Gaziantep İstanbul
 Kemal Değirmendereli Özgür
Özel
 Edirne Manisa
MADDE 60 - 5510
sayılı Kanuna aşağıdaki geçici madde eklenmiştir. 
GEÇİCİ MADDE 65-
506 sayılı Kanun hükümlerine tabi olarak 08.09.1999 tarihinden önce sigortalı
olanlardan erkek ise adına 9000 gün malullük, yaşlılık ve ölüm sigortaları
bildirilmiş olanlar, kadın ise adına 7200 gün malullük, yaşlılık ve ölüm
sigortası bildirilmiş olanlar, 506 sayılı Kanunun Geçici 81 inci maddesindeki
hükümlere bakılmaksızın bu kanunun yürürlüğe girdiği tarihten itibaren altı ay
içinde kuruma başvurmaları halinde yaşlılık aylığından yararlandırılırlar.
BAŞKAN –
Komisyon önergeye salt çoğunluğuyla katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Salt
çoğunluğumuz maalesef bulunmamaktadır; katılamıyoruz Sayın Başkanım. 
BAŞKAN –
Komisyon önergeye salt çoğunluğuyla katılamamış olduğundan önergeyi işlemden
kaldırıyorum. 
Şimdi, madde
58’e geldik sayın milletvekilleri. 
Madde 58
üzerinde dört önerge var. Bu dört önergenin ikisi aynı mahiyette, öbür ikisi de
aynı mahiyette; ayrı ayrı, iki ayrı önerge olarak işleme alacağım.
Şimdi,
önergelerden ikisi aynı mahiyette olanı okutuyorum. 
Türkiye
Büyük Millet Meclisi Başkanlığına
Görüşülmekte
olan 687 Sıra Sayılı Kanun Tasarısının 58. Maddesinin aşağıdaki şekilde
değiştirilmesini arz ve teklif ederiz. 
 Mehmet Naci Bostancı Mehmet
Doğan Kubat Recep Özel
 Amasya İstanbul Isparta
 Fatih Şahin Hakan
Çavuşoğlu
 Ankara Bursa
MADDE
58- 13/10/1983 tarihli ve 2918 sayılı Karayolları Trafik Kanununun 98 inci
maddesinin birinci fıkrasına "kazazedenin sosyal güvencesi olup olmadığına
bakılmaksızın" ibaresinden sonra gelmek üzere "genel sağlık
sigortalısı sayılanlar için belirlenen sağlık hizmeti geri ödeme usul ve
esasları çerçevesinde" ibaresi ve aşağıdaki cümle eklenmiştir.
"Ancak,
Sosyal Güvenlik Kurumu, bu kapsama girenler yönünden genel sağlık sigortalısı
sayılanlar için belirlenen sağlık hizmetlerine ilave sağlık hizmetlerini
belirler, protez ve ortezler için farklı birim fiyatı tespit eder. Bu sağlık
hizmetleri sağlık uygulama tebliğindeki istisnai sağlık hizmetleri kapsamına
dahil edilmez."
Aynı mahiyetteki
diğer önergenin imza sahipleri:
 Aytuğ Atıcı Haydar
Akar Ali İhsan Köktürk
 Mersin Kocaeli Zonguldak
 Süleyman
Çelebi Musa Çam
 İstanbul İzmir
BAŞKAN – Şimdi
okutacağım iki önerge de aynı mahiyettedir, onları da birlikte işleme alacağım.
Türkiye
Büyük Millet Meclisi Başkanlığına
Görüşülmekte
olan 687 sıra sayılı yasa tasarısının 58 inci maddesinin tasarı metninden
çıkarılmasını arz ve teklif ederiz.
 İdris Baluken Erol
Dora Adil Zozani
 Bingöl Mardin Hakkâri
 Sırrı Süreyya Önder Nazmi
Gür Abdullah Levent Tüzel
 İstanbul Van İstanbul
Aynı mahiyetteki
diğer önergenin imza sahipleri:
 Alim Işık Erkan
Akçay Yusuf Halaçoğlu
 Kütahya Manisa Kayseri
 Cemalettin Şimşek Ali
Öz Ali Halaman
 Samsun Mersin Adana
 Yusuf Ziya İrbeç
 Antalya
BAŞKAN –
Komisyon bu son okuttuğum aynı mahiyetteki önergelere katılıyor mu? 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılamıyoruz
Sayın Başkanım.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN –
Gerekçeyi okutuyorum:
Gerekçe: 
Tasarı,
kamuoyunda beklenen ve vatandaşımızın mağduriyetini giderecek düzenlemelerden
yoksundur. Yaklaşan 25’inci Dönem milletvekili genel seçimleri öncesinde
yapılan bazı küçük iyileştirmelerle AK PARTİ’nin siyasi çıkar sağlamak amacına
yönelik olarak gerçekleştirdiği düzenlemeler yerine, yıllardır çözüm bekleyen
sorunların tasarı metninde yer alması gerekmektedir. Maddenin tasarı metninden
çıkarılması kamu ve milletimiz yararına olacaktır. 
AYTUĞ ATICI
(Mersin) – Sayın Başkan…
BAŞKAN – Diğer
gerekçeyi okutuyorum:
AYTUĞ ATICI
(Mersin) – Efendim, gerekçede yazılan şeylerin aynı şekilde okunması gerekiyor.
Gerekçede “AKP” yazıyor, konuşmacı arkadaşımız “AK PARTİ” diye okuyor. Ne
yazıyorsa onu okuması gerekiyor efendim.
Teşekkür ederim.
AFİF DEMİRKIRAN
(Siirt) – Ama ismi AK PARTİ.
BAŞKAN – Evet,
tabii ki öyle okuması gerekir. Lütfen dikkat ediniz.
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Hukuken AK PARTİ. 
BAŞKAN – İdris
Baluken (Bingöl) ve arkadaşlarının önergesinin gerekçesini okutuyorum:
Gerekçe: Sağlık
hakkını kısıtlayan düzenlemeler sosyal devlet ilkesine aykırıdır. Değişiklikle
buna yönelik ortaya çıkacak sorunların giderilmesi amaçlanmıştır.
BAŞKAN –
Gerekçelerini okuttuğum aynı mahiyetteki iki önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
Aynı mahiyetteki
diğer iki önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 687 Sıra Sayılı Kanun Tasarısının 58. Maddesinin aşağıdaki şekilde
değiştirilmesini arz ve teklif ederiz.
Mehmet
Naci Bostancı (Amasya) ve arkadaşları
MADDE 58-
13/10/1983 tarihli ve 2918 sayılı Karayolları Trafik Kanununun 98 inci
maddesinin birinci fıkrasına "kazazedenin sosyal güvencesi olup olmadığına
bakılmaksızın" ibaresinden sonra gelmek üzere "genel sağlık
sigortalısı sayılanlar için belirlenen sağlık hizmeti geri ödeme usul ve
esasları çerçevesinde" ibaresi ve aşağıdaki cümle eklenmiştir.
"Ancak,
Sosyal Güvenlik Kurumu, bu kapsama girenler yönünden genel sağlık sigortalısı
sayılanlar için belirlenen sağlık hizmetlerine ilave sağlık hizmetlerini
belirler, protez ve ortezler için farklı birim fiyatı tespit eder. Bu sağlık
hizmetleri sağlık uygulama tebliğindeki istisnai sağlık hizmetleri kapsamına
dahil edilmez."
Aynı mahiyetteki
diğer önergenin imza sahipleri: 
Aytuğ
Atıcı (Mersin) ve arkadaşları
BAŞKAN – Aynı
mahiyetteki bu iki önergeye Komisyon katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz Sayın Başkanım.
BAŞKAN -
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılıyoruz efendim.
BAŞKAN – Mehmet
Naci Bostancı ve arkadaşlarının önergesinin gerekçesini okutuyorum:
Gerekçe: 
Trafik kazaları
nedeniyle ilgililere sunulan sağlık hizmet bedellerinin ve kapsamının ne
şekilde belirleneceğine açıklık getirilmektedir.
BAŞKAN – Aytuğ
Atıcı ve arkadaşlarının önergesinin gerekçesi okutuyorum:
Gerekçe: 
Mevcut
düzenlemede trafik kazasına uğrayan kişinin sağlık giderleri SGK tarafından
hiçbir kısıtlama olmaksızın karşılanmakta iken getirilen önergeyle GSS'liler
için belirlenen usul ve esaslara göre yapılması düzenlenmektedir. Bu yüzden
protezlerinden ilaçlarına kadar birçok hususta yurttaşın hakları kısıtlanacak ve
mağduriyet oluşacaktır. Sağlık hakkından yararlanmaya yönelik getirilen her
kısıtlamanın sosyal devlet anlayışından bizi uzaklaştıracağı ilkesiyle maddede
düzenleme yapılmıştır.
BAŞKAN –
Gerekçelerini okuttuğum aynı mahiyetteki bu iki önergeyi oylarınıza sunuyorum:
Kabul edenler… Kabul etmeyenler… Kabul edilmiştir. 
Kabul edilen bu
önerge doğrultusunda madde 58’i oylarınıza sunuyorum: Kabul edenler… Kabul
etmeyenler… Madde 58 kabul edilmiştir. 
59’uncu madde
üzerinde bir önerge vardır, okutuyorum: 
Türkiye
Büyük Millet Meclisi Başkanlığına
Görüşülmekte
olan 687 sıra sayılı yasa tasarısının 59 uncu maddesinde geçen "Meslek
standartlarını ve yeterlilikleri onaylamak." ibaresinin "Meslek
standartları ve yeterliliklerin onayı" olarak değiştirilmesini arz ve teklif
ederiz.
 İdris Baluken  Erol
Dora Adil Zozani
 Bingöl Mardin Hakkâri
 Sırrı Süreyya Önder Nazmi
Gür Abdullah Levent Tüzel 
 İstanbul Van İstanbul
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) –
Katılamıyoruz Sayın Başkanım. 
BAŞKAN
– Hükûmet? 
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim. 
BAŞKAN
– Gerekçeyi okutuyorum: 
Gerekçe:

Değişiklikle
madde metninin daha anlaşılır kılınması amaçlanmıştır.
BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
59’uncu
maddeyi oylarınıza sunuyorum: Kabul edenler… Kabul etmeyenler… 59’uncu madde
kabul edilmiştir. 
60’ıncı
madde üzerinde bir adet önerge vardır, okutuyorum: 
Türkiye
Büyük Millet Meclisi Başkanlığına
Görüşülmekte
olan 687 sıra sayılı yasa tasarısının 60 ıncı maddesinde geçen
"aşağıdaki" ifadesinin "aşağıda ifade edilen" olarak
değiştirilmesini arz ve teklif ederiz. 
 İdris Baluken  Erol
Dora Adil Zozani
 Bingöl Mardin Hakkâri
 Sırrı Süreyya Önder Nazmi
Gür Abdullah Levent Tüzel 
 İstanbul Van İstanbul
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım. 
BAŞKAN
– Hükûmet? 
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim. 
BAŞKAN
– Gerekçesini okutuyorum: 
Gerekçe:

Değişiklikle
madde metninin daha anlaşılır kılınması amaçlanmıştır.
BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
60’ıncı
maddeyi oylarınıza sunuyorum: Kabul edenler… Kabul etmeyenler… 60’ıncı madde
kabul edilmiştir. 
Böylece
ikinci bölümde yer alan maddelerin oylamaları tamamlanmıştır. 
On
dakika ara veriyorum. 
Kapanma Saati: 16.16
ÜÇÜNCÜ OTURUM
Açılma Saati: 16.39
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek
YÜKSEL (Tokat) 
-----0-----
BAŞKAN – Sayın
milletvekilleri, Türkiye Büyük Millet Meclisinin 91’incİ Birleşiminin Üçüncü
Oturumunu açıyorum.
687 sıra sayılı
Kanun Tasarısı’nın görüşmelerine devam edeceğiz. 
Komisyon ve
Hükûmet yerinde. 
Şimdi Üçüncü
bölüm görüşmelerine başlıyoruz. 
Üçüncü bölüm,
geçici madde 1 dâhil, 61 ila 89’uncu maddeleri kapsamaktadır. 
Üçüncü bölüm
üzerinde Milliyetçi Hareket Partisi Grubu adına Manisa Milletvekili Erkan Akçay
konuşacaktır. 
Buyurunuz Sayın
Akçay. 
MHP GRUBU ADINA
ERKAN AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Konuşmama
başlarken Değerli Başkanım, 24’üncü Dönemde ve ondan önceki dönemde bugüne
kadar göstermiş olduğunuz objektif ve tarafsız yönetiminiz, ayrıca yönetim
becerİniz ve yönetim dirayetiniz ve Meclis Başkan Vekilliğini en iyi şekilde
örnek temsiliyetiniz nedeniyle tebrik ve teşekkürlerimi sunuyorum. (CHP
sıralarından alkışlar) 
Değerli
milletvekilleri, biz Milliyetçi Hareket Partisi olarak ilkeli, sorumlu ve sorun
çözen bir siyaset anlayışını, her alanda olduğu gibi Türkiye Büyük Millet
Meclisinde de yürütmeye gayret gösteriyoruz. Bütün yasama faaliyetlerimizde ve
denetim faaliyetlerimizde bu sorumluluğun, bu ilkeli siyaset anlayışının
gereğini yapmaya çalıştık ve en son bu görüştüğümüz torba kanun tasarısı
nedeniyle de göstermiş bulunuyoruz.
En son iki
maddeyi hatırlayacak olursak, gerek işten atılan Somalı maden işçilerinin kıdem
tazminatlarının ödenmesiyle ilgili başta Grup Başkan Vekillerimiz Sayın Oktay
Vural ve Sayın Yusuf Halaçoğlu ve bizlerin tutumları hepinizin malumudur, büyük
bir yapıcı ve olumlu bir gayret içerisinde olduk ve bu düzenlemelerde elbette
Meclisteki Milliyetçi Hareket Partisi Grubunun emekleri inkâr edilemez.
Yine, madenlerde
meydana gelen ölümlü kazaların kapsamını genişleten ve Zonguldaklı mağdur aileleri
de kapsayan en son düzenlemeyi de birlikte yapmış bulunuyoruz.
Değerli
milletvekilleri, tabii, burada özellikle son aylarda, zamanlarda
emeklilerimizin sorunları diğer bazı sorunların da önüne geçmeye başlamıştır.
Çünkü, Sosyal Güvenlik Kurumunun en son açıkladığı 2014 Aralık ayı verilerine
göre ülkemizde 10 milyon 921 bin emekli, dul ve yetim aylık ve gelir
almaktadır. 
Uzun bir çalışma
hayatından sonra emekliye ayrılan insanlar, gelecek endişesi duymadan ömrünün
geri kalan kısmını huzurlu, mutlu ve insanca yaşamayı hayal etmektedir. Ancak,
ülkemizde emekliler, maalesef mutlu değildir. Emekliler gelecekten umutsuz bir
hayat sürmektedir ve emekliler zordadır. Yıllarca emek verenlerin sessiz
çığlığına, Adalet ve Kalkınma Partisi Hükûmeti kulak asmamaktadır. Bugün
emekliler insanca yaşayamıyorsa, mutlu ve huzurlu değilse, aldıkları aylık
yetmiyorsa, şiddetli geçim sıkıntısı çekiyorsa ve borçlardan bunaldıysa elbette
bunun faili ve müsebbibi ve sorumlusu başta Hükûmettir. On iki yıldır tek
başına iktidarda olmakla övünen Adalet ve Kalkınma Partisi bu on iki yıllık
süre içerisinde emeklilerimizin sorunlarını çözememiştir. Emeklilerimizin
cebine giren her kuruş, zamlara, faize, vergiye gitmektedir. Emeklimiz
neredeyse borca batmış, elinde avcunda ne varsa gitmiştir ve emeklilerimiz her
yıl bir önceki yıla göre daha da fakirleşmiştir ve emeklilerimizin büyük
çoğunluğu açlık sınırının altında aylık almaktadır. Emekliler aldığı aylıkla
kendi giderlerini karşılayamazken bir de işsiz kalan çocuğuna ve onun ailesine
bakmak durumunda kalmışlardır. 
Emeklilere reva
görülen zamlar son derece yetersiz, böyle sembolik düzeyde kalmaktadır ve buna
göre SSK emeklilerinin aylığı kaç lira artmıştı? Hatırlatalım: 24 lira. Peki,
BAĞ-KUR emeklilerinin emekli aylığı kaç lira artmıştı? 13 lira ve 15 lira. En
son, asgari ücretlilerle ilgili olarak yapılan düzenlemelerde de, biliyorsunuz,
eğer asgari ücretli evli, eşi çalışmıyor ve 3 çocuğu da varsa 9 lira bir
avantaj sağlandı ve en son biraz evvel yapılan düzenlemeyle de 1.000 liranın
altında aylık alan emeklilere 100 liralık seyyanen ödeme yapıldı. O da binbir
zahmetle veriliyor.
Ve emekliler
yıllardır banka promosyonu alabilmek için mücadele vermektedir. Sekiz yılı
aşkın bir süredir bu beklenti içerisindeler. Adalet ve Kalkınma Partisi
Hükûmeti bunu bile becerememiştir aslında rahatlıkla yapabileceği bir konuyken.
Herkes banka promosyonu alırken emekliler alamamıştır. Sosyal Güvenlik Kurumu
yıllık 120 milyar lira, yani eski ifadeyle 120 katrilyon lirayı aşan emekli
aylığı ödüyor ama emekliler bu ödemeleri yapan bankalardan promosyon almıyor.
Bunun anlamı nedir? Faiz lobisi, faiz lobisi. İşte faiz lobisi bu. Faiz
lobisiyle Hükûmetin beraber çalıştığının en büyük delillerinden biri budur.
Eğer faiz lobisiyle siz iş birliği yapmıyorsanız veya ona mağlup olmamışsanız
bunu, emeklilik promosyonunu pekâlâ verdirirsiniz. Neden verdiremiyorsunuz?
Neden emeklilerin yanında değil de faiz lobisinin yanındasınız? 
Diğer taraftan
“Sağlık hizmetleri ücretsiz.” diyorsunuz ancak muayene parası, katılma payı,
reçete parası, kutu parası, fark ücreti diye yaptığınız kesintiler nedeniyle
emekliler maaşının ne olduğunu doğru dürüst bilememektedirler. 
İşte sosyal
güvenlik destek primini burada ziyadesiyle dile getirdik. Emeklilikte yaşa
takılanların sorunları çözülmedi. Vergi mükellefiyeti bulunan dönemler için
borçlanma düzenlemesi yapılmadı. 
Bu bölümde, bir
de ne derece gerekli olduğu tartışılır bazı düzenlemeler de var fakat vaktimiz
elvermediği için… İşte 86 ve 87’nci maddelerle Maliye Yüksek Eğitim Merkezi
Başkanlığı kapatılıyor. 1998 yılında kurulmuştu bu Maliye Yüksek Eğitim Merkezi
Başkanlığı ve bir maliye akademisi kurma amacıyla bu adım atılmıştı. Bu
gerçekleşmeyince Maliye Yüksek Eğitim Merkezi Başkanlığı kuruldu. 
Bunların
gerekçelerinden biri, söylenen “ E, artık bu, fonksiyonel değil, yeterince
görev yapamıyor.” O zaman fonksiyonel hâle getireceksiniz. Kurumların içini
boşaltırsanız, gerektiği, amacı doğrultusunda çalıştırmazsanız bir gün kapatmak
zorunda kalıyorsunuz ki, daha başka, 17-25 Aralıktan sonra başlayan iktidar
paniğinin uzantılarını da burada görmemek mümkün değildir.
Maliye
Bakanlığının Gelir İdaresi Başkanlığının ve personelinin öncelikli sorunları
bulunmaktadır. 24’üncü Dönem tamamlandı ama bu sorunlar, Hükûmet tarafından ve
Türkiye Büyük Millet Meclisinde çözülebilmiş değildir. Maliye Bakanlığında ne
çalışma barışı kaldı ne huzur kaldı. Gelir İdaresinde çalışan müdür, vergi
dairesi müdürü, müdür yardımcıları, gelir uzmanları, şef ve memurların özlük
hakları bir karmaşaya dönüştü. Maliye Bakanlığı Muhasebat Genel Müdürlüğünde,
Bütçe Genel Müdürlüğünde ve diğer genel müdürlüklerde çalışanların çalışma
barışı da bozuldu. Özlük hakları da eşit, adil ve hakkaniyetten uzak bir duruma
geldi. Çalışma şartları, maaş ve özlük hakları bakımından bu personel mağdur
edilmiştir.
Defterdarlık
uzman ve uzman yardımcılarının sorunları artarak devam etmiştir. 666 sayılı
Kanun Hükmünde Kararname’yle benzer nitelikte görev ifa eden kariyer uzmanları
arasında ücret dengesizliklerinin giderilmesi güya amaçlanmış fakat
defterdarlık uzmanları ve yardımcıları bu hükmün dışında tutulmuştur.
Bu düşüncelerle
hepinize saygılar sunuyorum. (MHP ve CHP sıralarından alkışlar) 
BAŞKAN –
Teşekkür ederiz Sayın Akçay.
Halkların
Demokratik Partisi Grubu adına Mardin Milletvekili Erol Dora.
Buyurunuz Sayın
Dora. (HDP sıralarından alkışlar)
HDP GRUBU ADINA
EROL DORA (Mardin) – Sayın Başkan, değerli milletvekilleri; 687 sıra sayılı İş
Sağlığı ve Güvenliği Kanununda Değişiklik Yapılmasına Dair Kanun Tasarısı’nın
üçüncü bölümü üzerinde Halkların Demokratik Partisi adına söz almış
bulunuyorum. Genel Kurulu saygıyla selamlıyorum.
Değerli
milletvekilleri, iş kazalarının asıl nedeni olarak neoliberal politikaların alt
başlıkları olan özelleştirme, taşeronlaştırma, sendikasızlaştırma ve
denetimsizleştirmeyi göremeyen bu tasarıda, başta 6331 sayılı Yasa olmak üzere
mevcut mevzuatta zaten yer alan bazı düzenlemeler yeni bir düzenleme gibi
sunulmaktadır. Örneğin, tasarıya göre çok tehlikeli ve tehlikeli işlerden
Bakanlıkça belirlenenler için mesleki yeterlilik belgesi alma zorunluluğu
getirilmektedir. Oysa bu yükümlülük zaten 6331 sayılı İş Sağlığı ve İş
Güvenliği Kanunu’nda var olan bir düzenlemedir. 
Değerli
milletvekilleri, aynı durum, daha önce dikkat çektiğimiz üzere, iş güvenliği
kurallarına uymayan işverenler için öngörülen cezaların büyük bölümünde de
mevcut. Bu konuda da 6331 sayılı Yasa ve bağlı yönetmeliklerde yer alan
düzenlemelerin tekrarından ibaret yaklaşımlar tasarıda sıkça görülmektedir. 
Tasarının 6331
sayılı Yasa’nın uygulamada yaşanan eksikliklerini tamamlamak için hazırlandığı
iddia edilse de, işveren otoritesini sınırlandıracak güvenceli bir çalışma
yaşamının var edilmesinden ısrarla kaçınmaya devam edildiği açık bir şekilde
görülmektedir. Bu nedenle, tasarıda iş cinayetlerine davetiye çıkaran taşeron
istihdamın ortadan kaldırılmasına, redevans sisteminden vazgeçilmesine ilişkin
bir düzenlemeye yine yer verilmemiştir. 
Yine, iş
güvenliğini denetleyecek en etkili yollardan birinin çalışanın kendi çalışma
koşullarını sendikası aracılığıyla denetleme hakkı olduğu bilinmesine rağmen,
tasarıda özgür sendikacılık doğrultusunda hiçbir adım da görülmemektedir.
Sayın Başkan,
değerli milletvekilleri; bu temel eksiklikler, kayıt dışı işçi çalıştırma
üzerinden sermaye birikimi yaratmak, ucuz işçilik üzerinden rekabet etmek,
taşeron sistemi üzerinden kaynak aktarabilmek için makbul sendikalara mahkûm
olmuş, güvencesiz bir işçi kitlesine ihtiyaç duyulduğu düşüncesini
pekiştirmektedir. 
Tasarı, aslında
işin esası bilinmesine rağmen bunu çözmekten uzak, sorunun etrafından dolaşan,
kâğıt üzerinde kalması muhtemel önlemlere ağırlık veren bir görüntüdedir.
Kısacası, özelleştirme ve taşeronlaşmanın teşvik edildiği, buna bağlı olarak
esnek çalışma biçimlerinin, sendikasızlaştırmanın yaygınlaştırıldığı bir
çalışma ortamını görmezden gelen tasarı, sorunun çözümünü alınacak yüzeysel
tedbirlere indirgemektedir. 
Değerli
milletvekilleri, kanun tasarısının üçüncü bölümünde öne çıkan düzenlemelerden
biri de kamu kurumlarında çalışan engelli vatandaşlarımızla ilgilidir.
Düzenlemede “Kamu kurum ve kuruluşlarında sürekli işçi kadrosunda görev yapan
ve ilgili mevzuata göre alınan sağlık kurulu raporunda en az yüzde 40 oranında
engelli olduğu belirtilen işçiler ile ağır engelli raporlu eşi veya bakmakla yükümlü
olduğu birinci derece kan hısımları bulunan işçiler, engellilik durumundan
kaynaklanan gerekçelere dayalı olarak kurum içinde yer değiştirme talebinde
bulunabilir.” denilmektedir.
Değerli
milletvekilleri, söz konusu düzenlemenin sadece kamu kurum ve kuruluşlarında
çalışan işçileri kapsıyor olması büyük bir eksikliktir. Bu nedenle, özel
sektörde çalışan engelli vatandaşların da kanun kapsamına alınması
gerekmektedir. Özel sektörde çalışan engelli vatandaşlarımızın düzenleme
kapsamı dışında tutulması anayasal eşitlik hakkına aykırılık teşkil etmektedir.

Değerli
milletvekilleri, eğitimden sağlığa, ulaşımdan iş hayatına, ekonomik ve sosyal
her türlü alanın dışında bırakılmanın yanı sıra, toplumsal sürece katılımdaki
demokratik haklar ve en temel insan haklarından da büyük ölçüde mahrum
bırakılan engellilerin, bir de kamu çalışanı, özel sektör çalışanı biçiminde
bir ayrımcılığa tabi tutulmaları asla kabul edilemez. Devlet, Anayasa gereği
tüm yurttaşlarına eşit imkanlar sunmakla mükellefken diğer birçok alanda olduğu
gibi, Hükûmet, bu alandaki sorumluluğunu da layıkıyla yerine getirmemektedir.
Sayın Başkan,
değerli milletvekilleri; Türkiye’de engelli bireylerin durumlarının insan
haklarıyla olan ilişkisine dair imzalanan sözleşmelere çoğunlukla yüzeysel ve
popülist açıdan yaklaşılmakta, yardım eli uzatma biçimindeki yaklaşım, devlet
algısı açısından büyük ölçüde devam etmektedir. Engelliliği kişisel bir trajedi
olmaktan çıkartıp bu konuda devlet kurumlarının ve toplumun dayattığı engelleri
merkeze koyan bir bakışa acilen ihtiyaç vardır. Kişiler ne ekonomik bir değer
ne de işe yararlılıkları bakımından değil, sadece ve sadece insan olmaları
bakımından bir anlam ifade ettikleri için değerlidirler. Bu durum, engelli
bireyler ve engelli çalışanlar için de kaçınılmaz olarak böyle olmalıdır.
Sayın Başkan,
değerli milletvekilleri; engelli vatandaşlarımızdan bir iş sahibi olacak kadar
şanslı olanların sembolik rakamlarla sembolik işlerde çalışma fırsatı
yakaladıkları göz önünde bulundurulduğunda, özel sektörde çalışan engelli
vatandaşlarımıza yönelik daha pozitif yaklaşımlar geliştirilmesi zorunludur.
Engelli kişilerin toplumdaki diğer bireylerle eşit olduğu ve olası bir
adaptasyonun engelli kişiler tarafından değil, toplum tarafından yapılması
gerektiği, evrensel insan hakları normlarında uzun zamandan bu yana yerini
almış bulunmaktadır. Bu bakımdan, toplumsal hayata, çalışma hayatına yön veren
düzenlemeler insan farklılıklarını göz önünde bulundurmak durumundadırlar. Bu
bağlamda, engellilik konusu, her bakımdan eşitlik ve eşit haklar çerçevesinde
değerlendirilmelidir.
Sayın Başkan,
değerli milletvekilleri; bugün artık, insan hakları örgütlerinin, uluslararası
kuruluşların, devletlerin gündeminde “engelli kişilerin insan hakları” olarak
yer almaya başlayan kavram, hak arayışlarında kilit unsurlar olan “insan
onuru”, “eşitlik”, “ayırımcılığa uğramama”, “otonomi” kavramlarıyla beraber ele
alınır bir hâl almıştır. “Eşitlik” ve “farklılığa saygı”, yine, engellilik ve
insan hakları ilişkisinde hem başlı başına hem de diğer unsurların daha iyi
anlaşılabilmesi adına büyük önem taşıyan kavramlardır. 
Elbette toplum,
farklı farklı bireylerden oluşan ve bu duruma ev sahipliği yapması gereken bir
yapılanmadır. Bu bağlamda, insan hakları bakımından eşitlik, herkesin kendi
başına bir değer olduğundan hareketle, değerlilik bakımından ve yine, haklar
bakımından eşit olunmasıdır.
Değerli
milletvekilleri, bütün engelli kişilerin insan hakları ve temel
özgürlüklerinden tam ve eşit olarak yararlanmalarını teşvik etmek, korumak ve
sağlamak ve bu kişilerin doğuştan gelen onuruna saygı gösterilmesini teşvik
etmek zorundayız. Buna göre, engellilerin çalışma hakkı da diğer
yurttaşlarınkiyle eşit bir şekilde tanınmalı ve bu hak, engellilerin açık,
kapsayıcı ve erişilebilir nitelikte bir iş piyasası ve çalışma ortamında
serbestçe seçtikleri bir işte hayatlarını kazanmaları fırsatını sağlamalıdır.
Bu bakımdan, iş yerleri ve işverenler gerekli fiziksel ortama sahip olmadıkları
gerekçesiyle engelli istihdamından geri kalmayıp bu ortamları yaratmakla mükellef
olmalıdırlar. 
Değerli
milletvekilleri, iş yerinde gerçekleşebilecek engele dayalı her türlü
ayırımcılığın önüne geçilmesi de gerek yasalar gerekse diğer düzenlemelerle
garanti altına alınması gereken önemli noktalardır. 
Bu çerçevede,
Sayın Çalışma Bakanını ve Hükûmeti, özel sektörde çalışan engelli
vatandaşlarımıza karşı daha duyarlı olmaya ve binbir zorlukla özel sektörde iş
bulabilmiş vatandaşlarımızı ihmal etmemeye davet ediyor, tekrar Genel Kurulu
saygıyla selamlıyorum. (HDP sıralarından alkışlar)
BAŞKAN –
Teşekkür ederiz Sayın Dora.
Cumhuriyet Halk
Partisi Grubu adına İstanbul Milletvekili Süleyman Çelebi. 
Buyurunuz Sayın
Çelebi. (CHP sıralarından alkışlar)
CHP GRUBU ADINA
SÜLEYMAN ÇELEBİ (İstanbul) – Teşekkürler Sayın Başkan.
Öncelikle, bütün
baskılara rağmen, buradaki bütün baskı yöntemlerine karşı dik duruşunuzdan
dolayı, objektif ve tarafsız yönetimleri –yalnız bugün için değil- bütün Meclis
sürecinde gösterdiğiniz için bu konuda sizin gösterdiğiniz duyarlılığa, sabra
teşekkür ediyorum.
Değerli arkadaşlarım,
ben bu Meclise geldiğimde bir işçi olarak, bir emekçi olarak bu çarpıklığın
giderilmesi konusuna acaba katkı verebilir miyim, bir nebze ikna edebilir
miyim?” diye geldim ama görüyoruz ki söylediklerimiz buza yazılıyor, suya
yazılıyor ve sistem aslında sorgulanmadan bu konuştuğumuz yasaların, bugün ve
bugüne kadar konuştuğumuz yasaların artık bir şeyi değiştirmediğini, aslında
bir sistem sorgulanması yapılması gerektiğini bir kez daha buradan ifade
ediyorum. Problem ne? Kapitalist sistemin egemenliği hem dünyada hem Avrupa’da
yaygın bir şekilde almış başını gitmiş ama artık bu sistem sorgulanıyor. Artık
kapitalist, neoliberal politikalar iflas etmiştir ve bunun sonucunda artık
yeniden sol bir rüzgâr, sosyalizm rüzgârı esmeye başlamıştır değerli arkadaşlarım.
(CHP sıralarından alkışlar)
Bu, bugün belki
hissiyatınızda yoktur, “Bu geldi, burada yine edebiyat çekiyor.” diyebilirsiniz
ama küreselleşmenin yarattığı tahribatlar, geçmişte nasıl olduysa, nasıl
kapitalizme karşı mücadele edildiyse bugün de kapitalizme karşı mücadele devam
edecektir ve sonlanmayacaktır. Çünkü, yeni bir küreselleşme dalgası, özellikle
1980’lerden bugüne kadar yaygınlaşan egemen anlayış artık iflas noktasına
gelmiştir. Hani bir dönemin Başkanı Halit Narin, TİSK’in Başkanı, “Onlarca yıl
işçiler güldü, biz ağladık; şimdi gülme sırası bizde.” dediği, 80’den beri
devam edilen neoliberal politikalar ve o egemenlik, sermaye sınıfına hizmet
ilişkisi artık bu çemberi daraltmıştır. Bu baskı ve zulüm, elbette bir gün son
bulacak, elbette bir gün işçiler o tulum elbiseleriyle beraber yine bu mücadele
alanlarında olacaklar ve bunu bu 1 Mayısta da bir kez daha ortaya koyacaklar,
yine “inadına Taksim” diyecekler, inadına mücadeleyi sürdürecekler. 
Şimdi, sistem
sorgulanmadan, sistemle ilgili yeni bir algı olmadan bu sorunlar palyatif,
pansuman tedavileriyle çözülüyor. Emeklilerin sorunu da böyle, engellilerin
sorunu da böyle, 4/C’lilerin sorunu da böyle, 4/B’lilerin sorunu da böyle,
atanamayan mühendislerin sorunu da böyle, atanamayan öğretmenlerin sorunu da
böyle, bu ülkede açlık sınırı altında asgari ücretle çalışan vatandaşların
sorunu da böyle. Bu ülkedeki yoksulluk sınırı altında ezilen vatandaşların da,
tüm Türkiye vatandaşlarının sorunları da aslında bir sistem sorunudur. Sistem
pansuman edile edile bu noktaya gelmiştir, artık bu gemi su almaya başlamıştır,
bu gemi batıyor. Palyatif tedbirlerle günü kurtarabilirsiniz ama uzun vadede bu
sorunu aşmış olamazsınız. 
Bakın,
arkadaşlar, emeklilerle ilgili, Genel Başkanımız, Cumhuriyet Halk Partisi
gümbür gümbür hedefini de koyarak seçim bildirgesini onlarla yazdı. Yine, Genel
Başkanımız ve yönetimimiz “Taşeron uygulamasını kaldıracağız.” diyor. Şimdi,
bize diyorlar ki: “Nerede bu kaynak? Bu parayı nereden bulacaksınız?”
Arkadaşlar, hemen bize kaynak soruyorsunuz. Siz burada milyarlarca lira kaynağı
peşkeş çekerken, bu ülkenin mağdurlarının sorununun giderilmesi konusunda
ortaya irade koyduğumuzda diyorsunuz ki: “Kaynak nerede?” Ben size kaynak
söyleyeyim arkadaşlar, bir taşeron kaynağı söyleyeyim. 
Şimdi, bakın,
buradan, aramızdan ayrılan Kazım Kurt bizim Eskişehir Odunpazarı Belediye
Başkanı oldu; milletvekiliydi, Odunpazarı Belediye Başkanı oldu. Görevi ilk
devraldığında gitti, AKP’li belediye -yine AKP’li diyorum- ihaleyi 2.085 liraya
çıkarmış. Böyle anlatayım ki anlayasınız diye. 2.085 liradan işçinin eline
geçen para asgari ücret yani 900 lira. Diğer bütün masrafları ilave ediyorum
oraya -yani sigortası, vergisi, hani, ödese kıdem tazminatı- toplamı 1.413
liraya mal oluyor. Aradaki fark ne kadar arkadaşlar? 700 lira. Kimin cebine
giriyor? Taşeronun cebine giriyor. Peki, o taşeron ne yapıyor? Sizin
etkinliklerinize -o işçilere bazen de 100’er lira dağıtarak- sizin
toplantılarınıza katılıyor çünkü oradan besleniyor, sizin bütün
organizasyonlarınızda o taşerondan AKP iktidarı besleniyor, ondan
vazgeçmiyorsunuz. Yoksa, bu kaynakları Sağlık Bakanlığında, işte, en son,
burada, Karayollarında… 
Karayollarında
Sayın Bakan “Bu iş çözüldü.” dedi, bu sevindirici. Üç yıllık yargı kararını
uygulamadınız, Yargıtay kararını uygulamadınız. 10 bin işçi yargı kararına
rağmen üç yıl sizi bekledi. Demek ki her tarafa verdiğiniz, her tarafa
dağıttığınız ama aslında taşeron cumhuriyetini oluşturduğunuz bu uygulamalara
karşı siz o paraları gerçekten işçilere verseydiniz ne olurdu? Bugün, bu
bataklıklardan konuşmazdık, bahsetmezdik. Neden? İşçinin alım gücü yükselirse
arkadaşlar, emeklinin alım gücü yükselirse bu sanayiye döner. Sanayinin
büyümesi, bir ülkede… 
Bakın,
biz sanayi düşmanlığı yapmıyoruz. Bir ülkede sanayi gelişmezse demokrasi olmaz.
Bir ülkenin sanayisi ne kadar gelişirse, ne kadar büyürse o ülkede hukuk olur,
adalet olur. Ama sanayisi gelişmemiş, hâlen yapay gündemlerle, işte, AVM’lerle
büyütülen bir Türkiye aslında yoksulluğa mahkûm edilen bir Türkiye’dir.
Dolayısıyla, değerli arkadaşlarımız, şöyle bir noktadayız: Ülkemiz, elektrik
kesintileri son bulsa da dinmeyen karanlığın içinde. Bu karanlığa son vermek
bizim andımız olsun değerli arkadaşlarım. Biz yıllardır 4/C’lilerin,
taşeronların, emeklilerin, işsizlerin sesi olmaya çalıştık; adaletsiz, eşitsiz
çalışma koşullarını, işçiye ölümü fıtrat sayanlara karşı dik durmaya, ölümün
kader olmadığını anlatmaya çalıştık. Ölümü yoksula, işçiye kader görenleri
kader tarihinin çöplüğüne gömeceğimizi bir kez daha buradan ifade ediyorum.
Soma’nın, Gezi’nin, madenlerin, inşaatlarda yitirdiğimiz canların hesabını
elbette bir gün vereceksiniz. Bizler ölümle değil, yaşamla büyüteceğimiz bir
geleceği kurmak için mücadele etmeye ant içtik ve bu mücadelemiz her koşulda
sürecektir. Bizim burada olmamız değil, fikrimizin iktidar olması için,
emekçilerin iktidarını yaratmak için her türlü mücadeleyi sürdüreceğimizi bu
kürsüden bir kez daha ilan ediyorum. (CHP sıralarından “Bravo” sesleri,
alkışlar)
Hepinize
saygılar, sevgiler sunuyorum arkadaşlar. (CHP sıralarından alkışlar)
BAŞKAN –
Teşekkür ederiz Sayın Çelebi.
Buyurunuz Sayın
Baluken.
V.-
AÇIKLAMALAR(Devam)
6.- Bingöl
Milletvekili İdris Baluken’in, Oturum Başkanı TBMM Başkan Vekili Şükran Güldal
Mumcu’ya, bugüne kadarki tarafsız ve başarılı yönetiminden dolayı teşekkür
ettiğine ilişkin açıklaması
İDRİS BALUKEN
(Bingöl) – Teşekkür ediyorum Sayın Başkan.
Sayın Başkan,
bugün tabii Meclisin muhtemel oturumlarının son günü, öyle görünüyor program
yetişirse. Şahsınızın Genel Kuruldaki yönetim tutumuyla alakalı olarak bugün
bir milletvekilimiz kürsüden görüşlerini dile getirdi ancak ben Halkların
Demokratik Partisi Grubunun genel hissiyatını Grup Başkan Vekili olarak ifade
etmek istiyorum. Bugüne kadar bütün oturumlarda göstermiş olduğunuz tarafsız ve
objektif yönetimden, Meclis Genel Kurulunda işleyişte hukuku ve İç Tüzük’ü
referans almanızdan ve bir Meclis Başkan Vekili olarak siyasi parti kimliğinden
sıyrılmış olarak orada bir yönetim ortaya koyabilmenin mümkün ve gerekli
olduğunu ortaya koymanızdan dolayı sizlere teşekkür ediyoruz. Halkların
Demokratik Partisi olarak bundan sonra oraya gelecek olan yeni başkan
vekillerine bu dönem içerisinde göstermiş olduğunuz tutumun örnek olmasını
temenni ediyoruz. Şahsınıza da bundan sonraki siyasi, sosyal ve kişisel
yaşamınızda başarılarınızın devamını diliyoruz. 
Teşekkür
ediyorum. (HDP ve CHP sıralarından alkışlar)
BAŞKAN – Çok
teşekkür ederim Sayın Baluken. 
Sayın Hamzaçebi…
7.-
İstanbul Milletvekili Mehmet Akif Hamzaçebi’nin, Oturum Başkanı TBMM Başkan
Vekili Şükran Güldal Mumcu’ya, bugüne kadarki tarafsız ve başarılı yönetiminden
dolayı teşekkür ettiğine ilişkin açıklaması
MEHMET AKİF
HAMZAÇEBİ (İstanbul) – Teşekkür ederim Sayın Başkan. 
Değerli
milletvekilleri, biraz önce kürsüden, İstanbul Milletvekilimiz Sayın Süleyman
Çelebi, Meclis Başkan Vekilimiz Sayın Güldal Mumcu’nun bugüne kadarki objektif
yönetimiyle ilgili çok güzel bir değerlendirme yaptı. Sayın Çelebi’nin bu
görüşleri Cumhuriyet Halk Partisi Grubunun görüşleridir. Sayın Güldal Mumcu’ya,
başlangıçtan itibaren bugüne kadar göstermiş olduğu objektif yönetim için,
başarılı yönetim için, tarafsız yönetim için Cumhuriyet Halk Partisi Grubunun
teşekkürlerini iletiyorum ve devamını diliyorum Sayın Başkanım. 
Teşekkür ederim.
(CHP sıralarından alkışlar)
BAŞKAN –
Teşekkür ederim Sayın Hamzaçebi. 
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
5.- İş
Sağlığı ve Güvenliği Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Burdur Milletvekili Hasan Hami Yıldırım ve
İzmir Milletvekili Aydın Şengül ile 50 Milletvekilinin; Adana Milletvekili Ali
Demirçalı ve İstanbul Milletvekili Gürsel Tekin’in; İstanbul Milletvekili
Abdullah Levent Tüzel’in; Diyarbakır Milletvekili Nursel Aydoğan'ın; İzmir
Milletvekili Rahmi Aşkın Türeli’nin; İstanbul Milletvekili Mahmut Tanal’ın;
İzmir Milletvekili Ahmet Kenan Tanrıkulu’nun; Kocaeli Milletvekili Haydar
Akar’ın; Balıkesir Milletvekili Haluk Ahmet Gümüş’ün; Manisa Milletvekili Hasan
Ören ve 2 Milletvekilinin; İstanbul Milletvekili Mahmut Tanal’ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural’ın; İstanbul Milletvekili Mahmut Tanal’ın; İstanbul
Milletvekili Mustafa Sezgin Tanrıkulu ile 2 Milletvekilinin; Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi’nin
Benzer Mahiyetteki Kanun Teklifleri ve Sağlık, Aile, Çalışma ve Sosyal İşler
Komisyonu Raporu ile Türkiye Büyük Millet Meclisi Başkanlığı ve Sağlık, Aile,
Çalışma ve Sosyal İşler Komisyonu Başkanlığı Tezkereleri (1/1006, 2/1449,
2/1511, 2/1664, 2/1670, 2/1691, 2/1788, 2/2068, 2/2182, 2/2183, 2/2205, 2/2235,
2/2295, 2/2534, 2/2541, 2/2546) (S. Sayısı: 687) (Devam)
BAŞKAN – Adalet
ve Kalkınma Partisi Grubu adına Amasya Milletvekili Naci Bostancı.
Buyurunuz Sayın
Bostancı. (AK PARTİ sıralarından alkışlar)
AK PARTİ GRUBU
ADINA MEHMET NACİ BOSTANCI (Amasya) – Sayın Başkanım, değerli arkadaşlar; bu
birleşimin sonunda genel bir değerlendirme yapılacak muhakkak ama 2 gruptan
değerlendirme geldiği için ben de Sayın Mumcu’nun Başkan Vekili olarak görevini
yaparken göstermiş olduğu titizliğe ve dikkate teşekkür ederim. Aynı şekilde,
şu anda burada olmayan ama dört yıl içerisinde burada Başkan Vekilliği yapan,
Adalet ve Kalkınma Partisinden Sadık Bey’e, Ayşenur Hanım’a ve MHP’den Meral
Hanım’a aynı çizgide yapmış oldukları yönetimler için çok teşekkür ediyorum. 
Esasen, veda
konuşmalarında yapılan değerlendirmeler ile süreç içerisinde yapılan
değerlendirmeler arasında da zaman zaman kontrast oluşuyor. Biraz önce içeride
konuşurken Sayın Mumcu’yla, yeni dönem başlarken veda konuşmalarını önceden
vekillere göstermek ve “Bu işin sonu böyle olacak.” diyerek veda konuşmasının
atmosferi içerisinde bir dört yıl geçirmelerini temin etmek iyi olabilir diye
düşünmüştük.
Değerli
arkadaşlar, bu 100 lira seyyanen zam meselesine ilişkin birtakım kafa
karışıklıkları olduğu kanaatiyle, bu vesile çerçevesinde söz aldım. “Kafa
karışıklığı” derken, bir bilgi karışıklığı, bir yanlış anlama durumu, bunları
düzeltmek isterim.
Her şeyden önce,
Emekli Sandığından emekli olan yaklaşık 2 milyon kişinin zaten maaşları 1.100
liranın üzerinde. Geriye 8,5 milyon BAĞ-KUR’lu ve SSK emeklisi kalıyor. Bu 100
lira seyyanen zam, 1.000 liranın altı ve üstü bu 8,5 milyon kişiyi
ilgilendiriyor. SSK ve BAĞ-KUR emeklisinin yüzde 60’ı yani 5 milyon 89 bin kişi
bu 100 lira zamdan faydalanıyor. Şöyle ki: 3 milyon 300 bin emekli 1.000
liranın altında maaş aldığı için doğrudan doğruya bu 100 lirayı alıyor, tam
olarak alıyor. Geriye kalan 1 milyon 785 bin emekli ise 1.000 lira ile 1.100
lira arasında bir maaş aldığı için bunlara 1.100 liraya ulaştıracak şekilde bu
zamları yapılıyor. 
İkincisi…
MEHMET AKİF
HAMZAÇEBİ (İstanbul) – 22 lira yani.
MEHMET NACİ
BOSTANCI (Devamla) - Kimisine 99 lira, kimisine 20 lira olabilir ama bunların
büyük bir çoğunluğu yaklaşık 50-60 lira civarında bir zam alıyorlar. 
MEHMET AKİF
HAMZAÇEBİ (İstanbul) – Hayır, hayır, rakam açık.
MEHMET NACİ
BOSTANCI (Devamla) – Sonuçta, bu, alt gelir kesiminde bulunan insanlara yönelik
bir destektir. AK PARTİ’nin yaklaşımı da öncelikle alt gelir grubunda bulunan
insanların hayat standartlarını bütçe imkânları çerçevesinde yükseltecek tarzda
düzenlemeler yapmaktır. Başka tür yardımlar ve desteklerle de toplumun bu
dezavantajlı gruplarına, alt gelir grubunda yer alan kesimlerine ilişkin
düzenlemeler yaptık.
İkinci
bir kafa karışıklığı meselesi “Temmuz ayında TÜFE oranında zam yapılmayacak, bu
100 liralar verilecek.” şeklinde bir yanlış bilgiydi. Emekliler temmuzda normal
zamlarını alacaklar. Bu zamlar ile kendilerine seyyanen yapılan zam arasında
herhangi bağ yok; herkes alacak, emekliler de alacaklar. İkincisi, emekliler
temmuzda alacaklar çünkü kanun gereği bu tür artışlar ocakta ve temmuzda
yapılıyor. 
MEHMET
AKİF HAMZAÇEBİ (İstanbul) – Ama 100 liralık artış o zamdan yararlanmayacak.
MEHMET
NACİ BOSTANCI (Devamla) - Yani “Bugün yaptık zammı, hemen bugün verelim.”
şeklinde bir uygulama söz konusu değil. Temmuzda 100 lira alacak olanlar 100
lira alacak -yani 1.000 liranın altında olanlar- 1.000 lira ile 1.100 lira
arasındakiler 1.100 liraya ulaşacak şekilde alacaklar.
OKTAY
VURAL (İzmir) – 7 Haziranda Hükûmet gelince kararlaştırsın.
MEHMET
NACİ BOSTANCI (Devamla) - Ayrıca, TÜFE zamlarını da alacaklar.
ÖZGÜR
ÖZEL (Manisa) – Biz onu düzelteceğiz, biz düzelteceğiz o yanlışları.
RECEP
ÖZEL (Isparta) – Grup Başkan Vekilimiz konuşuyor, lütfen.
MEHMET
NACİ BOSTANCI (Devamla) - Destek primi indirimi yapıyoruz. Bundan da kimler, ne
kadar faydalanıyor, bunu da görmek lazım. 630 bin emekli faydalanıyor, 40 lira
ile 154 lira arasında değişen oranlarda artış sağlanıyor.
Çok
önemli düzenlemelerden biri de, 1 milyon 300 bin BAĞ-KUR’lunun prim borcunu
dondurmamızdır. Bu insanlar prim borcu olduğu için sağlık hizmetlerinden
faydalanamıyorlardı. Bu dondurma neticesinde hastanelere gidebiliyorlar, sağlık
hizmetlerinden faydalanabiliyorlar. Prim borcunu ödeyemeyecek durumda olan yine
alt gelir grubundaki bu insanlar böylelikle sosyal devlet anlayışı çerçevesinde
sağlık hizmetlerinden faydalanacaklar. Eczacıların da bir problemini bu
vesileyle çözmüş olduk.
Ben,
bunları bildirmek için söz aldım. Hepinizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederiz Sayın Bostancı.
MEHMET
AKİF HAMZAÇEBİ (İstanbul) – Sayın Başkan, efendim, ben, kürsüde, emeklilere
yapılan zamla ilgili olarak bir konuşma yapmıştım. O konuşmada vermiş olduğum
rakamları Sayın Bostancı farklı bir şekilde kullanmak suretiyle bana cevap
vermeye çalıştı ama benim verdiğim rakamları farklı bir amaca hizmet edecek
şekilde kullandı. 
Ben söz
istiyorum efendim. 
MEHMET NACİ
BOSTANCI (Amasya) – Ben adından bahsetmedim efendim, bir kafa karışıklığından,
bilgi eksikliğinden bahsettim. 
MEHMET AKİF HAMZAÇEBİ
(İstanbul) – Ama bana cevap bu efendim. 
MEHMET NACİ
BOSTANCI (Amasya) – Bana cevap vermesi gerekmiyor, kendisi yorumda bulunabilir
efendim. 
BAŞKAN –
Düzeltmek istiyorsunuz. 
MEHMET AKİF
HAMZAÇEBİ (İstanbul) – Evet efendim. 
BAŞKAN –
Buyurunuz düzeltiniz Sayın Hamzaçebi. (CHP sıralarından alkışlar) 
RECEP ÖZEL
(Isparta) – Sataşma yok. Sataşma değil de bilgi.
BAŞKAN -
Düzeltme talebi var.
Buyurunuz
efendim. 
V.-
AÇIKLAMALAR (Devam)
8.-
İstanbul Milletvekili Mehmet Akif Hamzaçebi’nin, Amasya Milletvekili Mehmet
Naci Bostancı’nın 687 sıra sayılı Kanun Tasarısı’nın üçüncü bölümü üzerinde AK
PARTİ Grubu adına yaptığı konuşmasındaki bazı ifadelerine ilişkin açıklaması
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; ben, Sayın Bostancı’ya
bana bu konuşma fırsatını yarattığı için çok teşekkür ediyorum. Kendisi çok
dikkatli bir dil kullandı bir sataşma olmasın, kürsüye muhalefet çıkmasın diye
ciddi bir gayret sarf etti ama yine de bana bu konuşma fırsatının doğmasına
engel olamadı. Ben teşekkür ediyorum. 
“Bir kafa
karışıklığı olmasın, bütün emekliler temmuz ayında zam alacak.” dedi yani
“Yüzde 3’lük bir zam, enflasyon neyse işte yüzde 3 ise yüzde 3 oranında bu
zammı alacak.” dedi. Bunda kuşku yok, ben “Almayacak.” şeklinde bir şey söylemedim.
Benim söylediğim, emekliye 100 liralık bir zam veriyorsunuz, bu 100 liralık
zammı bu yüzde 3 artışın içine sokmuyorsunuz. 100 liralık artış yüzde 3 zamdan
yararlanmayacak yani 100 lira veriyorsunuz, yüzde 3 artmasın diyorsunuz. Böyle
bir hesap olur mu? Bakın, birincisi bu. 
İkincisi, şunu
söyledim açık, net Sayın Bostancı, farklı bir rakamınız varsa elbette
konuşabiliriz: 6,5 milyon SSK emeklisi var. Bu grupta en düşük emekli maaşı
1.047 lira; yüzde 3 enflasyon olursa bu 1.078 liraya ulaşıyor. 1.078 lirayı siz
-bu “100 liralık zam” diyorsunuz ya- 1.100 liraya ulaştırırken sadece 22 lira
vermiş oluyorsunuz. Eğer bu emekli maaşı 1.095 liraysa 5 lira veriyorsunuz
“Buyur emekli kardeşim, sana 5 lira veriyorum ama bu 5 lirayı yüzde 3 oranında
da artırmayacağım.” Benim söylediğim bu. 
Ne söylerseniz
söyleyin, hangi hesabı yaparsanız yapın Cumhuriyet Halk Partisi emekliye iki
bayramda birer maaş ikramiye verecek. (CHP sıralarından alkışlar)
OSMAN AŞKIN BAK
(İstanbul) – Nereden verecek? 
MEHMET AKİF
HAMZAÇEBİ (Devamla) – Siz “Nereden vereceksiniz?” diye sormaya başladığınız an
bizim projemizi kabul ediyorsunuz demektir.
Teşekkür ederim.
(CHP sıralarından alkışlar) 
BAŞKAN –
Teşekkür ederiz Sayın Hamzaçebi.
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
5.- İş
Sağlığı ve Güvenliği Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Burdur Milletvekili Hasan Hami
Yıldırım ve İzmir Milletvekili Aydın Şengül ile 50 Milletvekilinin; Adana
Milletvekili Ali Demirçalı ve İstanbul Milletvekili Gürsel Tekin’in; İstanbul
Milletvekili Abdullah Levent Tüzel’in; Diyarbakır Milletvekili Nursel
Aydoğan'ın; İzmir Milletvekili Rahmi Aşkın Türeli’nin; İstanbul Milletvekili
Mahmut Tanal’ın; İzmir Milletvekili Ahmet Kenan Tanrıkulu’nun; Kocaeli
Milletvekili Haydar Akar’ın; Balıkesir Milletvekili Haluk Ahmet Gümüş’ün;
Manisa Milletvekili Hasan Ören ve 2 Milletvekilinin; İstanbul Milletvekili
Mahmut Tanal’ın; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Mahmut Tanal’ın; İstanbul Milletvekili Mustafa Sezgin Tanrıkulu ile 2
Milletvekilinin; Cumhuriyet Halk Partisi Grup Başkanvekili İstanbul
Milletvekili Mehmet Akif Hamzaçebi’nin Benzer Mahiyetteki Kanun Teklifleri ve
Sağlık, Aile, Çalışma ve Sosyal İşler Komisyonu Raporu ile Türkiye Büyük Millet
Meclisi Başkanlığı ve Sağlık, Aile, Çalışma ve Sosyal İşler Komisyonu
Başkanlığı Tezkereleri (1/1006, 2/1449, 2/1511, 2/1664, 2/1670, 2/1691, 2/1788,
2/2068, 2/2182, 2/2183, 2/2205, 2/2235, 2/2295, 2/2534, 2/2541, 2/2546) (S.
Sayısı: 687) (Devam)
BAŞKAN – Şahsı
adına, İzmir Milletvekili Oktay Vural.
Buyurunuz
efendim. (MHP sıralarından alkışlar)
OKTAY VURAL
(İzmir) – Teşekkür ederim Sayın Başkan.
Gerçekten,
aslında, kapsamlı bir yasa, ancak muhalefet olarak toplumun menfaatlerini
dikkate alarak, ekonomik ve sosyal kesimlerin taleplerini dikkate alarak bu
yasada yapılması gerekenlerle ilgili olumlu katkılarımızı sunduk. Evet, bazı
maddelerde ilerleme sağlandı ama istediğimiz gibi olmadı. Ancak şu görüldü ki,
toplumun beklentilerinin yerine getirilmesi konusunda duyarlı bir muhalefet
anlayışı sergiledik. Dolayısıyla, halka açık bir muhalefetin toplumun
meselelerini buraya getirerek sizden birtakım talepler dile getirmesi, açıkçası
bu talepler doğrultusunda düzenlemeler yapmasını temin etmesi, gerçekten, her
şeyden önce biraz da ders alınması gereken bir husus. Bu konularla ilgili eğer
-hepimiz hep beraber, birlikte- memleketin faydasına olacak birtakım konular
varsa, belki bize göre kâfi değil ama var ise bile olumlu adım atıyoruz.
İç güvenlik
yasasında da biz Milliyetçi Hareket Partisi olarak hep bunları dile getirdik,
bunlarla ilgili tavrımızı ortaya koyduk. Evet, işte; yok poşudur, yok maskedir,
yok uyuşturucudur, yok sapandır, yok molotoftur, tamam, buna “Evet.” dedik ama
maalesef bu konuda olumluları daha olumlu hâle getirmek, olumsuzları ortadan
kaldırmak amacıyla bir diyalog imkânı olmadı ve açıkçası, milletin tamamının
benimseyebileceği bir kanun çıkmadı. Bu kanunun özünde de aslında muhalefetin
yaptığı katkılar var. Önemli katkılar sağladık. Bu çerçevede, aslında,
emeklilere yaşlılık aylığı…
Tabii, 62’nci
Hükûmet ama bu 62’nci Hükûmet bitecek, 7 Haziranda bitiyor, yeni bir hükûmet
gelecek. Şimdi, bu Hükûmet kendisinin yapmadığı bir konuyla ilgili, temmuzdaki
zamla ilgili niye bunu yapıyor? Bu, seçim amaçlı. Yapacaksanız şimdi yapın,
emekli kardeşlerimiz bekliyor. Allah için, bir yaraya merhem olacaksanız şimdi
bu merhemi sürün. 7 Hazirandan sonraki seçimlerde zaten 63’üncü hükûmet
gelecek, o hükûmetin alacağı karar icraatı olacak. Dolayasıyla, bu, aslında bir
bakıma, tamamıyla bir seçim beyannamesini buraya getirmekten öteye bir anlam
taşımıyor. Gelin hep beraber, birlikte bir geçici maddeyle bununla ilgili
düzenlemenin yürürlüğe girdikten sonra uygulanacağını ifade edelim de hiç
olmazsa 62’nci Hükûmetin, Ahmet Davutoğlu’nun da bu emeklilere verdiği bir şey
olsun. Aksi takdirde, hiçbir olumlu icraatla anılamayacak diye düşünüyorum.
Dolayısıyla, bu
100 TL’lik zam da temmuzdaki 2,6’lık zammın içinde mi, dışında mı bir kafa
karışıklığı var. Şüphesiz, olumlu olanlar var ama taşeron işçilerin sorunu
çözülmedi, Meclis olarak Hükûmete görev verdik, Hükûmet görevini yerine
getirememiş. Bunu söylüyorsunuz “Bu görevini yine uzatalım.” Görevini yapmayan
bir Hükûmet var. Yani bunun zannederim şubat ayında bitmiş olması gerekiyordu,
yapamadılar. Yaşa takılanlar var, emeklilikte yaşa takılanların sorunları çözülmedi.
Engellilerin sorunları var, maalesef gelir testine tabi tutuluyorlar, engelli
maaşları kesiliyor. Bununla ilgili tedbir almamız gerekiyor. Taşeron işçilerin
kadroya geçirilmesi yine “Yapılacak.”, “Edilecek.”, “Çözülecek.” diyorsunuz ama
bunu defalarca söylemenize rağmen, Ulaştırma Bakanının burada söz vermesine
rağmen bununla ilgili bir adım atılmadı. Umarım bununla ilgili bir adım atılır.

Bu konuda
Adana’da ve Osmaniye’de BEYTEKS Tekstil’in maalesef 22 fabrikası kapandı, 5 bin
işçi gitti. Siz 120 bin, “topluma kazandırma” adı altında altı aylık asgari
ücretle çalıştırılacaklardan bahsediyorsunuz, mevcutlar kaybediyor. Karayolları
1’inci Bölgede çalışan temizlik işçileri iki aydır maaşlarını alamıyorlar. Yeni
bir ekonomik modele ihtiyaç var. Bu palyatif tedbirlerle olmaz. Yeni bir
endüstriyel ilişkiler modeline ihtiyaç bulunduğu gayet açık ve net.
Sermaye hasıla
katsayısının emek hasıla katsayısı lehine geliştiği bir ortam içerisinde,
aslında küreselleşmenin tahrip ettiği millî ekonomileri dikkate aldığımızda ya
da sosyalizmin ifade ettiği “Bütün işçiler, birleşiniz.” yerine, biliyoruz ki
bu memleketin işçisinin toprağa, fabrikaya ihtiyacı vardır, üretime ihtiyacı
vardır. Onun için, milliyetçi bir bakış açısıyla bir ekonomi politikası
uygulanması gerekir. Milletin tamamının refahını dikkate alacak, üreten,
rekabet gücü yüksek bir Türkiye'yi hedefleyen ve bu konuda da refah oluşturacak
bir istihdamı oluşturacak, istihdamı artıracak ve paylaşımı ön plana getiren
bir ekonomi politikasına ihtiyaç var. Bu çerçevede, bu yasanın hayırlı olmasını
diliyorum.
(Mikrofon
otomatik cihaz tarafından kapatıldı) 
OKTAY VURAL
(Devamla) – Sayın Başkan, size de, Başkanlık Divanında görev alan bütün
arkadaşlara da teşekkür ediyorum. 
Tabii, bu
konuda, özellikle şunu da ifade etmekten kaçınamayacağım: Burada, kürsüde
defalarca itiraz ettik, bu itirazlarımızın haklı olduğunu düşünüyoruz. Meral
Akşener Hanımefendi’nin ve sizin yönetiminizin, gerçekten milletin hukuku olan,
Parlamentonun hukuku olan İç Tüzük hükümlerine uygun olduğunu ifade ediyoruz.
Bu makam, partilerin makamı değildir. (CHP sıralarından alkışlar) Meral Hanım
ile zatıalinizin milletin hukuku olan İç Tüzük’ü uygulama konusundaki tutumunuz
ve kararlılığınız gerçekten önemli. 
Unutmayalım ki
hepimiz bu milletin hukukuna tabi olmalıyız, üstünlerin hukuku değil, hukukun
üstünlüğünü gerçekleştirmemiz gerekiyor. Dolayısıyla, hukukun üstünlüğüne
gösterdiğiniz saygı ve hukuku üstün kıldığınız için, size ve Meral Hanım’a da
teşekkür ediyorum.
Saygılarımı arz
ediyorum. (MHP ve CHP sıralarından alkışlar)
BAŞKAN –
Teşekkür ediyoruz Sayın Vural.
Üçüncü bölüm
üzerindeki görüşmeler tamamlanmıştır. 
Şimdi, üçüncü
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
61’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
62’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
63’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
64’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
65’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
66’ncı madde
üzerinde bir önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 687 Sıra Sayılı “İş Sağlığı ve Güvenliği Kanunu ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısının 66’ıncı
maddesi ile 5544 sayılı kanun değiştirilen 16. Maddesinin 1. Fıkrasının “d”
bendi Başkan tarafından mevzuatta uygun verilen görevler ile mevzuatta
öngörülen benzeri görevleri yapmak.” şeklinde değiştirilmesini arz ve teklif
ederiz. 
Saygılarımızla.
 Aytuğ Atıcı Haydar
Akar Süleyman Çelebi 
 Mersin Kocaeli İstanbul
 Ali İhsan Köktürk İzzet
Çetin Musa Çam 
 Zonguldak Ankara İzmir
 Ali Serindağ
 Gaziantep
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ İSMAİL GÜNEŞ (Uşak) – Katılamıyoruz
Sayın Başkanım.
BAŞKAN – Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
BAŞKAN –
Gaziantep Milletvekili Ali Serindağ, buyurunuz efendim. (CHP sıralarından
alkışlar)
ALİ SERİNDAĞ
(Gaziantep) – Teşekkür ederim Sayın Başkan.
Sayın Başkan, maddeyle,
Mesleki Yeterlilik Kurumunun İdari ve Mali İşler Dairesi Başkanlığı İnsan
Kaynakları ve Destek Hizmetleri Dairesi Başkanlığına dönüştürülmektedir ve bu
dönüştürme yapılırken de bu daireye verilen görevler daha ayrıntılı olarak
düzenlenmektedir.
Mesleki
Yeterlilik Kurumu aslında çok önemli bir kurum; özel hukuk hükümlerine tabi,
kamu tüzel kişiliğini haiz, idari ve mali özerkliğe sahip, özel bütçeli bir
kuruluş ve çok da önemli görevleri var ancak bu görevler yerine getirilirken,
elbette, personel istihdam edilecektir. Yalnız buradaki personel İş Kanunu’na
tabi olarak çalıştırılmaktadır. Bu kadar önemli görevleri ifa eden bir kurumun
personelinin iş güvencesine sahip olması gerekmektedir; o nedenle, aslında bu
kurumun personelinin büyük çoğunluğunun Devlet Memurları Kanunu’na tabi olması
işin icabına daha uygundur. Madem insan kaynaklarıyla ilgili bir düzenleme
yapılacak idiyse bunun göz önünde bulundurulmasının faydalı olacağını söylemek
istiyorum. 
Şimdi, bunu
söylerken de izninizle kamudaki istihdama da kısaca değinmek istiyorum. Şimdi,
biz kamuda istihdam edilen personelin sınavla ve objektif ölçüler göz önünde
bulundurularak kamuya alınmasından yanayız. Ancak, üzüntüyle görüyoruz ki
Adalet ve Kalkınma Partisi döneminde, yani devriiktiradarınızda bu ilke oldukça
çiğnenmiş ve daha ziyade iktidara yakın ve yandaş diyebileceğimiz kişiler kamu
hizmetlerine alınır olmuştur. Bu, kamu vicdanını zedelemektedir. Birinci husus
bu. 
İkincisi, bu
yasama dönemi bitiyor artık. Bu yasama döneminde, maalesef üzüntüyle belirtmem
lazım, Türkiye Büyük Millet Meclisi yasama tekniği açısından olumlu bir sınav
vermedi. Temel kanun ve torba kanun uygulamasıyla Türkiye Büyük Millet
Meclisinin yasama yetkisi maalesef zedelendi. Sayın Başbakan başbakan olduktan
sonra torba kanun uygulamasından vazgeçileceğini ifade etmiş olmasına rağmen
gene bu uygulama devam etti. Demek ki Sayın Başbakan sözünü dinletemedi. Ama,
olması gereken şudur: Türkiye Büyük Millet Meclisi bir kanun fabrikası
değildir. Kanunlar objektif, nesnel ve soyut olmalı ve bununla ilgili hazırlık
çalışmaları bihakkın yerine getirilmelidir. Zaten bu konuyla ilgili bir de
mevzuatı hazırlama yönetmeliği var. Asıl çalışmalar, Türkiye Büyük Millet
Meclisi Genel Kuruluna gelmeden, belki önce bürokratik kademelerde, daha sonra
da Türkiye Büyük Millet Meclisinin ihtisas komisyonlarında bu husus mutlaka olgunlaştırılmalı
ve Türkiye Büyük Millet Meclisinin gündemine yani Genel Kurula olgunlaşmış
olarak gelmelidir. Ama, şimdiki uygulamadan da görüyoruz, maalesef, bu lazımeye
uyulmadığını tespit ediyoruz. Şimdi de gördük, işte son gün, efendim, yeni
madde ihdas ediyoruz, getirilen maddeleri çıkarıyoruz, maddelerde değişiklik
yapıyoruz vesaire. Şimdi, bunlar neyi gösteriyor Sayın Bakan? Bu konuda ciddi
bir çalışmanın yapılmadığını. Bakanlıkta bununla ilgili ciddi bir çalışmanın
yapılıp ondan sonra hazırlanan tasarının Türkiye Büyük Millet Meclisine
gönderilmediğini görüyoruz. Maalesef, bu sadece sizin Bakanlığınızla ilgili
değil, tüm bakanlıklarda bu görülmektedir. İnşallah, önümüzdeki yasama
döneminde bu uygulama ortadan kalkar ve yasama tekniğine uygun yasalar olur ama
siz yasaları günlük ihtiyaçlara göre hazırlıyorsunuz. Efendim, Cargill’le
ilgili bir sorun mu var, yasa çıkarıyorsunuz. HSYK istediğiniz gibi davranmadı
mı, onunla ilgili bir kanun çıkarıyorsunuz. Emniyetten muzdarip mi oldunuz veya
emniyetin uygulamalarını mı beğenmediniz, onunla ilgili bir kanun
çıkarıyorsunuz. Efendim, işte, Adana’da jandarma MİT tırlarını mı yakaladı, bu
sefer jandarmayı siyasallaştırmak için bir kanun çıkarıyorsunuz. Yani,
yaptığınız tüm kanunlar, Türkiye Büyük Millet Meclisi gündemine getirilen tüm
kanunlar bir olaya ilişkin, bir olaya tepki kanunu olarak geliyor. Hâlbuki
kanunlar tepki kanunu olmaz. Demin de ifade ettim, bir toplumsal ihtiyaçtan
doğar, bununla ilgili hazırlık çalışmaları yapılır, tüm aktörlerin görüşleri alınır
ve Genel Kurula olgunlaşmış olarak gelir. İnşallah, bundan sonra da öyle olur.
Hepinize bundan
sonraki yaşamınızda da başarılar diliyorum. Saygılar sunuyorum.
Genel Kurulu
saygıyla selamlıyorum. (CHP sıralarından alkışlar)
BAŞKAN –
Teşekkür ediyoruz Sayın Serindağ.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
66’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
67’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
68’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
69’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
70’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
71’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
72’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte olan 687 Sıra Sayılı
"İş Sağlığı ve Güvenliği Kanunu ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı”nın 72’nci
maddesinin ikinci fıkrasının aşağıdaki gibi değiştirilmesini arz ve teklif
ederiz.
Saygılarımızla.
 Aytuğ Atıcı Haydar
Akar İzzet Çetin
 Mersin Kocaeli Ankara
 Ali İhsan Köktürk Süleyman
Çelebi Musa Çam
 Zonguldak İstanbul İzmir
 Sena Kaleli
 Bursa
(2) Bakanlıklar ile kamu kurum ve
kuruluşlarının görev alanlarını ilgilendiren mevzuatta bu maddede belirtilen
hususlara ilişkin gerekli düzenlemeler bu maddenin yürürlüğe girdiği tarihten
itibaren dokuz ay içerisinde yapılır.
BAŞKAN – Komisyon önergeye katılıyor
mu?
SAĞLIK, AİLE, ÇALIŞMA VE
SOSYAL İŞLER KOMİSYONU SÖZCÜSÜ İSMAİL GÜNEŞ (Uşak) – Katılamıyoruz Sayın
Başkanım.
BAŞKAN – Hükûmet?
ÇALIŞMA VE SOSYAL
GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN – Kim konuşacak? Gerekçeyi mi
okutuyorum?
SENA KALELİ (Bursa) – Ben
konuşacağım.
BAŞKAN – Sayın Kaleli, buyurunuz.
(CHP sıralarından alkışlar)
SENA KALELİ (Bursa) – Sayın Başkan,
değerli milletvekilleri; 24’üncü Yasama Döneminin son gününde, 687 sıra sayılı
Yasa Tasarısı’nın 72’nci maddesi üzerine söz almış bulunuyorum. Genel Kurulu
saygıyla selamlıyorum.
Değerli milletvekilleri, öncelikle,
iyisiyle kötüsüyle geçen bu dönemde yaşananlar için aynayı kendimize tutmamız
gerektiğine inanıyorum çünkü genel bir düşünce ve düşünme sorunumuz var.
Hepimiz âdeta mental cüzzamlı gibiyiz. Her şey düşünceden başlıyor. Söz,
düşünce, davranış, alışkanlık, karakterden kaderimize kadar varabiliyoruz.
Başkalarının karar ve yargılarıyla değerlendirmeler yapıyor, kendimizi
yaratamıyoruz, kendimiz olarak var olamıyoruz. 
Halk, devleti kontrol
ediyorsa kendi yararına yasalar çıkartır. İktidarın devlet olduğu, çoğunluğun
iradesini hükmetme, kendi varlığını sürdürme aracı olarak gördüğü toplumlarda
eşitsizlik giderilemez, iş güvenliği ve iş güvencesi sağlanamaz. İyiliğin
barındığı tek yer insan yüreğidir. Adaletin kavramlaştığı tek yer insan
zihnidir. Sevginin deneyimlendiği yerler insan ruhudur, vicdandır, sevgidir.
Ahlak, vicdan, sevgi -insanlığı öldürmek- maalesef yasalaştırılamıyor.
Eğer
emekçi, vatandaş hakları için iç güvenlik bahanesiyle eylem yapmaktan
caydırılıyorsa, eşit hakkı savunan sosyalist, insanca yaşam hakkını savunan
komünist, kadın haklarını savunan radikal feminist, çevre haklarını savunan
marjinal yani hepsi çapulcu ve terörist olarak kabul ediliyorsa özgürlüklerden
söz edemeyiz. Yapılan tüm haksızlık, hukuksuzluk, eşitsizlik, adaletsizlik,
maalesef, çaresizliği beslemektedir, çaresizlik de şiddeti üretmektedir.
Gandhi’nin dediği gibi “Alkışların önüne kanlı ellerle çıkmayınız.” İnsani ve
Cinsiyete Dayalı Gelişmişlik Endekslerini yükseltemezsek, toplumsal cinsiyet
eşitliğini benimsemezsek hiçbir sorun gerçekçi çözülemez. 
Tehlikeli
ve çok tehlikeli iş kollarında çalışmak için mesleki yeterliliğin aranması
şüphesiz iş kazalarının önlenmesi için olmazsa olmazdır. Emek bilinci, talep
eden emekçinin ve sendikaların varlığı da bir o kadar önemlidir. 
Denetimler
konusunda Türkiye'nin karnesi zayıftır. İş müfettişlerinin mesleki yeterlilik,
nitelik, niceliği de bir o kadar önemlidir. Burada, ayrıca, siyasi sorumluluğu
alabilecek iradenin varlığı hepsinden önemlidir. 
Açlığa,
yoksulluğa, şiddete, işçi ölümlerine son verebilecekken insanların ölümlerine
neden arıyor, fıtrata bağlıyor, aldırmıyor, sorumlu arıyoruz. Ekmeğe muhtaç
insan hak arayabilir mi? Özellikle stratejik, tehlikesi yüksek, firesi insan
olan iş kollarında yapılan özelleştirmeler defalarca değişen Kamu İhale
Yasası’na göre yapılıyorsa, ayrımcılık, kayrımcılık, rant, çıkar ilişkileri,
kaynak aktarımları söz konusu oluyorsa denetimlerin sağlıklı olması, yasanın
uygulanması beklenemez. Denetimin sağlıklı yapılabilmesi için doğru üretim
politikaları, teşvik sistemleri, mali para politikaları, istihdam ve AR-GE
politikalarının uygulanması gerekir. 
Gandhi der ki: “Çılgınca tahribatı
totaliterlik nedeniyle ya da özgürlük ve demokrasi adına yapmak ölüler,
yetimler, kadınlar, işsizler, yoksullar, işçiler ve evsizler için hiçbir şey ifade
etmez.” Yeni yüzyıla ait politikalarımız vicdanla bütünleşmiyorsa yine bir şey
ifade etmez. 
Bu düşüncelerle, iyisiyle kötüsüyle
geride bıraktığımız 24’üncü Dönem sona ererken bütün milletvekillerine buradan
sağlıklı, mutlu, karşılıklı haklarımızı helal etmemizi diliyor; adaletsizliğin
adaletle yıkılacağı, buradan iktidar olarak sesleneceğimiz günler yakındır
diyor, saygılar sunuyorum. (CHP ve AK PARTİ sıralarından alkışlar)
BAŞKAN – Teşekkür ederiz Sayın
Kaleli. 
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
72’nci maddeyi oylarınıza sunuyorum:
Kabul edenler... Kabul etmeyenler... 72’nci madde kabul edilmiştir. 
73’üncü maddeyi oylarınıza sunuyorum:
Kabul edenler... Kabul etmeyenler... Kabul edilmiştir. 
74’üncü maddeyi oylarınıza sunuyorum:
Kabul edenler... Kabul etmeyenler... Kabul edilmiştir. 
75’inci maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
76’ncı madde üzerinde aynı mahiyette
olmak üzere iki önerge vardır, okutuyorum: 
Türkiye Büyük Millet
Meclisi Başkanlığına
Görüşülmekte olan 687 sıra sayılı İş
Sağlığı ve Güvenliği Kanunu İle Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının 76 ncı maddesinin Tasarıdan
çıkarılmasını arz ve teklif ederiz.
 Mehmet Naci Bostancı Mehmet
Doğan Kubat Recep Özel
 Amasya İstanbul Isparta
 Fatih Şahin Hakan
Çavuşoğlu Ramazan Can
 Ankara Bursa Kırıkkale
 Osman Aşkın Bak
 İstanbul
Aynı mahiyetteki diğer
önergenin imza sahipleri:
 Aytuğ Atıcı Haydar
Akar İzzet Çetin
 Mersin Kocaeli Ankara
 Süleyman Çelebi Ali
İhsan Köktürk Sena Kaleli
 İstanbul Zonguldak Bursa
 Musa Çam
 İzmir
BAŞKAN – Komisyon aynı
mahiyetteki iki önergeye katılıyor mu?
SAĞLIK, AİLE, ÇALIŞMA VE
SOSYAL İŞLER KOMİSYONU SÖZCÜSÜ İSMAİL GÜNEŞ (Uşak) – Takdire bırakıyoruz
efendim. 
BAŞKAN – Hükûmet?
ÇALIŞMA VE SOSYAL
GÜVENLİK BAKANI FARUK ÇELİK (Şanlıurfa) – Katılıyoruz efendim.
BAŞKAN – Buyurunuz Sayın
Akar. (CHP sıralarından alkışlar) 
HAYDAR AKAR (Kocaeli) – Sayın Başkan, sayın milletvekilleri; sizlere, bu
İş Güvenliği ve Sağlığı Yasası’ndaki değişiklikler görüşülürken, intihar eden
Japon mühendis Kishi Ryoichi’yi hatırlatarak başlamak istiyorum. Niye
hatırlatarak başlamak istiyorum, biliyor musunuz? Bu Japon mühendis, Türk
ekipmanlarında olan bir çatlaktan dolayı halatın kopması sonucu suçu kendinde
gördü ve intihar etti. Eğer o halat kopmadan önce her gün yapılan çalışma
yapılmış olsaydı en az 30, 40 işçi orada olacak ve 130 metreden düşerek
hayatlarını kaybetmiş olacaktı o olayda. 
Şimdi, o olaydan yola çıkarak bunun Türkiye’deki uygulamasını, nasıl bir
mantıkla iş cinayetlerine bakıldığını ifade etmek istiyorum. Türkiye’de en çok
iş cinayeti madencilikte ve inşaat sektöründe yaşanmakta ama diğer alanlarda,
endüstriyel kuruluşlarda da bu iş cinayetleri yaşanıyor ama sayısal olarak en
çok bunlarda. Sadece mart ayında 139 işçi hayatını kaybetti, üç ay içinde de
351 işçi hayatını kaybetti iş cinayetlerinde Türkiye’de.
Şimdi, Bakanlığınız döneminde Türkiye'nin ve hatta dünyanın en büyük maden
kazaları oldu. Nerede oldu bir hatırlatayım size, hani buraya gelip
başsağlıkları dilediniz ve bunlar için çözüm üretilmesi gerektiğini söylediniz
ya: Karadon’da oldu. Hatırlar mısınız Karadon’u? Yine, Afşin Elbistan’da oldu.
Hâlen cesetler, vatandaşların cesetleri kömür madenlerinin altında duruyor.
Yine, Kozlu’da oldu ve canlı örneğimiz Soma’da oldu, 301 canımızı kaybettik.
Daha sonra da Ermenek’te oldu. Ne zaman oldu? Bunların tümü Sayın Çalışma ve
Sosyal Güvenlik Bakanının döneminde oldu. Biraz evvel Japon mühendisi
hatırlattım. 
Devam ediyorum. Bunu unutmayın. Avrupa ve dünyanın en büyük iş
cinayetleri Türkiye’de olurken Sayın Bakanlığınız dönemini merak ediyorum.
Dedim ya, dünyanın en büyük iş cinayeti 301 kişiyle geçen yıl Soma’da oldu.
Yine, sizin Bakanlığınız döneminde, her ne kadar bu kürsüye gelip de “İşçi ve
emek haklarını savunuyorum.” dediyseniz de “Emeğin önündeki engelleri,
örgütlenme engellerini kaldıracağım.” dediyseniz de örgütlenmeyi Türkiye’de
bitirdiniz. Nasıl bitirdiniz? Örgütlenmek isteyen arkadaşlarımız iş kollarında,
bulundukları fabrikalarda işlerden atıldılar. Bunu defalarca size söyledim,
birçok örnek de verdim. 
Yine, tarihin en alt seviyesine indi Türkiye’deki sendikalaşma;
endüstride, sanayide ve iş kollarında tarihin en alt seviyesine indi. 12
Eylülde bile daha fazla işçi örgütlüydü, daha çok işçi sendikalıydı, bugün
tarihî dip yaptı sayenizde.
Şimdi,
taşeronlara bakıyoruz. Devlette 60-70 bin kişiyle aldınız taşeronu, devleti
taşeron hâline getirdiniz. Çıkardığınız kanunlarla taşeronluğu
kurumsallaştırdınız. Dediniz ki: “Taşeronluğu kaldıramayız.” Taşeronluğu 670
bine çıkardınız devlette, tüm kamu kurum ve kuruluşlarını taşeron çalıştırır
hâle getirdiniz. Ha, dediniz ki: “Hadi devlette bir nebze kurumsallaştıralım da
özelde bunu kaldıramayız.” Benim kentimde dünyanın dev şirketleri, lastik
üreticileri -buradan adlarını da söylüyorum- Pirelli, Bridgestone, Goodyear,
yine bir elektrik dağıtım şirketi SEDAŞ taşeron işçiliğini kaldırdı, hepsini
kadrolu işçi yaptı. Ha, özel maliyetleri hesaplamıyor da bir tek devlette siz
mi hesaplıyorsunuz maliyetleri? Özel kaldırdığına göre devlette de kalkabilir
diyoruz, Cumhuriyet Halk Partisi iktidarında taşeron işçiliğinin önünü
kazıyacağız, taşeronda çalışan işçilerimiz tümü kadrolu işçi hâline getirilecek
diyorum.
Yine, sizin
döneminizde ölümcül hastalıklara sahip insanlar ilaç bulamıyor, bu da sizin
hanenize yazıldı Sayın Bakan. Üzülüyorum, gerçekten çaba sarf ediyorsunuz ama
her yaptığınız çabadan, her bu kürsüye gelip anlattıktan sonra Türkiye’de işler
kötüye gidiyor. Yine, Türkiye’de birçok ölümcül hastalığın ilaçları
bulunamıyor. Aileler televizyon kanallarında feryat ediyor.
Yine ve sizin
döneminizde bunu da başardınız, tarihin en büyük ilaç parasını, sağlık ücretini
kimin döneminde ödüyor emekliler? Sizin Çalışma ve Sosyal Güvenlik Bakanlığınız
döneminde buna eriştiler. Tarihin en pahalı sağlık hizmetini alıyor emekliler.
Çünkü daha önce emekliler doktora gittiklerinde, reçete yazıldığında 70 liralık
ilaca sadece 7 lira ödüyorlardı; şimdi, 11 tane ayrı tanı, telefonla
başlıyorsunuz, barkoduyla devam ediyorsunuz, MR’ıyla devam ediyorsunuz, doktor
ücretiyle devam ediyorsunuz; emeklinin aldığı üç kuruşa da göz koymuşsunuz
diyorum.
Sayın Bakan,
Japon mühendisi örnek verdim, gerçi döneminiz bitti, bundan sonra istifa
etseniz de bir kıymeti yok ama bundan sonra Türkiye Cumhuriyeti’nin bakanları
en azından bu Japon mühendis kadar, yaptığı işten sorumlu olmalıdır diyorum.
Sayın Başkan,
yaptığınız ve göstermiş olduğunuz güzel yönetimlerden, hukuka uygun, İç Tüzük’e
uygun yönetimlerden dolayı size de teşekkür ediyor ve tüm arkadaşlarıma
sevgilerimi, saygılarımı sunuyorum. (CHP sıralarından alkışlar)
BAŞKAN –
Teşekkür ederiz Sayın Akar.
Aynı mahiyetteki
diğer önergenin gerekçesini okutuyorum:
Gerekçe:
Mevcut
düzenlemelerin ihtiyaca cevap verebileceği düşünüldüğünden maddenin tasarıdan
çıkarılması amaçlanmıştır.
BAŞKAN – Aynı
mahiyetteki bu iki önergeyi birlikte oylarınıza sunuyorum: Kabul edenler… Kabul
etmeyenler… Kabul edilmiştir.
Kabul edilen bu
önergeler doğrultusunda 76’ncı maddeyi oylarınıza sunuyorum: Kabul edenler…
Kabul etmeyenler… Kabul edilmiştir.
77’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
78’inci madde
üzerinde üç önerge vardır, ikisi aynı mahiyettedir, okutuyorum:
Türkiye
Büyük Millet Meclisi Başkanlığına
Görüşülmekte
olan 687 sıra sayılı yasa tasarısının 78 inci maddesinin sonuna aşağıdaki
fıkranın eklenmesini arz ve teklif ederiz.
"(5) Özel
sektörde çalışan ve aynı kriterleri taşıyan çalışanlar için de bu aynı haklar
geçerlidir.”
 İdris Baluken Sırrı
Süreyya Önder İbrahim Ayhan
 Bingöl İstanbul Şanlıurfa
 Erol Dora Faysal
Sarıyıldız
 Mardin Şırnak
BAŞKAN – Aynı
mahiyetteki iki önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 687 sıra sayılı İş Sağlığı ve Güvenliği Kanunu İle Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının 78 inci
maddesiyle 4/4/2007 tarihli ve 5620 sayılı Kamuda Geçici İş Pozisyonlarında
Çalışanların Sürekli İşçi Kadrolarına veya Sözleşmeli Personel Statülerine
Geçirilmeleri, Geçici İşçi Çalıştırılması ile Bazı Kanunlarda Değişiklik
Yapılması Hakkında Kanununa eklenen Ek maddenin 2 nci fıkrasında geçen "ve
bu haktan bir defadan fazla yararlanılamaz" İbaresinin madde metninden
çıkarılmasını arz ve teklif ederiz.
 Mehmet Naci Bostancı Mehmet
Doğan Kubat Recep Özel
 Amasya İstanbul Isparta
 Hakan Çavuşoğlu Fatih
Şahin Ramazan Can
 Bursa Ankara Kırıkkale
 Osman Aşkın Bak
 İstanbul
Aynı mahiyetteki
diğer önergenin imza sahipleri:
 Aytuğ Atıcı Kadir
Gökmen Öğüt Süleyman Çelebi
 Mersin İstanbul İstanbul
 İlhan Demiröz Gökhan
Günaydın
 Bursa Ankara
BAŞKAN - Aynı
mahiyetteki bu iki önergeye Komisyon katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ İSMAİL GÜNEŞ (Uşak) – Takdire
bırakıyoruz Sayın Başkanım.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılıyoruz.
BAŞKAN – Aynı
mahiyetteki önergelerin gerekçelerini okutuyorum:
Gerekçe:
İlgili yasal
düzenlemede yer alan işçilerin istihdam koşul ve süreçlerinin özgünlüğü ve
geçiş sürecinde yaşanan sorunlar göz önünde bulundurularak bu maddede öngörülen
haktan yararlanılmasının önündeki engelleri kaldırmak amacıyla söz konusu madde
yasa metninden çıkarılmıştır.
Aynı mahiyetteki
diğer önergenin gerekçesi:
Söz konusu
düzenlemede yer alan kamu kurumu çalışanlarının özel durumları göz önünde
bulundurularak hak kısıtlamasına neden olabileceği düşünüldüğünden teklifteki
ibare madde metninden çıkarılmıştır.
BAŞKAN – Aynı
mahiyetteki bu iki önergeyi oylarınıza sunuyorum: Kabul edenler… Kabul
etmeyenler… Kabul edilmiştir.
Diğer önergeyi
okutuyorum:
Türkiye
Büyük Millet Meclisi Başkanlığına
Görüşülmekte olan 687 sıra sayılı yasa tasarısının 78 inci maddesinin
sonuna aşağıdaki fıkranın eklenmesini arz ve teklif ederiz.
"(5) Özel sektörde çalışan ve aynı kriterleri taşıyan çalışanlar
için de bu aynı haklar geçerlidir.”
İdris
Baluken (Bingöl) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ İSMAİL GÜNEŞ (Uşak) – Katılamıyoruz
Başkanım.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN –
Gerekçeyi okutuyorum:
Gerekçe:
Değişiklikle
özel sektörde çalışan engelli yurttaşların da aynı haklardan faydalanması
amaçlanmıştır.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Daha önce kabul
edilen önerge doğrultusunda 78’inci maddeyi oylarınıza sunuyorum: Kabul edenler…
Kabul etmeyenler… Kabul edilmiştir.
Sayın
milletvekilleri, bir düzeltme yapıyorum. 
76’ncı madde
kabul edilen önerge doğrultusunda tasarı metninden çıkartılmıştır, bunu
düzeltiyorum, geri kalan maddeler ona göre düzenlenecektir. 
79’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
On
dakika ara veriyorum.
Kapanma Saati: 17.53
DÖRDÜNCÜ OTURUM
Açılma Saati: 18.09
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek
YÜKSEL (Tokat) 
-----0-----
BAŞKAN – Sayın
milletvekilleri, Türkiye Büyük Millet Meclisinin 91’inci Birleşiminin Dördüncü
Oturumunu açıyorum. 
Tasarının
görüşmelerine devam edeceğiz. 
Komisyon ve
Hükûmet yerinde. 
80’inci madde
üzerinde kalmıştık. 
80’inci madde
üzerinde üçü de aynı mahiyette olmak üzere üç önerge vardır, okutuyorum: 
Türkiye
Büyük Millet Meclisi Başkanlığına
Görüşülmekte
olan 687 sıra sayılı Yasa Tasarısının 80 inci maddesinde geçen “bir ay”
ibaresinin “bir yıl” olarak değiştirilmesini arz ve teklif ederiz.
 İdris Baluken Sırrı
Süreyya Önder İbrahim Ayhan
 Bingöl İstanbul Şanlıurfa
 Faysal Sarıyıldız  Erol
Dora 
 Şırnak  Mardin 
Aynı mahiyetteki
diğer önergenin imza sahipleri: 
 Mehmet Naci Bostancı Mehmet
Doğan Kubat Recep Özel
 Amasya İstanbul Isparta
 Fatih Şahin Ramazan
Can Hakan Çavuşoğlu
 Ankara Kırıkkale Bursa
 Osman Aşkın Bak
 İstanbul
Aynı mahiyetteki
diğer önergenin imza sahipleri:
 Aytuğ Atıcı İzzet
Çetin Süleyman Çelebi
 Mersin Ankara İstanbul
 Mehmet Hilal Kaplan Musa
Çam  Sinan Aydın Aygün 
 Kocaeli İzmir Ankara
 
 Ramazan Kerim Özkan
 Burdur
BAŞKAN – Komisyon aynı mahiyetteki bu
önergelere katılıyor mu? 
SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NECDET ÜNÜVAR (Adana) – Takdire bırakıyoruz
Sayın Başkanım.
BAŞKAN – Hükûmet?
ÇALIŞMA VE SOSYAL
GÜVENLİK BAKANI FARUK ÇELİK (Şanlıurfa) – Katılıyoruz efendim. 
Gerekçelerini okutuyorum:

Aytuğ Atıcı (Mersin) ve
arkadaşları
Gerekçe : 
Toplu iş sözleşmesi
hakkının korunması ve geliştirilmesi amacıyla, bir aylık muafiyet süresinin bir
yıl olarak değiştirilmesi amaçlanmıştır.
Mehmet Naci Bostancı (Amasya) ve arkadaşları
Gerekçe: 
Bu madde ile getirilen;
madde metninde yer alan şartları taşıyan sendikaların toplu iş sözleşmesi yapma
hakkı kapsamının süre olarak genişletilmesi amaçlanmaktadır.
İdris Baluken (Bingöl) ve arkadaşları
Gerekçe : 
Değişiklikle bir ay
sınırlamasının uzatılması amaçlanmıştır.
BAŞKAN – Aynı mahiyetteki
bu önergeleri oylarınıza sunuyorum: Kabul edenler… Kabul etmeyenler… Kabul
edilmiştir.
80’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
81’inci madde üzerinde
aynı mahiyette olmak üzere üç önerge vardır, okutuyorum: 
Türkiye
Büyük Millet Meclisi Başkanlığına
Görüşülmekte
olan 687 sıra sayılı Kanun Tasarısının 81 inci maddesinin Tasarı metninden
çıkarılmasını arz ve talep ederiz.
 Mehmet Naci Bostancı Mehmet
Doğan Kubat Recep Özel
 Amasya İstanbul Isparta
 Hakan Çavuşoğlu Fatih
Şahin Ramazan Can
 Bursa Ankara Kırıkkale
 
Aynı mahiyetteki
diğer önergenin imza sahipleri: 
 İdris Baluken Sırrı
Süreyya Önder İbrahim Ayhan
 Bingöl İstanbul Şanlıurfa
 Erol Dora Faysal
Sarıyıldız 
 Mardin Şırnak 
Aynı mahiyetteki
diğer önergenin imza sahipleri:
 
 Aytuğ Atıcı Haydar
Akar İzzet Çetin
 Mersin Kocaeli Ankara
 Süleyman Çelebi Ali
İhsan Köktürk Musa Çam
 İstanbul Zonguldak İzmir
BAŞKAN – Aynı mahiyetteki bu üç
önergeye katılıyor musunuz Sayın Komisyon? 
SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NECDET ÜNÜVAR (Adana) – Takdire bırakıyoruz
Sayın Başkanım.
BAŞKAN – Hükûmet?
ÇALIŞMA VE SOSYAL
GÜVENLİK BAKANI FARUK ÇELİK (Şanlıurfa) – Katılıyoruz efendim. 
BAŞKAN – Sayın Çetin,
buyurunuz. 
İZZET ÇETİN
(Ankara) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, bu madde, çıkan bir madde gerçekten ama bir konuya dikkat çekmek
için söz aldım. O da çalışma yaşamı bir bütün yani 2003 yılında 4857 sayılı
Yasa yürürlüğe girdiğinden bu yana pek çok kurum kanununda köklü değişiklikler
yaptınız, kurumlara özgü çalışma yaşamı yarattınız. Örneğin İller Bankası ve
PTT AŞ kurum kanunlarında. “Bu kurumda çalışanlar 4850’ye tabi değildir, bunlar
657’ye de tabi değildir, bunlar diğer çalışma mevzuatına da tabi değildir.”
diyerek çalışanlarla ilgili olarak yani “kanunsuz çalıştırma kanunu” yapacak
kadar temel kanun olan İş Kanunu’nu dejenere ettiniz. 
Buradaki
düzenleme çıktı ama dikkatinizi çekmek istiyorum, bir okuyun Allah aşkına. Bir
temel kanun hükmünü Orman Genel Müdürünün bir yönetmelikle değiştirmesine izin
verecek kadar hukuktan, izandan yoksun bir düzenleme yapılmış idi. Gerçekten
buna hakkınız yok yani ormanlarda çalışanların –ben bir orman köylüsünün
çocuğuyum- yani ormanlarda çalışma koşullarının ne kadar zor olduğu, sürütme,
kesme, ana depo, ara depo işlemleri yani belki en ağır işçilik. 20 bin köy, 8
milyon yurttaş bu ormanlardan geçimini sağlıyor. Ona fazla mesai ödememek, ona
mevsiminde alacağı, dört beş aylık çalışma karşılığında alacağı ücreti çok
görmek bir hukuk devletine yakışmaz. 
Gerçekten,
Türkiye’de orman köylüleri ve orman işçileri toplumsal kesimler içinde en
yoksul kesimdir, en çok korunmaya muhtaç olan kesimdir, en uysal kesimdir,
devletle sorunları olmaz, kendi işlerini kendi görür, köylerindeki su
ihtiyaçlarını, yakacak ihtiyaçlarını kendileri yaparlar, hatta yollarını bile
kendileri yaparlar, hatta yollarını bile kendileri yaparlar. Bu kadar çileli
bir yaşamda siz diyebilirsiniz ki: “Ya, gelsinler şehir kenarlarına.” O şehir
kenarlarına göç edip gelip sosyal bir yük olmaktan da kendilerini alıkoyarlar,
çile çekerler, biz de onları düzenlemelerle yok etmeye çalışıyoruz. Kim olursa
olsun, hangi siyasal iktidar olursa olsun, hangi parti olursa olsun iktidarda,
iktidar muhalefet demeden orman köylüsünün korunması gerekir, orman işçisinin
korunması gerekir çünkü onlar gerçekten yaşamlarını çok zor sürdüren kesim. 
Şimdi, burada
bir yanlışlıktan dönüldü ve o düzenleme çıktı. Yani işverenin işini bekleyerek
zamanını iş yerinde geçiren işçi, çıkacak işi bekleyen işçi, yangın bekçisi de
olsa, orman işçisi de olsa gerekiyorsa fazla mesaisini alabilmeli, o fazla
mesaiyle ne Orman Genel Müdürlüğü, Orman Bakanlığı ne de devlet batar. Onun
için, bu düzenlemenin çıkmış olması güzel bir düzenleme. Bakana da kolaylık
gösterdiği için teşekkür ediyorum.
Hepinizi
saygıyla selamlıyorum. (CHP sıralarından alkışlar)
BAŞKAN –
Teşekkür ederiz Sayın Çetin.
Aynı mahiyetteki
diğer önergelerin gerekçelerini okutuyorum: 
İdris Baluken
(Bingöl) ve arkadaşları
Gerekçe: 
Bu maddeyle
haftalık kırk beş ve günlük on bir saat çalışma üst sınırı kaldırılmaktadır. Bu
düzenleme açıkça angaryaya zemin hazırlamaktadır. "Bu maddenin
uygulanmasına ilişkin yapılacak fazla çalışma ve diğer hususlar, Çalışma ve
Sosyal Güvenlik Bakanlığının görüşü alınarak Orman Genel Müdürlüğünce"
yönetmelikle düzenlenmesi işçi hakları açısından büyük hak kayıpları ve sömürü
açığa çıkarabilecektir. Fazla çalışma sürelerine ilişkin hususlar bu tasarıda
düzenlenmeli ve uluslararası temayüllere aykırı olmamalıdır.
Mehmet
Naci Bostancı (Amasya) ve arkadaşları
Gerekçe:
Mevcut
düzenlemelerin ihtiyaca cevap verebileceği düşünüldüğünden madde tasarı
metninden çıkarılmaktadır.
BAŞKAN – Aynı
mahiyetteki üç önergeyi oylarınıza sunuyorum: Kabul edenler… Kabul etmeyenler…
Kabul edilmiş ve böylece, madde 81 metinden çıkmıştır.
Sayın Özçelik,
sisteme girmişsiniz.
Buyurunuz.
V.-
AÇIKLAMALAR (Devam)
9.- Burdur
Milletvekili Bayram Özçelik’in, Burdur’daki BURTRAK traktör fabrikasının
durumuna ilişkin açıklaması
BAYRAM ÖZÇELİK
(Burdur) – Sayın Başkanım, çok teşekkür ediyorum.
Dün akşamdan
itibaren ve bugün Genel Kurul açıldığından bu tarafa bir yasal düzenlemeyle
ilgili grup başkan vekillerimizle bir çaba içerisindeyim, o da şudur: 1974’te
kurulmuş, 1985’te kapatılmış “BURTRAK” diye traktör fabrikamız var Burdur’da.
Müsadere yoluyla, mahkeme kararıyla Orman Genel Müdürlüğüne geçmiş. 2012’de
yasal bir düzenleme yaptık, geçici bir maddeyle iki yıllık süre verilmek
suretiyle. 3 defa ihale oldu 2’sine katılanlar oldu ama taahhütlerini yerine
getiremediler. 
Şimdi, tekrar,
Orman Genel Müdürlüğünün bir yirmi dokuz yıllığına ihaleye çıkması için bir
maddelik bir yasal düzenleme… Yanında da bu alanın 26 bin metrekare kapalı
alanı var, 333 dönüm arazisi var aynı bitişik nizam kenarında da 2’nci OSB var.
Yani atıl olan, otuz yıldır bekleyen bu fabrikanın değerlenmesi için istihdama,
ekonomiye kazandırılması için bir maddelik bir önergeyi grup başkan
vekillerinden rica ediyorum. 
Teşekkür
ediyorum. 
BAŞKAN –
Teşekkür ediyoruz Sayın Özçelik. 
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
5.- İş
Sağlığı ve Güvenliği Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Burdur Milletvekili Hasan Hami
Yıldırım ve İzmir Milletvekili Aydın Şengül ile 50 Milletvekilinin; Adana
Milletvekili Ali Demirçalı ve İstanbul Milletvekili Gürsel Tekin’in; İstanbul
Milletvekili Abdullah Levent Tüzel’in; Diyarbakır Milletvekili Nursel
Aydoğan'ın; İzmir Milletvekili Rahmi Aşkın Türeli’nin; İstanbul Milletvekili
Mahmut Tanal’ın; İzmir Milletvekili Ahmet Kenan Tanrıkulu’nun; Kocaeli
Milletvekili Haydar Akar’ın; Balıkesir Milletvekili Haluk Ahmet Gümüş’ün;
Manisa Milletvekili Hasan Ören ve 2 Milletvekilinin; İstanbul Milletvekili
Mahmut Tanal’ın; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Mahmut Tanal’ın; İstanbul Milletvekili Mustafa Sezgin Tanrıkulu ile 2
Milletvekilinin; Cumhuriyet Halk Partisi Grup Başkanvekili İstanbul
Milletvekili Mehmet Akif Hamzaçebi’nin Benzer Mahiyetteki Kanun Teklifleri ve
Sağlık, Aile, Çalışma ve Sosyal İşler Komisyonu Raporu ile Türkiye Büyük Millet
Meclisi Başkanlığı ve Sağlık, Aile, Çalışma ve Sosyal İşler Komisyonu
Başkanlığı Tezkereleri (1/1006, 2/1449, 2/1511, 2/1664, 2/1670, 2/1691, 2/1788,
2/2068, 2/2182, 2/2183, 2/2205, 2/2235, 2/2295, 2/2534, 2/2541, 2/2546) (S.
Sayısı: 687) (Devam)
BAŞKAN – 82’nci
maddeyi oylarınıza sunuyorum: Kabul edenler… Kabul etmeyenler… 82’nci madde
kabul edilmiştir. 
83’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
84’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
85’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
86’ncı madde
üzerinde iki önerge vardır; ikisi de aynı mahiyettedir, okutuyorum: 
Türkiye
Büyük Millet Meclisi Başkanlığına
Görüşülmekte
olan 687 sıra sayılı Yasa Tasarısının 86 ncı maddesinin tasarı metninden
çıkarılmasını arz ve teklif ederiz.
 İdris Baluken  Sırrı
Süreyya Önder İbrahim Ayhan
 Bingöl  İstanbul Şanlıurfa
 Erol Dora Nursel
Aydoğan
 Mardin Diyarbakır
Aynı mahiyetteki
diğer önergenin imza sahipleri: 
 Aytuğ Atıcı  Ali
İhsan Köktürk  Haydar Akar 
 Mersin  Zonguldak Kocaeli
 İzzet Çetin Süleyman
Çelebi Musa Çam 
 Ankara İstanbul İzmir

BAŞKAN – Aynı
mahiyetteki bu iki önergeye Komisyon katılıyor mu? 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
BAŞKAN –
Gerekçeyi okutuyorum: 
Aytuğ Atıcı
(Mersin) ve arkadaşları
Gerekçe: 
İlgili kurumun
kapatılmasının gerekçesi net olarak belirtilmemiştir. Kurumun kapatılmasıyla
yaşanabilecek mağduriyetlerin önüne geçilmesi için maddenin tasarıdan
çıkarılması amaçlanmıştır.
BAŞKAN –
Gerekçeyi okutuyorum: 
İdris Baluken
(Bingöl) ve arkadaşları 
Gerekçe: 
Değişiklik ile
maddeden kaynaklı ortaya çıkabilecek mağduriyetlerin giderilmesi amaçlanmıştır.
BAŞKAN –
Gerekçelerini okuttuğum aynı mahiyetteki önergeleri oylarınıza sunuyorum: Kabul
edenler… Kabul etmeyenler… Kabul edilmemiştir. 
86’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
87’nci madde
üzerinde üç önerge vardır, ikisi aynı mahiyettedir, okutuyorum: 
Türkiye
Büyük Millet Meclisi Başkanlığına
Görüşülmekte
olan 687 sıra sayılı İş Sağlığı ve Güvenliği Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının 87 nci
maddesiyle 13/12/1983 tarihli ve 178 sayılı Maliye Bakanlığının Teşkilat ve
Görevleri Hakkında Kanun Hükmünde Kararnameye eklenmesi öngörülen geçici 15
inci maddenin birinci fıkrasının aşağıdaki şekilde değiştirilmesini arz ve
teklif ederiz.
 Mehmet
Naci Bostancı  Mehmet Doğan Kubat  Recep Özel
 Amasya
 İstanbul  Isparta
 Hakan
Çavuşoğlu  Osman Aşkın Bak  Ramazan Can
 Bursa
 İstanbul  Kırıkkale
"Maliye
Yüksek Eğitim Merkezi Başkanı ve Maliye Yüksek Eğitim Merkezi Başkan Yardımcısı
kadrolarında bulunanların görevi bu maddenin yürürlüğe girdiği tarihte sona
erer. Bu maddenin yürürlüğe girdiği tarihte, 190 sayılı Genel Kadro ve Usulü
Hakkında Kanun Hükmünde Kararnamedeki (I) sayılı cetvelin Maliye Bakanlığına
ait bölümünde yer alan; Maliye Yüksek Eğitim Merkezi Başkanı ile Maliye Yüksek Eğitim
Merkezi Başkan Yardımcısı kadroları, Bakanlık Müşaviri kadroları olarak
değiştirilmiş sayılır. Bu maddenin yürürlüğe girdiği tarihte; Maliye Yüksek
Eğitim Merkezi Başkanı ile Maliye Yüksek Eğitim Merkezi Başkan Yardımcıları
Bakanlık Müşaviri kadrolarına herhangi bir işleme gerek kalmaksızın atanmış
sayılır. Bu madde uyarınca atanmış sayılanlara, yeni kadrolarına atanmış
sayıldıkları tarih itibarıyla eski kadrolarına ilişkin olarak en son ayda
aldıkları ek ders ücreti hariç olmak üzere ücret ve tazminat toplam net
tutarının (bu tutar sabit bir değer olarak esas alınır); yeni atandıkları
kadrolara ilişkin olarak yapılan, ek ders ücreti hariç olmak üzere aylık, ek
gösterge, ücret ve her türlü tazminat ve benzeri ödemelerin toplam net
tutarından fazla olması hâlinde aradaki fark tutarı, herhangi bir vergi ve
kesintiye tabi tutulmaksızın fark kapanıncaya kadar ayrıca tazminat olarak
ödenir. Atanmış sayıldıkları kadro unvanlarında isteğe bağlı olarak herhangi
bir değişiklik olanlarla kendi istekleriyle başka kurumlara atananlara fark
tazminatı ödenmesine son verilir. Bu maddeyle değiştirilen Bakanlık Müşaviri
kadroları, boşalmaları hâlinde herhangi bir işleme gerek kalmaksızın iptal
edilmiş sayılır."
BAŞKAN – Aynı
mahiyetteki diğer iki önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 687 sıra sayılı Yasa Tasarısının 87 nci maddesinin tasarı metninden
çıkarılmasını arz ve teklif ederiz. 
 İdris Baluken Sırrı
Süreyya Önder İbrahim Ayhan
 Bingöl İstanbul Şanlıurfa
 Erol Dora Nursel
Aydoğan
 Mardin Diyarbakır
Aynı mahiyetteki
diğer önergenin imza sahipleri: 
 Aytuğ Atıcı Haydar
Akar İzzet Çetin
 Mersin Kocaeli Ankara

 Süleyman Çelebi Musa
Çam Ali İhsan Köktürk
 İstanbul İzmir Zonguldak

BAŞKAN –
Komisyon aynı mahiyetteki bu iki önergeye katılıyor mu? 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılamıyoruz
Sayın Başkanım.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
BAŞKAN –
Gerekçelerini okutuyorum:
İdris Baluken
(Bingöl) ve arkadaşları
Gerekçe:
Değişiklikle
maddeden kaynaklı ortaya çıkabilecek hak kaybı mağduriyetlerin giderilmesi
amaçlanmıştır. 
Aytuğ Atıcı
(Mersin) ve arkadaşları
Gerekçe:
86. Madde ile
bağlantılı olan bu maddenin kanun tasarısının amaçlarıyla ilgisi yoktur. Bu
nedenle kanun metninden çıkarılması önerilmiştir. 
BAŞKAN – Aynı
mahiyetteki bu iki önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
Diğer önergeyi
okutuyorum: 
Türkiye
Büyük Millet Meclisi Başkanlığına
Görüşülmekte
olan 687 sıra sayılı İş Sağlığı ve Güvenliği Kanunu İle Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının 87 nci
maddesiyle 13/12/1983 tarihli ve 178 sayılı Maliye Bakanlığının Teşkilat ve
Görevleri Hakkında Kanun Hükmünde Kararnameye eklenmesi öngörülen geçici 15
inci maddenin birinci fıkrasının aşağıdaki şekilde değiştirilmesini arz ve
teklif ederiz.
Mehmet Naci Bostancı (Amasya) ve
arkadaşları 
"Maliye
Yüksek Eğitim Merkezi Başkanı ve Maliye Yüksek Eğitim Merkezi Başkan Yardımcısı
kadrolarında bulunanların görevi bu maddenin yürürlüğe girdiği tarihte sona
erer. Bu maddenin yürürlüğe girdiği tarihte, 190 sayılı Genel Kadro ve Usulü
Hakkında Kanun Hükmünde Kararnamedeki (I) sayılı cetvelin Maliye Bakanlığına
ait bölümünde yer alan; Maliye Yüksek Eğitim Merkezi Başkanı ile Maliye Yüksek
Eğitim Merkezi Başkan Yardımcısı kadroları, Bakanlık Müşaviri kadroları olarak
değiştirilmiş sayılır. Bu maddenin yürürlüğe girdiği tarihte; Maliye Yüksek
Eğitim Merkezi Başkanı ile Maliye Yüksek Eğitim Merkezi Başkan Yardımcıları
Bakanlık Müşaviri kadrolarına herhangi bir işleme gerek kalmaksızın atanmış
sayılır. Bu madde uyarınca atanmış sayılanlara, yeni kadrolarına atanmış
sayıldıkları tarih itibarıyla eski kadrolarına ilişkin olarak en son ayda
aldıkları ek ders ücreti hariç olmak üzere ücret ve tazminat toplam net
tutarının (bu tutar sabit bir değer olarak esas alınır); yeni atandıkları
kadrolara ilişkin olarak yapılan, ek ders ücreti hariç olmak üzere aylık, ek
gösterge, ücret ve her türlü tazminat ve benzeri ödemelerin toplam net
tutarından fazla olması hâlinde aradaki fark tutarı, herhangi bir vergi ve
kesintiye tabi tutulmaksızın fark kapanıncaya kadar ayrıca tazminat olarak
ödenir. Atanmış sayıldıkları kadro unvanlarında isteğe bağlı olarak herhangi
bir değişiklik olanlarla kendi istekleriyle başka kurumlara atananlara fark
tazminatı ödenmesine son verilir. Bu maddeyle değiştirilen Bakanlık Müşaviri
kadroları, boşalmaları hâlinde herhangi bir işleme gerek kalmaksızın iptal
edilmiş sayılır."
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) –Takdire
bırakıyoruz. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılıyoruz efendim. 
MEHMET
NACİ BOSTANCI (Amasya) – Gerekçe…
BAŞKAN
– Gerekçeyi okutuyorum.
Gerekçe:
Maliye
Yüksek Eğitim Merkezi Başkanının yanı sıra Başkan Yardımcılarının da Bakanlık
Müşaviri kadrolarına atanmalarının sağlanması amaçlanmıştır.
BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmiştir. 
87’nci
maddeyi kabul edilen önerge doğrultusunda oylarınıza sunuyorum: Kabul edenler…
Kabul etmeyenler… Kabul edilmiştir. 
Şimdi,
sayın milletvekilleri, Mersin Milletvekili Aytuğ Atıcı ve arkadaşları
tarafından 4688 sayılı Kamu Görevlileri Sendikaları ve Toplu Sözleşme
Kanunu’nun mülga 35’inci maddesinin yeniden düzenlenmesini içeren yeni madde
ihdasına ilişkin bir önerge verilmiştir. 
İç Tüzük’ün
87’nci maddesine göre, görüşülmekte olan tasarı veya teklifin konusu olmayan
sair kanunlarda ek ve değişiklik getiren yeni bir kanun teklifi niteliğindeki
değişiklik önergeleri işleme konulamaz. Söz konusu önerge, görüşülmekte olan
tasarıda düzenleme konusu yapılmayan bir kanunda değişiklik içerdiğinden işleme
alınmamaktadır. 
Bilgilerinize
sunuyorum. 
Şimdi, bir
geçici madde ihdasına dair…
OKTAY VURAL
(İzmir) – Geçici maddeyi görüşeceğiz, sonra ihdası… Önce geçici 1’inci maddeyi
görüşeceğiz. 
MEHMET DOĞAN
KUBAT (İstanbul) – Geçici 1’deki önergeleri görüşeceğiz Sayın Başkan.
BAŞKAN – Sayın
milletvekilleri, önce geçici maddeyi görüşeceğiz. 
Bir geçici madde
vardır ve üzerinde üç önerge vardır, okutuyorum:
TBMM
Başkanlığına
Görüşülmekte
olan 687 sıra sayılı kanun tasarısının Geçici 1. maddesinde yer alan
“31.12.2015 tarihine kadar uygulanmaz” ibaresinin “01.01.2016 tarihine kadar
uygulanmaz” şeklinde değiştirilmesini arz ve teklif ederiz. 
 Erkan Akçay Yusuf
Halaçoğlu S. Nevzat Korkmaz
 Manisa Kayseri Isparta
 Ahmet Duran Bulut Cemalettin
Şimşek
 Balıkesir Samsun
Türkiye
Büyük Millet Meclisi Başkanlığına
Görüşülmekte
olan 687 sıra sayılı Kanun Tasarısının geçici 1 inci maddesine aşağıdaki
fıkranın eklenmesini arz ve teklif ederiz. 
 Mehmet Naci Bostancı Levent
Gök Aytuğ Atıcı
 Amasya Ankara Mersin
 Fatih Çiftci  Burhan
Kayatürk Mustafa Bilici
 Van Van Van
 Gülşen Orhan Mehmet
Doğan Kubat Ali Serindağ
 Van İstanbul
 Gaziantep
2. “Van İlinde
2011 yılında meydana gelen depremlerden dolayı hasar gören ve 7269 sayılı
Kanuna göre orta hasarlı veya ağır hasarlı olarak tespit edilen yapılar
16/5/2012 tarihli ve 6306 sayılı Afet Riski Altındaki Alanların Dönüştürülmesi
Hakkında Kanun kapsamında riskli yapı olarak kabul edilir ve bu yapılar
hakkında bu Kanun uyarınca işlem yapılır."
Türkiye Büyük
Millet Meclisi Başkanlığına
Görüşülmekte
olan 687 sıra sayılı Yasa Tasarısının Geçici 1 inci maddesinin tasarı metninden
çıkarılmasını arz ve teklif ederiz.
 İdris Baluken  Sırrı
Süreyya Önder  İbrahim Ayhan
 Bingöl İstanbul Şanlıurfa
 Selma Irmak Erol
Dora
 Şırnak Mardin
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılmıyoruz efendim.
EROL DORA
(Mardin) – Gerekçe…
BAŞKAN –
Gerekçesini okutuyorum:
Gerekçe: 
Söz konusu
maddenin yürürlüğe girmesiyle birlikte, özellikle muvazaalı alt işveren
ilişkilerinin devam ettiği, işçilerin ihale konusu dışındaki işlerde
çalıştırıldığı kamu kurumlarında, yöneticiler, bu yaptırımlardan kaçmak için,
işçileri mevcut işlerinden alıp, ihale konusu işlere sevk etmeye başlamıştır.
Özellikle temizlik ihalesi kapsamında çalıştırılıp, fiilen büro işi yaptırılan
işçilerin zorla temizlikte görevlendirilmesi söz konusu olmuştur. Bu durum çok
sayıda kamu kurum ve kuruluşunda kaosa ve taşeron işçilerin mağdur olmasına yol
açmıştır. Bu maddenin yürürlüğünün ertelenmesi sorunu çözmeyecek, sadece
öteleyecektir. Sorunun kaynağına inilmeden sorunun çözülmesi olanaklı değildir.
Sorunun çözümü için en azından muvazaa kararları uygulanmalı, ihale konusu
dışındaki asıl işlerde çalıştırılan işçiler kamu işçisi olarak istihdam
edilmelidir. Sorunun nihai çözümü ise taşeronlaştırmaya son verilmesi ve tüm
taşeron işçilerin kamu işçisi olarak istihdam edilmesiyle mümkündür.
Değişiklikle bu sorunların çözümün imkân tanımak amaçlanmıştır.
BAŞKAN –
Gerekçesini okuttuğum önergeyi oylarınıza sunuyorum: Kabul edenler... Kabul
etmeyenler... Kabul edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte
olan 687 sıra sayılı Kanun Tasarısının geçici 1 inci maddesine aşağıdaki
fıkranın eklenmesini arz ve teklif ederiz. 
Mehmet
Naci Bostancı (Amasya), Levent Gök (Ankara) ve arkadaşları
2. “Van ilinde
2011 yılında meydana gelen depremlerden dolayı hasar gören ve 7269 sayılı
Kanuna göre orta hasarlı veya ağır hasarlı olarak tespit edilen yapılar
16/5/2012 tarihli ve 6306 sayılı Afet Riski Altındaki Alanların Dönüştürülmesi
Hakkında Kanun kapsamında riskli yapı olarak kabul edilir ve bu yapılar
hakkında bu Kanun uyarınca işlem yapılır."
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz Sayın Başkanım.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Sayın Başkanım, önerge Van
olur da katılmaz mıyız? Katılıyoruz efendim. (AK PARTİ sıralarından alkışlar)
BAŞKAN – Şimdi
gerekçesini okutuyorum:
Gerekçe:
Van ilinde de
2011 yılında meydana gelen depremlerden dolayı orta veya ağır hasarlı olarak
tespit edilen yapılar, 6306 sayılı Kanun’un yürürlüğe girmesinden sonraki
tarihlerde bu kanun uyarınca riskli yapı tespiti yaptırılmadan yıktırıldığı
için bu yapılar hakkında 6306 sayılı Kanun uyarınca işlem yapılması mümkün
olmamakta ve bu durum söz konusu yapıların maliklerinin mağduriyetine sebep
olmaktadır. Yapılan düzenlemeyle hasarlı olarak tespit edildiği için, yani can
güvenliği bakımından risk teşkil ettiği için yıktırılmış olan söz konusu
yapıların 6306 sayılı Kanun kapsamında değerlendirilebilmesi amacıyla 6306
sayılı Kanun’a geçici bir madde eklenmesi öngörülmektedir.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge kabul
edilmiştir. 
Diğer önergeyi
okutuyorum:
TBMM
Başkanlığına
Görüşülmekte
olan 687 sıra sayılı Kanun Tasarısının Geçici 1. maddesinde yer alan
“31.12.2015 tarihine kadar uygulanmaz” ibaresinin “01.01.2016 tarihine kadar
uygulanmaz” şeklinde değiştirilmesini arz ve teklif ederiz. 
Yusuf Halaçoğlu (Kayseri) ve arkadaşları
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılamıyoruz
Sayın Başkanım.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
BAŞKAN – Sayın
Korkmaz, buyurunuz.
S. NEVZAT
KORKMAZ (Isparta) – Sayın Başkan, değerli milletvekilleri; yüce Meclisi
saygıyla selamlıyorum.
Kaybının 18’inci
yılında, hayatını Türk ve İslam dünyasına vakfetmiş, minnet ve şükran
hisleriyle arkasında gözü yaşlı milyonlarca ülkücü, milliyetçi bırakmış
Başbuğu’muz Alparslan Türkeş Bey’i rahmetle anıyor, onu ve fikirlerini
ilanihaye yaşatacağımızın sözünü bu kürsüden bir kez daha veriyoruz. 
Kamu
İhale Kanunu’na 6552 sayılı Kanun’la ek madde ilave edilmişti. Değerli
arkadaşlar, bu madde, taşeron firma aracılığıyla idarenin asli ve sürekli
işlerini yapmak üzere istihdam edilen personeli ilgilendiriyordu ve bürolarda
görevli taşeron işçilerinin derhâl temizlik işlerine geri gönderilmesini
söylüyordu, aksi takdirde de idarecilere cezai müeyyide öngörüyordu.
Değerli
arkadaşlar, bu madde -taşeron firma? aracılığıyla- 11 Ocağa kadar Bakanlar
Kurulunun aynı zamanda bir düzenleme yapmasını da söylüyordu ancak bu düzenleme
yapılamadı kıymetli arkadaşlar 11 Ocağa kadar, bunun üzerine kurum yöneticileri
cezai müeyyideye uğramamak için, bürolarda görevli, yıllardır aynı görevi ifa
eden, hatta master, doktora derecesi bile almış personeli bir anda temizlik
işlerine gönderiverdi.
Geçici
1’inci madde idareleri ve personeli aslında rahatlatan bir düzenleme ancak bu
rahatlığı 2015 sonuna kadar getiriyor. Dolayısıyla, değerli arkadaşlar, bu
nispi rahatlamayı sağlayan düzenleme için, Sayın Bakan da gayet iyi biliyor ki,
Milliyetçi Hareket Partisi milletvekilleri olarak hakikaten bu konuda büyük
uğraş verdik; kendilerine ulaştık, Komisyondaki arkadaşlarımıza ulaştık. Sorun
tamamen çözülmemiş olsa da bu nispi rahatlama düzenlemesini getirdikleri için
başta Sayın Bakan olmak üzere çeşitli partilerin temsilcilerinden oluşan
Değerli Komisyonumuza da teşekkürü bir borç biliyorum. 
Değerli
arkadaşlar, on beş yıl çalışan işçiye “geçici” ya da “taşeron işçi” denilebilir
mi? Ayrıca, devletin asli ve sürekli hizmetlerini yürüten personele hâlâ daha
“işçi” denilmesi Anayasa’daki “İdarenin asli ve sürekli işleri memurlar eliyle
yürütülür.” ilkesiyle ne denli uyuşabilir? “Modern kölelik” anlamına gelen
taşeron işçiliği çağdaş devlet anlayışıyla ne kadar bağdaştırılabilir? Öyleyse,
arkadaşlar, çalışma hayatımızın kanayan yarası olan taşeron işçiliğin
mevcudiyetine son verip önce görevleri hakkaniyetle tanımlayıp tasnif eden
Bakanlar Kurulu kararının yayınlanması ve sonra da tüm taşeron işçilerine
konumlarına, eğitimlerine, görev sürelerine göre kadro verilmesi uygun
olacaktır. Bu husus Milliyetçi Hareket Partisinin milletine ve taşeron işçi
olarak çalışan kardeşlerimize bir taahhüdüdür. Milliyetçi Hareket Partisinin
iktidarında bu sorun tamamen çözülüp kadro verilmesi yoluna gidilecektir. 
Değerli
milletvekilleri, bu kürsüden 24’üncü Dönemde de yıllarca ezilen kesimlerin,
sivil memurların, Türk Silahlı Kuvvetlerinde, Emniyet Genel Müdürlüğünde,
astsubayların, uzman erbaşların, polislerin, itfaiye personelinin, atanamayan
öğretmenlerin, atanamayan ziraat ve gıda mühendislerinin, iş ve meslek
danışmanlarının, velhasıl, birçok sosyal kesimin sorunlarını dillendirdik.
Ancak, iktidar bu sözlerimizi maalesef duymamazlıktan geldi ve bunların
sorunlarının çözümü yönünde herhangi bir adım atmadı. Sessiz kesimlerin sesi
olma hususunda sorumluluğunu bihakkın yerine getiren Milliyetçi Hareket Partisi
olarak, Adalet ve Kalkınma Partisinin bu sağırlığını ve bu körlüğünü
milletimizin sağduyusuna ve şaşmaz vicdanına havale ediyoruz. Artık
değerlendirme 7 Haziranda aziz milletimizin olacaktır. 
Kıymetli
arkadaşlar, buraya gelen arkadaşlar herhâlde dönemlerinin son konuşmalarını
yapıyor. Bize de böyle bir konuşma nasip oldu. Ben de bu konuşma vesilesiyle
yüce heyetinizi saygıyla selamlarken, bu dönemde görev almış bütün
milletvekillerimize sağlık, esenlik ve huzur temenni ediyorum.
Hepinizi
saygıyla selamlıyorum. (MHP, AK PARTİ ve CHP sıralarından alkışlar) 
BAŞKAN –
Teşekkür ederiz Sayın Korkmaz. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Daha önce kabul
edilmiş önerge doğrultusunda geçici madde 1’i oylarınıza sunuyorum: Kabul
edenler… Kabul etmeyenler… Kabul edilmiştir. 
Şimdi yeni bir
geçici madde ihdası vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 687 sıra sayılı Kanun Tasarısına aşağıdaki geçici maddenin eklenmesini arz
ve teklif ederiz.
 Mehmet Naci Bostancı Mehmet
Doğan Kubat Recep Özel
 Amasya 
İstanbul Isparta
 Osman Aşkın Bak Ramazan
Can Fatih Şahin
 İstanbul Kırıkkale Ankara
 Hakan Çavuşoğlu
Bursa
"GEÇİCİ
MADDE 2- 22/12/2014 tarihli ve 6583 sayılı 2015 Yılı Merkezi Yönetim Bütçe
Kanununa ekli K Cetvelinin IV. Diğer Ödemeler başlıklı bölümünün 8 inci
maddesinde yer alan 2022 sayılı 65 Yaşını Doldurmuş Muhtaç, Güçsüz ve Kimsesiz
Türk Vatandaşlarına Aylık Bağlanması Hakkında Kanunun 1 inci maddesine göre
bağlanmış veya bağlanacak olan aylıklar için öngörülen “1.751" gösterge
rakamı, 1/7/2015-31/12/2015 tarihleri arasında “2.332" olarak uygulanır.”
BAŞKAN –
Komisyon önergeye salt çoğunluğuyla yani 14 kişiyle katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Salt
çoğunluğumuz mevcuttur, katılıyoruz Sayın Başkanım.
BAŞKAN – Şimdi,
Komisyon önergeye salt çoğunluğuyla katılmış olduğu için önerge üzerinde yeni
bir madde olarak görüşme açıyorum.
Milliyetçi
Hareket Partisi Grubu adına Manisa Milletvekili Erkan Akçay konuşacaktır.
Buyurunuz Sayın
Akçay.
OKTAY VURAL
(İzmir) – Biz önergede konuşacağız, bizim önergemiz var bununla ilgili. 
BAŞKAN –
Konuşmayacaksınız o zaman. 
Önerge üzerinde
söz talepleriniz yok.
OKTAY VURAL
(İzmir) – Hayır, önergemiz var, önerge üzerinde konuşacağız.
BAŞKAN – Peki. 
Sizin var mı? 
ENGİN ALTAY
(Sinop) – Var.
BAŞKAN – Sizin
var. 
Karışıklık
olmuş, kusura bakmayınız.
Madde üzerinde
Cumhuriyet Halk Partisi Grubu adına Mersin Milletvekili Aytuğ Atıcı…
Buyurunuz Sayın
Atıcı. (CHP sıralarından alkışlar) 
CHP GRUBU ADINA
AYTUĞ ATICI (Mersin) – Teşekkür ederim Sayın Başkan. 
Değerli
milletvekilleri, 687 sıra sayılı Tasarı’ya eklenen yeni madde üzerine söz almış
bulunuyorum. Emeklilere ve yaşlılara göstermelik değil, gerçekten sahip çıkan
milletvekillerini saygıyla selamlıyorum.
Değerli
arkadaşlar, sözlerime Gazi Mustafa Kemal Atatürk’ün bir söylemiyle başlamak
istiyorum. Der ki Atatürk: “Bir milletin yaşlı vatandaşlarına ve emeklilerine
karşı tutumu, o milletin yaşama kudretinin en önemli kıstasıdır. Mazide
muktedirken bu kuvvetiyle çalışmış olanlara karşı minnet hissi duymayan bir
milletin, istikbale güvenle bakmaya hakkı yoktur."
Şimdi, hepimiz
geçmiş yıllarda çalıştık, babalarımız, annelerimiz çalıştılar, geçmişte
muktedirdiler ancak şimdi bu insanlara karşı minnet hissi duymuyor isek
istikbale güvenle, geleceğe güvenle bakamıyoruz. Gazi Mustafa Kemal Atatürk’ün
söylemi bu.
Şimdi, bakalım,
deminden beri emekliler üzerinde konuşuluyor. Çalışarak bilfiil ülkenin
yükselmesine katkı veren ancak artık muktedir olmayan -yani güçsüz hâle
geldikten sonra- bu insanlara acaba biz yeterince iyi bakabiliyor muyuz? Az
önce emeklilikle ilgili konular konuşuldu, emeklilerimize gereken hassasiyeti
göstermediğimizi net olarak anlamış bulunuyoruz. 
Şimdi, acaba
beterin beteri var mı? E, vallahi var, beterin de beteri muhakkak var. 65
yaşını doldurmuş muhtaç, güçsüz, kimsesiz Türk vatandaşlarına acaba nasıl
bakıyoruz? Hadi onlar emekliydi, geçmişte çalışmıştı, az da olsa bir maaşları
vardı. “100 lira getireceğiz.” diye milleti gerçekten yanılttınız, 22 lira
civarında bir para vererek bu insanlara bir katkı sağladınız. Katkı katkıdır,
tamam anladım ama doğruyu söylemek esastır. Peki, çalışarak emekli olamamış
-yine, bizim ayıbımız- çalışarak emekli edemediğimiz ancak 65 yaşını doldurmuş
olan kimsesiz, muhtaç vatandaşlarımıza bakış açımız nedir? Şimdi, bugünkü
rakamlarla biz bu muhtaç vatandaşlarımıza sadece 145 lira para veriyoruz. Utanç
tablosudur. Bu utanç tablosunu sizler de görmüşsünüz, düzeltelim diye bir
önerge getirmişsiniz. Yani insanın hakikaten hoşuna gidiyor acaba gerçekten iyi
bir düzelme olacak mı diye. 145 liradan yaklaşık 200 liraya çıkarıyorsunuz. 200
lira arkadaşlar, hepiniz bir düşünün, bu 200 lirayla ne yapılır bir ay boyunca?
Sadece 200 lira. 145 liradan 200 liraya çıkarıyorsunuz. 
Şimdi, benim
devletim eğer kimsesiz, muhtaç, 65 yaşını doldurmuş, güçsüz insanlara
bakamayacak durumdaysa diyeceğim bir şey yok ama elinizi vicdanınıza koyun,
Türkiye’nin bütün gelirinin yarıdan çoğunun yüzde 1’lik kesime gittiği bir
ortamda, geriye kalan yarıdan azının ise yüzde 99’a dağıldığı bir ortamda
kimsesiz, muhtaç insanlara ayda 200 lira vermek Allah’tan reva mı? 
Birazdan bir
önerge vereceğiz ve biz, bu insanlara, kimsesiz, muhtaç 65 yaşını doldurmuş
insanlara hiç olmazsa 600 lira verelim diyeceğiz. Bunların sayısı çok değil,
bunların sayısı bizi çok sarsmaz. Bunların sayısı, yolsuzluk yaparak bir yere
gelmiş olan insanların elindeki paradan çok çok çok daha az. O yüzden, gelin,
birazdan vereceğimiz önergeye hep beraber sahip çıkalım ve bu insanlara,
hepimizin ortak fikriyle, 600 lira parayı çok görmeyelim. Ha siz dersiniz ki
“Biz 700 lira vereceğiz.” Baş tacı, buyurun. Ama biz hesabımızı yaptık ve
ülkemizin dengelerini çok sarsmadan, bu insanlara 600 lira para
verilebileceğini saptadık. 
Değerli
arkadaşlar, biz sosyal devlet anlayışıyla bakıyoruz. Anayasa’mızın değişmez
maddeleri içerisinde Türkiye Cumhuriyeti’nin laik, demokratik ve sosyal hukuk
devleti olduğu yazıyor. Bakın, o “sosyal” kelimesi halk arasında “devlet baba”
olarak anılıyor. Eğer siz sosyal devlet anlayışıyla, yani devlet baba
anlayışıyla halkımızı sarmaz iseniz bunun siyasi bedellerini elbette
ödeyeceksiniz. O yüzden, bizim önergemize, birazdan vereceğimiz önergeye destek
vermenizi şimdiden istiyorum. 
Tabii, sadece
yaşlılar değildir toplumumuzun vicdan yaralayan kısmı; çocuklar, engelliler,
kadınlar da yine bu kapsamda değerlendirilecek son derece hassas ve kırılgan
kesimlerdir. Elbette bunlara da el atmamız gerekecek. Engellileri ve bakıma
muhtaç engellileri de eğer siz katarsanız bu yasanın içerisine, baş tacı
olursunuz, el birliğiyle yasalarımızı çıkarırız. Ancak engellilere verilen
raporların puanlarını düşürerek, daha önce maaş verdiğimiz, devletimizin maaş
verdiği sayısız engellinin puanı düşürülerek bunların maaşlarından
vazgeçirildiği bir ortamı yaşadığımızı da utanarak söylemek istiyorum.
Aynı şekilde,
öyle bir duruma geldik ki, bakıma muhtaç engelli maaşı alabilmek için engelli
evladı olan vatandaşlarımız “Ya, keşke azıcık daha engelli olaydın da bakıma
muhtaç maaşı alaydın.” noktasına gelmiştir. Bir anne baba için bunu söylemek
çok ama çok büyük bir ızdıraptır. Ama üç kuruş daha fazla para alabilmek için
çocuğunun 2 puan daha fazla engelli olmasını bile vatandaş, maalesef maalesef,
kabul etmek mecburiyetinde kalmıştır. 
Hepinize telefon
geliyordur. Bana da her gün, istisnasız her gün “Sayın Hocam, ne olur bize
yardım edin, çocuğumuzun engelli raporunu yenileyelim…” Bakın, hakkı olmayan
bir raporu alalım demiyorlar. Sadece hak etmiş ancak sizin düşürdüğünüz puanlar
nedeniyle engelliyken iyileşmediği hâlde engelli olmaktan çıkarılmış
vatandaşlarımız bize yalvarıyorlar. 
O yüzden, biz,
toplumun bu kırılgan kesimlerine sahip çıkacağız. Eğer siz sahip çıkmıyorsanız,
hiç endişe etmesinler, biz, Cumhuriyet Halk Partisinin iktidarında, hem
emekliye hem engelliye hem kimsesize hem 65 yaşını doldurmuş olanlara sahip
çıkacağız ve onları hak ettikleri noktada yaşatacağız.
Saygılarımla.
(CHP sıralarından alkışlar) 
BAŞKAN –
Teşekkür ederiz Sayın Atıcı.
Başka söz
talebi? Yok.
Madde üzerinde
iki önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 687 Sıra Sayılı Kanun Tasarısına eklenen maddenin aşağıdaki şekilde
değiştirilmesini arz ve teklif ederiz.
 Aytuğ Atıcı  Ali
Haydar Öner  Süleyman Çelebi
 Mersin 
Isparta  İstanbul
 Mehmet Volkan Canalioğlu  Özgür
Özel
 Trabzon  Manisa
GEÇİCİ MADDE … -
22/12/2014 tarihli ve 6583 sayılı 2015 Yılı Merkezi Yönetim Bütçe Kanununa ekli
K Cetvelinin IV. Diğer Ödemeler başlıklı bölümünün 8 inci maddesinde yer alan
2022 sayılı 65 Yaşını Doldurmuş Muhtaç, Güçsüz ve Kimsesiz Türk Vatandaşlarına
Aylık Bağlanması Hakkında Kanunun 1 inci maddesine göre bağlanmış veya
bağlanacak olan aylıklar için öngörülen "1.751" gösterge rakamı,
1/7/2015-31/12/2015 tarihleri arasında "7.015" olarak uygulanır.
Türkiye
Büyük Millet Meclisi Başkanlığına
Görüşülmekte
olan Kanun Tasarısına eklenen geçici maddede yer alan “2.332” ibaresinin
“3.152” olarak değiştirilmesini arz ve teklif ederiz.
 Erkan Akçay Yusuf
Halaçoğlu Murat Başesgioğlu
 Manisa Kayseri İstanbul
 Hasan Hüseyin Türkoğlu Cemalettin
Şimşek
 Osmaniye Samsun
BAŞKAN –
Komisyon son okuttuğum önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Katılmıyoruz
Sayın Başkanım.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
BAŞKAN – Manisa
Milletvekili Sayın Erkan Akçay, buyurunuz efendim. (MHP sıralarından alkışlar)
ERKAN AKÇAY
(Manisa) – Sayın Başkan, değerli milletvekilleri; hepinizi saygıyla
selamlıyorum.
Bu verdiğimiz
önergeyle, 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun’da yapılan düzenlemeyle ek
gösterge rakamının 2.332’den 3.152’ye yükseltilmesini amaçlıyoruz.
Şimdi, bu
muhtaçlık hâli devam ettiği müddetçe, belirlenen gösterge rakamının memur aylık
katsayısıyla çarpımından bulunacak tutarda aylık bağlanıyor mevcut uygulamaya
göre ve yapılan bu düzenlemeyle vatandaşlarımıza bağlanacak aylıklar 1 Temmuz
2015 tarihi itibarıyla 138 liradan 185 liraya çıkarılmaktadır. Yani muhtaçlık
hâli devam eden bu vatandaşlarımıza, bizim yaptığımız hesaba göre 47 lira zam
yapılmaktadır. Önergemizle bu ek gösterge rakamını 2.332’den 3.152’ye
yükselterek muhtaçlık hâli devam eden vatandaşlarımıza bağlanacak aylık 250
liraya yükseltilmektedir. 
Şimdi, değerli
milletvekilleri, bizim Milliyetçi Hareket Partisi olarak bu tasarı
görüşmelerindeki birinci amacımız uzlaşmak. Onun için, iktidarın da Hükûmetin
de bu uzlaşmaya olabildiğince yanaşması ve gelmesi için gayet mütevazı bir
öneriyle geldik. Bu önergeyi kabul etmenizde büyük fayda var çünkü amacımız
uzlaşmak. Aslında bu rakamın daha fazla olması gerekir, en azından asgari
ücretin yarısı kadar bir rakamı hep birlikte kabul etmemiz gerekir çünkü bu
rakamlar çok düşüktür. Hem muhtaç olacak hem 65 yaşını aşmış, güçsüz ve
kimsesiz Türk vatandaşı olacak ve buna reva görülecek rakam da en fazla 185
lira olacak, bu kabul edilebilir bir rakam değildir. 
Bundan evvel, bu
torba kanunda yapılan düzenlemelerde de ifade ettiğimiz gibi, “mış” gibi
birtakım düzenlemeler yapılıyor. Madem bir düzenleme yapacağız, bir iyileştirme
yapacağız, bunu gereği gibi yapmakta büyük fayda var. Hani derler ya,
“Attığınız taş ürküttüğünüz kuşa değsin.” misali, bunun gereğini yapmak
gerekiyor. 
Şimdi,
engellilerin de bir problemi çıkmaya başladı. Malumunuz, özellikle evde bakım
yardımıyla ilgili gelir testi nedeniyle on binlerce vatandaşımız büyük bir
endişe taşımaktadır ve yakın bir zamanda bu gelir testini geçemeyen
vatandaşlarımız, engelli vatandaşlarımız için yapılan evde bakım yardımları
kesilecektir. Bunun da kesilmemesi gerekir. Bu 2828 sayılı Kanun ve bununla
ilgili olarak 2014/07 sayılı Genelge’nin yeniden gözden geçirilmesi ve evde
bakım yardımı almak için gelir testinden geçme şartının da daha makul, mantıklı
seviyelere getirilmesi gerekir. Aksi takdirde, bundan yararlanan vatandaş
sayısı da minimum düzeyde kalacaktır. Gerçeklerden çok uzak bir gelir testi
uygulaması söz konusudur. 
Son olarak ifade
etmek istediğim… Değerli arkadaşlar, Adalet ve Kalkınma Partisi, on iki yıllık
iktidarı süresince sosyal politikalara ilişkin o kadar iddiada bulunmuştur
ancak 2022 sayılı Kanun -yaşlılık aylığı- 1975 yılında yürürlüğe giren bir
kanundur. Çeşitli yardımlar yapan Sosyal Yardımlaşma ve Dayanışma Vakfı 1985
yılında kurulmuştur ve yeşil kart uygulaması da 1992 yılında getirilen bir düzenlemedir.
Aslında, bu düzenlemelerin mimarı da Adalet ve Kalkınma Partisi Hükûmeti
olmamıştır. Engellilere yapılan yardımlarda bir miktar, kısmen iyileştirme söz
konusudur. 
Ben önergemizin
kabulünü diliyor, hepinize saygılar sunuyorum. (MHP sıralarından alkışlar) 
BAŞKAN –
Teşekkür ederiz Sayın Akçay.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye
Büyük Millet Meclisi Başkanlığına
Görüşülmekte
olan 687 Sıra Sayılı Kanun Tasarısına eklenen maddenin aşağıdaki şekilde
değiştirilmesini arz ve teklif ederiz.
Aytuğ
Atıcı (Mersin) ve arkadaşları
GEÇİCİ MADDE...-
22/12/2014 tarihli ve 6583 sayılı 2015 Yılı Merkezi Yönetim Bütçe Kanununa ekli
K Cetvelinin IV. Diğer Ödemeler başlıklı bölümünün 8 inci maddesinde yer alan
2022 sayılı 65 Yaşını Doldurmuş Muhtaç, Güçsüz ve Kimsesiz Türk Vatandaşlarına
Aylık Bağlanması Hakkında Kanunun 1 inci maddesine göre bağlanmış veya
bağlanacak olan aylıklar için öngörülen "1.751" gösterge rakamı,
1/7/2015-31/12/2015 tarihleri arasında "7.015" olarak uygulanır.
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) - Katılmıyoruz
Sayın Başkanım.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN – Isparta
Milletvekili Sayın Ali Haydar Öner, buyurunuz efendim. (CHP sıralarından
alkışlar)
ALİ HAYDAR ÖNER
(Isparta) - Sayın Başkanım, 24’üncü Dönemdeki ilk konuşmamı 2 Kasım 2011’de
yapmıştım. O konuşmamda Sayın Meclis Başkanımızın yasa dışı bazı uygulamalarına
vurgu yaparak, 2 hanımefendi başkan vekilini örnek alsa çok iyi olur demiştim.
Gerçekten de Türkiye Büyük Millet Meclisinde 24’üncü Dönemde bazı yasama
faaliyetleri yasa dışı yöntemlerle yapıldı ama gerek Sayın Meral Akşener
gerekse Sayın Şükran Güldal Mumcu yönetiminde yapılan Meclis oturumları tam bir
tarafsızlık ve hukukun üstünlüğü ilkesine dayandırıldı. Bu öngörümde
yanılmadığım için çok mutluyum. Bize bu onuru yaşattığınız için teşekkür ve şükranlarımızı
sunarız. 
28/3/2012’de
4+4+4’le ilgili tespitlerimi yapmıştım, 2/11/2011’de de şu hususu
vurgulamıştım: Otuz sekiz yıllık kamu görevinden sonra Türkiye Büyük Millet
Meclisinde görev alma sırasının geldiğini düşünerek halkın ve sağduyunun sesi
olmak, hiç kimseden korkmadan, çekinmeden gerçekleri dile getirmek üzere
huzurlarınızdayım demiştim. 24’üncü Dönemin son birleşimi olduğunu düşündüğüm
bugün de sözüme sadık kalmanın onurunu ve bahtiyarlığını yaşamaktayım.
Sayın Başkan,
değerli milletvekilleri; 2015 yılı yaşlı aylıkları ayda 145 lira 81 kuruş
olarak öngörülüyor. 1.751 katsayısını bugünkü memur katsayısına uygularsak bu
rakam çıkıyor ancak açlık sınırı 1.301 lira, yoksulluk sınırı 1.587 lira olan
bir ülkede bu rakamlar insaf ölçüleriyle bağdaşmıyor.
Aynı şekilde,
yüzde 40 ila 69 arasında engelli yurttaşlarımız 3.240 katsayıyla, bakıma muhtaç
engelliler de 4860 katsayıyla ayda 437 lira alabiliyorlar. Bizim önerimiz,
1.751 olan katsayının 7015’e çıkarılarak 65 yaşın üstündeki muhtaç yurttaşlarımıza
ayda 600 lira ödeme yapılması. 
Aynı şekilde,
yüzde 40 ila 69 arasında engelli olanlara 3.240 katsayı yerine 8.000 katsayı,
bakıma muhtaç engelliler için 4.860 olan katsayının 9000’e çıkarılmasını
öneriyoruz.
Sayın
milletvekilleri, AKP iktidarı, aylar sonra uygulamaya koyacağı beş kuruşluk
artışlar için yirmi beş kuruşluk algı yaratmaya kalkışıyor. 1 Temmuzdan
itibaren uygulanacakmış, Maliye Bakanımız şu anda uygun görmüyormuş! 1
Temmuzda, şimdiki Maliye Bakanı Maliye Bakanı olmayacak. Şu anda Başbakan
olamayan Ahmet Davutoğlu da Başbakan sıfatını taşıyamayacak. Devazantajlı gelir
ve vatandaş gruplarını rahata erdirecek olan Cumhuriyet Halk Partisi iktidarı
olacaktır. İnşallah, 7 Hazirandan sonra Cumhuriyet Halk Partisinin halkçı
kadroları halkın umutlarını gerçeğe dönüştürecektir. (AK PARTİ sıralarından
gürültüler)
Bu sürece
katkıda bulunacak olanlara Allah’tan kolaylıklar diliyor, hak edenlere saygılar
sunuyorum. (CHP sıralarından alkışlar)
BAŞKAN –
Teşekkür ederiz Sayın Öner.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Şimdi, geçici
yeni madde ihdasını oylarınıza sunuyorum: Kabul edenler… Kabul etmeyenler…
Kabul edilmiş ve böylece bir geçici yeni madde ihdas edilmiştir.
88’inci madde
üzerinde bir önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 687 sıra sayılı Kanun Tasarısının 88 inci maddesine aşağıdaki (a) bendinin
eklenmesini ve diğer bentlerin buna göre teselsül ettirilmesini arz ve teklif
ederiz.
 Mehmet Naci Bostancı Levent
Gök Cemalettin Şimşek
 Amasya Ankara Samsun
 Erol Dora Mehmet
Doğan Kubat Mine Lök Beyaz
 Mardin İstanbul Diyarbakır
"a) 48 inci
maddesi 01/10/2008 tarihinden geçerli olmak üzere yayımı tarihinde,"
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Sayın
Başkanım, takdire bırakacağız ama müsaadenizle küçük bir açıklama yapmak
istiyorum. 
BAŞKAN – Tabii,
buyurunuz. 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Söz konusu
önergede yer alan “48’inci madde” ibaresi, dünkü görüşmeler esnasında 47’nci
maddeden sonra yeni madde ihdasına ilişkin olarak kabul edilen ikinci önergeyle
tasarıya eklenen maddeyi kastetmektedir. Söz konusu madde, 5510 sayılı Kanun’un
80’inci maddesinin ikinci fıkrasının (b) bendinin yürürlükten kaldırılmasını
öngörmektedir. Şu an işleme alınan önerge bu hükmün yürürlük tarihini
belirlemektedir. Bu açıklamayla takdire bırakıyorum. 
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılıyoruz. 
BAŞKAN –
Gerekçesini okutuyorum:
Gerekçe:
İşlemlerin daha
uygulanabilir hale getirilmesi, gerçek kişi esnaf ile şirket ortağı arasındaki
eşitsizliğin kaldırılması, kayıt dışılığın önlenmesi ve geçmişe dönük prim
borcu oluşmasından kaynaklanan sigortalı mağduriyetlerinin giderilmesi
amacıyla, 5510 sayılı Sosyal Sigortalar ve Genel Sağlık Sigortası Kanununun 80
inci maddesinin ikinci fıkrasının (b) bendinin 1/10/2008 tarihinden geçerli
olmak üzere yürürlükten kaldırılması amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul edilen bu
önerge doğrultusunda 88’inci maddeyi oylarınıza sunuyorum: Kabul edenler… Kabul
etmeyenler… 88’inci madde kabul edilmiştir. 
89’uncu maddeyi
oylarınıza sunuyorum: Kabul edenler… Kabul etmeyenler… 89’uncu madde kabul
edilmiştir. 
On beş dakika
ara veriyorum. 
Kapanma Saati: 19.05
BEŞİNCİ OTURUM
Açılma Saati: 19.31
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek
YÜKSEL (Tokat)
-----0-----
BAŞKAN – Sayın milletvekilleri, Türkiye Büyük Millet Meclisinin 91’inci
Birleşiminin Dördüncü Oturumunu açıyorum. 
Tasarının görüşmelerine devam edeceğiz. 
Komisyon ve Hükûmet yerinde. 
Sayın milletvekilleri, Hükûmetin görüşülmekte olan kanun tasarısının 34,
35, 41 ve 88’inci maddelerinin yeniden görüşülmesine ilişkin İç Tüzük’ün
89’uncu maddesine göre bir talebi vardır. Başkanlık bu talebi yerine
getirecektir. 
Danışma kurulunun Hükûmetin görüşülmekte olan kanun tasarısının 34, 35,
41 ve 88’inci maddelerinin yeniden görüşülmesine ilişkin talebi hakkındaki
görüşünü okutuyorum: 
VII.-
ÖNERİLER (Devam?
B) Danışma
Kurulu Önerileri
1.- Danışma
Kurulunun, görüşülmekte olan 687 sıra sayılı Kanun Tasarısı’nın Genel Kurulun
90’ıncı Birleşiminde kabul edilen 34, 35, 41 ve 88’inci maddelerinin yeniden
görüşülmesine dair, Hükûmet adına Çalışma ve Sosyal Güvenlik Bakanının
talebinin İç Tüzük’ün 89’uncu maddesi uyarınca Danışma Kurulunca uygun
görüldüğüne ilişkin görüşü
Tarih: 4/4/2015
Danışma Kurulu Görüşü
Görüşülmekte olan 687 sıra sayılı Kanun Tasarısı’nın Genel Kurulun
90’ıncı Birleşiminde kabul edilen 34, 35, 41 ve 88’inci maddelerinin yeniden
görüşülmesine dair Hükûmet adına Çalışma ve Sosyal Güvenlik Bakanının talebi İç
Tüzük’ün 89’uncu maddesi uyarınca Danışma Kurulunca uygun görülmüştür. 
Cemil Çiçek 
Türkiye Büyük Millet
Meclisi 
 Başkanı
 Mehmet Naci Bostancı Aytuğ
Atıcı 
 Adalet ve Kalkınma Partisi  Cumhuriyet
Halk Partisi
 Grubu Başkan Vekili  Grubu
Başkan Vekili Yerine
 İdris Baluken Oktay
Vural 
 Halkların Demokratik Partisi Milliyetçi
Hareket Partisi
 Grubu Başkan Vekili Grubu
Başkan Vekili
BAŞKAN – Danışma
Kurulunun görüşü bilgilerinize sunulmuştur.
5.- İş Sağlığı ve
Güvenliği Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Burdur Milletvekili Hasan Hami Yıldırım ve
İzmir Milletvekili Aydın Şengül ile 50 Milletvekilinin; Adana Milletvekili Ali
Demirçalı ve İstanbul Milletvekili Gürsel Tekin'in; İstanbul Milletvekili
Abdullah Levent Tüzel'in; Diyarbakır Milletvekili Nursel Aydoğan'ın; İzmir
Milletvekili Rahmi Aşkın Türeli'nin; İstanbul Milletvekili Mahmut Tanal'ın;
İzmir Milletvekili Ahmet Kenan Tanrıkulu'nun; Kocaeli Milletvekili Haydar Akar'ın;
Balıkesir Milletvekili Haluk Ahmet Gümüş'ün; Manisa Milletvekili Hasan Ören ve
2 Milletvekilinin; İstanbul Milletvekili Mahmut Tanal'ın; Manisa Milletvekili
Erkan Akçay ve Milliyetçi Hareket Partisi Grup Başkanvekili İzmir Milletvekili
Oktay Vural'ın; İstanbul Milletvekili Mahmut Tanal'ın; İstanbul Milletvekili
Mustafa Sezgin Tanrıkulu ile 2 Milletvekilinin; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Sağlık, Aile, Çalışma ve Sosyal İşler Komisyonu Raporu ile
Türkiye Büyük Millet Meclisi Başkanlığı ve Sağlık, Aile, Çalışma ve Sosyal
İşler Komisyonu Başkanlığı Tezkereleri (1/1006, 2/1449, 2/1511, 2/1664, 2/1670,
2/1691, 2/1788, 2/2068, 2/2182, 2/2183, 2/2205, 2/2235, 2/2295, 2/2534, 2/2541,
2/2546) (S. Sayısı: 687) (Devam)
BAŞKAN - Şimdi
Hükûmetin istemini okutup oylarınıza sunacağım.
Türkiye
Büyük Millet Meclisi Başkanlığına
Görüşülmekte
olan 687 Sıra Sayılı Kanun Tasarısı’nın 34, 35, 41 ve 88’inci maddelerinin TBMM
İçtüzüğü’nün 89’uncu maddesi gereğince yeniden görüşülmesini arz ve teklif
ederim.
Faruk
Çelik
Çalışma
ve Sosyal Güvenlik Bakanı
Gerekçe:
Tasarının 34,
35, 41 ve 88’inci maddesinin kanun düzenleme tekniğine uygun olarak daha
anlaşılır bir şekilde yeniden düzenlenmek ve kamu yararı çerçevesinde gece
çalışmasına ilişkin hükmün kapsamının daraltılması ve yapı denetimine ilişkin
cezai müeyyideleri yeniden düzenleme ihtiyacı için önerge verilmiştir.
BAŞKAN –
Hükûmetin istemini oylarınıza sunuyorum: Kabul edenler… Kabul etmeyenler… Kabul
edilmiştir. 
Bu durumda
tasarının 34, 35, 41 ve 88’inci maddelerini yeniden müzakereye açıyorum. 
Daha önce
34’üncü madde tasarıdan çıkarılmıştı. 
Şimdi, yeniden
müzakereye açılan 34’üncü madde üzerinde söz isteyen var mı? Yok.
Madde üzerinde
bir önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 687 sıra sayılı Kanun Tasarısının Genel Kurulun 3.4.2015 tarihli 90 ıncı
Birleşiminde Tasarı metninden çıkarılan 34 üncü maddesinin aşağıdaki şekilde
yeniden düzenlenmesini arz ve teklif ederiz.
 Mehmet Naci Bostancı Mehmet
Doğan Kubat Recep Özel
 Amasya İstanbul Isparta
 Bülent Turan Ramazan
Can Tülay Kaynarca
 İstanbul Kırıkkale İstanbul
"MADDE 34-
29/6/2001 tarihli ve 4708 sayılı Yapı Denetimi Hakkında Kanunun 2 nci
maddesinin dördüncü fıkrasının (f) bendi aşağıdaki şekilde değiştirilmiştir.
"f)
İşyerinde, çalışmaların, iş sağlığı ve güvenliği mevzuatına göre düzenlenmesi
gereken sağlık güvenlik planına uygun olarak yapıldığım kontrol etmek ve
gerekli tedbirlerin alınması için yapı müteahhidini yazılı olarak uyarmak,
uyarıya uyulmadığı takdirde durumu ilgili Çalışma ve İş Kurumu il müdürlüğüne
bildirmek."
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKAN VEKİLİ TÜRKAN DAĞOĞLU (İstanbul) –
Takdire bırakıyoruz efendim.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılıyoruz efendim. 
BAŞKAN –
Gerekçeyi okutuyorum: 
Gerekçe:
Maddeyle yapı
denetim kuruluşları, iş yerinde, iş sağlığı ve güvenliği mevzuatına göre
düzenlenmesi gereken sağlık güvenlik planına ve onaylanmış yapı projesine uygun
olarak çalışmaların yapıldığını denetlemek, iş sağlığı ve güvenliği yönünden
gerekli tedbirlerin alınması için yapı müteahhidini yazılı olarak uyarmak,
uyarıya uyulmadığı takdirde durumu ilgili Çalışma ve İş Kurumu il müdürlüğüne
bildirmekle görevlendirilmiştir.
BAŞKAN –
Önergeyi oylarınıza sunuyorum. Kabul edenler… Kabul etmeyenler… Önerge kabul
edilmiştir. 
Kabul edilen
önerge doğrultusunda 34’üncü maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
35’inci maddeyi
yeniden müzakereye açıyorum. 
Söz talebi? Yok.

Üzerinde bir
önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte
olan 687 sıra sayılı Kanun Tasarısının Genel Kurulun 3.4.2015 tarihli 90 ıncı
Birleşiminde Tasan metninden çıkarılan 35 inci maddesinin aşağıdaki şekilde
yeniden düzenlenmesini arz ve teklif ederiz.
Mehmet Naci Bostancı  Mehmet
Doğan Kubat  Recep Özel
 Amasya İstanbul Isparta
Ramazan Can Bülent
Turan Tülay Kaynarca
Kırıkkale  İstanbul İstanbul
MADDE 35- 4708
sayılı Kanunun 8 inci maddesi başlığıyla birlikte aşağıdaki şekilde
değiştirilmiştir.
"İdari
müeyyideler ve teminat
MADDE 8- Yapı
denetim kuruluşlarından bu Kanunda ve ilgili mevzuatta öngörülen esaslara göre
denetim görevini yerine getirmedikleri tespit edilenlere, tespit edilen fiil ve
hallerin durumuna göre, aşağıdaki idari yaptırımlar uygulanır.
a)  Denetim
personelinin görevi başında bulunmaması veya yapı denetim kuruluşunun denetim
personeline görevi ile ilgili yazılı olarak bilgi vermediğinin anlaşılması,
b)  Mevzuatın
öngördüğü evrakın tanziminde eksiklik veya kusur bulunması,
c)  2 nci
maddenin dördüncü fıkrasının (b) veya (f) bendinde belirtilen görevlerin yerine
getirilmemesi,
hallerinde,
tespite konu yapının yapı denetimi hizmet sözleşmesi bedelinin %10'u kadar
idari para cezası,
ç) Hataların
yapının taşıyıcı sistemini etkilememesi kaydı ile, 2 nci maddenin dördüncü
fıkrasının (a) veya (c) ile (g) bentlerinde belirtilen görevlerin yerine
getirilmediğinin tespiti halinde, tespite konu olan yapı denetimi hizmet
sözleşmesi bedelinin %20'si kadar idari para cezası verilir.
d)  2 nci
maddenin dördüncü fıkrasının (d) veya (e) veya (h) veya (ı) bentlerinde belirtilen
görevlerin yerine getirilmediğinin tespiti halinde, tespite konu yapının yapı
denetimi hizmet sözleşmesi bedelinin %30'u kadar idari para cezası verilir.
Yapı denetim
kuruluşlarına denetim sorumluluğunu üstlendiği bir işe yönelik yapılacak tespitler
doğrultusunda yukarıdaki bentlerde belirtilen idari müeyyidelerden birden fazla
cezanın verilmesinin gerekmesi halinde o işe ait yapı denetim hizmet
sözleşmesinin en fazla %50'si kadar idari para cezası verilir.
e) Aşağıda
belirtilen;
1)  Denetim
hizmetinin bu Kanunda yazılı asgari hizmet bedelinden düşük bir bedel ile
üstlenildiğinin tespit edilmesi,
2)  Yapı
sahibinden veya vekilinden, yapı denetim hesabına yatırılmaksızın yapı denetimi
hizmet bedeli alındığının tespit edilmesi, hallerinde, üstlenilen denetim
işlerinin tamamına ait yapı denetimi hizmet sözleşmesi bedelleri toplamının
%3'ü kadar idari para cezası verilir.
f)  6 ncı
maddenin birinci fıkrası hükmüne aykırı hareket edilmesi halinde üstlenilen
denetim işlerinin tamamına ait yapı denetimi hizmet sözleşmesi bedelleri
toplamının %2'si kadar idari para cezası verilir.
g) Aşağıda
belirtilen;
1)  Hataların
yapının taşıyıcı sistemini etkilemesi halinde 2 nci maddenin dördüncü
fıkrasının (a) veya (c) ile (g) bentlerinde belirtilen görevlerin yerine getirilmemesi,
2)  3 üncü
maddenin beşinci fıkrasının birinci cümlesi hükmüne aykırı hareket edilmesi,
3)  Yapı denetim
kuruluşuna son bir yıl içinde üç defa idari para cezası uygulanması, 
hallerinde,
cezayı gerektiren fiil ve halin, yetkililer tarafından yapılan inceleme ve
denetimlerle tespit edilip öğrenilmesinden veya son idari para cezasının
tebliğinden itibaren İl Yapı Denetim Komisyonunun teklifi üzerine Bakanlıkça
bir yıl yeni iş almaktan men cezası verilir.
h)  Yeni iş
almaktan men yönünde verilen ilk cezanın ilan edilmesinden sonra, yeni iş
almaktan men yönünde cezayı gerektiren ikinci bir fiilin işlenmesi ve bundan
dolayı ceza verilip ilan edilmesinden sonra üçüncü defa yeni iş almaktan men
yönünde ceza vermeyi gerektiren bir fiillin işlenmesi ve bundan dolayı da ceza
verilip ilan edilmesi halinde, son ilan tarihinden itibaren Merkez Yapı Denetim
Komisyonunun teklifi üzerine Bakanlıkça yapı denetim kuruluşunun izin belgesi
iptal edilerek faaliyetine son verilir ve teminatı irat kaydolunur.
Yapı denetim
kuruluşunun, 3 üncü maddenin beşinci fıkrasının ikinci cümlesi hükmüne aykırı
hareket eden veya yapı denetim kuruluşunda görevli iken laboratuvar
kuruluşlarında da görev alan mimar ve mühendislerine İl Yapı Denetim
Komisyonunun teklifi üzerine Çevre ve Şehircilik İl Müdürlüğünce 5.000 Türk
Lirası idari para cezası verilir.
İdari para
cezası, cezayı gerektiren fiil ve halin, yetkililer tarafından yapılan inceleme
ve denetimlerle tespit edilmesini müteakip yapı denetim kuruluşunun ve
ilgililerin savunmaları alınarak verilir ve yazılı olarak tebliğ edilir.
İdari para
cezasına karşı onbeş gün içinde yetkili idare mahkemesine itiraz edilebilir. Bu
süre içerisinde itiraz yoluna başvurulmaması halinde idari para cezası
kesinleşir. İtirazlar, zaruret olmayan hallerde evrak üzerinde incelenerek en
kısa süre içinde karar bağlanır. İtiraz üzerine verilen mahkeme kararları
kesindir.
Yeni iş almaktan
men ve faaliyetine son verme cezalarına dair işlemler, Resmî Gazete'de ilan
edilir.
Yeni iş almaktan
men cezası, yapı denetim kuruluşunun denetimindeki diğer işlerin devamına mani
değildir. Ancak, yapı denetim kuruluşuna yeni iş almaktan men cezası
verilmesine esas olan yapım işinin devam edebilmesi için, yapı sahibi
tarafından başka bir yapı denetim kuruluşu görevlendirilmedikçe, ilgili idare
tarafından işin devamına izin verilmez. Faaliyete son verme cezası verilen
hallerde de, yapı denetim kuruluşunun denetimini üstlendiği yapıların devamına,
yeni yapı denetim kuruluşu görevlendirilmedikçe ilgili idare tarafından izin verilmez.
Yeni iş almaktan
men cezası alan yapı denetim kuruluşunun ortakları, ceza süresi içinde;
faaliyete son verme cezası alan yapı denetim kuruluşunun ortakları ise, üç yıl
süre içinde herhangi bir yapı denetim veya laboratuvar kuruluşunda idari veya teknik
bir görev alamaz ve başka bir yapı denetim veya laboratuvar kuruluşunun ortağı
da olamaz.
Yapı denetim
kuruluşuna üç defa idari para cezası verilmesine sebep olduğu anlaşılan denetçi
mimar ve denetçi mühendislerin belgeleri, Merkez Yapı Denetim Komisyonunun
kararı ile iptal edilir. Bu suretle belgesi iptal edilen denetçi mimar ve
denetçi mühendisler, üç yıl süre ile herhangi bir yapı denetim veya laboratuvar
kuruluşunda idari veya teknik bir görev alamaz ve başka bir yapı denetim veya
laboratuvar kuruluşunun ortağı da olamaz.
Yapı denetim
kuruluşuna üç defa idari para cezası verilmesine sebep olduğu anlaşılan teknik
personel, üç yıl süre ile herhangi bir yapı denetim veya laboratuvar
kuruluşunda idari veya teknik bir görev alamaz ve başka bir yapı denetim veya
laboratuvar kuruluşunun ortağı da olamaz.
Laboratuvar
kuruluşlarının personel, tesis, makine, teçhizat ve kalite kontrol sisteminde
olumsuz yönde bir değişiklik olduğunun veya gerçekleştirilen deneylerin
belirlenmiş teknik kritere uygun olmadığının veya bu Kanunda ve ilgili
mevzuatta belirtilen hükümlere aykırı hareket edildiğinin tespit edilmesi
halinde, tespit edilen fiil ve hallerin durumuna göre, İl Yapı Denetim
Komisyonunun teklifi üzerine Çevre ve Şehircilik İl Müdürlüğünce;
a)  Laboratuvarların
kalite sistemine ilişkin idari ve teknik şartlar bakımından tespit edilen
aykırılıklar için uyarma cezası,
b)  Verilen ilk
uyarma cezasının tebliğ edilmesinden sonra, aynı türden cezayı gerektiren
ikinci bir fiilin işlenmesi ve bundan dolayı ceza verilip tebliğ edilmesinden
sonra üçüncü defa uyarma cezası vermeyi gerektiren bir fiilin işlenmesi ve
bundan dolayı da ceza verilip tebliğ edilmesi halinde, laboratuar kuruluşuna
5.000 Türk Lirası idari para cezası,
c)  Alet ve
cihaz kalibrasyonlarının zamanında yaptırılmaması veya kür havuzlarında veya
kür odalarında kür şartlarına uyulmaması veya şantiye mahallinde alınan taze
beton numunelerinin zamanında toplanmaması veya karot numunesi alınması
sırasında laboratuvar denetçisinin hazır bulunmaması veya laboratuvar
kuruluşunun deney kapsam listesindeki deneyler hariç olmak üzere deney
raporlarında Bakanlık logosunun kullanılması veya numune kayıt ve rapor
defterinde boşluklar bulunması hallerinde, laboratuvar kuruluşuna 10.000 Türk
Lirası idari para cezası,verilir.
d)  Bu fıkranın
(c) bendine göre verilen ilk cezanın tebliğ edilmesinden sonra, aynı türden
cezayı gerektiren ikinci bir fiilin işlenmesi ve bundan dolayı ceza verilip
tebliğ edilmesinden sonra üçüncü defa aynı cezayı vermeyi gerektiren bir fiilin
işlenmesi ve bundan dolayı da ceza verilip tebliğ edilmesi halinde, İl Yapı
Denetim Komisyonunun teklifi üzerine Bakanlıkça bir yıl yeni iş almaktan men
cezası verilir.
e) Aşağıda
belirtilen;
1-  Bu fıkranın
(d) bendine göre verilen cezanın ilan edilmesinden sonra, aynı türden cezayı
gerektiren ikinci bir fiilin işlenmesi ve bundan dolayı ceza verilip ilan
edilmesinden sonra üçüncü defa aynı türden ceza vermeyi gerektiren bir fiilin
işlenmesi ve bundan dolayı da ceza verilip ilan edilmesi,
2-  Laboratuvar
kuruluşunun idarelere veya şahıslara verdiği deney raporlarının gerçeği
yansıtmayan sonuçlar ihtiva ettiğinin tespit edilmesi,
hallerinde
Merkez Yapı Denetim Komisyonunun teklifi üzerine Bakanlıkça Laboratuvar
kuruluşunun izin belgesi iptal edilerek faaliyetine son verilir. Sözleşmesi
feshedilir ve teminatı irat kaydolunur.
Üçüncü, dördüncü
ve beşinci fıkra hükümleri, laboratuvar kuruluşu hakkında uygulanan idari
müeyyideler için de geçerlidir.
Yeni iş almaktan
men cezası alan laboratuvar kuruluşunun ortakları, ceza süresi içinde;
faaliyete son verme cezası alan laboratuvar kuruluşunun ortakları ise, üç yıl
süre içinde herhangi bir yapı denetim veya laboratuvar kuruluşunda idari veya
teknik bir görev alamaz ve başka bir yapı denetim veya laboratuvar kuruluşunun
ortağı da olamaz.
Laboratuvar
kuruluşuna üç defa idari para cezası verilmesine sebep olduğu anlaşılan denetçi
mühendislerin belgeleri, Merkez Yapı Denetim Komisyonu tarafından iptal edilir.
Bu suretle belgesi iptal edilen denetçi mühendisler, üç yıl süre ile herhangi
bir yapı denetim veya laboratuvar kuruluşunda idari veya teknik bir görev
alamaz ve başka bir yapı denetim veya laboratuvar kuruluşunun ortağı da olamaz.
Laboratuvar
kuruluşuna üç defa idari para cezası verilmesine sebep olduğu anlaşılan teknik
personel, üç yıl süre ile herhangi bir yapı denetim veya laboratuvar
kuruluşunda idari veya teknik bir görev alamaz ve başka bir yapı denetim veya
laboratuvar kuruluşunun ortağı da olamaz.
İlgili meslek
odaları, yapı denetim veya laboratuvar kuruluşlarına bu madde uyarınca idari
yaptırım uygulanmasına sebep olan denetçi mimar ve mühendisler ile diğer mimar
ve mühendisler hakkında, kendi mevzuatına göre cezai işlem yaparak neticesini
Merkez Yapı Denetim Komisyonuna bildirir.
Laboratuvar
kuruluşlarının veya denetçi mimar ve denetçi mühendislerin izin belgesi alma
safhasında gerçeğe aykırı belge düzenlediğinin izin belgesi verildikten sonra
anlaşılması halinde, izin belgesi derhal iptal edilir.
Yapı denetim
kuruluşlarına denetim sorumluluğunu üstlendiği bir işte yeni bir iş almaktan
men cezası almasını gerektiren 2 nci maddenin dördüncü fıkrasının (a) ve (c)
ile (g) bendine aykırı hareket ettiğinin aynı anda tespit edilmesi halinde bir
kez yeni iş almaktan men cezası verilir.
Laboratuvar
kuruluşlarına uyarı cezası vermeyi gerektiren birden fazla fiilin aynı anda
tespit edilmesi halinde kuruluşa idari para cezasına esas olmak üzere tek bir
uyarı cezası uygulanır.
Laboratuvar
kuruluşlarına idari para cezası vermeyi gerektiren birden fazla fiilin aynı
anda tespit edilmesi halinde kuruluşa en fazla 15.000 Türk Lirası idari para
cezası verilir.
Bu Kanun
kapsamında verilecek idari para cezaları İl Yapı Denetim Komisyonunun teklifi
üzerine Çevre ve Şehircilik İl Müdürlüğünce verilir ve verilen idari para
cezaları tebliğinden itibaren bir ay içerisinde ödenir.
Bu Kanuna göre
yapı denetim izin belgesi ve laboratuvar izin belgesi verilmesi sürecinde
Bakanlıkça teminat alınır. Teminatın türü, tutarı, iadesi ve irat
kaydedilmesine ilişkin usul ve esaslar Bakanlıkça hazırlanan yönetmelik ile
belirlenir.”
BAŞKAN – Komisyon önergeye katılıyor
mu?
SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NECDET ÜNÜVAR (Adana) – Takdire bırakıyoruz
Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI FARUK ÇELİK (Şanlıurfa) – Katılıyoruz efendim. 
BAŞKAN – Gerekçeyi okutuyorum.
Gerekçe: 
Maddeyle, 4708 sayılı Kanun’a ilgili
mevzuatta öngörülen esaslara göre yükümlülüklerini yerine getirmeyen yapı
denetim kuruluşlarına uygulanacak idari yaptırımlar belirlenmiştir. 
BAŞKAN – Önergeyi oylarınıza
sunuyorum: Kabul edenler… Kabul etmeyenler… Önerge kabul edilmiştir. 
Kabul edilen bu önerge doğrultusunda
35’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
41’inci madde üzerinde müzakere açıyorum.

Söz talebi? Yok. 
41’inci madde üzerinde bir önerge
var, okutuyorum: 
Türkiye
Büyük Millet Meclisi Başkanlığına
Görüşülmekte
olan İş Sağlığı ve Güvenliği Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 41 inci
maddesinde yer alan “sanayiden sayılmayan” ibaresinin “turizm, özel güvenlik ve
sağlık hizmeti yürütülen” şeklinde değiştirilmesini arz ve teklif ederim.
 Mehmet Naci Bostancı Mehmet
Doğan Kubat Abdullah Çalışkan
 Amasya İstanbul Kırşehir
 Bülent Turan Osman
Aşkın Bak Tülay Kaynarca
 İstanbul İstanbul İstanbul
BAŞKAN – Komisyon önergeye katılıyor
mu?
SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NECDET ÜNÜVAR (Adana) – Takdire bırakıyoruz
Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI FARUK ÇELİK (Şanlıurfa) – Katılıyoruz efendim. 
BAŞKAN – Gerekçeyi
okutuyorum.
Gerekçe: 
2003/88 sayılı AB
Direktifinde, turizm özel güvenlik ve sağlık hizmetlerinde çalışanların gece
çalışma süresinin sekiz saati üzerinde taraflarca anlaşılarak düzenlenebileceği
belirtilmektedir. Düzenlemeyle, turizm, sağlık ve güvenlik sektörü
işyerlerinin, sektörün ihtiyaçları doğrultusunda haftalık yasal çalışma
süresini geçmeyecek şekilde ve işçinin yazılı onayı alınarak gece
çalışmalarındaki yedi buçuk saatlik günlük çalışma süresi sınırlamasına tabi
olmaması amaçlanmıştır. 
BAŞKAN – Önergeyi oylarınıza
sunuyorum: Kabul edenler… Kabul etmeyenler… Önerge kabul edilmiştir. 
Kabul edilen bu önerge doğrultusunda
41’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
88’inci maddeyi müzakereye açıyorum
ve şahsı adına İstanbul Milletvekili Süleyman Çelebi’nin söz talebini yerine
getiriyorum.
Buyurunuz Sayın
Çelebi. (CHP sıralarından alkışlar) 
SÜLEYMAN ÇELEBİ
(İstanbul) – Çok teşekkür ediyorum. 
Sayın Başkan,
değerli arkadaşlar; öncelikle, yoğun bir çalışmayı beraber yürüttük. Özellikle
stenograf arkadaşlarımın haklarını teslim etmediğimiz için üzülüyorum. Onların
en azından bir mesai hakkı vardı, defalarca konuştuk ama burada ifade ettik, bu
Mecliste, ne yazık ki o haklarını yerine getiremedik. 
Yine, değerli
arkadaşlarım, burada, Millet Meclisinde çalışan taşeron, sözleşmeli
arkadaşlarımızın bizim üzerimizde emekleri çok, bu taleplerini yerine
getiremediğimiz için gerçekten, buradan, bu dönem için buruk ayrılıyoruz. Bu
sorunun aşılması konusunda… Binlerce sorunu, binlerce yasayı çözdük ama bu
mekânda kendimize hizmet eden, burada hizmet ilişkisinde olan arkadaşlarımızın
sorununu çözemedik. 
Yine, yanımızda
danışmanlar vardı. Danışmanlar, bizim, hepimizin yanında çalışan arkadaşlardı;
bazı milletvekilleri bu dönemde yeniden gelemeyecek, onların da iş akitleri
sona erecek. Her çalışanın kıdem tazminatı hakkı var ama burada bizim yanımızda
çalışan danışmanların kıdem tazminatı hakkı gasbedilerek bu Meclis bugün
kapatılmış olacak. 
4/C’li
vatandaşların sorununu çözemedik. Sözleşmeli personelin, 4/B’lilerin sorununu
çözemeden bu Meclis bugün kapatılacak. 
Bu sorunların
çözümü konusunda birçok çabayı, birçok iradeyi arkadaşlarımla, başta Aytuğ
Atıcı, Özgür Özel, Kadir Gökmen Öğüt… Komisyondaki arkadaşlarımın bütün bu
çabalarına rağmen orada verdiğimiz önergeler tek tek reddedildi. Bunun
üzüntüsünü yaşıyorum. Bunun vicdani sorumluluğunu yaşayarak bu Mecliste, bugün
vedalaşacağız ve o arkadaşlara büyük bir haksızlık yapıldığını bir kez daha
buradan söylemek istiyorum. 
Değerli
arkadaşlar, yine, burada birçok vakfın, cemaat örgütlerinin mal varlıkları
verildi, TÖB-DER’in mal varlıklarının verilmesi konusundaki talebimiz yerine
getirilmedi. TÖB-DER önemli bir kurumdu. Diğer bütün örgütler, bütün vakıflar,
bütün bu konudaki ilgili kurumların sorunları çözüldü.
Değerli
arkadaşlar, bir diğer önemli konu ise bilgisayar mühendisleri, atanamayan
öğretmenler ve yine, mühendislerin sorunlarını çözmeden gidiyoruz. 
Şimdi, böyle
gülüyor olabilirsiniz bizim bu söylediklerimize. Göreceksiniz, 7 Haziranda bu
sıralarda Cumhuriyet Halk Partisi oturacak. (CHP sıralarından “Bravo” sesleri,
alkışlar; AK PARTİ sıralarından gürültüler) Göreceksiniz... Cumhuriyet Halk
Partisi Grubu adına söz veriyorum: İktidara geldiğimizde bu sorunları çözmek
bizim namus borcumuz olacak, namus borcumuz olacak. Buradaki bu sorunları
çözmek bizim namus borcumuz olacak. (CHP sıralarından alkışlar)
GÜLAY DALYAN
(İstanbul) - Kendiniz inanmıyorsunuz! 
SÜLEYMAN ÇELEBİ
(Devamla) – Geleceğin, emeğin ve bütün emeklilerin sorunlarını çözmek bizim
namus borcumuz olacak. 
Hepinize son
sözüm şu: Ağalar, paşalar, padişahlar, vezirler hesap günü gelecek ve o hesap
gününde, bu hesap 7 Haziranda sorulacak diyorum.
Hepinize
saygılar, sevgiler sunuyorum arkadaşlar. (CHP sıralarından alkışlar)
BAŞKAN –
Teşekkür ediyoruz Sayın Çelebi.
Madde üzerinde
bir önerge vardır. okutuyorum:
Türkiye
Büyük Millet Meclisi Başkanlığına
Görüşülmekte
olan 687 sıra sayılı Kanun Tasarısının Genel Kurulun 4/4/2015 tarihli 91 inci
Birleşiminde değiştirilen 88 inci maddesinin birinci fıkrasının (ç) bendinin
aşağıdaki şekilde yeniden düzenlenmesini arz ve teklif ederiz.
 Mehmet
Doğan Kubat  Tülay Kaynarca  Sermin Balık
 İstanbul
 İstanbul  Elâzığ
 Nurdan
Şanlı  Fatih Çiftci 
 Ankara
 Van
"ç) Geçici
1 inci maddesinin birinci fıkrası 11/1/2015 tarihinden geçerli olmak üzere
yayımı tarihinde,”
BAŞKAN –
Komisyon önergeye katılıyor mu? 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Takdire
bırakıyoruz Sayın Başkanım. 
BAŞKAN –
Hükûmet? 
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılıyoruz efendim. 
BAŞKAN –
Gerekçeyi okutuyorum: 
Gerekçe:
Yürürlükle
ilgili hükmün yeniden düzenlenmesi amaçlanmaktadır.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmiştir. 
Kabul edilen bu
önerge doğrultusunda 88’inci maddeyi oylarınıza sunuyorum: Kabul edenler… Kabul
etmeyenler… 88’inci madde kabul edilmiştir. 
Şimdi, böylece,
sayın milletvekilleri, üçüncü bölümde yer alan maddelerin oylamaları tekriri
müzakereyle birlikte tamamlanmıştır. 
Tasarının
oylamasına geçmeden önce, oyunun rengini belirtmek üzere Mersin Milletvekili
Aytuğ Atıcı konuşacaktır.
Buyurunuz Sayın
Atıcı. (CHP sıralarından alkışlar)
HALİL ÜRÜN
(Afyonkarahisar) – Bravo Hocam, kabul edeceksin galiba?
AYTUĞ ATICI
(Mersin) – İnşallah. 
Sayın Başkan,
değerli arkadaşlarımız; ağırlıklı olarak iş yaşamını ilgilendiren ve üç gündür
Genel Kurulda konuşulan bu çalışma bizlere çok şey öğretti gerçekten. Aslında,
bu üç günlük çalışma sadece Genel Kurulun gördüğü çalışma. Bunun öncesinde, alt
komisyon safhasında, Komisyon safhasında, Komisyon dışı yapılan müzakere
toplantılarında, hatta kulis çalışmalarında tam saha siyaset uygulandı. Yani,
gerçekten, benim gibi siyasi yaşamı kısa olan arkadaşlarımız bu çalışmadan çok
şey öğrendiler, gerçekten çok şey öğrendik. “Siyaset nasıl yapılır?”ı bu yasa
bizlere öğretti açıkçası ve kavga olmadan, dövüş olmadan, insanlar birbirini
incitmeden nasıl yasa yapılabilir, bizlere bunu gösterdi. O yüzden, bu yasa
tasarısının çalışmalarında bulunmuş olmaktan kendi adıma memnuniyetimi ifade
ediyorum. 
Bu yasa
tasarısıyla pek çok değişiklik yapıldı ama en çok dikkatimizi çeken, bu yasa
tasarısında olmayıp eklenen veyahut da olup zararlı olduğu için çıkarılan
maddeler var. Mesela, bu yasa tasarısında yaşam odaları yoktu ve bizim
önerimizle kabul edildi. Yine, bu yasa tasarısında şehit olan maden işçilerimizin
hakları yeniliyordu. 2003 yılından sonra şehit olan bütün madencilerimize, Soma
ve Ermenek’teki şehitlerimizin hakları verilmiş oldu. Yine, madencilere
ödenmeyen tazminatlar bu yasa tasarısına eklenen bir maddeyle TMSF aracılığıyla
işverenden alınarak ödenmiş olacak. Yine, bu yasada olmayan bir konu; Van’da
depremden mağdur olan vatandaşlarımızın sorunları büyük ölçüde çözülmüş oldu. 
Yasada zararlı
olan maddeler vardı, bunlar ayıklandı. Uzaktan çalışma vardı, çıkarıldı.
İkazlar sonucunda da olsa, işçinin işine son verilmesi vardı, çıkarıldı.
Efendim, trafik kazalarında hakları gasbedilen vatandaşlarımızın durumları
vardı, bu da çıkarıldı. Sendikalarla ilgili de, 5-6 sendikayı baraj altında
kaldığı için âdeta tasfiye eden durumlar vardı, bunların hepsi çıkarıldı,
ayıklandı, temizlendi ve bir şekilde uzun mücadeleler sonucunda bu yasa
çıkarılmış oldu. 
Bu
yasayla ilgili iki tane de özrümüz var: Birincisi emeklilerdendir. Emeklilerin
yüzde 15 olan kesintileri ancak yüzde 10’a indirilebildi, sıfıra inmesi gerekiyordu.
Onlara bir özür borcumuz var. Hiç merak etmesinler CHP iktidarında bu özrümüzü
telafi edeceğiz. 
Yine,
65 yaş üstünde olan vatandaşlarımıza bir özür borcumuz var; bu yasayla ilgili
onları da mutlu edemedik. Yine merak etmesinler CHP iktidarında onların da bu
sorunlarını çözeceğiz.
24’üncü
Dönemin de sonuna geldik değerli arkadaşlarım, bu dönemde acı tatlı pek çok
olay yaşadık. Yasama faaliyetlerine özgür iradeleriyle katkı sunan bütün
milletvekili arkadaşlarıma teşekkür ediyorum, çalışmalarımızda bizlere destek
olan, gece gündüz destek olan danışmanlarımıza çok teşekkür ediyorum;
çalışmalarımızı kolaylaştıran kavaslara, stenograflara, teknik personele,
hiçbir zaman bizi bırakmayan çaycılara, garsonlara, temizlik personeline,
aşçılara, fotoğrafçılara, yasama uzmanlarına, bütün personelimize yürekten
teşekkür ediyorum; bizi büyük bir titizlikle takip eden basın mensuplarına çok
teşekkür ediyorum; bizlere büyük tolerans gösteren ailelerimize, ihmal
ettiğimiz dostlarımıza çok teşekkür ediyorum, bizleri vekil seçen milletimize
çok teşekkür ediyorum. 
Eğer
farkında olmadan incittiklerim varsa af diliyor, saygılar sunuyorum. (Alkışlar)

BAŞKAN
– Teşekkür ederiz Sayın Atıcı.
Sayın
Halaçoğlu, sisteme girmişsiniz; şu anda mı söz istiyorsunuz?
YUSUF
HALAÇOĞLU (Kayseri) – Şu an istiyorum, son konuyla ilgili.
BAŞKAN
– Tabii, buyurunuz. 
YUSUF
HALAÇOĞLU (Kayseri) – Teşekkür ederim Sayın Başkanım.
Değerli
arkadaşlar, üç gün müddetle çekişmeli, uzlaşmalı ve siyasi olmayan, toplumun
çok önemli bir kesiminin sağlık ve iş güvenliğini de içine alan önemli bir yasa
görüşüldü; bazıları çıkarıldı, ekler yapıldı, ufak tefek bazı… Yani emeklilerin
çalışmaları hâlinde kesintiye uğrayan maaşları başta olmak üzere, işte 65
yaşını dolduranlarla ilgili, vesair birkaç konu dışında genelde daha çok uzlaşı
içerisinde bir kanun, yasa geçmiş oldu. 
Tabii
ki Soma’dan tutalım diğer birtakım… Gerçekten işte, Soma’da meydana gelen
kazada yaşam odası eksikliklerinin de içerisinde bulunduğu pek çok konu bu yasa
içerisinde yer aldı. Bu yasanın uzlaşıyla çıkmasında en büyük etkili kişi tabii
ki başta Sayın Bakan oldu, ona teşekkür ediyoruz diğer ekibiyle birlikte. Pek
çok konularda uzlaşma sağlandı, uzlaşamadığımız alanlar oldu ama onlar da daha
sonra yeni gelecek iktidarla zannediyorum ki daha iyiye götürülecektir. Bu
bakımdan bu yasanın çalışanlarımıza hayırlı olmasını diliyorum. 
Acı tatlı geçmiş
birtakım olaylar içerisinde de arkadaşlarımızı kırmışsak bu kırmamızdan dolayı
onlardan özür diliyoruz. Ama şurasını herkes çok iyi bilmeli ki Türkiye için
yaptık yani Türk milleti için mücadele verdik. Bizim bakış açımızdan yanlış
yapılmış olanlara karşı bir mücadele ortaya koyduk. Dolayısıyla, bu çabalarımız
sadece Türk milleti içindi, milletvekilliği görevimize bağlı olarak yerine
getirilmişti. 
Sayın Başkana
ayrıca teşekkür ediyoruz; gayet sakin, olumlu ve kızmadan Meclisi yönetti, ona
da ayrıca teşekkür ediyoruz ve bu yasaya da “Evet.” diyeceğimizi özellikle
belirtmek istiyorum.
Hepinize
saygılar sunuyorum. 
BAŞKAN –
Teşekkür ediyoruz Sayın Halaçoğlu.
Sayın Baluken…
İDRİS BALUKEN
(Bingöl) – Sayın Başkan, ben de teşekkür ediyorum. 
Gerilimli
başlayan bir Meclis açılışı, burada gerilimle devam eden yasama süreçleri ve en
son birkaç günde de siyasi partilerin büyük oranda uzlaşma sağlamış olduğu bir
yasanın çıkmasıyla 24’üncü Dönemin finalini yaşıyoruz. Belki bütün görüşmeler
bittikten sonra grup başkan vekilleri olarak kürsüden birkaç şey söyleyebiliriz
bu konuda. Ancak bu yasanın yasama tekniğinin nasıl olmasıyla ilgili bir örnek
olması açısından ben söz aldım. Burada Sayın Bakana teşekkür etmek lazım gerek
yasanın Genel Kurula gelmesinden önce siyasi parti gruplarını ziyaret ederek
ortaklaşma önerilerine açık olduğunu ifade etmesi gerekse de Genel Kurul
sırasında muhalefetten gelen önerileri dikkate alması, büyük oranda bir uzlaşma
kültürüyle Meclisin son birkaç gününü bu şekilde geçirmemizi sağladı.
Yetersizlikleriyle beraber olumlu pek çok düzenlemenin olduğu bir torba kanunu
geçireceğiz. Keşke dört yıllık Meclis pratiği içerisinde emek alanı ve çalışma
hayatıyla ilgili kalıcı birtakım çözümleri halkımıza kazandırmış olarak bu
yasama faaliyetlerini bitirmiş olsaydık ama bunun imkânı olmadı. En nihayetinde
bütün olumsuzluklarla beraber yasanın bu şekilde bir uzlaşma kültürüyle ve
içerisinde emek alanı ve çalışma hayatını ilgilendiren olumlu maddelerle
geçmesini biz de Halkların Demokratik Partisi olarak değerli buluyoruz.
Halkımıza, çalışanlara, tüm emekçilere hayırlı uğurlu olmasını temenni
ediyoruz.
Teşekkür ederim.
BAŞKAN –
Teşekkür ederiz Sayın Baluken.
Tasarının tümü
açık oylama tabidir. Açık oylamanın elektronik oylama cihazıyla yapılmasını
oylarınıza sunuyorum: Kabul edenler... Kabul etmeyenler... Kabul edilmiştir.
Oylama için üç
dakika süre veriyorum. 
(Elektronik
cihazla oylama yapıldı)
BAŞKAN – Sayın
milletvekilleri, İş Sağlığı ve Güvenliği Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı açık oylama
sonucu:



“Oy
  sayısı


:


263






Kabul


:


262 






Çekimser


:


1 (X)





Kâtip Üye
Dilek Yüksel
Tokat


Kâtip Üye
Mine Lök Beyaz
Diyarbakır”



Böylece tasarı
kabul edilmiş ve kanunlaşmıştır. (Alkışlar)
Şimdi, teşekkür
konuşması yapmak üzere Komisyon Başkanı Adana Milletvekili Necdet Ünüvar’ı
kürsüye davet ediyorum. 
Buyurunuz Sayın
Ünüvar. (AK PARTİ sıralarından alkışlar) 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI NECDET ÜNÜVAR (Adana) – Çok teşekkür
ediyorum Sayın Başkanım. 
Öncelikle,
değerli Genel Kurulu saygıyla selamlıyorum. 
Gerçekten çok
önemli bir yasayı kabul ettik, öncelikle hayırlı olsun. 
24’üncü Dönemin
son gününde başta emeklilerimizi, madencilerimizi, Ermenek’te, Zonguldak’ta,
Yozgat’ta hayatını kaybeden madencilerimizin yakınlarını ve milyonlarca insanı
yakından ilgilendiren çok önemli bir yasayı kabul ettik, yasamız hayırlı olsun.

Acısıyla
tatlısıyla bir dönemi geride bırakıyoruz. Bu vesileyle başta siz Meclis Başkan
Vekilimiz olmak üzere, Sayın Ayşe Nur Bahçekapılı’ya, Sayın Sadık Yakut’a,
Sayın Meral Akşener’e, burada bulunan grup başkan vekillerimize ve diğer grup
başkan vekillerine, bütün milletvekillerimize, stenograflara, Kanunlar ve
Kararlar görevlisi arkadaşlarımıza, kavaslara, içerideki dışarıdaki görevlilere
çok teşekkür ediyorum. Buradan, siyasete devam edecek ve etmeyecek bütün
dostlarımıza huzurlu, sağlıklı, mutlu bir hayat diliyorum. 
Bu
vesileyle, on sekiz yıl önce bugün vefat eden merhum Alparslan Türkeş’e de
Cenab-ı Hak’tan rahmet diliyor, Genel Kurulu saygıyla selamlıyor, hepinize iyi
akşamlar diliyorum. (AK PARTİ, CHP ve MHP sıralarından alkışlar) 
BAŞKAN
– Teşekkür ediyoruz Sayın Ünüvar. 
Teşekkür
konuşmasını yapmak üzere Çalışma ve Sosyal Güvenlik Bakanı Faruk Çelik’i
kürsüye davet ediyorum. (AK PARTİ, CHP ve MHP sıralarından alkışlar)
Buyurunuz
Sayın Çelik. 
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Sayın Başkan, çok değerli
milletvekili arkadaşlarım; hepinizi saygıyla, sevgiyle selamlıyorum. 
Son
derece önemli bir yasayı, 90 maddeden oluşan bir yasayı yüce Meclisin on altı
saatlik mesaisi neticesinde tamamlamış olduk. 
Öncelikle,
Komisyon safhasında, Sayın Komisyon Başkanı şahsında Komisyon üyelerine, alt
komisyonda görev yapan bütün arkadaşlarımıza ve Genel Kurulda katkı sunan bütün
siyasi parti gruplarına, bütün milletvekili arkadaşlarıma çok teşekkür
ediyorum. 
Bir
anlamda bu dönemin son yasası olarak bu kabul ettiğimiz yasaya önemli
düzenlemelerle birlikte bir uzlaşı ve hoşgörü kültürünü de kattığımız inancıyla
mutluluğumu ifade etmek istiyorum. 
Hemen,
bu kısa konuşmamın başında ben de… Siyasette öldükten sonra yaşamak bir
istisnadır arkadaşlar. Bu çerçevede, vefatının seneidevriyesinde merhum
Alparslan Türkeş’i ben de rahmetle anıyorum. 
Değerli
arkadaşlar, 1999 yılında ben Parlamentoya girdim. Grup Başkan Vekili olarak beş
yıl ve akabinde de yaklaşık sekiz yıldır Bakan olarak hizmet etme gayreti içerisindeyim.
Sayılı günler hızlı bir şekilde geçiyor. Bizim için on altı yıl geride kaldı,
burada birçok arkadaşımız için ise dört yıl nasıl geçti öyle tahmin ediyorum
siz de anlamış değilsiniz ama sayılı günler hızlı geçiyor. Benim açımdan son
derece anlamlı yıllardı çünkü ben bir inşaat ustasının oğluydum ve on altı yıl
bu cumhuriyetin kazanımı olanak Parlamentoda görev yapma imkânını elde ettim,
Allah'a hamdediyorum. (Alkışlar) Tabii, bu imkânı veren milletimize, Sayın
Cumhurbaşkanımıza, Sayın Başbakanımıza ve AK PARTİ’mize çok şükranlarımı
sunuyorum.
Aslolan gök
kubbe altında hoş bir seda bırakmaktır. Siyaset hizmet amaçlı
gerçekleştiriliyor, bu amaca dönük yapılmalı. Geriye dönüp baktığım zaman
birkaç hususa değinerek huzurlarınızdan ayrılmak istiyorum.
Herkese nasip
olur mu bilmem ama Sosyal Güvenlik Kurumunun kuruluşu gibi bir reform, benim
Bakanlık dönemime isabet etti ve bu büyük reform, dört gün, beş gün içerisinde
bütün partilerin ve bütün sivil toplum kuruluşlarının uzlaşısıyla yürürlüğe
girdi. 
Genel sağlık
sigortası hayalimiz idi, yine bu dönem içerisinde genel sağlık sigortası
gerçekleşti. 
İstihdam paketi
gibi önemli bir düzenleme, İŞKUR’un işlevsel hâle gelmesi, yılda 50 bin kişiyi
işe yerleştirirken 700 bin kişiyi işe yerleştirdiği noktaya gelmesi konusunda
önemli düzenlemeler gerçekleşti. 
İş sağlığı,
güvenliği konusunda olmayan bir müstakil yasanın burada birlikte
gerçekleştirilmesini sağladık ve bugün de eksiklerimizi giderme konusunda
önemli düzenlemeler yaptık. 
Mesleki
Yeterlilik Kurumunu “Bilirim, yaparım.” anlayışıyla değil, gerçekten köklü,
nitelikli insanların çalışması anlamında bir yerlere taşıdık.
Sendikalar
Kanunu’nu çıkardık, ihtilal döneminin o kanununu geride bıraktık ve yeni bir
yasa yürürlüğe girdi. Anayasa değişikliğiyle birlikte, Kamu Görevlileri
Sendikaları ve Toplu Sözleşme Yasası çıkarıldı yasal değişiklikler
gerçekleştirildi. Ve daha neler neler… Yurtdışı Türkler ve Akraba Topluluklar
Başkanlığı gibi önemli bir birimin kurulması dönemimizde gerçekleşti. Diyanet
İşleri Başkanlığı teşkilat yasası gibi önemli bir yasa geçti. Alevî
çalıştaylarıyla son derece önemli meselenin toplumda uzlaşı çerçevesinde
çözülmesi konusunda gayretler oldu. Roman çalıştayı gibi, dışlanmış olan
kardeşlerimizin sorunlarıyla ilgili önemli mücadeleler oldu. Belki 20’yi aşan
bizzat tekliflerimizle, Ceylânpınar gibi, çok önemli toplumsal sorunları çözen
yasaların bu Meclisten geçmesine vesile olduk. 
Oldu oldu, hepsi
geride kaldı ama hoş bir seda bıraktığımız inancı içerisindeyim ve hepinize de
hoş seda bırakma anlayışıyla Sayın Başkana Türkiye Büyük Millet Meclisi
Başkanının şahsında bütün başkan vekillerine, bütün siyasi partilerimizin grup
başkan vekillerine, siz değerli milletvekili arkadaşlarımıza, gelecek olan
arkadaşlarımıza, olur ki takdirdir, gelemeyecek olan arkadaşlarımıza Meclis
yaşamlarında, özel yaşamlarında sağlık ve başarılar temenni ettiğimi ifade
ediyorum. Hepinize en derin saygılarımı sunarken hakkımızı helal ediyorum,
hakkınızı helal etmenizi istiyorum, saygılar sunuyorum efendim.
Çok teşekkür
ederim. (Alkışlar)
BAŞKAN –
Teşekkür ediyoruz Sayın Çelik.
Sayın
milletvekilleri, beş dakika ara veriyorum.
Kapanma
Saati: 20.19
ALTINCI OTURUM
Açılma Saati: 20.28
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek
YÜKSEL (Tokat)
-----0-----
BAŞKAN – Sayın milletvekilleri, Türkiye Büyük Millet Meclisinin 91’inci
Birleşiminin Altıncı Oturumunu açıyorum.
6’ncı sırada yer
alan, Karadeniz Ekonomik İşbirliği Örgütü ile Türkiye Cumhuriyeti Hükümeti
Arasında Merkez Anlaşmasının Ekinde Değişiklik Yapılmasına ve KEİ Merkezinin
Kalıcı Olarak Taşınmasının Usullerine İlişkin Karadeniz Ekonomik İşbirliği
Örgütü ile Türkiye Cumhuriyeti Hükümeti Arasında Anlaşmanın Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine başlayacağız.
A)
Kanun Tasarı ve Teklifleri (Devam)
6.-
Karadeniz Ekonomik İşbirliği Örgütü ile Türkiye Cumhuriyeti Hükümeti Arasında
Merkez Anlaşmasının Ekinde Değişiklik Yapılmasına ve KEİ Merkezinin Kalıcı
Olarak Taşınmasının Usullerine İlişkin Karadeniz Ekonomik İşbirliği Örgütü ile
Türkiye Cumhuriyeti Hükümeti Arasında Anlaşmanın Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/1036) (S.
Sayısı: 696)(x)
BAŞKAN –
Komisyon ve Hükûmet? Yerinde.
Komisyon Raporu
696 sıra sayısıyla bastırılıp dağıtılmıştır.
Tasarının tümü
üzerinde söz talebi yoktur.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci maddeyi
okutuyorum:
KARADENİZ EKONOMİK
İŞBİRLİĞİ ÖRGÜTÜ İLE TÜRKİYE CUMHURİYETİ HÜKÜMETİ ARASINDA MERKEZ ANLAŞMASININ
EKİNDE DEĞİŞİKLİK YAPILMASINA VE KEİ MERKEZİNİN KALICI OLARAK TAŞINMASININ
USULLERİNE İLİŞKİN KARADENİZ EKONOMİK İŞBİRLİĞİ ÖRGÜTÜ İLE TÜRKİYE CUMHURİYETİ
HÜKÜMETİ ARASINDA ANLAŞMANIN ONAYLANMASININ UYGUN BULUNDUĞUNA DAİR KANUN
TASARISI
MADDE 1- (1) 12 Aralık
2014 tarihinde Selanik’te imzalanan “Karadeniz Ekonomik İşbirliği Örgütü ile
Türkiye Cumhuriyeti Hükümeti Arasında Merkez Anlaşması’nın Ekinde Değişiklik
Yapılmasına ve KEİ Merkezi’nin Kalıcı Olarak Taşınmasının Usullerine İlişkin
Karadeniz Ekonomik İşbirliği Örgütü ile Türkiye Cumhuriyeti Hükümeti Arasında
Anlaşma”nın onaylanması uygun bulunmuştur.
BAŞKAN – 1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci maddeyi
okutuyorum:
MADDE 2- (1) Bu Kanun
yayımı tarihinde yürürlüğe girer.
BAŞKAN – 2’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
3’üncü maddeyi
okutuyorum:
MADDE 3- (1) Bu Kanun
hükümlerini Bakanlar Kurulu yürütür.
BAŞKAN – 3’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Tasarının tümü
açık oylamaya tabidir. 
Açık oylamanın
elektronik cihazla yapılmasını oylarınıza sunuyorum: Kabul edenler… Kabul
etmeyenler… Kabul edilmiştir.
Oylama için bir
dakika süre veriyorum.
(Elektronik
cihazla oylama yapıldı)
BAŞKAN – Sayın
milletvekilleri, Karadeniz Ekonomik İşbirliği Örgütü ile Türkiye Cumhuriyeti
Hükümeti Arasında Merkez Anlaşmasının Ekinde Değişiklik Yapılmasına ve KEİ
Merkezinin Kalıcı Olarak Taşınmasının Usullerine İlişkin Karadeniz Ekonomik
İşbirliği Örgütü ile Türkiye Cumhuriyeti Hükümeti Arasında Anlaşmanın
Onaylanmasının Uygun Bulunduğuna Dair Kanun Tasarısı açık oylama sonucunu
açıklıyorum:
“Kullanılan oy
sayısı : 236
Kabul : 236
(x)
 Kâtip
Üye  Kâtip
Üye
 Dilek
Yüksel  Mine Lök
Beyaz
 Tokat
 Diyarbakır”
Böylece, tasarı
kabul edilmiş ve kanunlaşmıştır.
Şimdi, 7’nci
sırada yer alan, Türkiye Cumhuriyeti ve Avrupa Komisyonu Arasında Katılım
Öncesi Yardım Aracı (IPA II) Çerçevesinde Birlik Tarafından Türkiye
Cumhuriyetine Yapılacak Mali Yardımın Uygulanmasına İlişkin Düzenlemeler
Hakkında Çerçeve Anlaşmanın Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız.
7.- Türkiye
Cumhuriyeti ve Avrupa Komisyonu Arasında Katılım Öncesi Yardım Aracı (IPA II)
Çerçevesinde Birlik Tarafından Türkiye Cumhuriyetine Yapılacak Mali Yardımın
Uygulanmasına İlişkin Düzenlemeler Hakkında Çerçeve Anlaşmanın Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu (1/1040)
(S. Sayısı: 708) (x)
BAŞKAN –
Komisyon ve Hükûmet? Yerinde.
Komisyon raporu
708 sıra sayısıyla bastırılıp dağıtılmıştır.
Tasarının tümü
üzerinde söz isteyen yok.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’nci maddeyi
okutuyorum:
TÜRKİYE CUMHURİYETİ VE AVRUPA KOMİSYONU ARASINDA KATILIM
ÖNCESİ YARDIM ARACI (IPA II) ÇERÇEVESİNDE BİRLİK TARAFINDAN TÜRKİYE CUMHU-RİYETİNE
YAPILACAK MALİ YARDIMIN UYGULANMASINA İLİŞKİN DÜZENLEMELER HAKKINDA ÇERÇEVE
ANLAŞMANIN ONAY-LANMASININ UYGUN BULUNDUĞUNA
DAİR KANUN TASARISI
MADDE
1- (1) 11 Şubat 2015 tarihinde Ankara’da imzalanan Türkiye
Cumhuriyeti ve Avrupa Komisyonu Arasında Katılım Öncesi Yardım Aracı (IPA II)
Çerçevesinde Birlik Tarafından Türkiye Cumhuriyeti’ne Yapılacak Mali Yardımın
Uygulanmasına İlişkin Düzenlemeler Hakkında Çerçeve Anlaşmanın onaylanması
uygun bulunmuştur.
BAŞKAN – 1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci maddeyi
okutuyorum:
MADDE 2- (1) Bu Kanun
yayımı tarihinde yürürlüğe girer.
BAŞKAN – Kabul
edenler… Kabul etmeyenler… Kabul edilmiştir.
3’üncü maddeyi
okutuyorum:
MADDE
3- (1) Bu Kanun hükümlerini Bakanlar Kurulu yürütür.
BAŞKAN – Kabul
edenler… Kabul etmeyenler… Kabul edilmiştir.
Tasarının tümü
açık oylamaya tabidir.
Açık oylamanın
elektronik cihazla yapılmasını oylarınıza sunuyorum: Kabul edenler… Kabul
etmeyenler… Kabul edilmiştir.
Bir dakika süre veriyorum.
(Elektronik
cihazla oylama yapıldı) 
BAŞKAN – Sayın
milletvekilleri, Türkiye Cumhuriyeti ve Avrupa Komisyonu Arasında Katılım
Öncesi Yardım Aracı (IPA II) Çerçevesinde Birlik Tarafından Türkiye
Cumhuriyetine Yapılacak Mali Yardımın Uygulanmasına İlişkin Düzenlemeler
Hakkında Çerçeve Anlaşmanın Onaylanmasının Uygun Bulunduğuna Dair Kanun
Tasarısı açık oylama sonucu:
“Kullanılan oy
sayısı  : 235
Kabul : 235(x)
 Kâtip Üye Kâtip
Üye
 Dilek Yüksel Mine
Lök Beyaz
 Tokat Diyarbakır”
Böylece tasarı
kabul edilmiş ve kanunlaşmıştır. 
8’inci sırada
yer alan Türkiye Cumhuriyeti Hükümeti ile Sudan Cumhuriyeti Hükümeti Arasında
İkili Tarımsal İşbirliği ve Ortaklığına İlişkin Anlaşmanın Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlıyoruz. 
8.- Türkiye
Cumhuriyeti Hükümeti ile Sudan Cumhuriyeti Hükümeti Arasında İkili Tarımsal
İşbirliği ve Ortaklığına İlişkin Anlaşmanın Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu (1/1001) (S. Sayısı: 686) (xx)
BAŞKAN –
Komisyon ve Hükûmet? Yerinde. 
Komisyon raporu
686 sıra sayısıyla bastırılıp dağıtılmıştır. 
Tasarının tümü
üzerinde söz talebi yoktur. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci maddeyi
okutuyorum: 
TÜRKİYE CUMHURİYETİ HÜKÜMETİ İLE SUDAN
CUMHURİYETİ HÜKÜMETİ ARASINDA İKİLİ TARIMSAL İŞBİRLİĞİ VE ORTAKLIĞINA İLİŞKİN ANLAŞMANIN
ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 28 Nisan
2014 tarihinde Ankara’da imzalanan “Türkiye Cumhuriyeti Hükümeti ile Sudan
Cumhuriyeti Hükümeti Arasında İkili Tarımsal İşbirliği ve Ortaklığına İlişkin
Anlaşma”nın onaylanması uygun bulunmuştur.
BAŞKAN – 1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci maddeyi
okutuyorum: 
MADDE 2- (1) Bu Kanun
yayımı tarihinde yürürlüğe girer.
BAŞKAN – Kabul
edenler… Kabul etmeyenler… Kabul edilmiştir. 
3’üncü maddeyi
okutuyorum: 
MADDE 3- (1) Bu Kanun
hükümlerini Bakanlar Kurulu yürütür.
BAŞKAN – Kabul
edenler… Kabul etmeyenler… Kabul edilmiştir. 
Sayın
milletvekilleri, bundan sonra da uluslararası anlaşmalar görüşeceğimiz için,
görüşeceğimiz bütün uluslararası anlaşmalarda açık oylamanın elektronik cihazla
yapılmasını oylarınıza sunuyorum: Kabul edenler… Kabul etmeyenler… Kabul
edilmiştir. 
Bir dakika süre
veriyorum. 
(Elektronik
cihazla oylama yapıldı)
BAŞKAN – Sayın
milletvekilleri, Türkiye Cumhuriyeti Hükümeti ile Sudan Cumhuriyeti Hükümeti
Arasında İkili Tarımsal İşbirliği ve Ortaklığına İlişkin Anlaşmanın
Onaylanmasının Uygun Bulunduğuna Dair Kanun Tasarısı açık oylama sonucu:



“Oy
  Sayısı


:


240





Kabul


:


240




(x)



Kâtip Üye
Dilek Yüksel
Tokat


Kâtip Üye
Mine Lök Beyaz 
Diyarbakır”



Böylece tasarı
kabul edilmiş ve kanunlaşmıştır.
Şimdi, 9’uncu
sırada yer alan Türkiye Cumhuriyeti ile Belarus Cumhuriyeti Arasında Hukuki,
Ticari ve Cezai Konularda Adli Yardımlaşma Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
9.- Türkiye
Cumhuriyeti ile Belarus Cumhuriyeti Arasında Hukuki, Ticari ve Cezai Konularda
Adli Yardımlaşma Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/731) (S. Sayısı: 422)
BAŞKAN -
Komisyon? Yok.
Ertelenmiştir.
10’uncu sırada
yer alan, Türkiye Cumhuriyeti Hükümeti ile Birleşmiş Milletler İnsani İşler
Eşgüdüm Ofisi Arasında Türkiyede Bir Ülke Ofisi Kurulmasına İlişkin Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
10.-
Türkiye Cumhuriyeti Hükümeti ile Birleşmiş Milletler İnsani İşler Eşgüdüm Ofisi
Arasında Türkiyede Bir Ülke Ofisi Kurulmasına İlişkin Anlaşmanın Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu (1/910) (S.
Sayısı: 604)
BAŞKAN –
Komisyon? Yok.
Ertelenmiştir.
11’inci sırada
yer alan, Eşyaların Karayolundan Uluslararası Nakliyatı İçin Mukavele
Sözleşmesi Elektronik Taşıma Belgesi ile İlgili Ek Protokole Katılmamızın Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
11.-
Eşyaların Karayolundan Uluslararası Nakliyatı İçin Mukavele Sözleşmesi
Elektronik Taşıma Belgesi ile İlgili Ek Protokole Katılmamızın Uygun
Bulunduğuna Dair Kanun Tasarısı ve Dışişleri Komisyonu Raporu (1/422) (S.
Sayısı: 58)
BAŞKAN –
Komisyon? Yok.
Ertelenmiştir.
12’nci sırada
yer alan, Türkiye Cumhuriyeti ile Kosova Cumhuriyeti Arasında Serbest Ticaret
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
12.- Türkiye Cumhuriyeti ile Kosova
Cumhuriyeti Arasında Serbest Ticaret Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/883) (S.
Sayısı: 582 (x)
BAŞKAN –
Komisyon ve Hükûmet? Yerinde.
Komisyon raporu
582 sıra sayısıyla bastırılıp dağıtılmıştır.
Tasarının tümü
üzerinde söz isteyen yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci maddeyi
okutuyorum:
TÜRKİYE CUMHURİYETİ İLE KOSOVA
CUMHURİYETİ ARASINDA SERBEST TİCARET ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI
MADDE 1 - (1) 27 Eylül 2013 tarihinde
Ankara’da imzalanan “Türkiye Cumhuriyeti ile Kosova Cumhuriyeti Arasında
Serbest Ticaret Anlaşması”nın onaylanması uygun bulunmuştur.
BAŞKAN – 1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci maddeyi
okutuyorum:
MADDE 2 - (1) Söz konusu Anlaşmanın
eklerine ilişkin değişiklikleri onaylamaya Bakanlar Kurulu yetkilidir.
BAŞKAN - 2’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
3’üncü maddeyi
okutuyorum:
MADDE 3 - (1) Bu Kanun yayımı
tarihinde yürürlüğe girer.
BAŞKAN - 3’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
4’üncü maddeyi
okutuyorum:
MADDE 4 - (1) Bu Kanun hükümlerini
Bakanlar Kurulu yürütür.
BAŞKAN - 4’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Tasarının tümü
açık oylamaya tabiidir.
Bir dakika süre
veriyorum.
(Elektronik
cihazla oylama yapıldı)
BAŞKAN – Sayın
milletvekilleri, Türkiye Cumhuriyeti ile Kosova Cumhuriyeti Arasında Serbest
Ticaret Anlaşmasının Onaylanmasının Uygun Bulunduğuna Dair Kanun Tasarısı açık
oylama sonucu:
“Kullanılan oy
sayısı : 246
Kabul : 246(x)
Kâtip
Üye Kâtip Üye
Dilek Yüksel Mine
Lök Beyaz
Tokat Diyarbakır”
Böylece tasarı
kabul edilmiş ve kanunlaşmıştır. 
13’üncü sırada
yer alan, Türkiye Cumhuriyeti Hükümeti ile Azerbaycan Cumhuriyeti Hükümeti
Arasında Arama ve Kurtarma Hizmetlerinin Koordinasyonuna Dair Anlaşmanın
Onaylanmasının Uygun Bulunduğu Hakkında Kanun Tasarısı ve Dışişleri Komisyonu
Raporu’nun görüşmelerine başlayacağız. 

13.-
Türkiye Cumhuriyeti Hükümeti ile Azerbaycan Cumhuriyeti Hükümeti Arasında Arama
ve Kurtarma Hizmetlerinin Koordinasyonuna Dair Anlaşmanın Onaylanmasının Uygun
Bulunduğu Hakkında Kanun Tasarısı ve Dışişleri Komisyonu Raporu (1/753) (S.
Sayısı: 447) (xx)
BAŞKAN –
Komisyon ve Hükûmet? Yerinde. 
Komisyon raporu
447 sıra sayısıyla bastırılıp dağıtılmıştır. 
Tasarının tümü
üzerinde söz talebi yoktur. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci maddeyi
okutuyorum:
TÜRKİYE CUMHURİYETİ
HÜKÜMETİ İLE AZERBAYCAN CUMHURİYETİ HÜKÜMETİ ARASINDA ARAMA VE KURTARMA
HİZMETLERİNİN KOORDİNASYONUNA DAİR ANLAŞMANIN ONAYLANMASININ UYGUN BULUNDUĞU
HAKKINDA KANUN TASARISI
MADDE 1- (1) 11 Eylül
2012 tarihinde Gebele'de imzalanan “Türkiye Cumhuriyeti Hükümeti ile Azerbaycan
Cumhuriyeti Hükümeti Arasında Arama ve Kurtarma Hizmetlerinin Koordinasyonuna
Dair Anlaşma”nın onaylanması uygun bulunmuştur.
BAŞKAN – 1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci maddeyi
okutuyorum:
MADDE 2- (1) Bu Kanun
yayımı tarihinde yürürlüğe girer. 
BAŞKAN – Kabul
edenler… Kabul etmeyenler… Kabul edilmiştir. 
3’üncü maddeyi
okutuyorum:
MADDE 3- (1) Bu Kanun
hükümlerini Bakanlar Kurulu yürütür.
BAŞKAN – Kabul
edenler… Kabul etmeyenler… Kabul edilmiştir. 
Tasarının tümü
açık oylamaya tabidir. 
Bir dakika süre
veriyorum.
(Elektronik
cihazla oylama yapıldı)
BAŞKAN – Sayın
milletvekilleri, Türkiye Cumhuriyeti Hükümeti ile Azerbaycan Cumhuriyeti
Hükümeti Arasında Arama ve Kurtarma Hizmetlerinin Koordinasyonuna Dair
Anlaşmanın Onaylanmasının Uygun Bulunduğu Hakkında Kanun Tasarısı açık oylama
sonucu:



“Kullanılan
  oy sayısı


:


238









Kabul


:


238



(x)








:











Kâtip Üye
Dilek Yüksel
Tokat


Kâtip Üye
Bayram Özçelik
Burdur”




Böylece tasarı
kabul edilmiş ve kanunlaşmıştır. 
Şimdi 14’üncü
sırada yer alan Türkiye Cumhuriyeti Hükümeti ile Türkmenistan Hükümeti Arasında
Gençlik ve Spor Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
14.-
Türkiye Cumhuriyeti Hükümeti ile Türkmenistan Hükümeti Arasında Gençlik ve Spor
Alanında İşbirliği Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/891) (S. Sayısı: 584) (xx)
BAŞKAN –
Komisyon ve Hükûmet? Yerinde. 
Komisyon raporu
584 sıra sayısıyla bastırılıp dağıtılmıştır. 
Tasarının tümü
üzerinde söz talebi yoktur. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci maddeyi
okutuyorum:

TÜRKİYE CUMHURİYETİ HÜKÜMETİ İLE TÜRKMENİSTAN HÜKÜMETİ ARASINDA
GENÇLİK VE SPOR ALANINDA İŞBİRLİĞİ ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI

MADDE 1- (1) 30 Mayıs
2013 tarihinde Aşkabat’ta imzalanan “Türkiye Cumhuriyeti Hükümeti ile
Türkmenistan Hükümeti Arasında Gençlik ve Spor Alanında İşbirliği Anlaşması”nın
onaylanması uygun bulunmuştur.
BAŞKAN – 1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci maddeyi
okutuyorum:
MADDE 2- (1) Bu Kanun
yayımı tarihinde yürürlüğe girer.
BAŞKAN – Kabul
edenler… Kabul etmeyenler… Kabul edilmiştir.
3’üncü maddeyi
okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN – Kabul
edenler… Kabul etmeyenler… Kabul edilmiştir.
Tasarının tümü
açık oylamaya tabidir.
Bir dakika süre
veriyorum.
(Elektronik
cihazla oylama yapıldı)
BAŞKAN – Sayın
milletvekilleri, Türkiye Cumhuriyeti Hükümeti ile Türkmenistan Hükümeti
Arasında Gençlik ve Spor Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı açık oylama sonucu: 
“Kullanılan oy
sayısı  : 244
Kabul : 244(x)
 Kâtip Üye Kâtip
Üye
 Dilek Yüksel Bayram
Özçelik
 Tokat Burdur”
Böylece tasarı
kabul edilmiş ve kanunlaşmıştır. 
15’inci sırada
yer alan Türkiye Cumhuriyeti Hükümeti ile Kosova Cumhuriyeti Hükümeti Arasında
Kültür Merkezlerinin Kuruluşu, İşleyişi ve Faaliyetleri Hakkında Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız. 
15.- Türkiye
Cumhuriyeti Hükümeti ile Kosova Cumhuriyeti Hükümeti Arasında Kültür
Merkezlerinin Kuruluşu, İşleyişi ve Faaliyetleri Hakkında Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/737) (S. Sayısı: 432) (xx)
BAŞKAN –
Komisyon ve Hükûmet? Yerinde. 
Komisyon raporu
432 sıra sayısıyla bastırılıp dağıtılmıştır. 
Tasarının tümü
üzerinde söz talebi yoktur. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci maddeyi
okutuyorum: 
TÜRKİYE CUMHURİYETİ
HÜKÜMETİ İLE KOSOVA CUMHURİYETİ HÜKÜMETİ ARASINDA KÜLTÜR MERKEZLERİNİN
KURULUŞU, İŞLEYİŞİ VE FAALİYETLERİ HAKKINDA ANLAŞMANIN ONAYLAN-MASININ UYGUN
BULUNDUĞUNA DAİR
KANUN TASARISI
MADDE 1- (1) 14 Eylül 2012
tarihinde Priştine'de imzalanan "Türkiye Cumhuriyeti Hükümeti ile Kosova
Cumhuriyeti Hükümeti Arasında Kültür Merkezlerinin Kuruluşu, İşleyişi ve
Faaliyetleri Hakkında Anlaşma"nın onaylanması uygun bulunmuştur.
BAŞKAN – 1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci maddeyi
okutuyorum: 
MADDE 2- (1) Bu Kanun yayımı
tarihinde yürürlüğe girer.
BAŞKAN – Kabul
edenler… Kabul etmeyenler… Kabul edilmiştir.
MADDE 3- (1) Bu Kanun hükümlerini Bakanlar Kurulu
yürütür.
BAŞKAN – Kabul edenler…
Kabul etmeyenler… Kabul edilmiştir.
Tasarının tümü
açık oylamaya tabidir. 
Bir dakika süre
veriyorum.
(Elektronik
cihazla oylama yapıldı)
BAŞKAN – Sayın
milletvekilleri, Türkiye Cumhuriyeti Hükümeti ile Kosova Cumhuriyeti Hükümeti
Arasında Kültür Merkezlerinin Kuruluşu, İşleyişi ve Faaliyetleri Hakkında
Anlaşmanın Onaylanmasının Uygun Bulunduğuna Dair Kanun Tasarısı açık oylama
sonucu:
“Kullanılan oy
sayısı  : 249
Kabul : 249(x)
 Kâtip Üye Kâtip
Üye
 Dilek Yüksel Bayram
Özçelik
 Tokat Burdur”
Böylece tasarı
kabul edilmiş ve kanunlaşmıştır. 
16’ncı sırada
yer alan, Türkiye Cumhuriyeti Hükümeti ile Bulgaristan Cumhuriyeti Hükümeti
Arasında Acil Durumlar Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
16.-
Türkiye Cumhuriyeti Hükümeti ile Bulgaristan Cumhuriyeti Hükümeti Arasında Acil
Durumlar Alanında İşbirliği Anlaşmasının Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/953) (S. Sayısı: 690) (xx)
BAŞKAN –
Komisyon ve Hükûmet yerinde.
Komisyon raporu
690 sıra sayısıyla bastırılıp dağıtılmıştır.
Tasarının tümü
üzerinde söz talebi yoktur.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci maddeyi
okutuyorum:
TÜRKİYE
CUMHURİYETİ HÜKÜMETİ İLE BULGARİSTAN CUMHURİYETİ HÜKÜMETİ ARASINDA ACİL
DURUMLAR ALANINDA İŞBİRLİĞİ ANLAŞMASININ ONAYLANMASININ UYGUN BULUNDUĞUNA
DAİR KANUN TASARISI
MADDE 1- (1) 20
Mart 2012 tarihinde Ankara’da imzalanan “Türkiye Cumhuriyeti Hükümeti ile
Bulgaristan Cumhuriyeti Hükümeti Arasında Acil Durumlar Alanında İşbirliği
Anlaşması”nın onaylanması uygun bulunmuştur.
BAŞKAN – 1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci maddeyi
okutuyorum:
MADDE 2- (1) Bu
Kanun yayımı tarihinde yürürlüğe girer.
BAŞKAN – Kabul
edenler… Kabul etmeyenler… Kabul edilmiştir.
3’üncü maddeyi
okutuyorum:
MADDE 3- (1) Bu
Kanun hükümlerini Bakanlar Kurulu yürütür.
BAŞKAN – Kabul edenler…
Kabul etmeyenler… Kabul edilmiştir.
Tasarının tümü
açık oylamaya tabidir. 
Bir dakika süre
veriyorum. 
(Elektronik
cihazla oylama yapıldı)
BAŞKAN – Sayın
milletvekilleri, Türkiye Cumhuriyeti Hükümeti ile Bulgaristan Cumhuriyeti
Hükümeti Arasında Acil Durumlar Alanında İşbirliği Anlaşmasının Onaylanmasının
Uygun Bulunduğuna Dair Kanun Tasarısı açık oylama sonucu:
“Kullanılan oy
sayısı  : 240
Kabul : 239
Ret  1(x)
 Kâtip Üye Kâtip
Üye
 Dilek Yüksel Bayram
Özçelik
 Tokat Burdur”
Böylece tasarı
kabul edilmiş ve kanunlaşmıştır. 
Sayın
milletvekilleri, Başbakan Yardımcısı Sayın Yalçın Akdoğan yerinden kısa bir söz
istemiştir. Söz talebini yerine getiriyorum. 
Buyurunuz Sayın
Akdoğan.
V.- AÇIKLAMALAR (Devam)
10.-
Başbakan Yardımcısı Yalçın Akdoğan’ın, 24’üncü Dönemde yapılan tüm çalışmalar
için herkese şükranlarını sunduğuna ve bu dönemde hayatını kaybeden
milletvekillerine Allah’tan rahmet dilediğine ilişkin açıklaması
BAŞBAKAN
YARDIMCISI YALÇIN AKDOĞAN (Ankara) – Saygıdeğer Başkanım, değerli milletvekili
arkadaşlarım; 24’üncü Dönemin artık sonuna yaklaşıyoruz. Ben öncelikle
Hükûmetimiz adına, bu dönemdeki tüm kanun tasarı ve teklifleri sebebiyle çok
teşekkür ediyorum. Muhalefet partilerimize de tüm eleştiri ve görüşleriyle
katkıda bulundukları için hassaten teşekkür ediyorum. 
Gerçekten çok
yorucu, zorlu bir süreç geçirdik. Tüm Meclis Başkan Vekillerimize, Başkanlık
Divanı üyelerimize, komisyon üyelerimize, siyasi parti gruplarımıza, Meclis
çalışanlarımıza kadar herkese şükranlarımızı sunuyorum. 
Bu dönemde 421
kanun çıkardık. Yaklaşık 3.850 saat çalıştık. 2.134 sözlü soru, 38.000 yazılı
soru cevaplandırıldı. 
Bu dönemde
maalesef bazı arkadaşlarımızı kaybettik; Harun Çakır’ı, Şerafettin Elçi’yi,
Ferit Mevlüt Aslanoğlu’nu, Murat Bozlak’ı. Hayatını kaybeden tüm milletvekili
arkadaşlarımıza Cenab-ı Hak’tan rahmet diliyorum. 
Önümüzdeki 7
Haziran seçimlerinin ülkemiz, milletimiz için hayırlar getirmesini diliyor;
hepinizi hürmetle, muhabbetle selamlıyorum. (AK PARTİ sıralarından alkışlar) 
BAŞKAN –
Teşekkür ediyoruz Sayın Akdoğan.
Danışma
Kurulunun bir önerisi vardır, okutuyorum:
VII.-
ÖNERİLER (Devam?
B) Danışma
Kurulu Önerileri (Devam)
2.- Danışma
Kurulunun, Genel Kurulun daha önce toplanılması kararlaştırılan 5 Nisan 2015
Pazar günü toplanmamasına, Türkiye Büyük Millet Meclisinin 7 Haziran 2015 Pazar
günü yapılacak 25’inci Dönem milletvekili genel seçimine ilişkin kesin
sonuçların 2839 sayılı Milletvekili Seçimi Kanunu’nun 37’nci ve Türkiye Büyük
Millet Meclisi İçtüzüğü’nün 3’üncü maddesine göre Yüksek Seçim Kurulunca
Türkiye radyo ve televizyonlarından ilanını takip eden beşinci gün saat
15.00’te toplanmak üzere 7 Nisan 2015 Salı (Salı günü dâhil) gününden itibaren
tatile girmesine ilişkin önerisi 
Danışma
Kurulu Önerisi
Danışma
Kurulunun 4 Nisan 2015 Cumartesi günü yaptığı toplantıda aşağıdaki önerinin
Genel Kurulun onayına sunulması uygun görülmüştür.
Cemil
Çiçek 
Türkiye Büyük Millet
Meclisi
Başkanı

 Mehmet Naci Bostancı Levent
Gök
 Adalet ve Kalkınma Partisi Cumhuriyet
Halk Partisi
 Grubu Başkan Vekili Grubu
Başkan Vekili
 Oktay Vural İdris
Baluken
 Milliyetçi Hareket Partisi Halkların
Demokratik Partisi
 Grubu Başkan Vekili Grubu
Başkan Vekili
Öneri: 
Genel Kurulun
daha önce toplanılması kararlaştırılan 5 Nisan 2015 Pazar günü toplanmaması,
Türkiye Büyük Millet Meclisinin 7 Haziran 2015 Pazar günü yapılacak 25’inci
Dönem milletvekili genel seçimine ilişkin kesin sonuçların 2839 sayılı
Milletvekili Seçimi Kanunu’nun 37'nci ve Türkiye Büyük Millet Meclisi
İçtüzüğü’nün 3'üncü maddesine göre Yüksek Seçim Kurulunca, Türkiye radyo ve
televizyonlarında ilanını takip eden beşinci gün saat 15.00'te toplanmak üzere,
7 Nisan 2015 Salı (Salı günü dâhil) gününden itibaren tatile girmesi
önerilmiştir. 
BAŞKAN – Danışma
Kurulu önerisi üzerine Bingöl Milletvekili İdris Baluken. 
Buyurunuz Sayın
Baluken. (HDP sıralarından alkışlar) 
İDRİS BALUKEN
(Bingöl) – Teşekkür ediyorum. 
Sayın Başkan,
değerli milletvekilleri; hepinizi Halkların Demokratik Partisi adına en içten
sevgi ve saygı dileklerimle selamlıyorum. 
24’üncü Dönemin
son dakikalarındaki son konuşmamızı yapacağız. Dört yıl çok hızlı ve fırtınalı
geçti. Geriye dönüp baktığımızda, içerisinde heyecanların, sevinçlerin,
acıların, kâbusların olduğu bir rüya görmüş gibiyiz; bir rüyadan bugün uyanmış
gibiyiz. Keşke, bütün bu rüyanın içerisine güzel şeyleri sığdırmış olsaydık ama
hayatın doğal akışı içerisinde bunu başarmak tabii ki mümkün olmayabilir. Önemli olan
buradan gittikten sonra peşinde birkaç olumlu, hayırlı cümle bırakabilmektir.
Önemli olan, buradan gittikten sonra halkının arasına başı dik, alnı ak bir
şekilde gidebilmektir. Bunu başarmış olan milletvekillerinin dünyanın en mutlu
insanları olduğunu düşündüğümü buradan belirtmek istiyorum.
Tabii, son derece zorlu bir dört yıl
geçirdik. Meclis gerilimle başladı, 1 milletvekilinin milletvekilliğinin
düşürülmesi, muhalefet partilerine mensup milletvekillerinin cezaevlerinde
tutulması ayıbıyla başladı ve maalesef, bu gerilim, dört yıllık yasama
sürecinin neredeyse tamamına yansıdı. Çok geç olarak bu ayıp ortadan kaldırıldı
ama keşke hiç yaşanmamış ve demokrasi tarihimize bir ayıp olarak bu sorun
kazınmamış olsaydı. 
Yine, bu dört yıllık süre içerisinde
baktığımızda halkımızın bizden beklediği, bir darbe anayasasını bir kenara
bırakarak, demokratik, özgürlükçü, sivil bir anayasayı yapamamış olmanın
burukluğunu burada, bu kürsüde özellikle ifade etmek istiyorum. 
Demokratikleşme ve özgürlükler
konusunda maalesef iyi bir sınav vermedik. Detaylandırmaya gerek yok. Düşünce
özgürlüğü, ifade, örgütlenme özgürlüğü, basın özgürlüğü konusunda devasa
sorunlar önümüzde duruyor. Seçim barajı ve son iki ayda polis devletine doğru
gidişe yol açabilecek olan iç güvenlik yasasının kabul edilmiş olması bile
bence bu dönem açısından iyi hatırlanmayacak, tarihte iyi anılmayacak olan
pratikler olarak burada anılmalı. 
Tabii her şey olumsuz değildi.
Özellikle, 24’üncü Dönemde özgürlükler adına başörtüsü sorununun çözülmüş
olmasını biz büyük bir demokrasi kazancı olarak görüyoruz. Bu Meclise kendi
inancıyla, kendi kadın kimliğiyle başörtüsü takarak gelen milletvekillerinin
had bildirme gerekçesi yapılacak insanlar olmadığını 24’üncü Dönemde çok şükür
başarmış durumdayız ama özellikle başörtülü arkadaşlarımızdan yoğun
beklentimizin bir hayal kırıklığıyla burada bu kürsüde ifade edilmesini ben
bir vicdani görev olarak ifade ediyorum çünkü bir inanç mücadelesi olarak, bir
kadın özgürlük mücadelesi olarak, bir insan hakkı özgürlük mücadelesi olarak
biz o arkadaşlarımızdan bütün bu yılların mücadele birikimiyle buraya gelip bu
ülkenin ezilen bütün kesimlerinin haklarını, özgürlük mücadelesini
sahiplenmelerini beklerdik. Alevilerin, gayrimüslimlerin, bütün inanç
gruplarının, Kürtlerin, bu ülkedeki bütün farklı kimliklerin mücadelesini bu
kürsüde savunmak inanın ki en çok onlara yakışırdı ama yine de dediğim gibi
bunu başarmış olmayı bile biz çok önemli tarihî bir adım olarak görüyoruz.
Kadın sorunları
konusunda maalesef iyi bir sınav vermedik. Özgecan cinayetinden dolayı öz
eleştiriyi yapmayan bir milletvekili aramızda varsa o milletvekili görevini iyi
yapmamış demektir. 
Ekoloji alanında
bu ülkedeki temel sorunları maalesef çözemedik. HES’ler, karakollar,
kalekollar, madenler ve bunlara karşı gelişen direnişler bu Meclisin gündeminde
yeterince çözüm bulacak sorun alanları olarak maalesef tartışılmadı. 
Özellikle büyük
bir ekoloji hareketi olarak başlayan Gezi direnişini ve yine karakollara,
kalekollara karşı Lice’de, Gever’de başlayan direnişleri buradan ben selamlamak
istiyorum. O direnişlerde hayatını yitiren gençleri özellikle burada anmak
istiyorum, saygıyla, rahmetle anmak istiyorum.
Bu ülkedeki
yoksulluk, işsizlik, açlık, yolsuzluk konusunda maalesef yine iyi sınavlar
veremedik. 
(Mikrofon
otomatik cihaz tarafından kapatıldı)
İDRİS BALUKEN
(Devamla) – Sayın Başkanım, on dakika değil mi? Ben on dakika olarak biliyordum
ama. 
BAŞKAN – Ben
sanki beş dakika talebiniz varmış gibi algılamıştım. 
İDRİS BALUKEN
(Devamla) – On dakika daha uygun olur. 
BAŞKAN -
Buyurunuz efendim, devam ediniz. 
İDRİS BALUKEN
(Devamla) – Dış politika konusunda özellikle Avrupa Birliği kriterlerine,
evrensel insan hakları değerlerine ulaşamamış olmanın burukluğunu yine bu
kürsüden ifade etmek istiyorum. Orta Doğu’da, Suriye’de yapılan yanlışlarla
ülkemizin içine sürüklendiği tehlikelerin burada mutlaka ifade edilmesi
gerektiğini düşünüyorum. 
Ülkemiz ve
halklarımız açısından belki de bu dönemin en değerli, en kıymetli çalışması
olan çözüm süreciyle ilgili katkı sunan bütün herkese buradan teşekkür etmek
istiyorum. İki yıldır bu ülkede asker, polis, korucu, sivil, gerilla cenazesi kalkmıyorsa
bu çalışmada katkı sağlayan bütün insanların emeğini minnetle tarihin yâd
edeceğini buradan belirtmek istiyorum. Ama bu Meclis keşke çözüm sürecini
kalıcı barışa götürecek yasal düzenlemelerle, kalıcı barışı sağlamış olan bir
finalle bütün milletvekillerinin adını tarihe yazmış olsaydı diyorum. 
Bu Meclis
kürsüsünde en aykırı fikirlerin dile getirilmesinin kıyametler koparmadığını
24’üncü Dönemde gördük. En aykırı fikirleri burada dile getirirken, bu kürsüde
Kürtçe birkaç cümle söylerken, bu kürsüde birkaç ayetikerîmeyi okurken bu
ülkenin bölünmediğini ya da bu ülkede korkunç rejim değişikliklerinin
olmadığını en azından 24’üncü Dönemde görmüş olduğumuzu düşünüyorum. Özellikle
önümüzdeki dönem açısından da buradaki temel felsefenin en aykırı düşüncelere
katılmama ama o aykırı düşüncelerin bu kürsüde sonuna kadar savunulmasının bir
ilke olarak benimsenmesi gerektiğini buradan özellikle ifade etmek istiyorum.
Önümüzde bir
seçim var. Bu seçime maalesef yine baraj ipoteği altında giriyoruz. Hazine yardımlarının
eşitsiz dağılımıyla ve son derece eşitsiz olan rekabet koşullarıyla giriyoruz.
Bunu bu Meclis kaldırmış olsaydı demokrasi kültürümüze yapmış olduğu katkıyla
beraber 25’inci Dönemde buradaki temsiliyetleri Meclise taşımanın onurunu hep
beraber taşırdık ama maalesef bunu da başaramamış olmanın burukluğunu yine
sizlere ifade etmek istiyorum. 
Tabii, anlatacak
çok şey var ama şunu özellikle ifade etmek istiyorum: Hayata bakış açımız ne
olursa olsun, dünya görüşümüz ne olursa olsun, farklı fikirlerimiz ne olursa
olsun bu sıralarda oturan her milletvekillinin yüreğinin bu ülke için
çarptığını, bu halk için çarptığını ve bu halkın bütün sorunlarını bu Meclis
çatısı altında çözmek istediğini tekrar buradan ben belirtmek istiyorum. 
Özellikle bu
dönem içerisinde yaşamını yitiren milletvekillerini; Sayın Şerafettin Elçi’yi,
Sayın Murat Bozlak’ı, Sayın Mevlüt Aslanoğlu’nu burada rahmetle, saygıyla
anıyorum. 
FARUK IŞIK (Muş)
– AK PARTİ Samsun milletvekilini söylemedin. 
İDRİS BALUKEN
(Devamla) – Burada unuttuğum milletvekilleri olabilir. Yaşamını yitiren bütün
milletvekillerimize Allah’tan rahmet, bütün halkımıza başsağlığı diliyorum. 
Özellikle Meclis
personelimize ve basının değerli emekçilerine, Halkların Demokratik Partisi
Grubu olarak, buradan teşekkürlerimi, minnetlerimi, şükranlarımı sunuyorum. 
Yine 24’üncü
Dönemde, bütün baskılara rağmen, sokak ortası zulümlere rağmen, işkencelere
rağmen dik duruş gösteren, önümüzdeki dönem burada olacak ya da olmayacak olan
bütün milletvekili arkadaşlarıma, Halkların Demokratik Partisinin bütün
milletvekillerine buradan teşekkür ediyorum. 
Bu Meclis
döneminde yürüttüğümüz faaliyetler sırasında kalp kırmış olabiliriz, sürçülisan
etmiş olabiliriz. Bütün bunlardan dolayı, bütün siyasi parti gruplarının
değerli milletvekilleriyle helalleşmek istediğimizi, helallik istediğimizi
ifade ediyor; bize bu onurlu görevi yaşatan değerli halkımıza, 78 milyon
Türkiye halkına da buradan teşekkürlerimi, şükranlarımı sunuyorum. 
Genel Kurulu
saygıyla selamlıyorum. Hayırlı, uğurlu olsun. (HDP, AK PARTİ ve CHP
sıralarından alkışlar)
BAŞKAN –
Teşekkür ediyoruz Sayın Baluken. 
İzmir
Milletvekili Oktay Vural. 
Buyurunuz Sayın
Vural. (MHP sıralarından alkışlar)
OKTAY VURAL
(İzmir) – Teşekkür ederim. 
Sayın Başkan,
değerli milletvekilleri, aziz vatandaşlarım; 24 Haziran 2011’de Türkiye Büyük
Millet Meclisinde buluştuk ve bu buluşmayla birlikte, yemin ederek göreve
başladık. Yemin ederken “Devletin varlığı ve bağımsızlığını, vatanın ve
milletin bölünmez bütünlüğünü, milletin kayıtsız ve şartsız egemenliğini
koruyacağıma, hukukun üstünlüğüne, demokratik ve laik cumhuriyete ve Atatürk
ilke ve inkılaplarına bağlı kalacağıma; toplumun huzur ve refahı, millî
dayanışma ve adalet anlayışı içinde herkesin insan haklarından ve temel
hürriyetlerden yararlanması ülküsünden ve Anayasa’ya sadakatten ayrılmayacağıma
büyük Türk milleti önünde namusum ve şerefim üzerine ant içerim.” diyerek
göreve başladık. Göreve başladığımız bu dönem içerisinde vekâleti aldığımız
millete 7 Hazirandan sonra bu vekâleti yenilemek üzere yeni bir döneme
giriyoruz. Her şeyden önce, bu dönem içerisinde görev yapan bütün
milletvekillerine ve bu milletvekillerinin, siyaset yapanların yükünü çeken
ailelerine, gerçekten, bu yükü taşıdıkları için hepsine teşekkür ediyoruz. Bu
yeni dönemde de haklarında hayırlısı neyse o olsun diye niyaz ediyorum.
Evet, bizler
aslında buradayız. Şükretmemiz gereken çok önemli hususlar var. Farklı siyasi
partiler olabilir ama unutmayalım ki biz burada köklü bir milleti temsil
ediyoruz, binlerce yıllık devlet geleneğini temsil ediyoruz. Dolayısıyla, bu
bakımdan, sahip olduğumuz bu değerlerin idraki içerisinde olmamız gerektiğini
düşünüyorum. Bu bakımdan, özellikle, Erzurum-Sivas Kongresi ve Millî
Mücadele’yle Türkiye Cumhuriyeti devletini kuran Gazi Mustafa Kemal Atatürk’e
ve Türkiye Büyük Millet Meclisinde bugüne kadar görev yapmış herkese
şükranlarımızı arz ediyoruz. 
Evet, baki olan
millet iradesi olsun, devletimiz ebet müddet yaşasın. 
Milliyetçi
Hareket Partisi olarak 52 milletvekiliyle temsil edildik. 52 milletvekiliyle,
“önce ülkem ve milletim” olarak, bunu önceliğimiz yaptık. Bu dönem içerisinde
meseleye ne iktidar ne muhalefet açısından baktık. Sorumlu olduğumuz milletin
değerleri, ilkeleri, prensipleri, tarihi, inancı, kimliği, bütün bunların hepsi
bizim yol haritamız olmuştur. Bu çerçevede meselelere baktık, bu çerçevede
önergelerimizi verdik, bu çerçevede komisyonlarda milletvekillerimiz çok önemli
çalışmalarda bulundular, Genel Kurulda çalışmalarda bulundular. 
Ben Milliyetçi
Hareket Partisi Grup Başkan Vekili olarak -bugün 4 Nisan- rahmetli Başbuğumuzun
kurduğu, 1969 yılında kurduğu Milliyetçi Hareket Partisini burada temsil
etmenin şuuru içerisinde hareket ettiğimize gerçekten inanıyorum. Bu konuda tek
bir gücümüz olmuştur, milletin hukuku. Başka; hukukun üstünlüğüne inandık,
hukuku savunduk ve hukuk çerçevesinde mücadelemizi sürdürdük. Daima iyide,
güzelde birleşmek ve bütünleşmek için çaba sarf ettik; yanlışı elimizle,
oylarımızla, önergelerimizle defedelim diye gayrette bulunduk. Huzurlarınızda
Milliyetçi Hareket Partisi Grubu milletvekillerine canıgönülden teşekkür
ediyorum. 
Bu
dönem içerisinde gerçekten hepimizin araması gereken husus, iyide, güzelde
buluşmak, diyalog ve uzlaşmadır. Milliyetçi Hareket Partisi Grubu Başkan
Vekilleri olarak Yusuf Bey’le birlikte, ondan önce de Sayın Mehmet Şandır’la
birlikte, verdiğimiz her sözün arkasında durduk, hiçbir zaman aldatmadık; bu
çerçevede Meclis çalışmalarının milletimizin hayrına olması için büyük gayret
sarf ettik. 
Kanunlar
çıktı, muhalefet ettik, uzlaştık uzlaşamadık ama unutmayalım ki hepimizi buraya
getiren millet; iktidar olsun muhalefet olsun milletin iradesini temsil
ediyoruz. Demokraside çoğunluk diğerini elbette yönetir ama demokraside
katılımcılığı sağlamak, milletin bu çerçevede açıkçası tamamının istek ve
arzularını yerine getirebilmek için de bir diyalog ve uzlaşmaya ihtiyaç olduğu
gayet açık ve net. 
İşte, bu
çerçevede bu hizmeti hep beraber, birlikte görürken tabiatıyla bir milletvekili
olarak gerçekten burada sabahlara kadar çalıştık. Belki burada çalışanlar
olmuştur ama zannederim çocuklarımız, ailemiz yükümüzü çekti, bekledi; hakları
var onların. Dolayısıyla böyle bakıldığı zaman, aslında hepimizin hem sorumlu
olduğu milletimize hem de sorumlu olduğumuz ailelerimize karşı yükümlülüklerimizi
bizi buraya getiren iradenin ortaya koyduğu şekilde yerine getirdik. Gözler ve
kulaklar şehadet edecek, bazen tutanaklar olur ama inanan bir insan olarak,
burada yaptıklarımızın hepsinin inşallah gelecekte iyilikler yapmışsak bunun
ecrinden hepimizi faydalandırmasını Cenabı-Hak’tan niyaz ediyorum.
İşte, bugün,
burada, aslında hep beraber birlikte çalışırken şüphesiz bizim burada çalışma
arkadaşlarımız var. Ailelerimiz olduğu gibi, Mecliste çalışanlar var;
stenograflarımız var, kavaslarımız var, Kanunlar ve Kararlar var, Başkanlık
Divanı var, basını var. Hep beraber, birlikte bu hizmet eden değerli
kardeşlerimize çok teşekkür ediyorum. Güvenliğimizi sağlayan polislerimiz var,
çalışan diğer işçilerimiz var, kardeşlerimiz var. Hep beraber birlikte aslında
yapmamız gereken şey Türkiye Büyük Millet Meclisinin itibarını yükseltmektedir,
milletin hukukunu üstün kılmaktır. Unutmayalım ki demokraside milletten başka
büyük güç yoktur arkadaşlar. Türkiye Büyük Millet Meclisinin üstünde de başka
bir güç yoktur. O bakımdan hepimiz bunun idrakinde olarak görev yaptık.
İnşallah bundan
sonraki dönem içerisinde buraya gelecek kardeşlerimizle birlikte, yine aynı
şekilde, sorumlu olduğumuz tarihimize, milletimize, onun inancına, değerlerine,
ihtiyaçlarına, menfaatlerine uygun bir şekilde 25’inci Dönemle birlikte diğer
dönemlerde gerçekleştirilecek kadrolarla hep beraber, birlikte iyilikte,
güzellikte buluşmayı niyaz ediyorum Cenabıhak’tan. 
Bu yeni dönemde,
7 Haziran seçimlerinin öncelikle milletimize hayırlı sonuçlar getirmesini
diliyor, siz değerli milletvekillerini ve ailelerini hep beraber birlikte
saygıyla selamlıyorum. Hepinizi Allah’a emanet ediyorum. (MHP, AK PARTİ ve CHP
sıralarından alkışlar) 
BAŞKAN –
Teşekkür ederiz Sayın Vural.
Ankara
Milletvekili Levent Gök. 
Buyurunuz Sayın
Gök. (CHP sıralarından alkışlar) 
LEVENT GÖK
(Ankara) – Sayın Başkan, değerli milletvekilleri; hepinizi saygıyla, sevgiyle
selamlarken bizlere burada olma fırsatını veren, cumhuriyetimizin kurucusu
Mustafa Kemal Atatürk ve tüm silah arkadaşlarını da saygıyla, sevgiyle
selamlıyor ve kendilerini rahmetle anıyorum. (CHP sıralarından alkışlar)
Sayın Başkan,
değerli milletvekilleri; seçildiğimiz zaman heyecanlı geldik Türkiye Büyük
Millet Meclisine ve bu heyecanı paylaşmak için geldiğimiz Türkiye Büyük Millet
Meclisinde önce 8 milletvekili arkadaşımızın eksik olduğunu ve o eksikliğin
giderilemediği bir süreç içerisinde Cumhuriyet Halk Partisi olarak, hangi
partiden olursa olsun o anda tutuklu olup da milletin iradesini ve vekâletini
aldığı hâlde Mecliste bulunamayan bütün arkadaşlarımızın, onların heyecanını,
onların burada bulunamayışını hepsi adına paylaştık ve Cumhuriyet Halk Partisi
olarak da bu ayıbın ortadan kalkması için mücadele ettik. 
Şimdi, bugün,
Meclisimizi kapatırken yine 4 eksikle kapatıyoruz, bir başka nedenden dolayı.
Mecliste seçildikten sonra aramızdan ayrılan AKP Milletvekili Harun Çakır’ı,
HDP milletvekilleri Şerafettin Elçi, Murat Bozlak’ı ve Cumhuriyet Halk Partisi
Milletvekili Mevlüt Aslanoğlu’nu sevgiyle, saygıyla, rahmetle anıyorum, ruhları
şad olsun. (CHP ve AK PARTİ sıralarından alkışlar)
Sayın Başkan,
değerli milletvekilleri; buraya niçin geldik, halkımız bize niçin oy verdi ve
niçin milletvekili olarak bizi burada görevlendirdi? Öncelikle halkımızdan
aldığımız yetki Cumhuriyet Halk Partisinin sol, sosyal demokrat bir parti
olarak emeğe saygı, insan haklarına saygı, demokrasiyi yüceltmek, demokrasinin
bütün kurum ve kurallarıyla örselenmeden hayata geçirilmesini sağlamak, adaleti
gerçekleştirmek. Bunları yaparken kadın-erkek eşitliği, engellilerin,
işsizlerin, atanamayan öğretmenlerin, işçinin, köylünün, esnafın kısaca
Türkiye'de yaşayan bütün yığınların, bütün sosyal sınıfların, herkesin çıkarını
korumak ve onların sesi olmak için buraya geldik. Sesimiz çoğu zaman yüksek
çıktı, burada zaman zaman haykırdığımız zamanlar oldu ama biliniz ki sesimizin
en yüksek çıktığı anda dahi her şey Türkiye içindi. Bir gemide gidiyoruz hep
beraber, iktidar olarak muhalefet olarak. Tüm arzumuz bu geminin batmaması, bu
geminin istikametinde, Mustafa Kemal Atatürk’ün çizdiği laik cumhuriyet
ekseninde, çağdaş uygarlık seviyesinde ve bütün dünyadaki evrensel hukuk
kurallarının en iyisinin uygulandığı, çağdaş demokrasinin en iyi kurallarının
uygulandığı, işsizliğin olmadığı, Türkiye’de güven ortamının bulunduğu bir
süreç için Cumhuriyet Halk Partisi olarak elimizden geleni yapmaya çalıştık.
Cumhuriyet Halk Partisi olarak sesimizi haykırdığımızda biliniz ki orada
demokrasi sorunu vardı, orada iç güvenlik paketi konuşulurken Cumhuriyet Halk
Partisi elbette sesini yükseltecekti çünkü kuruluş felsefesi demokrasiye ve
Atatürk’ün çizdiği çağdaş uygarlık seviyesine yönelikti.
Yine,
kadın-erkek eşitliğinde sesimizi yükselttik. Engelliler için o zaman hep
beraber sesimizi yükselttik ve ortak kararlar aldık.
Yine, atanamayan
öğretmenler dedik, işsizler dedik, yoksullar dedik, yolsuzluk dedik. Elbette
bunların olduğu yerde Cumhuriyet Halk Partisi sesini yükseltecekti, halkımız
bize bunun için yetki verdi, vekâletname verdi. 
Ana muhalefet
partisi olarak biz, doğal olarak, Anayasa Mahkemesi de dâhil olmak üzere
başvurduğumuz bütün yollarda, meşru yollarda iktidarı denetleyerek verdiğimiz
önergelerle, konuştuğumuz her sözcükte iktidarın denetlenmesini, iktidarın
muhalefetin katkı ve görüşlerini, önerilerini almalarını arzu ettik. Bu amaçla
hepsiyle ayrı ayrı çalışmaktan onur duyduğum Cumhuriyet Halk Partisinin
milletvekilleri tam 1.838 kanun teklifi verdi değerli milletvekilleri,
Türkiye’nin çıkarına, halkımızın yararına. Yine, iktidarı denetlemek açısından
32.399 soru önergesi verdik, bunları alarak kamuoyuyla paylaştık ve
seçmenlerimize ileterek Türkiye’deki bir fotoğrafı, tabloyu onlarla beraber
paylaştık. 19 gensoru, 10 soruşturma önergesi verdik. 1.744 araştırma
önergesiyle Türkiye’nin muhtelif sorunlarını gündeme getirerek gündeme
alınmasına, konuşulmasına, tartışılmasına ve çözüm üretilmesine katkı
sağlanmasına naçizane ölçüde katkı sağlamaya gayret ettik.
Sayın Başkan,
değerli milletvekilleri; istiyoruz ki bir dahaki Parlamento döneminde bu
dönemde olduğu gibi kararnamelerle yönetilmeyelim; torba yasalarla, “temel
yasa” adı verilen yasalarla yönetilmeyelim; buradan kanunlar öyle çıkmasın.
Bakın, burada bir demokrasi kültürü içerisinde “iş güvenliği paketi” adı
altındaki bir paketi hep beraber hepimizin katkısıyla ve ortak çabasıyla
eleştirilerin olduğu, muhalefetin sesinin dinlendiği, muhalefetin Hükûmeti ikna
ettiği, Hükûmetin muhalefeti ikna ettiği bir çerçeve içerisinde, çok önemli bir
yasayı uzlaşma kültürü içerisinde kabul ettik.
Elbette, bizim
arzumuz çok daha ileri. “Emek en yüce değerdir.” diyen bir partinin mensupları
olarak, biz, burada bugün gerçekleştirdiğimiz oturumla kabul edilen yasayı
yetersiz buluyoruz. İşçimizin, emeklilerimizin çok daha fazla sosyal haklarla,
özlük haklarıyla, emekli haklarıyla donatılmasını istiyoruz. Bu açıdan yine de
burada görüşülen pakete bir uzlaşma içerisinde “Yetmez ama evet.” dedik.
Gördüğünüz gibi,
bir demokrasi kültürünü gerçekleştirdiğimizde yasalar çıkabiliyor, burada kavga
etmeden çıkabiliyor, birbirimizle tartışmadan, yüksek seslerle hitap etmeden
çıkabiliyor. Ama bu Meclisin bu dönemdeki en büyük eksiklerinden bir tanesi,
burada şiddet olaylarının yaşanmasıydı. Umuyorum ve diliyorum ki bu olaylardan
herkes dersini almıştır. Siyaset kurumuna ve siyasetçiye itibarı en çok sarsan
konulardan bir tanesi olan Meclisteki şiddetin bir dahaki dönemde asla ve asla
olmaması temel arzumuzdur.
Sayın Başkan,
değerli milletvekilleri; hepimiz bu gemide bütün bunları dikkate alarak ve
Türkiye’nin demokrasi çıtasını yükseltmek, hukukun üstünlüğünü artırmak, insan
haklarını en üst seviyeye getirmek için çalışmak durumundayız. 
Kürt sorununu
çözmek durumundayız. Biz, Türkiye’deki Kürt sorununun Cumhuriyet Halk
Partisinin önerisiyle, Türkiye Büyük Millet Meclisinde bütün partilerin bir araya
geldiği bir komisyonla, Parlamentonun denetimi ve Parlamentonun bilgisi ve
elbette kamuoyunun bilgisi çerçevesinde çözülmesi gerektiğine inanıyoruz. Bu
konuda, Türkiye, başka örneklerini yaşadığımız dünyadaki çatışmasızlık
ortamlarına en rahat geçebilecek ülkelerden bir tanesidir. Çünkü bizim
ülkemizde yaşayan Türk olsun, Kürt olsun, Alevi olsun, Sünni olsun, bütün
yurttaşlarımız binlerce yıllık bir ortak geçmişten geliyor, biz asla
ayrılamayız. Ulusal bütünlük içerisinde demokrasiyi, insan haklarını, temel
hakları en üst sıralara çıkarttığımız zaman, Türkiye’de başta Kürt sorunu olmak
üzere çözemeyeceğimiz hiçbir sorunun olmadığını düşünüyoruz. 
Sayın Başkan,
değerli milletvekilleri; elbette her şey Türkiye için, her şey huzurlu ve
güvenli bir Türkiye için. Son birkaç gündür ülkemizde gerçekleşen terör
olayları hepimizi düşündürmelidir. Biz Cumhuriyet Halk Partisi olarak çok açık
ve net bir şekilde, terör nereden gelirse gelsin, karşısında durmayı ve buna
karşı bir duruş sergilemeyi kendimize ilke edinmiş bir partiyiz. Her şey meşru
olacaktır; her şey siyaset kurumuyla olacaktır; her şey konuşarak, en aykırı
fikri dahi konuşarak, tartışarak, uzlaşma kültürü içerisinde olacaktır.
Demokrasinin zaten kabaca ana tarifi de budur. 
Demokrasi,
çoğunluğun azınlığa tahakküm ettiği bir rejim değildir; tam tersine, demokrasi,
azınlığın da haklarının korunduğu bir rejimdir. Bu nedenle, “Çoğunluğum var.”
diyerek bunu meşruiyet saymadan, azınlığın da, herkesin düşüncesini alarak,
tartışarak ve uzlaşarak bir kültür içerisinde bunları ortaya çıkartmak ülkemiz
açısından en menfaatli yoldur ve bugün de gerçekleştirdiğimiz çalışmalarla bunu
gerçekleştirmiş durumdayız. Siyasetin itibarı açısından, siyasetçiye olan güven
açısından çok önemli olan bu hususun bundan sonraki 25’inci Dönemde çok daha
farklı bir şekilde, çok daha coşkulu bir şekilde ve artarak devam etmesi en
büyük dileğimizdir. 
Sayın
Başkan, değerli milletvekilleri; görev süremizin sona erdiği şu saatlerde
bizlerle bu çalışmalara ortak olan başta Meclis Başkanımız olmak üzere, şu anda
oturumu yöneten Sayın Güldal Mumcu şahsında tüm başkan vekillerimize,
Parlamentoda bize yardımcı olan tüm personelimize, burada yaptığımız
çalışmaları kamuoyuna duyuran tüm basın mensuplarına, elbette bizi yakından
takip eden tüm halkımıza ve her birinize, bütün muhalefet partilerine, iktidar
partisine, herkese, ayrı ayrı teşekkürlerimizi bir borç biliyor ve hepinizi
sevgiyle saygıyla selamlıyorum. (Alkışlar) 
BAŞKAN
– Teşekkür ederiz Sayın Gök. 
Amasya
Milletvekili Naci Bostancı. (AK PARTİ sıralarından alkışlar) 
Buyurunuz
Sayın Bostancı. 
MEHMET
NACİ BOSTANCI (Amasya) – Sayın Başkanım, değerli arkadaşlar; ben teşekkürü en
baştan söyleyeyim, sonra unutabilirim. Meclis Başkanımıza, başkan
vekillerimize, Meclisin çalışanlarına, bir kısmı isimsiz gibi ortalıkta dolaşan
o temizlik işçilerine, o garsonlara, şurada bize çay veren çaycı Ali’ye, her
yerde görev yapan güvenlikçilere, polislere, onlara çok teşekkür ediyorum. 
ÖZGÜR ÖZEL
(Manisa) – Bizimki de İsmail.
MEHMET NACİ
BOSTANCI (Devamla) – Evet, İsmail’e de teşekkür ediyorum, bu tarafta da İsmail
varmış. 
Aynı şekilde,
24’üncü Dönemi bitirirken burada birlikte görev yaptığımız bütün gruplara,
onların değerli milletvekillerine, hepsine çok teşekkür ediyorum. 
Bu, bir bitiş ve
aynı zamanda bir başlangıç elbette. Yeni hayatları burada ya da başka bir yerde
hayırlı olsun, güzel bir hayatları olsun. Eminim, şu dört yıl içerisinde
yaşananlardan herkes gereken dersleri çıkartmıştır. İnsanoğlu, böyle bir
varlık, ders çıkartarak ilerler. Başlangıç ve bitiş birbirinin kardeşidir.
24’üncü Döneme başlarken taze bir başlangıçtı, şimdi bitiriyoruz, aslında bir
başka taze başlangıç için. Buna “diyalektik” diyorlar. “Her şey, zıddıyla
kaimdir.” diye bizim kadim geleneğimizde bir söz vardır. Zıtlar, bir birlik
oluşturur: Siyah, beyazın kardeşidir; hayat, ölümün kardeşidir; bitişler,
başlangıcın kardeşidir; birbirine inkılap ederler, birbirlerine dönüşürler. 
Shakespeare’in
Romeo ve Juliet’te ölümsüz bir repliği vardır. Romeo, Juliet’in balkonuna
gelir, uzun uzun konuşur, vaktin nasıl geçtiğini bilemezler, sonuçta sabah
olurken Juliet der ki: “Romeo, çok geç oldu, artık git.” Romeo, tan yerine
bakar, der ki: “Vakit o kadar geç ki artık erken sayabiliriz.” Burada da vaktin
çok geç olduğu erken saydığımız zamanlarda birlikte çalıştık. Bu çalışmaların
hepsi ne söylenirse söylensin, biliyorum, milletimiz adınaydı. Buradaki
arkadaşların hepsinin niyeti, kastı, sözü bu milletin geleceği içindi. Belki
telaffuzlarımız farklıydı, belki yaklaşımlarımız farklıydı ama sonuçta bireyi
olduğumuz, içinden geldiğimiz bu milletin çıkarları ve geleceğe daha güçlü bir
şekilde ilerlemesi için konuşmaya çalıştık. 
Zıtlardan
bahsettim. “Muhalefet”, biliyorsunuz, “iktidarın halifesi” demektir yani
iktidarın hemen arkasında bir gün iktidar olma düşüncesiyle kendisini iktidarın
yerine koyarak düşünen, öyle davranan, düşünmesi gereken, öyle davranması
gereken çevredir. “Muhalefet”, “halife”den geliyor. 
Tabii, bir
taraftan herkes kendi siyasal konumuna, pozisyonuna göre konuşacak ama diğer taraftan
da gerçekliğin ne olduğuna ilişkin muhakeme edecek. İranlı bir düşünür vardır
Daryuş Şayegan, İran’a gittiğimde kendisini ziyaret edemedim, “Yaralı Bilinç”
kitabında diyor ki: “Biz Marksistler…” -kendisi Marksist olur- “…gündüzleri
tarihî maddeciliğin yöntemiyle rakiplerimizin kafasını kopartırken geceleri
gizli gizli Hâfız’ın şiirlerini okur, ağlardık.” Biraz bizim millete benziyor
bu İranlılar da. Zannediyorum, muhalefetteki arkadaşlar da burada konuşurken
kürsüde bize amansız eleştiriler yöneltirken “iktidarın halifesi” olarak
düşündüklerinde, herhâlde vicdanlarında “Acaba haksızlık mı ediyoruz, biz
iktidar olsaydık ne yapardık?” diye mutlaka düşünüyorlardır, tıpkı Daryuş
Şayegan’ın düşündüğü gibi. (AK PARTİ sıralarından alkışlar)
Kıymetli arkadaşlar,
insani olan her şey, bizim bilgimiz dâhilinde. Biz kendimizi muhalefetin yerine
koymaya çalışıyoruz, elbette, muhalefet de aynısını yapmaya çalışıyor. Zaman
içerisinde biraz da birbirimize benziyoruz galiba çünkü insan, yumruğa yumrukla
karşılık veriyor, tebessüme tebessümle karşılık veriyor, selama da selamla
karşılık veriyor. (AK PARTİ sıralarından alkışlar) Burada da görüyoruz,
selamlaştığımızda, hoş ortamlar oluştuğunda güzel güzel çalışıyoruz. Bazen bir
ses yükseliyor, mukabil bir ses yükseliyor, sonra hep birlikte gerilimli bir
ortama yöneliyoruz. Biraz da bana öyle geliyor ki… Bu kürsüyle şu oturduğumuz
yer arasındaki kısa mesafede bazı arkadaşlar öylesine devrimci bir değişiklik
yaşıyor ki her zaman buna hayret ettim, mesela çok öfkeli konuşmalar yapan
arkadaşların iki adım geçtikten sonra gülümseyerek yerlerine oturması, beni her
zaman “Nedir bu?” diye düşünmeye sevk etti ama galiba biraz da bu 17’nci
yüzyıla kadar Avrupa’da “Theatrum mundi” derlerdi: “Hayat, bir tiyatrodur.”
Evet, hayatı temsil etmek gerekir, milletin yerine, milletin hisleri üzerinden
muhakkak. Biraz da sanıyorum böyle bir anlayışla, insanlar milleti temsil etme
arzusuyla, kendi kişisel takdimleriyle milletin temsili arasına bir parça
mesafe koyarak böyle yaptılar. Ben, burada yapılan her şeyin gerçek ya da
sembolik bir anlamı olduğunu düşünmeye başladım. 
Şöyle Meclise
baktığımda, değerli arkadaşlar, aslında herkesin halk çocuğu olduğunu
görüyorum. Evet, ben de postacı Osman’ın çocuğuyum. Babam, mektup dağıtırdı;
annem, ümmi Elif Hanım’dı. Aslında benim hikâyem, buradaki herkesin hikâyesi.
Aklıma vekil olmak gelmezdi bile. Bırakın vekil olmayı, arabamın olacağını bile
düşünmezdim. 
ENSAR ÖĞÜT
(Ardahan) – Dedeniz CHP’li miydi?
MEHMET NACİ
BOSTANCI (Devamla) – Ama cumhuriyet ve demokrasi -işte borçlu olduğumuz budur
arkadaşlar- milletin çocuklarını buraya taşıyor. (AK PARTİ ve CHP sıralarından
alkışlar) Ve biz, milletin içinden geldiğimiz için kesinlikle bu milletin
birliği, dirliği ve geleceği için dövüşeceğiz, kavga edeceğiz, müzakere
edeceğiz, uzlaşacağız. Her şey o diyalektiğin içinde ama birlikte koşmaya devam
edeceğiz. 
İlkel
kabilelerde bazı kelimelerin konuşulması tabudur, yasaktır. İnsanlar onu
konuşamaz, konuşmazlar. Onu konuşmak tehlikeli görülür. Mesela, ölen insanların
isimlerini söylemek istemezler, ruhlarının kendilerini muazzep edeceklerini
düşünürler. Modern toplumlarda da bazı sözlerin rahatsızlık doğuracağına dair
bir duyguyla, o kardeş olduğumuz ilkel toplumlara has bir kaygıyla davranırız.
Bence, Türkiye bunları aştı. Şu gök kubbe altında bu milletin içinde ne varsa
her şey bu kürsüden konuşulabilmeli. İşte bunu sağlamak, demokrasi ve özgürlük
yolunda ilerleyen bir Türkiye’nin, hepimizin bir parçası olduğu Türkiye’nin
asli görevidir. Ve lütfen şunu söylememe izin verin: Gerçekten de bu demokrasi
ve özgürlükler yolunda o Türkiye’ye geçişte 2002’deki o devrimci, arkasına
toplumun rüzgârını alarak yaşanan siyasal değişim ve bunun aktörü olan sizlerin
de katkısıyla elbette AK PARTİ’nin çok büyük yeri vardır. 
Şehirleşme,
zenginleşme, geleceğe daha güvenli bir şekilde bakma, bunların hepsi, bu
ülkenin geleceğinin daha parlak olduğunu gösteriyor arkadaşlar. Türkiye
ilerliyor. Kesinlikle demokrasi ve özgürlükler yolunda ilerliyor çünkü bu iki
kavram var ya, bunlar “civitas”, “city”, “citizen”, bunlarla bağlantılıdır.
“Civitas”, medeniyet demektir. “City”, şehir demektir. “Citizen”, vatandaş
demektir. “Civitas”, o şehirli normlardır. Bir ülke modernleşirken,
şehirleşirken, zenginleşirken merak etmeyin orada totaliterlik olmaz. Orada
özgürlükleri sınırlayan olmaz. Oralarda tahakkümcü siyasetler olmaz. Hele ki bu
kadar tahakküme, otoriter anlayışlara, özgürlük düşmanlarına itiraz etmiş
olanlar, halktan gelen bu insanlar, hiç kimse, ne siz ne de biz, buna izin
vermeyiz, merak etmeyin. (AK PARTİ sıralarından alkışlar) O yüzden, Türkiye'nin
geleceği parlak, çok değerli arkadaşlar.
Öğrendiklerimizden
bahsettik. Bazen kürsüden had bildirmeler oldu. Zannediyorum had bildirme de,
had bildiren arkadaşlara bir şey öğretmiştir diye düşünüyorum. “Ne?” derseniz?
Mevlânâ’ya diyorlar ki: “Bu kadar okudun, bu kadar öğrendin. Sonuçta ne
öğrendin?”, “Haddimi bilmeyi öğrendim.” diyor Mevlânâ. Biz de hepimiz sonuçta
haddimizi bilmeyi öğreniyoruz. En büyük had bildiren, milletin kendisidir; en
büyük öğretmen, halkın kendisidir. Hepimize gerektiğinde -eğer bilmeyen varsa-
haddini bildirecek olan da milletin kendisi. Sandıklar bu yüzden konulur. 
Ve şuna emin
olun: Bu “iktidar gemisi” dediğimiz, üzerine bir sürü laf ettiğimiz geminin
yelkenlerini dolduran, tayfaların üfürüğü değil, milletin güçlü rüzgârıdır. O
yüzden, milletin güçlü rüzgârlarıyla yelkenleri dolmuş iktidar gemileri de
milletin hayrına işler, kim olursa olsun.
Hepinizi
saygıyla selamlıyorum. (AK PARTİ, CHP ve MHP sıralarından alkışlar) 
BAŞKAN –
Teşekkür ediyoruz Sayın Bostancı.
IX.- OTURUM
BAŞKANLARININ KONUŞMALARI
1.- Oturum
Başkanı TBMM Başkan Vekili Şükran Güldal Mumcu’nun, 24’üncü Dönemde Başkan
Vekili olarak görev yapmaktan onur duyduğuna, yapılan tüm çalışmalar için
herkese teşekkür ettiğine, bu dönemde hayatını kaybeden milletvekillerine
Allah’tan rahmet dilediğine ve bütün şiddet ve terör olaylarını kınadığına
ilişkin konuşması
BAŞKAN - Sayın
milletvekilleri, oylamaya geçmeden önce, izniniz olursa, duygularımı sizlerle
paylaşmak istiyorum ben de.
24’üncü Yasama
Döneminin sonuna gelmiş bulunuyoruz. Öncelikle, Meclis çatısı altında sizlerle
birlikte çalışmaktan ve Türkiye Büyük Millet Meclisinde Başkan Vekili olarak
görev yapmaktan büyük onur, kıvanç ve mutluluk duyduğumu ifade etmek istiyorum.

Ve bu vesileyle,
Genel Kurulu yönetirken bize destek hizmeti veren, başta kavaslarımız,
sözlerimizi tutanağa geçiren stenograflarımız, Divanda bize yakın destek
sağlayan Kanunlar ve Kararlar Başkanlığı idareci ve yasama uzmanlarımız ile
teknik personelimiz ve Türkiye Büyük Millet Meclisi çalışmalarını halkımıza
ulaştıran Meclis TV personelimiz olmak üzere tüm Meclis çalışanlarına, halkın
bilgilenme hakkı için gece gündüz çalışan tüm basın mensuplarına ve birlikte
çalışmaktan onur duyduğum Türkiye Büyük Millet Meclisi Başkanlık Divanında
görev alan milletvekili arkadaşlarıma, tüm milletvekillerine ve Hükûmet
üyelerine çok teşekkür ediyorum.
Bu dönem ne
yazık ki aramızdan ayrılan milletvekillerimizden Sayın Harun Çakır, Sayın
Şerafettin Elçi, Sayın Ferit Mevlüt Aslanoğlu ve Sayın Murat Bozlak’ı bir kez
daha sevgi ve saygıyla anıyor, kendilerine Allah’tan rahmet ve yakınlarına
sabır diliyorum.
Bu arada, bütün
şiddet ve terör olaylarını, nereden gelirse gelsin, kınıyorum ve bu terör
olayları ve şiddet nedeniyle hayatını kaybeden tüm vatandaşlarımıza bir kez
daha Allah’tan rahmet ve yakınlarına sabır ve metanet diliyorum.
Bu arada, bugün
benim Meclis yönetim tarzımla ilgili güzel ve övgü dolu sözler söyleyen siyasi
parti grup başkan vekillerine ve milletvekili arkadaşlarıma çok teşekkür
ediyorum. Bu sözlerin beni ne kadar derinden duygulandırdığını da bilmenizi
istiyorum. (Alkışlar)
Ve Türkiye Büyük
Millet Meclisinin ve Genel Kurulunun bundan sonra ve her zaman evrensel hukuk
ilkelerinin uygulamalarına sahne olduğu; fiziki şiddet eylemlerinin değil,
fikirlerin özgürce ortaya konulduğu ve her zaman hep böyle anıldığı bir yer
olmasını temenni ediyorum ve hepinize sağlıklı, huzurlu, mutlu ve sevgi dolu
günler diliyorum. 
Sağ olun,
teşekkürlerimi sunuyorum. (Alkışlar)
Buyurunuz Sayın
Bostancı.
V.-
AÇIKLAMALAR (Devam)
11.- Amasya
Milletvekili Mehmet Naci Bostancı’nın, Oturum Başkanı TBMM Başkan Vekili Şükran
Güldal Mumcu’ya, Meclisin zarafetini göstermek için çiçek takdim etmek
istediklerine ilişkin açıklaması
MEHMET NACİ
BOSTANCI (Amasya) – Sayın Başkanım, zarafetinizi ve inceliğinizi hiçbir şeyin
tamamlayamayacağını biliyoruz ama Meclisin zarafetini göstermek için şimdi
buradan bir arkadaşımız, Sayın Kubat size bir çiçek takdim edecek. (Alkışlar) 
Sayın Kubat’ın
da çiçek kadar zarif bir insan olduğunu belirtmeme izin verin. Rahmetli Ferit
Mevlüt Aslanoğlu’nun çizgisinde, onun emaneti olan bir arkadaş olarak,
zarafetiyle ve gönül insanı olmasıyla gruplar arasındaki uzlaşmayı, dayanışmayı
sağlayan bir arkadaşımız. Kendisine de bu vesileyle teşekkür ediyorum.
(Alkışlar)
(İstanbul
Milletvekili Mehmet Doğan Kubat tarafından Başkan Vekili Şükran Güldal Mumcu’ya
çiçek takdim edilmesi)
BAŞKAN – Çok
teşekkür ediyorum. 
Bu arada, Sayın
Kubat için söylemiş olduğunuz bütün o güzel sözlere ben de canıyürekten
katılıyorum. (Alkışlar)
Hepinize sevgi
ve saygılarımı sunarken Danışma Kurulu önerisini oylamayı tabii ki unutmuyorum.
VII.-
ÖNERİLER (Devam)
B) Danışma
Kurulu Önerileri (Devam)
2.- Danışma
Kurulunun, Genel Kurulun daha önce toplanılması kararlaştırılan 5 Nisan 2015
Pazar günü toplanmamasına, Türkiye Büyük Millet Meclisinin 7 Haziran 2015 Pazar
günü yapılacak 25’inci Dönem milletvekili genel seçimine ilişkin kesin
sonuçların 2839 sayılı Milletvekili Seçimi Kanunu’nun 37’nci ve Türkiye Büyük
Millet Meclisi İçtüzüğü’nün 3’üncü maddesine göre Yüksek Seçim Kurulunca
Türkiye radyo ve televizyonlarından ilanını takip eden beşinci gün saat
15.00’te toplanmak üzere 7 Nisan 2015 Salı (Salı günü dâhil) gününden itibaren
tatile girmesine ilişkin önerisi (Devam)
BAŞKAN – Öneriyi
oylarınıza sunuyorum: Kabul edenler… Kabul etmeyenler… Kabul edilmiştir.
Şimdi, 17’nci
sırada yer alan 212 sıra sayılı Kanun Tasarısı’nın görüşmelerine devam
ediyoruz.
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
17.-
Türkiye Cumhuriyeti Hükümeti ile Suudi Arabistan Krallığı Hükümeti Arasında
Gençlik ve Spor Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/348) (S.
Sayısı 212)
BAŞKAN –
Komisyon? Yok. 
Ertelenmiştir. 
Sayın
milletvekilleri, bundan sonra da komisyon bulunamayacağı anlaşıldığı için,
alınan karar gereğince, Türkiye Büyük Millet Meclisinin 7 Haziran 2015 Pazar
günü yapılacak olan 25’inci Dönem milletvekili genel seçimine ilişkin kesin
sonuçların 2839 sayılı Milletvekili Seçim Kanunu’nun 37’nci ve Türkiye Büyük Millet Meclisi İçtüzüğü’nün 3’üncü maddelerine göre
Yüksek Seçim Kurulunca Türkiye radyo ve televizyonlarından ilanını takip eden
5’inci gün saat 15.00’te toplanmak üzere birleşimi kapatıyorum. 
Kapanma
Saati: 21.51




(x) 687 S. Sayılı Basmayazı 2/4/2015
tarihli 89’uncu Birleşim Tutanağı’na eklidir.


(X) Açık oylama kesin sonuçlarını
gösteren tablo tutanağa eklidir.


(x) Açık oylama kesin sonuçlarını gösteren tablo tutanağa
eklidir.


(x) 708 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) )
686 S. Sayılı Basmayazı tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(x) 582 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 447 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir. 


(xx) 584 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 432 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 690 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




