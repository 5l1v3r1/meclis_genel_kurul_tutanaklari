


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 31   
YASAMA YILI : 2



T. B. M. M.

TUTANAK DERGİSİ


121 inci Birleşim

15. 7. 1997  Salı




İ Ç İ N D E K İ
L E R



 I. - GEÇEN TUTANAK 
ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. -  Muğla Milletvekili Zeki Çakıroğlu'nun,
Bafa Gölünün durumu ve alınması gereken
önlemlere ilişkin gündemdışı
konuşması

2.-Kars Milletvekili Yusuf Selahattin Beyribey'in,
kuraklık nedeniyle Kars İline gönderilen yemlerin
nakliye ücretlerinde Devlet Demiryolları tarafından
indirim yapılmasının gereğine ilişkin
gündemdışı konuşması

3.-Erzurum Milletvekili Aslan Polat'ın, Başbakanlık
tarafından durdurulan ihalelerin Doğu ve Güneydoğu
Anadolu Bölgelerindeki etkilerine ilişkin gündemdışı
konuşması

B)TEZKERELER VE ÖNERGELER

1. -Gürcistan Cumhuriyetine gidecek olan Cumhurbaşkanı
Süleyman Demirel'e, dönüşüne kadar,
TBMM Başkanı Mustafa Kalemli'nin vekâlet edeceğine
ilişkin Cumhurbaşkanlığı tezkeresi
(3/927)

2.-Gürcistan Cumhuriyetine gidecek olan Dışişleri
Bakanı İsmail Cem'e, dönüşüne
kadar, Devlet Bakanı Şükrü Sina Gürel'in
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/928)

3.-Gürcistan Cumhuriyetine gidecek olan Devlet
Bakanı Ahat Andican'a, dönüşüne kadar,
Devlet Bakanı Metin Gürdere'nin vekâlet etmesinin
uygun görüldüğüne ilişkinCumhurbaşkanlığı
tezkeresi (3/929)

4.-Gürcistan Cumhuriyetine gidecek olan Ulaştırma
Bakanı Necdet Menzir'e, dönüşüne kadar,
Devlet Bakanı Rıfat Serdaroğlu'nun vekâlet
etmesinin uygun görüldüğüne ilişkin
Cumhurbaşkanlığı tezkeresi (3/930)

5.-Gürcistan Cumhuriyetine gidecek olan Tarım
ve Köyişleri Bakanı Mustafa Rüştü
Taşar'a dönüşüne kadar, Devlet Bakanı
Rüştü Kâzım Yücelen'in vekâlet
etmesinin uygun görüldüğüne ilişkin
Cumhurbaşkanlığı tezkeresi (3/931)

6. -Gürcistan Cumhuriyetine gidecek olan Çevre
Bakanı İmren Aykut'a, dönüşüne
kadar, Devlet Bakanı Işın Çelebi'nin
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/932)

7.-Türkiye -ATKarma Parlamento Komisyonunda
boş bulunan asıl üyelik için grubunca
aday gösterilen milletvekiline ilişkin Başkanlık
tezkeresi (3/933)

8. -Hatay Milletvekili Levent Mıstıkoğlu'nun
(6/500) ve (6/523) esas numaralı sözlü sorularını
geri aldığına ilişkin önergesi (4/211)

9.-Ankara Milletvekili Saffet Arıkan Bedük'ün,
Bir İl Kurulmasına İlişkin Kanun Teklifinin
(2/266) doğrudan gündeme alınmasına ilişkin
önergesi (4/212)

10.-Antalya Milletvekili Metin Şahin'in, Tarım
Satış Kooperatifleri ve Birliklerinin Kuruluşu
Hakkında Kanun Hükmünde Kararnamenin Değiştirilerek
Kabulüne Dair Kanunda Değişiklik Yapılması
Hakkında Kanun Teklifinin (2/304) doğrudan gündeme
alınmasına ilişkin önergesi (4/213)

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.-Kırıkkale Milletvekili Kemal Albayrak
ve 22 arkadaşının, Makina ve Kimya Endüstrisi
Kurumuna bağlı Kırıkkale Mühimmat
Fabrikasında meydana gelen facianın nedenlerini
ve yapılacak yardımları araştırmak
amacıyla Meclis araştırması açılmasına
ilişkin önergesi (10/106)

IV.-SEÇİMLER

A) BAŞKANLIK DİVANINDA AÇIK
BULUNAN ÜYELİKLERE SEÇİM

1.-Başkanlık Divanında açık
bulunan üyeliklere seçim

B) KOMİSYONLARDA AÇIK BULUNAN ÜYELİKLERE
SEÇİM

1.-(10/18, 27, 30, 68, 113, 170) esas numaralı
Meclis Araştırması Komisyonunda açık
bulunan üyeliğe seçim

V.-SORULAR VE CEVAPLAR

A) SÖZLÜ SORULAR VE CEVAPLARI

1.-Bursa Milletvekili Yahya Şimşek'in,
çeşitli yollarla Türkiye'ye gelen ve vatandaşlık
hakkı elde edemeyen soydaşlarımıza
ilişkin Devlet Bakanından sözlü soru önergesi
(6/460)

B) YAZILI SORULAR VE CEVAPLARI

1.-İstanbul Milletvekili Emin Kul'un, yurda
kaçak olarak sokulan döviz, altın ve diğer
kıymetli madenlere ilişkin Başbakandan sorusu
ve Devlet Bakanı Rıfat Serdaroğlu'nun yazılı
cevabı (7/2859)

2.-İstanbul Milletvekili Bülent Akarcalı'nın,
bazı firmaların denetimine ilişkin sorusu
ve Maliye Bakanı Zekeriya Temizel'in yazılı
cevabı (7/2911)

3.-İstanbul Milletvekili Bülent Akarcalı'nın,
İstanbul İnönü Stadyumu yanındaki
kaçak otel inşaatına ilişkin sorusu
ve İçişleri Bakanı Murat Başesgioğlu'nun
yazılı cevabı (7/2913)

4.-İstanbul Milletvekili Ahmet Güryüz
Ketenci'nin, hemşehri derneklerinin illere göre dağılımına
ilişkin sorusu ve İçişleri Bakanı
Murat Başesgioğlu'nun yazılı cevabı
(7/3058)

5.-Hatay Milletvekili Nihat Matkap'ın, İskenderun
Belediyesince yapılan bir ihaleyle ilgili yolsuzluk iddialarına
ilişkin sorusu ve İçişleri Bakanı
Murat Başesgioğlu'nun yazılı cevabı
(7/3072)



I.-GEÇEN TUTANAK ÖZETİ

120 nci Birleşim

12.7.1997 Cumartesi

TBMM Genel Kurulu saat 15.00'te açılarak
iki oturum yaptı.

Başbakan A. Mesut Yılmaz tarafından
kurulan Bakanlar Kurulunun, yapılan açık
oylama sonucunda, (256) ret, (2) çekimser oya karşı
(281) kabul oyuyla güven aldığı açıklandı.

Başbakan A. Mesut Yılmaz, güvenoylaması
sonucunun açıklanmasından sonra, Genel Kurula
teşekkür eden bir konuşma yaptı.

15 Temmuz 1997 Salı günü saat 15.00'te
toplanmak üzere, birleşime 16.25'te son verildi.

Mustafa Kalemli

Başkan

 Fatih Atay Ünal Yaşar

 Aydın Gaziantep

 Kâtip Üye Kâtip Üye



                                     
        II. -GELEN KÂĞITLAR                        
 No. :167

14.7.1997 PAZARTESİ

Tezkereler

1.-Yaşar Akan ile Cüneyt Erengül
Haklarındaki Ölüm Cezalarının Yerine
Getirilmesine Dair Başbakanlık Tezkeresi (3/918)
(Adalet Komisyonuna) (Başkanlığa geliş
tarihi :14.7.1997)

2. -Rize Milletvekili Şevki Yılmaz'ın;
Yasama Dokunulmazlığının Kaldırılması
Hakkında Başbakanlık Tezkeresi (3/919) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :14.7.1997)

3. -Ankara Milletvekili Hasan Hüseyin Ceylan'ın;
Yasama Dokunulmazlığının Kaldırılması
Hakkında Başbakanlık Tezkeresi (3/920) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :14.7.1997)

4. -Kütahya Milletvekili İsmail Karakuyu'nun;
Yasama Dokunulmazlığının Kaldırılması
Hakkında Başbakanlık Tezkeresi (3/921) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :14.7.1997)

5.-İzmir Milletvekili Ufuk Söylemez'in;
Yasama Dokunulmazlığının Kaldırılması
Hakkında Başbakanlık Tezkeresi (3/922) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :14.7.1997)

6.-Samsun Milletvekili Murat Karayalçın'ın;
Yasama Dokunulmazlığının Kaldırılması
Hakkında Başbakanlık Tezkeresi (3/923) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :14.7.1997)

7.-İzmir Milletvekili Sabri Ergül'ün;
Yasama Dokunulmazlığının Kaldırılması
Hakkında Başbakanlık Tezkeresi (3/924) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :14.7.1997)

8.-Samsun Milletvekili Murat Karayalçın'ın;
Yasama Dokunulmazlığının Kaldırılması
Hakkında Başbakanlık Tezkeresi (3/925) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :14.7.1997)

Yazılı Soru Önergeleri

1.-İstanbul Milletvekili Bülent
Akarcalı'nın, Adana -Yumurtalık'ta bulunan
balık üretme çiftliklerine yavru balık
sağlamak için yapılan avlanmalara ilişkin
Tarım ve Köyişleri Bakanından yazılı
soru önergesi (7/3145) (Başkanlığa geliş
tarihi :10.7.1997)

2.-İstanbul Milletvekili Bülent Akarcalı'nın,
TPAO'nun Kazakistan'da zarara uğrayıp uğramadığına
ilişkin Enerji ve Tabiî Kaynaklar Bakanından
yazılı soru önergesi (7/3146) (Başkanlığa
geliş tarihi :10.7.1997)

3.-İstanbul Milletvekili Bülent Akarcalı'nın,
Sosyal Hizmetler ve Çocuk Esirgeme Kurumunun açtığı
memuriyet sınavına ilişkin Devlet Bakanından
yazılı soru önergesi (7/3147) (Başkanlığa
geliş tarihi :10.7.1997)

4.-İstanbul Milletvekili BülentAkarcalı'nın,
başka ülke vatandaşlığına geçen
Türklere kimlik verilmesine ilişkin İçişleri
Bakanından yazılı soru önergesi (7/3148)
(Başkanlığa geliş tarihi :10.7.1997)

5.-İzmir Milletvekili Sabri Ergül'ün,
Özer Uçuran hakkındaki bazı iddialara
ilişkin Başbakandan yazılı soru önergesi
(7/3149) (Başkanlığa geliş tarihi :10.7.1997)

6. -İzmir Milletvekili Sabri Ergül'ün,
İçişleri Bakanlığı Emniyet
Genel Müdürlüğü İstihbarat Daire
Başkanvekili hakkındaki bazı iddialara ilişkin
Adalet Bakanından yazılı soru önergesi
(7/3150) (Başkanlığa geliş tarihi :10.7.1997)

7.-İzmir Milletvekili Sabri Ergül'ün,
İçişleri Bakanlığı Emniyet
Genel Müdürlüğü İstihbarat Daire
Başkanvekilinin mal bildirimlerini süresinde ve usulüne
uygun verip vermediğine ilişkin İçişleri
Bakanından yazılı soru önergesi (7/3151)
(Başkanlığa geliş tarihi :10.7.1997)

8.-Karaman Milletvekili Zeki Ünal'ın,
Karaman stol tipi havaalanı ihalesinin ne zaman yapılacağına
ilişkin Ulaştırma Bakanından yazılı
soru önergesi (7/3152) (Başkanlığa geliş
tarihi :10.7.1997)

9.-Karaman Milletvekili Zeki Ünal'ın,
Karaman İbralar Barajı ihalesine ilişkin Enerji
ve Tabiî Kaynaklar Bakanından yazılı
soru önergesi (7/3153) (Başkanlığa geliş
tarihi :10.7.1997)

10.-Karaman Milletvekili Zeki Ünal'ın,
Karaman SSK Hastanesi inşaatının ne zaman
başlayacağına ilişkin Çalışma
ve Sosyal Güvenlik Bakanından yazılı
soru önergesi (7/3154) (Başkanlığa geliş
tarihi :10.7.1997)

11.-Karaman Milletvekili Zeki Ünal'ın,
Karaman spor sahası ödeneğine ilişkin Devlet
Bakanından yazılı soru önergesi (7/3155)
(Başkanlığa geliş tarihi :10.7.1997)

Süresi İçinde Cevaplandırılmayan
Yazılı Soru Önergeleri

1.-Muğla Milletvekili Zeki Çakıroğlu'nun,
Cide Atatürkçü Düşünce derneğine
emniyetçe uygulanan işleme ilişkin İçişleri
Bakanından yazılı soru önergesi (7/2853)

2.-İzmir Milletvekili Sabri Ergül'ün,
İstanbul Emniyet Müdürlüğü Narkotik
Şube Müdürlüğünde işkence
aletlerinin bulunup bulunmadığına ilişkin
İçişleri Bakanından yazılı
soru önergesi (7/2854)

3.-Aydın Milletvekili Fatih Atay'ın,
hububat taban fiyatlarına ilişkin Başbakandan
yazılı soru önergesi (7/2858)

4.-İstanbul Milletvekili Azmi Ateş'in,
Koç Vakfının hazine kefaletiyle dış
kredi aldığı iddialarına ilişkin
Devlet Bakanından yazılı soru önergesi
(7/2862)

5.-Antalya Milletvekili Bekir Kumbul'un,Antalya -Manavgat
Hastanesi projesine ayrılan ödeneğe ilişkin
Sağlık Bakannından yazılı soru
önergesi (7/2865)

6.-İzmir Milletvekili Birgen Keleş'in,
sekiz yıllık kesintisiz zorunlu temel eğitim
konusundaki çalışmalara ilişkin Başbakandan
yazılı soru önergesi (7/2870)

7.-İçel Milletvekili D. Fikri Sağlar'ın,
Kuşadası'nda meydana gelen kaçakçılık
ve cinayet olaylarına ilişkin Başbakandan yazılı
soru önergesi (7/2871)

8.-İstanbul Milletvekili Bülent Akarcalı'nın,
Emlak Bankası ve Vakıflar'ın ortak olduğu
bir mağazaya ilişkin Devlet Bakanından yazılı
soru önergesi (7/2872)

9.-İstanbul Milletvekili Bülent Akarcalı'nın,
terörist örgüte füze sattığı
iddia edilen İran'a karşı uygulanacak politikalara
ilişkin Dışişleri Bakanı ve Başbakan
Yardımcısından yazılı soru
önergesi (7/2873)

10. -Manisa Milletvekili Tevfik Diker'in, yakalanan
PKK militanlarına ilişkin Başbakandan yazılı
soru önergesi (7/2875)

11. -Muğla Milletvekili Lale Aytaman'ın,
Gökova Termik santralinin denize olan olumsuz etkilerinin
önlenmesi için alınacak tedbirlere ilişkin
Enerji ve Tabiî Kaynaklar Bakanından yazılı
soru önergesi (7/2876)

12.-İzmir Milletvekili Atilla Mutman'ın,
KOBİ'lere verilecek krediler için aranan şartlara
ilişkin Dışişleri Bakanı ve Başbakan
Yardımcısından yazılı soru
önergesi (7/2880)

                                     
                  15.7.1997 SALI  No. :168

Teklif

1.-Ankara Milletvekili Ali Dinçer'in; Kırıkkale
İli ve İlçelerinin Kalkınmada Öncelikli
Yöreler Kapsamına Alınması Hakkında
Kanun Teklifi (2/888) (Plan ve Bütçe Komisyonuna)
(Başkanlığa geliş tarihi :12.7.1997)

Tezkere

1.-Cumhurbaşkanlığı 1996
Yılı Kesinhesap Cetvelinin Sunulduğuna İlişkin
CumhurbaşkanlığıGenel Sekreterliği
Tezkeresi (3/926) (Türkiye Büyük Millet Meclisi
Hesaplarını İnceleme Komisyonuna) (Başkanlığa
geliş tarihi :14.7.1997)

Rapor

1.-Denizli Milletvekili Adnan Keskin ve 28 arkadaşının,
Uğur Mumcu Cinayetinin açıklığa kavuşturulması
amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi ve
(10/86) esas numaralı Meclis Araştırması
Komisyonu Raporu (S. Sayısı :344) (Dağıtma
tarihi :15.7.1997) (GÜNDEME)

Sözlü Soru Önergesi

1.-Mardin Milletvekili Hüseyin Yıldız'ın,
Mardin İli çiftçilerinin sorunlarına
ilişkin Tarım ve Köyişleri Bakanından
sözlü soru önergesi (6/584) (Başkanlığa
geliş tarihi :11.7.1997)

Yazılı Soru Önergeleri

1.-İçel Milletvekili D. Fikri Sağlar'ın
MKE Mühimmatsan A.Ş. Fabrikasında meydana gelen
yangının sabotaj olup olmadığına
ilişkin Başbakandan yazılı soru önergesi
(7/3156) (Başkanlığa geliş tarihi :12.7.1997)

2. -İçel Milletvekili D. Fikri Sağlar'ın,
çete sanığı bir şahsın yaptığı
iddia edilen telefon görüşmelerine ilişkin
Ulaştırma Bakanından yazılı
soru önergesi (7/3157) (Başkanlığa geliş
tarihi :12.7.1997)

Meclis Araştırması
Önergesi

1.-Kırıkkale Milletvekili Kemal Albayrak
ve 22 arkadaşının, Makina ve Kimya Endüstrisi
Kurumuna bağlı Kırıkkale Mühimmat
Fabrikasında meydana gelen facianın nedenlerini
ve yapılacak yardımları araştırmak
amacıyla Anayasanın 98 inci İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/196)
(Başkanlığa geliş tarihi :8.7.1997)

Geri Alınan Yazılı
Soru Önergesi

1. -Bursa Milletvekili Feridun Pehlivan, Ankara'da
yaşanan hava kirliliğine ilişkin Devlet Bakanına
yönelttiği yazılı soru önergesini
15.7.1997 tarihinde geri almıştır (7/3003)



BİRİNCİ OTURUM

Açılma Saati: 15.00

15 Temmuz 1997 Salı

BAŞKAN: Başkanvekili Uluç
GÜRKAN

KÂTİP ÜYELER: Mustafa
BAŞ (İstanbul), Ahmet DÖKÜLMEZ (Kahramanmaraş)

 


BAŞKAN - Sayın milletvekilleri, Türkiye
Büyük Millet Meclisinin 121 inci Birleşimini açıyorum.

Görüşmelere başlıyoruz.

Gündeme geçmeden önce, üç
arkadaşıma gündemdışı söz
vereceğim.

III. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. -  Muğla Milletvekili Zeki Çakıroğlu'nun,
Bafa Gölü'nün durumu ve alınması
gereken önlemlere ilişkin gündemdışı
konuşması 

BAŞKAN - Gündemdışı
birinci söz, Muğla Milletvekili Sayın Zeki Çakıroğlu'nun.


Sayın Çakıroğlu, Bafa Gölüne
Büyük Menderesten su verilmesi ve alınması
için gerekli önlemler üzerinde konuşacaklar.


Buyurun Sayın Çakıroğlu.
(CHP sıralarından alkışlar)

ZEKİ ÇAKIROĞLU (Muğla) - Sayın
Başkan, sayın milletvekilleri; Bafa Gölü,
gölün şu andaki durumu ve alınması
gereken önlemler konusunda görüş ve önerilerimi
sunmak üzere, gündemdışı söz
almış bulunuyorum; bu vesileyle, Yüce Meclisi
saygıyla selamlıyorum.

Bafa Gölü, MS 1 inci Yüzyılda,
Ege Denizinin Latmos Körfezi diye anılan bir bölgede
Menderes Nehrinin taşıdığı alüvyonlarla
yakınçağa kadar doldurulmuştur ve o dönemden
sonra da, lagüner göl özelliğiyle 70 bin dönüm
alanda Ege Bölgesinin en büyük gölü olmakta
ve Aydın ile Muğla İlleri sınırları
içerisinde kalmaktadır. 

Göl çevresinde, Muğla İli
Milas İlçesi hudutlarında kalan Kapıkırı,
Bucak, Akçalı, Şenköy, Pınarcık
Köyleri ile Çamiçi Kasabası bulunmaktadır
ve bu gölün kenarında tarihi Herakleia Kenti
ve gölün etrafında da birçok turistik
tesis ve günübirlik dinlenme alanları, lokantalar
bulunmaktadır. Göl, 1979 öncesinde özel
mülkiyete konuydu, 1979'da kamulaştırılmıştır.
Eskiden, Büyük Menderes Nehrinden göle düzenli
şekilde su verilir ve böylece göl suları
oksijenle beslenir, bollaşırdı. Tabiat harikası
olan bu göl, hem kuşcenneti hem de yıllık
800-1 000 ton arasında balık üreten kapasitede
bir özelliğe sahipti. Ne var ki, Menderes Nehrinden göle
su verilmemesi sonucunda, göl suları çekilmiş
-hemen hemen 1,5 metrelik bir azalma gözlenmekte- ve bunun
sonucunda da balık üretimi 25-30 tona kadar gerilemiş
-yani, 800-1 000 tondan 25-30 tona kadar gerilemiş- ve göl,
çevresine, ne yazık ki, çok pis kokular saçar
duruma gelmiştir. 

Bafa Gölü, bundan birkaç sene önce
de millî park kapsamına alınmış
bir göl. Çevre köyleri bu kokudan rahatsız
olmakta, yurttaşlarımız yemeklerini rahat
yiyememekte, tarlalarında rahat çalışamamaktadır.
Öte yandan, yabancı turizmin ve yabancı turistlerin
özellikle uğrak yeri olan turistik tesisler ve leziz
balık lokantaları kapatılma durumuna düşürülmüştür.


Yine, bu bölgede, avlanmayla, av sporuyla ilgili
büyük sıkıntılar yaşanmakta
ve yöremiz avcılar kulübü, bütün
girişimlerine rağmen olumlu sonuçlar alamamış
bulunmaktadır. 

Gün geçirilmeden Bafa Gölünün
eski jeolojik ve ekolojik dengesine kavuşturulması,
eski etkinliğine, gerek ekonomik yönden gerekse doğal
güzelliği yönünden eski haline kavuşturulması
için, mutlak surette, “cansuyu” dediğimiz
Büyük Menderes Nehrinden göle acilen su verilmesi
gerekmekte ve bu göle ilişkin Dünya Bankası
kredisiyle uygulanacak projenin de bir an önce yaşama
geçirilmesi gerekli bulunmaktadır. 

Gene, av ve avlanma sorunu konusunda da yöremizin
gerek Milas gerek Söke ve çevresi ilçelerin
avcılar kulüpleriyle ortaklaşa görüşmeler
yapılarak, o bölgede ava zarar vermeden, avı
koruyarak ve avcıları da sıkıntıdan
kurtaracak bir formülle yeni bir uygulamanın gün
geçirilmeden çözümü ve mutlak surette
de o bölgedeki insanların huzurunun gerçekleştirilmesi
gerektiği düşüncesindeyiz.

(Mikrofon otomatik cihaz tarafından kapatıldı)

BAŞKAN - Sayın Çakıroğlu,
lütfen 1 dakika içinde toparlayın.

ZEKİ ÇAKIROĞLU (Devamla) - Ümit
ediyorum, 55 inci Cumhuriyet Hükümeti, Bafa Gölüne
gerekli duyarlılığı gösterecektir
ve çözümleri üretecektir. Ben, yörenin
milletvekili olarak bu konunun takipçisi olacağımı
belirterek Yüce Meclisi saygıyla selamlıyorum,
saygılar sunuyorum. (CHP sıralarından alkışlar)

BAŞKAN - Teşekkür ediyorum Sayın
Çakıroğlu.

Gündemdışı konuşmaya
Hükümet adına yanıt vermek üzere
bir talep?..Yok.

2.-Kars Milletvekili Yusuf Selahattin Beyribey'in,
kuraklık nedeniyle Kars İline gönderilen yemlerin
nakliye ücretlerinde Devlet Demiryolları tarafından
indirim yapılmasının gereğine ilişkin
gündemdışı konuşması 

BAŞKAN - Gündemdışı
ikinci söz, Kars Milletvekili Sayın Selahattin Beyribey'in.

Sayın Beyribey, yem bitkilerinin, kuraklık
nedeniyle, Devlet Demiryolları tarafından ucuz taşınması
konusunda konuşacaklar.

Buyurun Sayın Beyribey. (ANAP sıralarından
alkışlar)

YUSUF SELAHATTİN BEYRİBEY (Kars) -
Sayın Başkan, değerli milletvekilleri; sözlerime
başlarken, Meclisimizden daha yeni güvenoyu alan 55
inci Türkiye Cumhuriyeti Hükümetinin ülkemize
ve milletimize hayırlı ve uğurlu olmasını
diler, Yüce Heyetinizi saygıyla selamlarım.

Ülkemizde, özellikle Doğu Anadolu Bölgesinde,
tarımda teknoloji kullanımı yeterince sağlanamamış,
sulama ve diğer kültürel işlemlerde modern
tarım tekniğine tam anlamıyla geçilememiştir.
Bu nedenle, tarımsal üretim doğa koşullarına
bağlı olmaktan kurtarılamamıştır.
Tarımsal üretimde kritik ürün yılları
olarak değerlendirilen kurak ve soğuk geçen yıllarda,
üretim, önemli ölçüde azalmaktadır;
hatta, bazı yıllarda ya hiç ürün
alınamamakta ya da çok az miktarda ürün
alınabilmektedir. 

Değerli milletvekilleri, Kars'ta bu yıl,
oldukça soğuk bir yıl olarak geçmiş,
bununla birlikte, baharda görülen don olayı üretimi
yok denecek kadar azaltmıştır. Kars İlinin
son elli yıllık yağış ortalaması
618 mm iken, nisan, mayıs ve haziran ayları üç
aylık yağış ortalaması 210 mm'dir.
Oysaki, 1997 yılında, nisan, mayıs ve haziran
aylarında düşen yağmur miktarı 120
mm civarındadır. Özellikle, 10, 11, 12 ve 13
Nisan günlerinde, dört gün süreyle, üst
üste görülen don olayı ve bunun peşinden
haziran ayında sıfırın altına
düşen soğuklardan dolayı, ileri derecede
don görülmüştür.

Sayın milletvekilleri, bu rakamları
şunun için veriyorum: Ürün yetiştirme
mevsimindeki yağışlar yüzde 45'in altına
düşmüşse ve dört gün üst
üste don olayı görülmüşse, bu
bölgedeki tarımsal ürünlerin üretimi
bakımından kritik bir noktaya gelinmiş demektir.

BAŞKAN - Bir saniyenizi rica edeceğim Sayın
Beyribey.

YUSUF SELAHATTİN BEYRİBEY (Devamla)
- Buyurun Başkanım.

BAŞKAN - Sayın milletvekilleri, lütfen,
sayın hatibi biraz daha sessiz dinleyelim ve şu an,
Genel Kurul salonumuzda birden çok arkadaşımız
cep telefonuyla konuşmaktadır; lütfen cep telefonlarını
kapatalım. Lütfen...

Buyurun.

YUSUF SELAHATTİN BEYRİBEY (Devamla)
- Teşekkür ederim Başkanım.

Bu nedenledir ki, Kars'ta tahıl hasat zamanı
gelmesine rağmen, yaklaşık 450 bin hektar arpa
ekili alan, 370 bin hektar buğday ekili alan, aşırı
kuraklık nedeniyle, hayvanlara, yem otlağı olarak
kullandırılmaktadır. 

Bilindiği gibi, Kars, ülke hayvancılığı
bakımından, önemli bir potansiyele sahip iller
arasında yer almaktadır. 

Kars çiftçisinin büyük bir
kısmı, yem üretimini, kendi arazilerini, çayır
ve meralarını değerlendirerek elde etmektedir.
Ancak, bu yıl yaşanan kuraklık nedeniyle,
yem üretimi, yok denecek kadar azalmıştır.
Yem kıtlığı, yok olma noktasına
gelmiş hayvancılığı daha da etkiler
duruma gelmiş, bir yıl içerisindeki girdi
fiyatları artışı ve yüksek enflasyona
rağmen, et ve hayvan fiyatları, geçen yılki
fiyatlar civarında kalmıştır. 

Bu yıl, çiftçi, reel gelir kaybına
uğramıştır. Ziraat Bankasına, kooperatiflere
ve diğer kurumlara olan borçlarının ödeme
zamanı da gelmiştir. 

Ülkemizde ve bütün dünyada hemen
hemen herkes tarafından umut olarak görülen ve
Türkiye'yi huzur ve refaha götürecek olan Mesut
Yılmaz Hükümetinin, Kars çiftçisinin,
kuraklık ve aşırı soğuklar nedeniyle
yaşadığı sıkıntılarına
ve mağduriyetine çare olacağı inancını
taşımaktayım. 

Bu konuda, Kars çiftçisinin beklentileri
şunlardır: Kars İli, doğal afetlerden
zarar gören çiftçiler yardım kapsamına
alınmalıdır. 

Çiftçilerin Ziraat Bankası ve
kooperatiflere olan borçları ertelenmelidir. 

Tarım ve kredi kooperatiflerinin yem satış
limitleri artırılmalı ve peşin ödemeler
kaldırılmalıdır. 

Özellikle, diğer bölgelerden Kars İline
yapılacak yem nakli konusunda -başta Devlet Demiryolları
olmak üzere- kamu kurum ve kuruluşları yardıma
hazır hale getirilmelidir ve nakliye ücretleri düşürülmelidir.


Bölgedeki şeker fabrikalarından
melas ve küspe temini konusunda kolaylıklar sağlanmalı
ve çiftçilerimize düşük fiyattan
satış yapılmalıdır. 

(Mikrofon otomatik cihaz tarafından kapatıldı.)

BAŞKAN - Sayın Beyribey, lütfen
toparlayalım. 

YUSUF SELAHATTİN BEYRİBEY (Devamla)
- Sayın Başkanım, teşekkür ediyorum,
Yüce Heyetinizi saygılarımla selamlıyorum.
(ANAP, DSP ve CHP sıralarından alkışlar)


BAŞKAN -Teşekkür ediyorum
Sayın Beyribey. 

OĞUZHAN ASİLTÜRK (Malatya) - Sayın
Başkan, geldiğimiz zaman, grup yerlerinin değişmiş
olduğunu gördük. Böyle, gece baskını
gibi, bu iş yapılmaz; mutabakatla olur. Biz, yerlerimize
oturacağız. Yani, İktidar, gelir gelmez, gece
baskınıyla  iş yapıyor; böyle
şey olur mu?! (DSP sıralarından gürültüler)


HALİL ÇALIK (Kocaeli)- Elinizi cebinizden
çıkarın, öyle konuşun; Meclis
Başkanıyla konuşuyorsunuz!.. 

ÜLKÜ GÜNEY (Bayburt) - Sayın
Başkan, zannediyorum, sürçülisan etti.
Burada, hiçbir zaman gece baskını olmaz;
burası Meclis. 

OĞUZHAN ASİLTÜRK (Malatya) - Buralarda
olmuş... 

ÜLKÜ GÜNEY (Devamla) - Oğuzhan
Bey, bir saniye... Biz, sizi dinledik, lütfen... 

Ben, dün, diğer grup başkanvekili
arkadaşlarımla ve Değerli Oğuzhan Beyle de
bu konuyu görüştüm. Kendilerine, sadece,
Bakanlar Kurulu sıralarını kendi bloğumuza,
kendi yanımıza -her zaman olduğu gibi- İktidar
grubunun yanına alacağımızı ifade
ettim; ama, yer konusunda, ille siz şuraya gidin buraya
gidin gibi bir talepte bulunmadım; zaten, kendisi de bunu
biliyor. Tabiî ki, Bakanlar Kurulu sıraları
bu bölgeye geldiği zaman burada yapılacak kaydırmayı
Meclis yönetimi yapacaktır; bunun bizimle bir alakası
yoktur; hele, kullandığınız “gece
baskını” tabirini size yakıştıramadım;
bu, yanlış bir tabirdi. Biz,  burada bu meseleyi
kendi aramızda görüşerek halledebiliriz.


OĞUZHAN ASİLTÜRK (Malatya) - Sayın
Güney... 

BAŞKAN - Sayın Asiltürk, lütfen,
karşılıklı konuşmayalım.


AYHAN FIRAT (Malatya) - Ne zamandan beri, eli cebinde
hitap ediliyor Başkana?! 

BEKİR YURDAGÜL (Kocaeli) - Sayın
Başkan, İçişleri Bakanlığında
yapılan baskınla, gece baskınını
kimin yaptığını iyi biliyoruz.

RIZA ULUCAK (Ankara) - Başbakanlığa
yapılan baskından da belli!..

SALİH KAPUSUZ (Kayseri) - Sayın Başkan...


BAŞKAN -Buyurun Sayın Kapusuz.


SALİH KAPUSUZ (Kayseri) - Şimdi, belki,
Sayın Ülkü Güney Beyi dinleyen arkadaşlarımız,
bir mutabakat sonucu böyle bir karar verildiği gibi bir
kanaat sahibi olabilirler. Biz, Ülkü Beye, kesinlikle,
böyle bir şeyi kabul etmediğimizi... Dolayısıyla,
böyle bir düzenleme için Meclis yönetiminden
de bize bir talep gelmemiştir. 

Biz, bürokrat arkadaşlarımıza
da bunu kabul etmeyeceğimizi ifade ettik. Siz de yıllardan
beri parlamenterlik yapan tecrübeli bir milletvekilimizsiniz.
Hiçbir dönemde, milletvekillerinin arasında
Bakanlar Kurulunun olduğunu gördünüz mü
efendim?! Böyle bir uygulama olmamıştır.
Mutlaka, Bakanlar Kurulu bir kenarda bulunacaktır. (ANAP
ve DSP sıralarından gürültüler)

OĞUZHAN ASİLTÜRK (Malatya) - Bakanlar
Kurulunun sizin aracılığınızla
korunmaya ihtiyacı yok.

BAŞKAN - Sayın milletvekilleri, bir
dakika...

SALİH KAPUSUZ (Kayseri) - Dolayısıyla,
biz, böyle bir uygulamaya Grubumuz adına taraftar
olmadığımızı, böyle bir uygulamayı
kabul etmediğimizi ifade ediyoruz. 

Arz ederim. 

BEKİR YURDAGÜL (Kocaeli) - Siz mi karar
vereceksiniz buna?!

ÜLKÜ GÜNEY (Bayburt) - Sayın
Başkan...

BAŞKAN - Bir dakika, Sayın Güney...

Sayın milletvekilleri, bu değişiklikten
benim de haberim yok. Ben de kürsüye çıktığım
zaman gördüm; ama, şimdi, arkadaşlarımın
verdiği bilgi, gerçekten, Sayın Güney'in
-eğer yanılmıyorsam- sizinle de belli bir teması
oldu. Kabul edip etmediğinizi, neyi, nasıl kabul ettiğinizi
bilmiyorum. Ülkü Bey herhalde kendisi açıklayacaktır;
ancak, burada, çözülmesi gereken bir sorun var.
Hükümet değişmiştir, Bakanlar Kurulunun
Hükümeti oluşturan partilerle bir arada, yan yana
oturması gibi çözüm bekleyen bir sorun
var. 

Bu, zaten, şu an uzatılmış
bir süreç. Sanıyorum iyi niyetle -bu, aslî
salonumuz da değil- geçici bir süre, böyle
bir formülde bir mutabakat, bir biçimde Başkanlıkta
sağlanmış. Başkanlık, belki bir
mutabakat sağlandığı gerekçesiyle
bu talimatı vermiş. Bu ayrıntıları
henüz bilmiyorum; ama, şu an, pratik olarak çözülmesi
gereken bir sorun var; o sorun da, Bakanlar Kurulunun, herhalde,
kendisini oluşturan, kendisine destek veren siyasî
partilerle yan yana, bir arada olması gibi bir sorun ve
sanıyorum, bu konuda, oturma konusunda asıl çözümü,
önümüzdeki yasama döneminde, yeni salonda
yapacağız. Bu konuda, bu salonda yapılacak düzenleme
konusunda da, isterseniz, itirazınız varsa, gruplar
kendi aralarında konuşup, geçmişte olduğu
gibi sağduyulu bir... Şu an çalışmamızı
engelleyecek yersiz bir tartışma yapmak yerine, tekrar
oturup gruplar kendi aralarında belli bir mutabakat sağlarlar.

Şu an, yine hiç olmayan bir olay; hangi
siyasî partinin nerede, Bakanlar Kurulunun nerede oturacağı,
sanıyorum, yalnızca bizim Parlamentomuzda değil,
dünyanın hiçbir parlamentosunda, Genel Kurulda
tartışma konusu olmamıştır. 

Onun için, bunu, lütfen, Genel Kurul
çalışması dışında,
kendi aramızda bir çözüme, iyi niyetle,
sağduyuyla kavuşturalım. Bu, bir biçimde,
her halukârda çözüme kavuşturulacak
bir sorun. Belki, geçmişte olduğu gibi, siyasî
parti gruplarının oturma yerlerinin bütünüyle
kayması olacak, belki böyle bir formül makul
bulunacak. Bilemiyorum; bunlara siz karar vereceksiniz; ama, ben
bu tartışmayı, Genel Kurulda daha fazla uzatmak
istemiyorum. 

SALİH KAPUSUZ (Kayseri) - Sayın Başkan...

BAŞKAN - Sayın Kapusuz, bu tartışmayı
burada noktalamak istiyorum.

SALİH KAPUSUZ (Kayseri) - Sayın Başkanım,
tartışma değil...

BAŞKAN - Lütfen, bu kararıma biraz
saygı gösterin.

SALİH KAPUSUZ (Kayseri) - Saygı gösteriyorum
Sayın Başkanım...

BAŞKAN - Böyle bir olayın tartışılması,
beni, bireysel olarak rahatsız ediyor.

SALİH KAPUSUZ (Kayseri) - Sayın Başkanım,
tartışma yok orta yerde. Olay şudur: Şayet,
değerli grup başkanvekili arkadaşımız,
bizimle olan görüşmesini mutabakat olarak söylememiş
ve -idare de, Meclis yönetimi de, bize hiçbir şey
sormadan- Meclise girdiğimizde böyle bir uygulamayla
karşılaşmışsak, bunu ifade etmek,
zabıtlara geçirmek, yönetimi haberdar etmek,
herhalde en tabiî hakkımızdır. Bu,
bir tartışma konusu değildir; bunun düzeltilmesi
için bir hatırlatmadır. 

BAŞKAN - Sayın Kapusuz, zaten, Sayın
Asiltürk, o mutabakatın olmadığını,
zabıtlara, o anlamda geçirdi. Lütfen, bu tartışmayı

ÜLKÜ GÜNEY (Bayburt) - Sayın
Başkan... 

BAŞKAN - Sayın Güney, lütfen...

ÜLKÜ GÜNEY (Bayburt) - Sayın
Başkan, ben tartışmak için söz
istemedim; müsaade ederseniz bir açıklama yapmak
istiyorum.

Aslında, bu konunun şu anda burada konuşulması
çok yanlış. Burası geçici bir
salondur...

ERSÖNMEZ YARBAY (Ankara) - Niye değiştirdiniz
o zaman?

ÜLKÜ GÜNEY (Bayburt) - Müsaade
eder misiniz efendim...

ERSÖNMEZ YARBAY (Ankara) - Niye değiştirdiniz?

BAŞKAN - Sayın Yarbay, lütfen...

ÜLKÜ GÜNEY (Bayburt) - Müsaade
eder misiniz... Bu tepki niye yani?! Burada önemli bir konu
yok...

BAŞKAN - Bakın, Sayın Güney,
son olarak bir açıklama yapıyor; bundan sonra,
bu konuyu tartıştırmayacağım. Lütfen...
Tartışma yapmış olmak için bir
konuyu tartışmayalım.

ÜLKÜ GÜNEY (Bayburt) - Sayın
Başkan, biz, Bakanlar Kurulumuzu, her zaman olduğu gibi,
iktidar grubunun yanına almak için, Sayın
Meclis Başkanımıza talepte bulunduk. Ben,
şahsen, buna ilaveten, diğer gruptaki arkadaşlarıma
olan saygım nedeniyle kendilerini ziyaret ettim; hiç
gitmeyebilirdim de... Örneğin, Cumhuriyet Halk Partisi
Grubu Başkanvekili arkadaşlarımla görüştüm;
ayrıca, değerli Doğru Yol Partisi Grubu Başkanvekili
arkadaşımla görüştüm, yanılmıyorsam,
Saffet Beyle görüştüm. Yani, bunda böyle
bir şey olacağını, Hükümeti
yanımıza alacağımızla ilgili düzenleme
konusunda...

Bizim yaptığımız bir nezaket
görüşmesidir; yoksa, biz bu konuda mutabakata
vardık; ama şöyle dedik, böyle dedik...
Zaten böyle bir şey demeye hakkımız da
yok. Aslında, bu konunun burada tartışılması
hem yersiz hem de geçici salonda, birkaç ay için,
Meclis Başkanının yapacağı bu görev
için burada konuşmamız yersiz efendim; bunu
arz ediyorum.

SALİH KAPUSUZ (Kayseri) - Sayın Güney...

BAŞKAN - Sayın Kapusuz, lütfen,
Genel Kurul dışında, bundan önce olduğu
gibi, grupların mutabakatıyla, sağduyulu bir
çözümü kendi aramızda bulalım;
gerçekten, Genel Kurulda tartışmamamız
gereken bir sorun.

3.-Erzurum Milletvekili Aslan Polat'ın,
Başbakanlık tarafından durdurulan ihalelerin
Doğu ve Güneydoğu Anadolu Bölgelerindeki etkilerine
ilişkin gündemdışı konuşması


BAŞKAN - Gündemdışı
üçüncü söz için, Erzurum Milletvekili
Sayın Aslan Polat'ı çağırıyorum.

Sayın Polat, Başbakanlık Personel
ve Prensipler Genel Müdürlüğünün
1997/26 ve 27 numaralı genelgelerinin Doğu ve Güneydoğu
Anadolu Bölgelerindeki etkileri üzerinde konuşacaklar.

Buyurun Sayın Polat. (RP sıralarından
alkışlar) 

ASLAN POLAT (Erzurum) - Sayın Başkan,
sayın milletvekilleri; hepinizi saygıyla selamlıyorum.


Sayın Mesut Yılmaz'ın Başbakanlığında
kurulan 55 inci Hükümet, görevi devraldığı
gün, Başbakanlık Personel ve Prensipler Genel
Müdürlüğünce, 1.7.1997 gün ve 1997/27
sayılı genelgeyle, genel ve katma bütçeli
idareler, kamu iktisadî teşebbüsleri ve bağlı
ortaklıkları, bütçenin transfer tertibinden
yardım alan kuruluşlar, özel bütçeli
kuruluşlar, il özel idareleri ve belediyeler ile bunların
kurdukları birlik, müessese ve işletmeler, özelleştirme
programına alınmış kamu payı
ağırlıklı kuruluşlar, fonlar, kefalet
sandıkları, döner sermayeler, kamu bankaları
ile diğer kamu kurum ve kuruluşlarınca ihalesi
yapılmış, ancak, işe başlanmamış
ihaleler ile halen ilan edilmiş olanlar ve değerlendirme
konumunda bulunanlar dahil olmak üzere, bütün ihaleler,
ikinci bir emre kadar durdurulmuş olup, söz konusu
ihaleler için acil durumlarda Başbakanlıktan
izin alınma şartı getirilmiştir. 

Yine, Başbakanlık Personel ve Prensipler
Genel Müdürlüğünün 1.7.1997/26 sayılı
genelgesiyle, yukarıda adı geçen kurumların,
ikinci bir talimata kadar, 2 milyar Türk Lirasının
üzerindeki her türlü ödemeleri için
ilgili Bakanın izninin alınması şartı
getirilmiştir; fakat, yerel halkla en yakın ilişki
içerisinde bulunan ve seçilmiş ve siyasî
sorumluluk taşıyan belediyeler, toplu halde itiraz
edip, seslerini yükseltince, 5.7.1997 gün ve 1997/29
sayılı genelgeyle, bu yasağın belediyelerle
ilgili kısımları genelge kapsamından
çıkarılmıştır.

Sayın Başkan, sayın milletvekilleri;
bu genelgeden en fazla zararı doğu ve güneydoğu
halkı görmektedir ve devamı halinde de, bu
sıkıntılar, artarak devam edecektir. Şöyle
ki: Bu bölgelerde, özel teşebbüs yatırımları,
gerek sermaye birikiminin azlığı, büyük
iş merkezlerinin uzaklığı gerekse terör
vesaire sebeplerle yeterli olmayıp, kamu yatırımları
bu bölgeler için hayatî önem taşımaktadır.
Her ne kadar, Devlet Planlama Teşkilatı kaynaklarına
göre, 1983-1992 arasında, 1993 fiyatlarıyla,
mesela, Ege Bölgesinde kişi başına kamu
yatırım harcamaları 14,8 milyon TL, Doğu
Anadolu'da ise kişi başına kamu yatırım
harcamaları ancak 5,5 milyon TL ile Ege Bölgesinin
neredeyse üçte biri kadar ise de, yine de, olmayan
yatırımlar içinde kamu yatırımları
hayatî önem taşır. Ayrıca, bu bölgenin
iklim olarak çok sert olması, inşaat işleri
ile meralarda hayvan besleme işinin beş altı
ay sürmesi ve bu bölgelerde resmî iş mevsiminin
15 Mayıs-30 Ekim arasında olmasına mukabil,
gerçek inşaat süresinin daha da kısa
olması göz önüne alınırsa,
bu yasağın bölge için ne kadar etkili olduğu
ortaya çıkar. Dolayısıyla, bir yıllık
ihtiyaçların genellikle beş altı ay
içerisinde kazanılmaya çalışıldığı
bu bölgelerde, ihalelerin durdurulması ve 2 milyar
TL gibi bugünkü müteahhit ödemeleri içerisinde
cüzi kalan rakam dışındaki ödemeler
için ilgili bakanlıktan izin alınma şartı,
ihalelerin ve ödemelerin büyük ölçüde
aksamasına sebep olacak ve özelleştirmeyi ve
özel girişimciliği savunduğunu iddia eden bu
Hükümetin programıyla da büyük çelişki
arz edecektir. Ayrıca, bu genelge, esnaf ve müteahhit
firmalar üzerinde olumsuz etki yapmıştır.
Devamı halinde de artarak devam edecektir. Şöyle
ki, esnaf sattığı malın parasını
alamamakta, müteahhit firmalar yeni bağlantılar
yapamamaktadır; dolayısıyla, çek ve
senet ödemelerinde artarak yükselen bir protesto ağıyla
karşılaşılacak demektir.

Bu Hükümetin içerisinde tek bir
doğulu bakanın olmaması, Hükümetin
doğunun sorunlarıyla ne kadar ilgili olduğunu ilk
bakışta göstermektedir. 

Ben, sizlere, Erzurum ve doğuyla ilgili birkaç
rakam vererek durumun vahametini gözler önüne sermek
istiyorum:

Devlet İstatistik Enstitüsü rakamlarına
göre, Erzurum İlimiz, 1973 yılında Türkiye'deki
il sıralamasında 25, 1985'te 54, 1994'te 57 nci
sıraya düşmüştür. Takriben yirmi
yılda 32 il alta düşmüştür.
Kars İlimiz ise, 1973 yılında Türkiye
il sıralamasında 29; 1985'te 62; 1994'te ise 65
inci sıraya düşmüştür. Kars
da takriben yirmi yılda 36 il aşağı düşmüştür.

Yine, Devlet İstatistik Enstitüsü
rakamlarına göre, Erzurum ve Kars İllerimizde
işsizlik oranı yüzde 35'in üzerinde olup,
bu iki ilimiz 1965-1990 yılları arasında
487 256 net göç vermiş olup, tüm Doğu
Anadolu Bölgesinin göçünün yüzde
30'unu bu iki ilimiz vermiştir. Bu göçlerin
böyle gitmesi ve sıralamadaki bu anormal düşüş
sonunda, bu illerimize “sizin artık il sıralamasında
yeriniz kalmadı, ilçe sıralaması arasında
yer alın” denilmesinden korkmaktayız.

Ayrıca, bu illerin en büyük handikaplarından
birisi de, yıl içerisinde ayrılan ödeneklerin,
iş mevsiminin kısalığından dolayı,
en az 1/2'sinin her yıl harcanmadan iade edilmesidir. Mesela,
1996 yılında Erzurum İlinde harcanmayan ödenek
miktarı...

(Mikrofon otomatik cihaz tarafından kapatıldı)

BAŞKAN - Sayın Polat, 1 dakika içinde
toparlayınız.

ASLAN POLAT (Devamla) - Yatırımlar
proje tutarı olarak 43 trilyon 188 milyar; gelen ödenek
5 trilyon 805 milyar; harcanan miktar ise 3 trilyon 875 milyar;
nakdî gerçekleşme oranı yüzde 65;
fizikî gerçekleşme oranı ise yüzde
63'tür. Dolayısıyla, yıllık ödeneklerin,
normal şartlarda, mevsim kısalığı
ve sair sebeplerle yüzde 37'si dahi harcanamadan iade edilmektedir.


Netice olarak, Doğu ve Güneydoğu Anadolu
gibi geri kalmış ve iklim yönünden elverişli
olmayan yörelerimizde, değil yatırım durdurulması,
ödenek ödemelerine kısıntı getirilmesi,
kamu yatırımlarının tam ve zamanında
sağlanabilmesi için tüm kamu ödeneklerinin
serbest bırakılmasını ve ihale yasaklarının
hemen kaldırılmasını, bölge ihalelerine
öncelik tanınmasını Hükümetten
diler, hepinize saygılar sunarım. (RP sıralarından
alkışlar)

BAŞKAN - Teşekkür ediyorum Sayın
Polat. 

Cumhurbaşkanlığı tezkerelerini
okutuyorum:

B)TEZKERELER VE ÖNERGELER

1. -Gürcistan Cumhuriyetine gidecek olan
Cumhurbaşkanı Süleyman Demirel'e, dönüşüne
kadar, TBMM Başkanı Mustafa Kalemli'nin vekâlet
edeceğine ilişkin Cumhurbaşkanlığı
tezkeresi (3/927) 

Türkiye Büyük Millet Meclisi
Başkanlığına

Gürcistan Cumhurbaşkanı Eduard
Shevardnadze'nin davetlisi olarak 14-15 Temmuz 1997 tarihlerinde
Gürcistan Cumhuriyetini resmen ziyaret edeceğimden, dönüşüme
kadar, Cumhurbaşkanlığına, Türkiye
Cumhuriyeti Anayasasının 106 ncı maddesi
uyarınca, Türkiye Büyük Millet Meclisi Başkanı
Doç. Dr. Mustafa Kalemli vekâlet edecektir.

Bilgilerinize sunarım.

  Süleyman Demirel

  Cumhurbaşkanı

BAŞKAN - Bilgilerinize sunulmuştur.

İkinci tezkereyi okutuyorum:

2.-Gürcistan Cumhuriyetine gidecek olan Dışişleri
Bakanı İsmail Cem'e, dönüşüne
kadar, Devlet Bakanı Şükrü Sina Gürel'in
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/928) 

Türkiye Büyük Millet Meclisi
Başkanlığına

Görüşmelerde bulunmak üzere,
14 Temmuz 1997 tarihinde Gürcistan Cumhuriyetine gidecek
olan Dışişleri Bakanı İsmail
Cem'in dönüşüne kadar; Dışişleri
Bakanlığına, Devlet Bakanı Prof. Dr.
Ş. Sina Gürel'in vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

  Süleyman Demirel

  Cumhurbaşkanı

BAŞKAN - Bilgilerinize sunulmuştur.

Üçüncü tezkereyi okutuyorum:

3.-Gürcistan Cumhuriyetine gidecek olan Devlet
Bakanı Ahat Andican'a, dönüşüne kadar,
Devlet Bakanı Metin Gürdere'nin vekâlet etmesinin
uygun görüldüğüne ilişkinCumhurbaşkanlığı
tezkeresi (3/929) 

Türkiye Büyük Millet Meclisi
Başkanlığına

Görüşmelerde bulunmak üzere,
14 Temmuz 1997 tarihinde Gürcistan Cumhuriyetine gidecek
olan Devlet Bakanı Prof. Dr. Ahat Andican'ın dönüşüne
kadar; Devlet Bakanlığına, Devlet Bakanı
Metin Gürdere'nin vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

  Süleyman Demirel

  Cumhurbaşkanı 

BAŞKAN - Bilgilerinize sunulmuştur. 

Dördüncü tezkereyi okutuyorum: 

4.-Gürcistan Cumhuriyetine gidecek olan Ulaştırma
Bakanı Necdet Menzir'e, dönüşüne kadar,
Devlet Bakanı Rıfat Serdaroğlu'nun vekâlet
etmesinin uygun görüldüğüne ilişkin
Cumhurbaşkanlığı tezkeresi (3/930) 

  11 Temmuz 1997

Türkiye Büyük Millet Meclisi
Başkanlığına

Görüşmelerde bulunmak üzere,
14 Temmuz 1997 tarihinde Gürcistan Cumhuriyetine gidecek
olan Ulaştırma Bakanı Necdet Menzir'in dönüşüne
kadar; Ulaştırma Bakanlığına, Devlet
Bakanı Rıfat Serdaroğlu'nun vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım. 

  Süleyman Demirel

  Cumhurbaşkanı 

BAŞKAN - Bilgilerinize sunulmuştur. 

Beşinci tezkereyi okutuyorum: 

5.-Gürcistan Cumhuriyetine gidecek olan Tarım
ve Köyişleri Bakanı Mustafa Rüştü
Taşar'a dönüşüne kadar, Devlet Bakanı
Rüştü Kâzım Yücelen'in vekâlet
etmesinin uygun görüldüğüne ilişkin
Cumhurbaşkanlığı tezkeresi (3/931) 

  11 Temmuz 1997

Türkiye Büyük Millet Meclisi
Başkanlığına

Görüşmelerde bulunmak üzere,
14 Temmuz 1997 tarihinde Gürcistan Cumhuriyetine gidecek
olan Tarım ve Köyişleri Bakanı Mustafa
Taşar'ın dönüşüne kadar; Tarım
ve Köyişleri Bakanlığına, Devlet
Bakanı R. Kâzım Yücelen'in vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.


  Süleyman Demirel

  Cumhurbaşkanı 

BAŞKAN - Bilgilerinize sunulmuştur. 

Altıncı ve son tezkereyi okutuyorum:


6. -Gürcistan Cumhuriyetine gidecek olan
Çevre Bakanı İmren Aykut'a, dönüşüne
kadar, Devlet Bakanı Işın Çelebi'nin
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/932) 

  11 Temmuz 1997

Türkiye Büyük Millet Meclisi
Başkanlığına

Görüşmelerde bulunmak üzere,
14 Temmuz 1997 tarihinde Gürcistan Cumhuriyetine gidecek
olan Çevre Bakanı İmren Aykut'un dönüşüne
kadar; Çevre Bakanlığına, Devlet Bakanı
Işın Çelebi'nin vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım. 

  Süleyman Demirel

  Cumhurbaşkanı 

BAŞKAN - Bilgilerinize sunulmuştur. 

Türkiye Büyük Millet Meclisi Başkanlığının
bir tezkeresi vardır; okutup bilgilerinize sunacağım:


7.-Türkiye -ATKarma Parlamento Komisyonunda
boş bulunan asıl üyelik için grubunca
aday gösterilen milletvekiline ilişkin Başkanlık
tezkeresi (3/933) 

Türkiye Büyük Millet Meclisi
Genel Kuruluna

Türkiye-AT Karma Parlamento Komisyonunda boş
bulunan üyelik için, Anavatan Partisi Grubunca Yozgat
Milletvekili Lutfullah Kayalar aday gösterilmiştir.


Siyasî Parti Grubunca aday gösterilen
üyenin ismi, Türkiye Büyük Millet Meclisinin
Dış İlişkilerinin Düzenlenmesi
Hakkındaki 3620 sayılı Kanunun 2 nci maddesi
uyarınca Genel Kurulun bilgisine sunulur. 

  Doç. Dr. Mustafa Kalemli

  Türkiye Büyük Millet Meclisi 

  Başkanı 

BAŞKAN - Bilgilerinize sunulmuştur. 

Sözlü soru önergelerinin geri alınmasına
dair bir önerge vardır; okutuyorum: 

8. -Hatay Milletvekili Levent Mıstıkoğlu'nun
(6/500) ve (6/523) esas numaralı sözlü sorularını
geri aldığına ilişkin önergesi (4/211)


Türkiye Büyük Millet Meclisi
Başkanlığına 

Gündemin “Sözlü Sorular”
kısmının 31 ve 46 ncı sıralarında
bulunan (6/500) ve (6/523) esas numaralı sözlü
sorularımın geri çekilmesi hususunda emir
ve müsaadelerinizi arz ederim. 

Saygılarımla. 11.7.1997

  Levent Mıstıkoğlu 

  Hatay

BAŞKAN - Sözlü soru önergeleri
geri verilmiştir. 

Bir Meclis araştırması önergesi
vardır; okutuyorum: 

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.-Kırıkkale Milletvekili Kemal
Albayrak ve 22 arkadaşının, Makine ve Kimya
Endüstrisi Kurumuna bağlı Kırıkkale
Mühimmat Fabrikasında meydana gelen facianın
nedenlerini ve yapılacak yardımları araştırmak
amacıyla Meclis araştırması açılmasına
ilişkin önergesi (10/196) 

Türkiye Büyük Millet Meclisi
Başkanlığına

Ülkemizde Türk Silahlı Kuvvetlerinin
silah, mühimmat, araç ve gereçlerini karşılayan
Makine ve Kimya Endüstrisi Kurumu Kırıkkale
Mühimmat Fabrikasında 3.7.1997 günü meydana
gelen faciayla ilgili olarak herhangi bir kasıt, kusur
olup olmadığını, meydana gelen zararın
tespit edilerek Kırıkkale halkına yapılacak
yardımları araştırma ve çok
yönlü tedbirleri ortaya koymak için, Anayasanın
98 inci ve Türkiye Büyük Millet Meclisi İçtüzüğünün
104 üncü maddesi gereğince, Meclis araştırması
açılmasını saygılarımızla
arz ederiz. 8.7.1997

  1. Kemal Albayrak (Kırıkkale)

  2. Şaban Şevli (Van)

  3. Sacit Günbey (Diyarbakır)

  4. Şeref Malkoç (Trabzon)

  5. Mikail Korkmaz (Kırıkkale)

  6. Ömer Ekinci (Ankara)

  7. Mehmet Sılay (Hatay)

  8. Süleyman Metin Kalkan (Hatay)

  9. Nurettin Kaldırımcı (Kayseri)

10. Sıtkı Cengil (Adana)

11. Ersönmez Yarbay (Ankara)

12. Ahmet Dökülmez (Kahramanmaraş)

13. Ahmet Derin (Kütahya)

14. Musa Demirci (Sıvas)

15. Süleyman Arif Emre (İstanbul)

16. Hüseyin Yıldız (Mardin)

17. Kahraman Emmioğlu (Gaziantep)

18. Tevhit Karakaya (Erzincan)

19. Memduh Büyükkılıç
(Kayseri)

20. Hüseyin Arı (Konya)

21. Lütfü Esengün (Erzurum)

22. Seyyit Haşim Haşimi (Diyarbakır)

23. Suat Pamukçu (Bayburt)

Gerekçe: 

Makina ve Kimya Endüstrisi Kurumu, 15 Mart 1950
tarihinde 5591 sayılı özel bir kanunla, esas
görevi, Türk Silahlı Kuvvetlerinin tesis, personel
ve malzemeyi hazır halde bulundurmaktır. Bunun yanında,
ilgili kanunun 2 nci maddesinde, sivil ihtiyaçlara ait
her türlü imalat ve tamirat gibi işler ile 4374
sayılı Kanunun 1 inci maddesinde yazılı
tekel maddelerini ve bunun ticaretini yapmak gibi görevleri
üstlenmiştir.

Makina ve Kimya Endüstrisi Kurumu, kuruluşundan
beri ülkemiz savunma sanayii alanında ordumuzun mühimmat,
silah, araç-gereçlerini karşılamış,
ayrıca demir-çelik, kimya ve makine imalat gibi
pek çok görevi üstlenmiştir. Yıllardır
merkezî sistemle yönetilen Makina ve Kimya Endüstrisi
Kurumuna ait fabrika ve tesisler, son yıllarda dünyada
ve ülkemizde yaşanan değişiklikler paralelinde,
kurumun daha esnek, verimli ve rekabet gücüne sahip
bir yapıya kavuşturulması amacıyla
organizasyon yapıları değiştirilerek,
anonim şirket statüsünde, bağlı ortaklık
şekline dönüştürülmüştür.
Ancak, Makina ve Kimya Endüstrisi Kurumuna verilen önem,
her dönem maalesef aynı olmamış ve Kurum
zaman zaman sıkıntıya düşmüştür.


Ülkemiz açısından hassas
bir konumda olan Makina ve Kimya Endüstrisi Kurumunda, özellikle,
1991 yılından sonra Kurumun yönetimine ve alt
birimlerine yapılan politik atamalarla kadrolaşmaya
gidilmesi sonucu, Kuruma yabancı, gelişigüzel
atamalar üretimin yavaşlamasını beraberinde
getirdiği gibi, güvenlik açısından
da bazı şaibelerele yol açmıştır.


Bu durumlar göz önünde olması
gerekirken, hatta daha önce bu tür patlamalar meydana
geldiği, üstelik can ve mal kaybına sebep olduğu
halde bundan ibret alınmayarak gerekli tedbirler alınmamıştır.

Nitekim, personel atamalarında bilgi, beceri,
liyakat göz önüne alınması gerekirken,
buna önem verilmemiş; kurumla hiçbir ilgisi
bulunmayan, sadece aylık alan ve politize olmuş kişiler
yönetim ve denetim kurulu üyeliklerine atanmışlardır.


Bu politize durum teknik eleman açısından
da aynı şekilde devam etmiş, boşalan
mühendis kadrolarına yeni eleman alınmamış,
üretim hatlarında üst seviyede işi koordine
edecek eleman açığı meydana gelmiştir.
Uygulanan yanlış personel politikasından dolayı,
işleri bizzat yürütecek elemanların azalmasına,
bürokrasinin artmasına sebep olmuş, sorumluluklar
ve yetkiler birbirine karışmıştır.
Ayrıca, cazip şartların oluşmaması,
personelin moralize edilmemesi de verimliliği azaltmıştır.


Savunma sanayiine yönelik talepler hızla
değişmekte olup, bu itibarla, ar-ge faaliyetleri önem
kazanmaktadır. Yıllardır, kurumun ar-ge politikası
formaliteden öteye gitmemiş olup, teknik eleman sayısının
azalmasına göz yumulmuş ve yeteri kadar kaynak
ayrılmamıştır. Bu sebeple, yeni projelerin
realize edilmesi ve özellikle güvenlikle ilgili gerekli
tedbirler alınmamıştır. 

Yukarıda belirtilen ana sebepler neticesinde,
ülkemiz için hayatî öneme sahip olan ve
ordumuz için 35 mm-203 mm top, havan, obüs mühimmatı,
antitank, antipersonel ve deniz mayınları, tahrip
kalıpları, çeşitli tapalar, uçak
bombaları ve el bombaları üretimi yapılan
mühimmat aksamının patlayıcı
imlâsının komble edilmesi ve ambalajlanması
gibi üretimleri gerçekleştirilen Mühimmatsan
AŞ'de 3.7.1997 tarihinde çıkan yangınla
ilgili olarak;

1. Ülkemiz için hayatî önemi
haiz olan bu tesiste bu gibi yangınlara karşı
söndürme tesisatının olup olmadığının;
eğer, bugüne kadar kurulmamış ise neden
kurulmadığının,

2. İlgililerin ihmal ve kusurunun olup olmadığının,

3. Fabrika yakınına belediye tarafından
imar izninin verilip verilmediğinin; verildi ise, neye dayanarak
verildiğinin,

4. Olaydan zarar gören vatandaşlarımızın
zararının karşılanması için
neler yapıldığını,

5. Yangının Kırıkkale
halkı ve ülkemiz için vermiş olduğu
zararın ne kadar olduğunun,

6. Savunma sanayimizin belkemiği olan bu yerin,
Kırıkkale il sınırları içerisinde,
yerleşim merkezi dışında daha emniyetli
bir yere niçin alınmadığının,

Araştırılıp tespit edilerek,
kalıcı çözümler üretmek için,
Anayasanın 98 inci maddesi ve Meclis İçtüzüğünün
104 ve 105 inci maddeleri gereğince bir Meclis araştırması
açılması son derece yararlı olacaktır.

BAŞKAN - Bilgilerinize sunulmuştur.

Önerge, gündemde yerini alacak ve Meclis
araştırması açılıp açılmaması
konusundaki öngörüşme, sırasında
yapılacaktır.

İçtüzüğün 37 nci
maddesine göre verilmiş, doğrudan gündeme
alınma önergeleri vardır. Bu 2 adet önergeyi
ayrı ayrı okutup işleme koyacağım
ve oylarınıza sunacağım.

İlk önergeyi okutuyorum:

B) TEZKERELER VE ÖNERGELER (Devam)

9.-Ankara Milletvekili Saffet Arıkan Bedük'ün,
Bir İl Kurulmasına İlişkin Kanun Teklifinin
(2/266) doğrudan gündeme alınmasına ilişkin
önergesi (4/212) 

Türkiye Büyük Millet Meclisi
Başkanlığına

Polatlı adı ile bir il kurulmasına
dair (2/266) esas numaralı kanun teklifimiz, 22 Nisan 1996
tarihinde Türkiye Büyük Millet Meclisi Başkanlığına
sunulmuş olup, havale edildiği Plan ve Bütçe
Komisyonunda bugüne kadar görüşmeleri yapılamamıştır.

İçtüzüğün 37 nci
maddesi gereğince teklifimizin doğrudan Türkiye Büyük
Millet Meclisi gündemine alınması hususunda
gereğini arz ederim.

Saygılarımla.

  Saffet Arıkan Bedük

  Ankara

BAŞKAN - Önerge üzerinde konuşmak
üzere, buyurun Sayın Bedük. 

SAFFET ARIKAN BEDÜK (Ankara) - Sayın
Başkan, sayın milletvekilleri; İçtüzüğün
37 nci maddesi gereğince, daha evvel vermiş olduğumuz
Polatlı İlçemizin il olması, Temelli
ve Yenimehmetli'nin de ilçe olmasıyla ilgili kanun
teklifimizin doğrudan gündeme alınması
hususundaki önergem üzerinde söz almış
bulunuyorum; Yüce Heyetinizi saygıyla selamlıyorum.


1982 Anayasası, ülkemizin, merkezî
idare teşkilatı bakımından, coğrafik
durumuna, ekonomik şartlarına ve kamu hizmetlerinin
gereklerine göre, illere, illerin de diğer kademeli bölümlere
ayrılacağını hüküm altına
almış bulunmaktadır. Anayasamızın
bu ilkesi doğrultusunda, ülkemiz, il, ilçe ve
bugün işlerliğini yitirmiş bucak olarak teşkilatlanmış
bulunmaktadır. Ülkemizdeki kamu hizmetlerinin çok
önemli bir bölümü, bu taşra teşkilatı
tarafından yerine getirilmektedir. Bilimin ve teknolojinin
her gün baş döndürücü bir hızla
geliştiği dünyamızda, insan ihtiyaçları
da gelişmeye paralel olarak artmakta, ihtiyaçların
karşılanması yeni örgütlenmelere
neden olmaktadır. Diğer taraftan, sosyal devlet ilkesi
gereğince, devletin, özellikle sosyal hayata giderek
artan müdahalesi, insanları devletten daha çok
hizmet bekler hale getirmektedir. 

Nitekim, son zamanlarda, İstanbul'la ilgili
bir değerlendirme yapmak gerekirse, eğer daha önceden
taksimlere dikkat edilmiş olsaydı, bugünkü
şartlar itibariyle İstanbul'u üç bölgeye
bölerek ayrı ayrı valilerle yönetme gibi
bir anlayışı veya böyle bir teklifi getirmemeyle
karşı karşıya kalırdık.
Oysa, İstanbul gibi büyük illerimizde -öylesine
fazla kamu hizmetleri var ki, bir taraftan Anadolu'dan göç,
bir taraftan ekonomik ve sosyal hayattaki özellikle gelişme
ve hareketlilik- yeni birkısım idarî kademelerin
özellikle ortaya konulması, gerçekleştirilmesi
ve kurulması ihtiyacı da ortaya çıkmıştır.


İşte Ankara -Ankara eski Valisi olarak
söylüyorum- bugünkü konumu itibariyle, bir
Ankara Valisinin fevkalade yüksek ve yoğun protokoler
hizmetleriyle birlikte ilçelerin ve il merkezinin ekonomik,
sosyal ve kültürel hayatla ilgili hizmetleri, birkısım
ilçelere yeteri kadar ulaşamama gibi bir durumla
karşı karşıya bulunmaktadır.
Bu sebepledir ki, Polatlı veya Şereflikoçhisar
gibi iki ilçemiz, özellikle, konumları, ekonomik
ve sosyal hayatları, teşkilatlanmaları ve
altyapıları itibariyle gerçek anlamıyla
il olmaya layık olan yerlerdir. İşte, bu ille
birlikte, mesela, Temelli ve Yenimehmetli gibi köylerin ilçe
olması da, yine ihtiyaçtan doğmaktadır.

Değerli arkadaşlarım, Şereflikoçhisar'la
ilgili olarak da ayrıca bir teklifimiz vardı; o
konu da, inşallah, en kısa zamanda huzurunuza gelecektir.


Bakın, Polatlı nasıl kurulmuş:
Rumi 1203 yılında şiddetli kuraklık
çeken Polatlı Köyünün bulunduğu
yeri terk ederek 11 kilometre ileride suyu bol olan, eski adıyla
İstiklal Mahallesine yerleşmesiyle birlikte, bugünkü
Polatlı'nın temeli de atılmış
oldu. Polatlı, Sakarya Meydan Muharebesinde de, Kurtuluş
Savaşında da Türk tarihine damgasını
vurmuş olan bir ilçemizdir; 1 Ağustos 1926 tarihinde
ilçe olmuştur; 11 mahalle, 93 köy ve 1 beldeden
oluşan idarî yapıya sahiptir. Yıllara
göre nüfus dağılımı öylesine
artmış ve o kadar değişmiş ki, artık,
bugünkü şekliyle, ilçe, il olma gibi bir
ihtiyaçla karşı karşıya kalmıştır;
çünkü, kamu idaresi ve idarî yapılanma
yeteri kadar ihtiyaca cevap veremeyecek konuma gelmiştir,
bugünkü merkez nüfusu 99 965'tir. Bugün, köyleriyle
birlikte Polatlı'nın nüfusu 150 binin üzerindedir
ve nüfusun yüzde 60'ını gençler
oluşturmaktadır. Bu rakamsal verilerden de anlaşılacağı
üzere, Polatlı'nın nüfusu hızla
artmaktadır; bu artışa paralel olarak, sanayi,
tarım ve hayvancılık alanında büyük
ilerlemeler göstermiştir. Bu sayede, Türk ekonomisine
önemli katkılar da sağlamaktadır. 

Polatlı, yüzölçümü
itibariyle 3 789 kilometrekare olup, kıraç, sulu
ve ekilebilen arazi miktarı 2,5 milyon dekardır.
Arazinin verimli, vatandaşların azimli ve çalışkan
olmaları neticesinde, Polatlı, İç
Anadolu'nun çok önemli bir ambarı haline gelmiştir.


(Mikrofon otomatik cihaz tarafından kapatıldı)

BAŞKAN - Sayın Bedük, lütfen,
1 dakika içerisinde toparlayalım.

SAFFET ARIKAN BEDÜK (Devamla) - Hay hay efendim.

Bundan dolayı, ticaret borsası, 1992
tarihinde ihtisas borsasına dönüştürülmüştür;
bu dönüşümle birlikte, Türkiye'de üç
ihtisas borsasından biri olmuştur. Arazinin yüzde
90'ı hububat, geri kalan kısmı da pancar,
kimyon, bakliyat ekiminde kullanılmaktadır. Aynı
zamanda, Türkiye'nin en fazla kavunu burada yetişmektedir.
Hayvancılık fevkalade ileri seviyededir. 

Polatlı'da 1 500 dönüm arazi üzerinde
kurulacak olan organize sanayi bölgesi, tarımın
yanında, sanayi kuruluşlarında da ülkemize
önemli katkılar sağlayacaktır. Ayrıca,
bu yıl hizmete girecek olan 150 yataklı bölge
hastanesi, sağlık hizmetleri bakımından
da önem arz etmektedir ve önemli bir altyapıyı
oluşturacaktır. 

Bu anlayıştan hareketle, Polatlı'nın
il, Temelli ve Yenimehmetli'nin de ilçe olması suretiyle
idarî taksimatta yenilik yapılması konusundaki
teklifimin bütün değerli milletvekillerimiz tarafından
uygun görüleceğine inanıyor, hepinizi sevgi
ve saygıyla selamlıyorum. (DYP sıralarından
alkışlar)

BAŞKAN - Teşekkür ediyorum Sayın
Bedük.

Sayın Ersönmez Yarbay, buyurun.

ERSÖNMEZ YARBAY (Ankara) - Sayın Başkan,
değerli milletvekilleri; Türkiye'nin önemli problemlerinden
bir tanesi de, ilçe olmak isteyen beldeler, il olmak isteyen
ilçelerdir. Şu anda, Türkiye'de, 100'ü
aşkın ilçe il, birçok belde de ilçe
olmak istiyor. O sebeple, mutlaka, il ve ilçe olmanın
ortak kriterleri tespit edilmeli; bu kriterler tespit edildikten
sonra, ilçe olması gereken yerler ilçe, il
olması gereken yerler de il yapılmalıdır.


Bazı ilçelerin il olma arzusu, âdeta,
bir kızılelma hedefi gibidir; Polatlı da
bu ilçelerimizden biridir. Polatlılılar,
il olmak için yıllardır büyük gayret
göstermiş ve bu konuda çeşitli gösteriler
yapmış, yolları trafiğe kapamışlardır.
Polatlı'nın, il olmak gerçekten hakkıdır;
büyük bir nüfus artışı vardır,
toprak genişliği müsaittir; aynı zamanda,
tarıma dayalı sanayisinde de büyük bir
gelişme mevcuttur.

Ankara, Başkent Ankara olarak biliniyor. Ankara
o kadar geniş ki, şu anda, Ankara merkezinden 250
kilometre uzakta köylerimiz var. Bu -250 kilometre güneyde,
250 kilometre kuzeyde- 500 kilometrelik bir mesafe. Çok
geniş bir alanda Ankara milletvekili olarak faaliyet göstermek
durumundayız. O sebeple, Nallıhan gibi, Polatlı
gibi, Şereflikoçhisar gibi, Evren gibi birçok
ilçemizin sorunları, maalesef, bu mesafe uzaklığı
sebebiyle gözden kaybolmaktadır. Dolayısıyla,
Polatlı'nın ve Şereflikoçhisar'ın
il olma arzularında çok büyük bir haklılıkları
vardır; çünkü, bu ilçelerimizin
sorunları, Ankara'nın karmaşık sorunları
içerisinde kaynayıp gitmektedir. 

O sebeple, Polatlımızın ve Şereflikoçhisarımızın
bir an önce il olmaları konusunun Meclisimizin gündemine
alınmasında desteklerinizi bekliyor; bu vesileyle,
hepinize saygılarımı sunuyorum. (RP sıralarından
alkışlar)

BAŞKAN - Teşekkür ediyorum Sayın
Yarbay.

Bu konuda, Ankara Milletvekilimiz Sayın Nejat
Arseven de söz talebinde bulundu; ama, İçtüzüğümüz
gereği kendisine söz veremiyorum.

Bu arada, bir Ankara Milletvekili olarak ben de -
Başkanlığın
avantajını mı kullanayım, dezavantajını
mı telafi edeyim; Ankara'dan kopacak her parça bizim
yüreğimizi sızlatıyor ama- Polatlılılara,
elbette, hak ettikleri bu konuda, burada bulunan, müzakereleri
izleyen, görebildiğim kadarıyla, Sayın
Aydın Tümen, Sayın Eşref Erdem, Sayın
Rıza Ulucak, Sayın Mehmet Ekici ve söz talebini
yerine getiremediğim Sayın Nejat Arseven'in de duygularına
tercüman olduğuma inanarak, bu vesileyle, yapacağımız
oylamanın hayırlı olacağını
dile getirmek istiyorum.

Şimdi, Sayın Bedük'ün önergesini
oylarınıza sunuyorum: Kabul edenler... Kabul etmeyenler...
Kabul edilmiştir.

İkinci önergeyi okutuyorum:

10.-Antalya Milletvekili Metin Şahin'in,
Tarım Satış Kooperatifleri ve Birliklerinin
Kuruluşu Hakkında Kanun Hükmünde Kararnamenin
Değiştirilerek Kabulüne Dair Kanunda Değişiklik
Yapılması Hakkında Kanun Teklifinin (2/304)
doğrudan gündeme alınmasına ilişkin
önergesi (4/213) 

Türkiye Büyük Millet Meclisi
Başkanlığına

23. 5.1996 tarihinde 6 milletvekili arkadaşımla
verdiğim (2/304) esas nolu “Tarım Satış
Kooperatifleri ve Birliklerinin Kuruluşu Hakkında
Kanun Hükmünde Kararnamenin Değiştirilerek
Kabulüne Dair Kanunda Değişiklik Yapılması
Kanun Teklifi” bir yılı aşkın
süredir Sanayi, Ticaret, Enerji, Tabiî Kaynaklar, Bilgi
ve Teknoloji Komisyonunda ele alınarak görüşülememiştir.

Türkiye Büyük Millet Meclisi İçtüzüğünün
37 nci maddesi uyarınca, Türkiye Büyük Millet
Meclisi gündemine doğrudan alınması için
gereğinin yapılmasını izinlerinize saygı
ile sunarım.

  Metin Şahin 

  Antalya

BAŞKAN - Sayın Şahin, önerge
üzerinde konuşmak üzere, buyurun. (DSP sıralarından
alkışlar) 

METİN ŞAHİN (Antalya) - Sayın
Başkan, değerli arkadaşlar; 3186 sayılı
Kanunda değişiklik yapılmasıyla, tarım
satış kooperatifleri ve birliklerinin özerkleştirilmesiyle
ilgili verdiğim kanun teklifi üzerinde görüşlerimi
açıklamak istiyorum. Sözlerime başlarken,
hepinizi saygıyla selamlıyorum.

Değerli arkadaşlar, sanıyorum çoğunuz
biliyorsunuz, tarım satış kooperatifleri ve
birlikleri, bugün, ülkemizin dört bir yanına
dağılmış bir durumda, 13 büyük
birlik etrafında toplanmış bulunuyor ve eğer
Tariş'in dört parçalı yapısını
da dikkate alırsak, 16 tarım satış
kooperatifleri birliği ülkemizde görev yapıyor.
Burada, yaklaşık, 725 dolayında üretici
var; yine, sayıları zaman zaman değişikliğe
uğramakla beraber, 16 bin dolayında da çalışanı
var. 

Mevcut tarım satış kooperatifleri
ve birlikleri, yasası içerisinde taşıdığı
bazı hükümler itibariyle, başta Sanayi
ve Ticaret Bakanlığına, genel anlamda da devlete,
idarî ve malî yönden bağımlı
olarak gözüküyor. Tarım satış
kooparetifleri ve birliklerinin, bu idarî ve malî
yöndeki bağımlılıktan uzaklaştırılıp,
özerk bir yapıya kavuşturulması için
bu önergeyi vermiş bulunuyorum. 

Teklifimizin, hazırlık aşamasında,
bu 13 birliğin yönetim kurullarının da
-yani, üretici kesimin de- katkısı ve tam bir
mutabakatı var. Yine, Parlamentomuzda görev yapan,
geçmişte de birliklerde görev yapan Sayın
Evren Bulut'un, Sayın Mustafa İlimen'in de, bu konuda,
teklifin hazırlanması aşamasında, belirli
katkı ve mutabakatları var. Eğer, kanun teklifimiz
bu şekliyle yasalaşırsa, tarım satış
kooperatifleri birlikleri, herhangi bir tüzelkişiliğe
sahip bir yapı kooperatifi gibi, bir taşıma
kooperatifi gibi, yine, yöneticilerini özerk bir biçimde
kendileri seçebilecek; yani, genel müdür ve personel
atamalarında doğrudan seçilmiş yönetim
kurulları söz sahibi olacaklar. Bir başka yönden,
yatırım yapmak istediklerinde, serbest, özerk
olabilecekler. Ayrıca, destekleme alımları
dönemi dışında da, yine, Hazinenin, Ziraat
Bankasının da yönetimde temsilcileri bulunmayacak.


Değerli arkadaşlar, bu kanun teklifi, daha
doğrusu bu düşünce, 53 üncü ve 54
üncü Hükümetlerimizin de programında
yer almıştı -taraflar iyice hatırlayacaklardır-
ancak, zaman içinde, hükümetlerin, ilgili komisyonlarda
bu teklifi değerlendirememesinden, sonuçlandıramamasından,
üreticilerimiz, oldukça yakınma içerisindedirler
ve bu yasanın bir an önce çıkmasını
beklemektedirler. Ben de, bu düşünceden hareketle,
yaklaşık bir yıl kadar komisyonlarda ele alınamayan
bu kanun teklifimizin, Genel Kurulumuzun tartışmasına,
onayına sunulması dileğiyle doğrudan gündeme
alınması yönünde önerge vermiştim.
Sayın Başkanlığa teşekkür ediyorum,
bu önergemizi Genel Kurulumuza sunma olanağı sağladılar
ve ben de, Parlamento üyelerimizin, sizlerin, değerli
arkadaşlarımın, bu konunun doğrudan gündeme
alınarak, sırası geldiğinde yasalaşması
yönünde büyük katkı yapacağınıza
inanıyorum.

Hepinize teşekkür ediyor, saygılar
sunuyorum. (DSP, ANAP ve CHP sıralarından alkışlar)

BAŞKAN - Teşekkür ediyorum Sayın
Şahin. 

Şahsı adına, Sayın Esat
Bütün; buyurun.

ESAT BÜTÜN (Kahramanmaraş) - Sayın
Başkan, değerli milletvekilleri; Antalya Milletvekilimiz
Metin Şahin'in hazırlamış olduğu
kanun teklifini, gerçekten, 21 inci Yüzyıla
girerken Türkiye'nin yeniden yapılanması, dönüşümü
ve değişimi konusunda önemli bir adım olarak
değerlendiriyorum.

Gerçekten, bütün siyasî partilerimiz,
gerek seçim meydanlarında gerekse birlik genel kurullarında,
hep, yönetimin halka geçmesini, bu birliklerin halk
tarafından yönetilmesini isterler; ama, ne hikmetse,
bu konudaki düzenlemeler konusunda çok kısır
davranırlar. Gerçekten, Türkiye'de, bugün,
tarım satış kooperatifleri ve birliklerin
-Pankobirlik gibi-birçoğunun -aslında, onlara
güç veren çiftçilerin, üreticilerin
olmasına rağmen- yönetiminde çiftçiler
ve üreticiler söz sahibi değildirler. Ülkemizde
demokrasinin yerleşmesi açısından da,
millet iradesinin gerçek anlamda egemen olması bakımından
da, sivil toplum örgütleri olan bu tarım satış
kooperatiflerinin ve birliklerin, yöneticileri tarafından,
üreticiler tarafından ve her konuda sorumluluğunu
da onlara vererek, düzenlenmesi gerektiğine inanıyorum.


Aslında, bu konu, Türkiye'nin genel yapısı
açısından da çok önemlidir. Çiftçilerimiz,
bu kooperatiflere, sürekli, âdeta bir devlet kuruluşu
olarak bakmışlar ve bunları sahiplenme duygusundan
uzak kalmışlardır. Birtakım yöneticiler
çeşitli şekillerde atanmışlar,
gelmişler ve neticesinde, çiftçilerimiz, gerçek
mal sahibi konumunda olmalarına rağmen, mal sahibi
yapılmadıkları için, yönetimde
söz sahibi olmadıkları için, bu kuruluşlara
sahip olmamışlardır. 

Bu konudaki düzenlemenin Genel Kurulumuzda bir
an önce yapılması, inanıyorum ki, bir
taraftan ülkemizdeki siyasî gelişmeye büyük
katkıda bulunacak, diğer taraftan da bu kooperatiflerin,
bu birliklerin, en iyi şekilde yönetilmesini sağlayacaktır;
çünkü, bugün, nasıl herhangi bir
özel sektör kuruluşunda bir yolsuzluk, bir kirlilik
olmuyorsa, bunları da sahiplerine teslim ettiğimiz
anda, yönetimlerini sahiplerine teslim ettiğimiz zaman,
gerçek mal sahiplerine teslim ettiğimiz anda, inanıyorum
ki, bu kuruluşlarımızın her biri ülkenin
ekonomisine büyük katkılar yapacak ve belki de
çiftçilerin büyük yükünü
alacak kuruluşlar haline gelecektir. 

Bu duygularla, bu kanun teklifini desteklediğimi
bildirir, saygılar sunarım. (ANAP ve DSP sıralarından
alkışlar)

BAŞKAN - Teşekkür ediyorum Sayın
Bütün. 

Önergeyi oylarınıza...

TEMEL KARAMOLLAOĞLU (Sıvas) - Sayın
Başkan, karar yetersayısının aranmasını
istiyoruz.

MUHAMMET POLAT (Aydın) - Karar yetersayısının
aranmasını istiyoruz.

BAŞKAN - Karar yetersayısını
arayacağım efendim. 

Önergeyi oylarınıza sunuyorum:
Kabul edenler... Kabul etmeyenler...

Karar yetersayısı yoktur.

10 dakika ara veriyorum. 

Kapanma Saati : 15.59 


İKİNCİ OTURUM

Açılma Saati: 16.16

BAŞKAN: Başkanvekili Uluç
GÜRKAN

 KÂTİP ÜYELER: Mustafa
BAŞ (İstanbul), Ahmet DÖKÜLMEZ (Kahramanmaraş)

 

 

BAŞKAN - Sayın milletvekilleri, Türkiye
Büyük Millet Meclisinin 121 inci Birleşiminin
İkinci Oturumunu açıyorum.

III.-BAŞKANLIĞIN GENEL KURULA
SUNUŞLARI (Devam)

B) TEZKERELER VE ÖNERGELER (Devam)

10.-Antalya Milletvekili Metin Şahin'in,
Tarım Satış Kooperatifleri ve Birliklerinin
Kuruluşu Hakkında Kanun Hükmünde Kararnamenin
Değiştirilerek Kabulüne Dair Kanunda Değişiklik
Yapılması Hakkında Kanun Teklifinin (2/304)
doğrudan gündeme alınmasına ilişkin
önergesi (4/213)  

METİN ŞAHİN (Antalya) - Sayın
Başkan...

BAŞKAN - Sayın Şahin, bir şey
mi var?

METİN ŞAHİN (Antalya) - Sayın
Başkanım, biraz önce görüştüğümüz,
daha doğrusu, Genel Kurulun bilgisine sunduğumuz doğrudan
gündeme alınma isteğindeki tarım satış
kooperatifleri ve birlikleriyle ilgili kanun teklifimin, Komisyonda
yeni bir çalışmayla Genel Kurula getirilmesinin
yararlı olacağını bütün parti
grupları ifade ediyorlar. O anlamda, uygun görülürse,
önergemi geri çekmek istiyorum.

BAŞKAN - Doğrudan gündeme alınma
önergenizi geri çekiyorsunuz; peki.

ÖMER EKİNCİ (Ankara) - Sayın
Başkan “10 dakika ara veriyorum” dediniz; tam
25 dakika oldu.

BAŞKAN - Sayın Ekinci, karar yetersayısı
bulmak için süre uzatmadık; sizin grup başkanvekilleriniz
dahil, bazı konuları görüştük;
onun için süre uzadı.

ÖMER EKİNCİ (Ankara) - Teşekkür
ederim Sayın Başkan.

BAŞKAN - Sayın milletvekilleri, Sayın
Metin Şahin önergesinden vazgeçmiştir.


Şimdi, gündemin “Seçim”
kısmına geçiyoruz. 

IV. -SEÇİMLER

A) BAŞKANLIK DİVANINDA AÇIK
BULUNAN ÜYELİKLERE SEÇİM

1.-Başkanlık Divanında açık
bulunan üyeliklere seçim 

BAŞKAN - Türkiye Büyük Millet
Meclisi Başkanlık Divanında boş bulunan
ve Anavatan Partisi Grubuna düşen İdare Amirliği
için, Amasya Milletvekili Aslan Ali Hatipoğlu; Kâtip
Üyelik için, Konya Milletvekili Ali Günaydın
aday gösterilmişlerdir.

Oylarınıza sunuyorum: Kabul edenler...

ÖMER EKİNCİ (Ankara) - Karar yetersayısının
aranmasını istiyorum Sayın Başkan.

BAŞKAN - Bu konuda daha oylamalar var; o zaman
isteyebilirsiniz; yalnız, oylamaya geçtim Sayın
Ekinci. 

Kabul etmeyenler... Kabul edilmiştir.

İdare Amirliğine seçilen Sayın
Aslan Ali Hatipoğlu ve Kâtip Üyeliğe seçilen
Sayın Ali Günaydın'a başarılar
diliyorum. (ANAP, DSP ve CHP sıralarından alkışlar)

ASLAN ALİ HATİPOĞLU (Amasya) -
Teşekkür ederim Sayın Başkan.

B) KOMİSYONLARDA AÇIK BULUNAN ÜYELİKLERE
SEÇİM

1. -(10/18, 27, 30, 68, 113, 170) esas numaralı
Meclis Araştırması Komisyonunda açık
bulunan üyeliğe seçim


BAŞKAN - Ülke kaynaklarının
tespit edilmesi ve değerlendirilmesi konusunda kurulan (10/18,
27, 30, 68, 113, 170) esas numaralı Meclis Araştırması
Komisyonunda boş bulunan ve Anavatan Partisi Grubuna düşen
1 üyelik için Konya Milletvekili Ahmet Alkan aday
gösterilmiştir.

ÖMER EKİNCİ (Ankara) - Karar yetersayısının
aranmasını istiyoruz.

BAŞKAN - Oylarınıza sunacağım
ve talep üzerine, karar yetersayısını
arayacağım.

Oylarınıza sunuyorum: Kabul edenler...

Sayın milletvekilleri, karar yetersayısı
yoktur. 

16.35'te toplanmak üzere, birleşime 15
dakika ara veriyorum.  

Kapanma Saati : 16.20


ÜÇÜNCÜ OTURUM

Açılma Saati: 16.35

BAŞKAN: Başkanvekili Uluç
GÜRKAN

KÂTİP ÜYELER: Mustafa
BAŞ (İstanbul), Ahmet DÖKÜLMEZ (Kahramanmaraş)

 

BAŞKAN - Sayın milletvekilleri, Türkiye
Büyük Millet Meclisinin 121 inci Birleşiminin
Üçüncü Oturumunu açıyorum.

IV.-SEÇİMLER (Devam)

B) KOMİSYONLARDA AÇIK BULUNAN ÜYELİKLERE
SEÇİM

1.-(10/18, 27, 30, 68, 113, 170) esas numaralı
Meclis Araştırması Komisyonunda açık
bulunan üyeliğe seçim (Devam)


BAŞKAN - Ülke kaynaklarının
tespit edilmesi ve değerlendirilmesi konusunda kurulan (10/18,
27, 30, 68, 113, 170) esas numaralı Meclis Araştırması
Komisyonunda boş bulunan ve Anavatan Partisi Grubuna düşen
1 üyelik için, Konya Milletvekili Ahmet Alkan aday
gösterilmişti; oylama sırasında karar
yetersayısının aranması istenmişti...

MEMDUH BÜYÜKKILIÇ (Kayseri) - Sayın
Başkan...

BAŞKAN - Buyurun Sayın Memduh Büyükkılıç.

MEMDUH BÜYÜKKILIÇ (Kayseri) - Karar
yetersayısının aranması istemimizi
geri alıyoruz.

BAŞKAN - Evet.

Bu durumda, karar yetersayısı aramaksızın
oylarınıza sunuyorum: Kabul edenler... Kabul etmeyenler...
Kabul edilmiştir.

Sayın Alkan'a görevinde başarılar
diliyorum.

Sayın milletvekilleri, gündemimizin “Sözlü
Sorular” kısmına geçiyoruz. 

V.-SORULAR VE CEVAPLAR

A) SÖZLÜ SORULAR VE CEVAPLARI

1.-Bursa Milletvekili Yahya Şimşek'in,
çeşitli yollarla Türkiye'ye gelen ve vatandaşlık
hakkı elde edemeyen soydaşlarımıza
ilişkin Devlet Bakanından sözlü soru önergesi
(6/460) 

BAŞKAN - 1 inci sırada yer alan, Bursa
Milletvekili Yahya Şimşek'in, çeşitli
yollarla Türkiye'ye gelen ve vatandaşlık hakkı
elde edemeyen soydaşlarımıza ilişkin
Devlet Bakanından sözlü soru önergesinin
görüşmelerine başlayacağız.

Soruyu cevaplandıracak Sayın Bakan?..
Yok.

Bu soru, üç birleşim içerisinde
cevaplandırılmadığından, İçtüzüğün
98 inci maddesinin son fıkrası uyarınca,
yazılı soruya çevrilecektir; soru önergesi
gündemden çıkarılmıştır.

Sayın milletvekilleri, Hükümetin
henüz yeni güvenoyu almış olması
ve bu arada, randevuları nedeniyle saat 17.00'de Cumhurbaşkanlığı
makamına çıkacak olmaları da dikkate
alınırsa, sözlü sorulara, hem hazırlık
bakımından hem de Genel Kurulda bulunmaları
bakımından, yanıt verecek sayın bakan
bulamayacağımız anlaşılıyor.


Bu nedenle, grupların da mutabakatı
bu doğrultudaysa...

Sözlü sorular ile kanun tasarı ve
tekliflerini görüşmek için, 16 Temmuz 1997
Çarşamba günü, saat 15.00'te toplanmak
üzere, birleşimi kapatıyorum.

Kapanma Saati : 16.38


B) YAZILI SORULAR VE CEVAPLARI

1. - İstanbul Milletvekili Emin Kul'un,
yurda kaçak olarak sokulan döviz, altın ve
diğer kıymetli madenlere ilişkin Başbakandan
sorusu ve Devlet Bakanı Rıfat Serdaroğlu'nun
yazılı cevabı (7/2859)

Türkiye Büyük Millet Meclisi
Başkanlığına

Aşağıdaki sorularımın
Sayın Başbakan tarafından yazılı
olarak cevaplandırılması hususuna delaletlerinizi
arz ederim.

Saygılarımla.

  Emin Kul

  İstanbul

RP Milletvekili adayı, Eski İl Başkanı
ve YİMPAŞ Yönetim Kurulu Üyesi Kadir Şöhret'in
Gümrükte, Gümrük Memurları tarafından
24 Kilo kaçak altınla yakalanmış olduğunu
ve Çubuk Cumhuriyet Savcılığına
sevkedildiğini, bir müddet önce de yine RP'ye yakınlığıyla
bilenen Kombassan Holding'in kuryesi Mehmet Uzun'un Esenboğa
Havaalanında 1.5 milyon Alman Markı ve 28 adet altın
bilezikle yakalandığını ve çok
sayıda RP'li Milletvekilinin Ankara Emniyet Müdürünü
arayarak Sayın Uzun'a yardım etmesi hususunda baskılar
yaptığını çeşitli basın
organlarından öğrenmiş bulunmaktayız.
Bu haberlere göre;

Sorular

1. RP'ye yakınlığıyla bilinen
bu kişiler, yurda kaçak olarak sokmuş bulundukları
döviz, altın ve diğer değerli madenleri daha
önce de yurda getirdiklerini ifade etmişlerdir. Kıymetli
Maden ve Ziynet Eşyası Beyanı hakkındaki
Kanun ve bu gibi kaçakçıları korumak
için mi çıkarılmıştır?

2. Yurda kaçak altın vs. madenler sokmak
suretiyle mahkûmiyet alanlar var mıdır?

3. Mevcut kanundan istifade edenler var mıdır?
Varsa bunlar kimlerdir?

4. Yurda kaçak sokulan altın veya vs.
madenlerin miktarı nedir?

5. Çıkarılan Af Kanunları
kaçakçılığı teşvik
edici mahiyette değil midir?

 T.C.

 Başbakanlık Gümrük Müsteşarlığı

 Gümrükler Genel Müdürlüğü
11.7.1997

 Sayı : B.02.1.GÜM.0.06.00.08.233-1034.027832

Türkiye Büyük Millet Meclisi
Başkanlığına

İlgi : a) 11.6.1997 tarihli A.01.0.GNS.0.10.00.02-7/2859-
7064/19211
sayılı yazınız.

b) 7.7.1997 tarihli 27052 sayılı yazımız.

İstanbul Milletvekili Emin Kul tarafından
Başkanlığınıza verilen soru Önergesi'ne
ilişkin sorularla ilgili cevaplar aşağıdadır
:

1. Soruya İlişkin Açıklamalar
:

a) Türk Parası Kıymetini Koruma
Hakkında 32 sayılı Karar'ın 4. maddesine
göre; Türkiye'ye döviz ithali serbest bulunmaktadır.
Buna karşılık yolcular, ancak 5 000.- ABD
Doları veya eşitine kadar efektifleri beraberlerinde
yurtdışına götürebilmektedir. Daha
fazla miktardaki efektifin yolcu beraberinde yurt dışına
götürebilmesi için, girişte beyan edilmiş
olması veya görünmeyen işlemler çerçevesinde
Türkiye'de bankalar veya özel finans kurumlarından
satın alındığının tevsik
edilmesi şartı aranmaktadır. Öte yandan,
bankalar ve özel finans kurumları aracılığı
ile yurt dışına döviz transferlerinde
sınır bulunmamaktadır. Bu kurumlar, yurt
dışına yapılan 50 000.-ABD Doları
veya eşiti dövizi aşan transferleri Merkez Bankası'na
bildirmek zorundadırlar.

b) Anılan Kararın 7 nci maddesinde,
kıymetli madenler, taşlar ve eşyaların
Dış Ticaret Rejimi esasları dahilinde ithal
ve ihracının serbest olduğu hükme bağlanmıştır.
Bu genel hükmün istisnasını, işlenmemiş
altın ithali ile ziynet eşyalarının
yolcu beraberinde yurda sokulması veya yurt dışına
çıkartılması teşkil etmektedir.
Buna göre, işlenmemiş altın ithali, sadece
Merkez Bankası veya Kıymetli Madenler Borsası
üyesi aracı kuruluşlar tarafından yapılabilmektedir.
İthal edilen işlenmemiş altınların
ise üç gün içerisinde İstanbul
Altın Borsasına teslimi zorunludur. Öte yandan
yolcular, beraberlerindeki kendilerine ait değeri 15 000.-ABD
Dolarını aşmayan ve ticari amaç taşımayan
ziynet eşyası niteliğini haiz kıymetli
madenlerden ve taşlardan yapılmış eşyaları
yurda getirebilmekte ve yurt dışına çıkartabilmektedirler.
Daha fazla değerdeki ziynet eşyalarının
yurt dışına çıkartılması,
girişte beyan edilmiş olmasına veya Türkiye'de
satın alındığının tevsiki
şartına bağlı bulunmaktadır.

2. Soruya İlişkin Açıklamalar
:

Müsteşarlığımızca
yapılan araştırmalar neticesinde; 10.5.1997
tarihinde Türkiye'ye giriş yapan Duran Samur ve Kadir
Şöhret'te yakalanan beyan harici kullanılmış
tahmini 23.900 gram ziynet eşyası ile ilgili olarak
Çubuk Cumhuriyet Başsavcılığı'nca
Ankara Ağır Ceza Mahkemesi'nde dava açılmış,
Mehmet Uzun'un ise yurda girişi sırasında
Kombassan Holding adına getirdiği 1 700 000 DM.'ı
beyan etmesi ve 9.5.1997 tarihli 16 sayılı döviz
beyan tutanağının düzenlenmesi nedeniyle
altın kaçakçılığı
ile ilgili bir durumun sözkonusu bulunmadığı
anlaşılmış olup, ayrıca her iki
olay hakkında kesinleşmiş mahkeme kararı
bulunmaktadır.

Diğer taraftan yurda kaçak altın
vs. madenler sokmak suretiyle mahkûmiyet alanlara ilişkin
liste ekte gönderilmiştir.

3. Soruya İlişkin Açıklamalar
:

Türk Parası Kıymetini Koruma Hakkında
32 sayılı Karar'ın yukarıda belirtilen
hükümleri, Türkiye'de ve dışarıda
yerleşik kişilerin tamamına uygulanmaktadır.

4. Soruya İlişkin Açıklamalar
:

Yurda kaçak sokulan altınlara ilişkin
listenin bir örneği ilişikte gönderilmiştir.

5. Soruya İlişkin Açıklamalar
:

İhraç bedeli dövizlerini süresinde
yurda getirmeyenlere 1567 sayılı Türk Parası
Kıymetini Koruma Hakkında Kanun gereğince uygulanacak
cezaların affına dair 3992 sayılı
Kanun, 7.6.1994 tarihinde yürürlüğe girmiştir.
Anılan Kanun'da, Kanun'un yürürlük tarihinden
önce ticarî amaçlarla ihraç edilen ve
süresinde yurda getirilmemiş olan mal bedeli dövizlerin,
Kanun'un yürürlük tarihinden itibaren 90 gün
içerisinde yurda getirilerek bir bankaya veya özel
finans kurumuna satılması halinde, 1567 sayılı
Kanun'un 3 üncü maddesinde öngörülen
cezaların uygulanmayacağı ve bu konuda açılmış
dava ve takipler ile tüm idarî işlemlerin ortadan
kalkacağı hükme bağlanmıştır.
Belirtilen Kanun'un yürürlük tarihi olan 7.6.1994
tarihinden günümüze kadar geçen süre
içinde 1567 sayılı Kanun uyarınca
uygulanacak cezalara af getiren başka bir yasa yürürlüğe
konmamıştır. 3992 sayılı Kanun'un
ise kaçakçılığı teşvik
edici mahiyette hükümler içermediği açıktır
Kaldı ki yasalarla getirilen aflar, Türkiye Büyük
Millet Meclisi'nin iradesini yansıtmaktadır.

Yukarıda açıklamaları
yapılan sorulara verilen cevaplardan 1, 3, ve 5 inci sorulara
Hazine Müsteşarlığı'nın Müsteşarlığımıza
muhatap 4.7.1997 tarihli 30899 sayılı yazısıyla
cevap verilmiş olup, ayrıca sözkonusu yazıda;
soru önergesi ile ilgili yukarıdaki açıklamaların,
Türk Kambiyo Mevzuatının kaçakçılığı
teşvik edici mahiyette hükümler ihtiva etmediğini
açıkça gösterdiği belirtilmektedir.

Bilgilerine arz ederim.

  Rıfat Serdaroğlu

  Devlet Bakanı


   Kaçağa Konu Altın

Mahkeme Adı Mahkeme No Sanığın
Adı Miktarı

1. Rize Ağır Ceza Mah. E : 1995/49 Gretch
Margarıan 2 ad. külçe altın

 K : 1996/60 Miche Bagdasarova 14 ad. gümüşi
madde

  Teimuraz Goratiçvich

2. Mersin 1. Asliye E : 1985/526 Mehmet Bayındır
- 157 kg. gümüş

Ceza Mah. K : 1986/121 (Para Cezası) - 5 kg.
ağırlığında

   63 ad. beşibirlik

   - 464 ad. tam lira ve

   2 ad. çeyrek lira altın

3. Reyhanlı Asl. E : 1989/42 Mehmet Bayındır
5 kg. yabancı

Ceza Mah. K : 1989/218 (Para Cezası) menşeili
altın

4. Edirne 1. Ağır E : 1989/149 Ender Dedeoğlu
175 kg. gümüş

Ceza Mah. K : 1990/26 (Para Cezası)

5. Edirne 1. Ağır E : 1992/102 Feyyaz
Yeyrek 125 kg. külçe altın

Ceza Mah. K : 1993/22 Ragıp Gürdal

6. İzmir 1. Asliye E : 1991/1298 Tahir Gümüş
Altın Yüzükler

Ceza Mah. K : 1994/1033 (Para Cezası)

7. İzmir 1. Ağır E : 1991/174 Salem
Muhammed 3205,34 gr. altın

Ceza Mah. K : 1991/193 HUSSKİN (Para Cezası)

  Mesut Nalkesen

  (Hapis+Para Cezası)

  Danya Dağdaş

  (Para Cezası)

  Ali Rıza Kuyumcu

  (Hapis+Para Cezası)

8. Hopa Asliye E : 1995/42 Ofelia Avetısıan
Gümüşten mamul eşya

Ceza Mah. K : 1995/138 (Para Cezası)

  Caik Klatıan

  (Para Cezası)

  Rouzanna Khatcartyan

  (Para Cezası)

9. Hopa Asliye E : 1992/246 Vogram Karapetıan
- 8 parça 436 gr.

Ceza Mah. K : 1993/167 (Para Cezası) külçe
altın

   - 3 parça 7,01 gr. altın yüzük

10. Hopa Asliye E : 1993/32 Harefa Barbozoıa
- 63 parça 2985 kg.

Ceza Mah. K : 1993/156 (Para Cezası) İşlenmemiş
altın

11. Hopa Asliye E : 1992/203 Gavorg Karapetıan
- 1243 gr. işlenmemiş altın

Ceza Mah. K : 1993/166 (Para Cezası) - 4,24
gr. zincir

   - 5,42 gr. küpe

1994-1997 ARASI GÜMRÜKLER MUHAFAZA
GENEL MÜDÜRLÜĞÜ KAÇAKÇILIK

BİLGİ BANKASI KAYITLARINA GÖRE
YAKALANAN ALTIN OLAYLARI


TARİH YER YAKALAYAN EŞYA MİKTAR
YAKALANAN ZANLI

14.1.1994 Van Emniyet Müd. Altın 598
Kg. - Abdulmecit Parin (1951 Van)

     - Rıdvan Takva, (1971 Van)

17.6.1994 Van Emniyet Müd. Altın 2.5
Kg - İmad Arebi (1969)

     - Hassan Elstini (1959)

10.7.1995 Edirne Gümrük Muhafaza+ Altın
Behirsiz - Fazlı Balkan (Rajove, 1941)

  Gümrük   - Naser Balkan (İstanbul,
1967)

     - Muzaffer Anlak (Velika, 1959)

10.5.1997 Ankara Gümrük Altın 24
Kg - Duran Samur (Karalı, 1939)

     - Kadir Şöhret (Yıldızköyü,
1946)


2. - İstanbul Milletvekili Bülent
Akarcalı'nın, bazı firmaların denetimine
ilişkin sorusu ve Maliye Bakanı Zekeriya Temizel'in
yazılı cevabı (7/2911)

Türkiye Büyük Millet Meclisi
Başkanlığına

Aşağıdaki sorularımın
Maliye Bakanı Sn. Abdüllatif Şener tarafından
yazılı olarak cevaplandırılmasını
arz ederim.

  Bülent Akarcalı

  İstanbul

1. Kendilerini “İslamî” diye
nitelendirerek yurtiçi ve yurtdışındaki
vatandaşlarımızın helâl tasarruflarına
el atan şirketlerin denetimi nasıl yapılmaktadır?

2. Bu şirketlere ortak görünen ancak
ellerinde ticaret hukuku açısından geçerli
bir belge olmayan tasarruf sahiplerinin hakları ne şekilde
korunmaktadır?

3. Bu şirketlere gönderilen paraların
hakikaten şirket varlığına geçip
geçmediğini, yöneticilerin şahsi zimmetlerinde
tutulup tutulmadığını, ortaklarını
tespit etme imkânı var mıdır?

4. Yüce dinimizi istismar ederek ticaret yapanlar
kapkaççı çıkarsa, bundan kim
sorumlu olacaktır?

 T.C.

 Maliye Bakanlığı

 Gelirler Genel Müdürlüğü
14.7.1997

 Sayı : B.07.0.GEL.0.82/8211-21.29181

Türkiye Büyük Millet Meclisi
Başkanlığına

İlgi : Kanunlar ve Kararlar Dairesi Başkanlığı
Kanunlar Kararlar Müdürlüğü'nün 19.6.1997
tarih ve A.01.0.GNS.0.10.00.02-7/2911-7183/19435 sayılı
yazısı.

İstanbul Milletvekili Sayın Bülent
Akarcalı tarafından cevaplandırılmak
üzere verilen ilgi yazı eki 7/2911-7183 sayılı
yazılı soru önergesinde belirtilen hususlara
ilişkin cevabımız aşağıda
açıklanmıştır.

Söz konusu soru önergesinin Bakanlığımızla
ilgili 1 inci maddesinde; kendilerini “islamî”
diye nitelendirerek yurtiçi ve yurtdışındaki
vatandaşlarımızın helâl tasarruflarına
el atan şirketlerin denetimlerinin nasıl yapıldığı
sorulmaktadır.

Bilindiği üzere, vergi denetimi, vergi adaletinin
sağlanması ve kayıt dışı
ekonominin daraltılması bakımından
en önemli uygulama aracıdır. Zira, beyan esasına
dayalı vergilemede ancak denetim ve denetimin caydırıcı
işlev üstlenmesi ile arzulandığı
gibi uygulama sağlanabilir.

Bakanlığımız vergi inceleme
elemanlarınca vergi mükellefleri, belli bir plan ve
program dahilinde incelemeye tabi tutulmaktadır. Bu kapsamda
çeşitli kıstaslara ve belirli kriterlere göre
seçilen mükelleflerin hesapları, vergi inceleme
elemanlarınca incelenmekte olup, şirketlerin niteliklerine
göre herhangi bir ayrıma tabi tutulması sözkonusu
değildir.

Öte yandan, ilgili kamu kuruluşlarınca
belirlenen bazı hususların Bakanlığımıza
bildirilmesi veya Bakanlığımıza intikal
eden ihbar dilekçeleri Bakanlığımızca
değerlendirilerek, konunun önemine göre inceleme
vergi denetmenleri veya merkezi denetim elemanlarına 
yaptırılmaktadır.

Bu çerçevede, son zamanlarda yazılı
ve görsel basında sıkça söz edilen
Kombassan Holding Anonim Şirketi ile İttifak Holding
Anonim Şirketi'nin hesapları, merkezi denetim elemanlarından
oluşturulan bir ekip tarafından vergi kanunları
açısından incelenmektedir. Ayrıca,
Yimpaş Anonim Şirketi'nin hesapları da vergi
denetim elemanlarınca incelenmeye alınmış
bulunmaktadır.

Diğer taraftan, soru önergesinin 2, 3, ve
4 üncü maddelerinde yer alan sorular konusu itibariyle
Sanayi ve Ticaret Bakanlığı ile Sermaye Piyasası
Kurulunu ilgilendirmektedir.

Bilgilerine arz ederim.

  Zekeriya Temizel

  Maliye Bakanı

3. - İstanbul Milletvekili Bülent
Akarcalı'nın, İstanbul İnönü
Stadyumu yanındaki kaçak otel inşaatına
ilişkin sorusu ve İçişleri Bakanı
Murat Başesgioğlu'nun yazılı cevabı
(7/2913)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sn. Meral Akşener
tarafından yazılı olarak cevaplandırılmasını
arz ederim.

  Bülent Akarcalı

  İstanbul

1. İstanbul'da İnönü Stadyumu
arkasındaki “Gökkafes” adlı, en fazla
8 kat için izinli otel inşaatı, kaçak
olarak devam etmekte midir?

2. İzin verilen kat sayısı 9'a
çıkmış mıdır?

3. Beyoğlu Belediyesi buraya özel izin vermiş
midir?

4. Valiliğe, bu inşaatla ilgili bir soruşturma
başlatması için talimat vermeyi düşünür
müsünüz?

5. İnşaat mühürlü müdür,
değil midir?

6. Bakanlığınızın
şehir merkezlerindeki kaçak inşaatlar konusundaki
yetkileri nedir?

7. Bu yetkileri hangi hallerde kullanıyorsunuz?

8. Son 12 ay içinde İstanbul il sınırları
içinde Bakanlığınızın bu
yetkileri kullandığı kaçak inşaatlar
var mıdır?

 T.C.

 İçişleri Bakanlığı

 Mahallî İdareler Genel Müdürlüğü
14.7.1997

 Sayı : B050MAH0650002/80573

Konu : Yazılı Soru Önergesi.

Türkiye Büyük Millet Meclisi
Başkanlığına

İlgi : a) Türkiye Büyük Millet
Meclisi Başkanlığının 13.6.1997
tarihli ve A.01.0.GNS.0.10.00.02-7379-7/2913-7185/19437 sayılı
yazısı.

İlgi yazı ekinde alınan ve tarafımdan
cevaplandırılması istenilen, İstanbul
Milletvekili Bülent Akarcalı'nın “İstanbul
İnönü Stadyumu yanındaki kaçak
otel inşaatına ilişkin” yazılı
soru önergesi ile ilgili olarak İstanbul Valiliğinden
alınan bilgilerinden;

Gökkafes adlı turistik otel inşaatının
tapuda, Beyoğlu-Gümüşsuyu Mahallesi, 755 ada,
18 parsel sayı ile kayıtlı taşınmaz
üzerinde Dolmabahçe Turizm An.Ş. tarafından
inşa edildiği,

“Gökkafes”in inşa edildiği
alanın Bakanlar Kurulunca 13.6.1984 tarih, 8198 sayı
ile “Taşkışla Turizm Alanı”
olarak ilan edildiği, Beyoğlu Belediye Meclisinin 1/1000'lik
plandaki H=24m. (8 kat) olan yüksekliği KAKS=6 olarak
değiştiren 29.7.1987/44 tarih ve sayılı
plan tadilatı kararının, Büyükşehir
Belediye Meclisince 23.10.1987 tarihinde, Turizm Bakanlığınca
26.5.1989 tarihinde onandığı ve bu arada 13.11.1987
tarihli yapı izin belgesi ile inşaata başlandığı,

Daha sonra Beyoğlu Belediye Meclisince 15.6.1989
tarih ve 43 sayılı karar ile 1/1000 ölçekli
planda KAKS=2,5 olarak değişiklik yapıldığı,
bu değişikliğin de Büyükşehir Belediye
Meclisince 30.6.1989 tarihli ve 88 sayılı karar
ile onandığı, ancak bu işlemlerin “Turizm
alanı ve merkezi olan yerde gerek ilçe, gerekse
büyükşehir belediyelerinin imâr planı
yapma ve değiştirme yetkisi bulunmaması”
gerekçesi ile İstanbul 4 üncü İdare
Mahkemesinin 12.4.1990 tarih ve 1990/384 K sayılı
kararı ile iptal edildiği, bu kararın da Danıştay
6 ncı Dairesinin 22.10.1991 tarihli ve 1991/2082 K sayılı
kararı ile onandığı,

Keza, İstanbul Büyükşehir
Belediye Meclisince 8.6.1990 tarih ve 515, 4.9.1990 tarih ve 703
sayılı kararları ile kabul edilen 1/5000
ölçekli nazım planın da, Bayındırlık
ve İskân Bakanlığının 27.10.1992
tarih ve 21676 sayılı “turizm alanları
ve turizm merkezlerinde nazım imâr planlarının
Turizm Bakanlığının görüşü
alınarak Bayındırlık ve İskân
Bakanlığınca onaylanacağı, Büyükşehir
Belediyesinin plan yapma yetkisinin bulunmadığı”
gerekçesi ile Danıştay altıncı
Dairesinin 6.6.1995 gün ve 1995/2218 K sayılı
kararı ile iptal edildiği,

İlçe ve büyükşehir
belediyelerinin turizm merkez ve alanlarında 1/1000 ölçekli
uygulama imâr planı yapma yetkisi bulunmadığı
hususundaki mahkeme kararları üzerine, Turizm Bakanlığınca
yapılan 4.11.1992 tarihli ve 1/1000 ölçekli
plan tadilatının da yukarıda sözü
edilen 1/5000 ölçekli nazım planın iptal
edilmiş olması sebebiyle Danıştay Altıncı
Dairesinin 6.6.1995 tarihli ve 1995/2219 K sayılı
kararı ile iptal edilmiş olduğu,

İnşaat sahibi Dolmabahçe Turizm
A.Ş.'nin, 1/1000 ölçekli planların iptal
edilmiş olması sebebiyle KAKS=6 olan 23.10.1987 tarihli
planın geçerli olduğunu kabul ederek inşaata
devam etmesi üzerine Beyoğlu Belediyesince, inşaata
ait proje tasdiki ve ruhsat temdit işlemlerinin 15.12.1992
tarihinde iptal edildiği, 17.12.1992, 28.7.1993, 20.10.1993,
26.10.1994 tarihlerinde inşaatın defalarca mühürlenmesine
rağmen, bu işlemlerin mahallî mahkemece yukarıda
sözü edilen 1/1000 ölçekli planların
iptal edilmiş olması nedeniyle 23.10.1987 tarihli
planın geçerli olacağı ve bu plana göre
devam eden inşaatın mühürlenemeyeceği
gerekçeleri ile iptal edildiği,

Ancak, bunlardan 14.12.1992 tarihli proje tasdiki
ve ruhsat temdidinin iptali ve 17.12.1992 tarihli mühürleme
işleminin iptaline dair mahkeme kararlarının
temyizi neticesinde Danıştay Altıncı
Dairesinin 11.6.1997 tarihinde Beyoğlu Belediyesine tebliğ
edilen 18.2.1997 tarih, 1997/767 K sayılı bozma
kararı ile, “23.10.1987 tarihli planın (KAKS=6)
ortadan kalkmış olduğu, bu plana dayalı
proje ev ruhsatlarının geçersiz olduğu,
yeni yapılacak olan 1/5000'lik nazım ve 1/1000'lik
uygulama imâr planları gereğince yeniden ruhsat
verilmesi gerekeceğinden proje iptali mühürleme
işlemlerinde hukuka aykırılık bulunmadığı”nın
hüküm altına alındığı,

Söz konusu Danıştay kararıyla
hukuka uygun olduğu anlaşılan 17.12.1992 tarihli
mühürleme kararı gereğince durdurulmak üzere
26.6.1997 tarihinde inşaat mahalline gidildiği, ancak
inşaat sorumlularının kışkırtmalarıyla
işçilerin kürek, keser, demir ve sopalarla saldırmaları
sonucu çıkan arbedede çok sayıda insanın
yaralandığı ve inşaatın bu kez
elektrik bağlantıları, taşıma vinci
ve beton hazırlama sistemlerinin iptal edilmek suretiyle
durdurulduğu,

Bu genel durum çerçevesinde;

- Gökkafes adlı otel inşaatının
11.6.1997 tarihinde Beyoğlu Belediyesine tebliğ edilen
18.2.1997 tarihli Danıştay kararı gereğince
26.6.1997 tarihinde durdurulduğu, inşaatın bu
tarihe kadar H=52.70 kotuna (14 kat) ulaştığı,

- Gökkafes'in H=24 m (8 kat) olan yüksekliğinin
23.10.1987 tarihinde KAKS=6 ya çıkarıldığı,
bu tarihten sonra kat adedinde artış olmadığı,

- Beyoğlu Belediyesince inşaata özel
izin verilmediği gibi, inşaatın defalarca mühürlendiği,
proje ve ruhsatlarının iptal edildiği,

- İnşaatın son mühürleme
tarihinin 26.6.1997 olduğu,

anlaşılmıştır.

Belediye ve mücavir alan sınırları
içindeki inşaatlara ruhsat verme, kaçak inşaatları
durdurma gibi yetkiler mevzuat gereği belediyelere aittir.
Bakanlığımın şehir merkezlerinde
kaçak inşaatları durdurma gibi bir görevi
bulunmamakla birlikte, yapılan denetimler sırasında
belediyelerce yapılan bu işlemlerde hukuka aykırı
bir durum tespit edildiğinde ilgili belediye hakkında
yasal işlemler yapılmaktadır.

Bilgilerinize arz ederim.

  Murat Başesgioğlu

  İçişleri Bakanı

4. - İstanbul Milletvekili Ahmet Güryüz
Ketenci'nin, hemşehri derneklerinin illere göre dağılımına
ilişkin sorusu ve İçişleri Bakanı
Murat Başesgioğlu'nun yazılı cevabı
(7/3058) (*)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılması
hususunda gerekli işlemlerin yapılmasını
saygılarımla arz ederim.

  Ahmet Güryüz Ketenci

  İstanbul

1. Türkiye'de kurulu bulunan hemşehri
dernekleri sayısı ne kadardır?

2. Bunların illere göre dağılımı
nasıldır?

3. İstanbul'da faaliyette bulunan hemşehri
dernekleri hangileridir? Bunların üye sayıları
ne kadardır?

 T.C.

 İçişleri Bakanlığı

 Emniyet Genel Müdürlüğü
15.7.1997

 Sayı : B.05.1.EGM.0.12.01.01.148086

Türkiye Büyük Millet Meclisi
Başkanlığına

İlgi : TBMM Başkanlığının
25.6.1997 gün ve A.01.GNS.0.10.00.02-7/3058-7417/19916 sayılı
yazısı.

İstanbul Milletvekili Ahmet Güryüz
Ketenci tarafından TBMM Başkanlığına
sunulan ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

Türkiye genelinde 3875 adet kurulu bulunan hemşehri
derneği vardır. Bunların illere göre dağılımı;

Adana'da 28, Adıyaman'da 1, Afyon'da 2, Ağrı'da
1, Amasya'da 3, Ankara'da 914, Antalya'da 79, Artvin'de 1, Aydın'da
14, Balıkesir'de 20, Bilecik'de 5, Bolu'da 8, Burdur'da
5, Bursa'da 77, Çanakkale'de 7, Çankırı'da
8, Çorum'da 19, Denizli'de 23, Diyarbakır'da 13,
Edirne'de 1, Elazığ'da 5, Erzincan'da 5, Erzurum'da
2, Eskişehir'de 48, Gaziantep'de 13, Giresun'da 1, Gümüşhane'de
13, Hatay'da 47, Isparta'da 3, İçel'de 79, İstanbul'da
1922, İzmir'de 115, Kars'da 1, Kastamonu'da 2, Kayseri'de
32, Kırklareli'de 2, Kırşehir'de 11, Kocaeli'de
70, Konya'da 80, Kütahya'da 14, Malatya'da 9, Manisa'da 5,
Kahramanmaraş'da 5, Mardin'de 1, Muğla'da 3, Nevşehir'de
1, Niğde'de 1, Ordu'da 2, Rize'de 3, Sakarya'da 8, Samsun'da
28, Sinop'da 4, Sıvas'da 4, Tekirdağ'da 3, Tokat'da
5, Trabzon'da 12, Şanlıurfa'da 1, Uşak'da 4,
Van'da 1, Zonguldak'da 26, Aksaray'da 10, Karaman'da 3, Kırıkkale'de
14, Ardahan'da 2, Yalova'da 16, Karabük'de 7 ve Kilis'de
1 ve Osmaniye'de 8 tanedir.

İstanbul'da faaliyette bulunan hemşehri
derneklerinin listesi ekte sunulmuştur. Bu derneklerin üye
ve istifa sayıları sık sık değiştiğinden
kesin bir rakam verilememektedir.

Bilgilerinize arzederim.

  Murat Başesgioğlu

  İçişleri Bakanı

5. - Hatay Milletvekili Nihat Matkap'ın,
İskenderun Belediyesince yapılan bir ihaleyle ilgili
yolsuzluk iddialarına ilişkin sorusu ve İçişleri
Bakanı Murat Başesgioğlu'nun yazılı
cevabı (7/3072)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı tarafından yazılı
olarak cevaplandırılmasını saygıyla
arz ederim.

  Nihat Matkap

  Hatay

1. İçişleri Bakanlığı,
Bakanlık Makamının 8.9.1995 gün ve Mahallî
İdareler Genel Müdürlüğü bila sayılı
onay emirlerine dayalı Teftiş Kurulu Başkanlığının
14.9.1995 gün ve 31-17/2177-11, 2178-14 sayılı;
31.10.1995 gün ve 31-17/3627-13, 3628-19 sayılı
görev emirleri gereğince; Mülkiye Başmüfettişleri
Mustafa Kara ve Mustafa Çetin tarafından düzenlenen
11.1.1996 tarihli “İskenderun Belediyesince yapılan
İskenderun Arıtma Tesisi, Projelendirmesi İnşaatı,
Montajı ve Kanalizasyon Drenaj, Şebekeleri Faz 2
inşaatı ihalesinde rekabet şartlarının
gerçekleşmediği, bu nedenle kamunun haksız
yere zarara uğratılmasının çok
büyük bir ihtimal dahilinde bulunduğu, bu nedenle
telafisi giderek imkânsız hale gelebilecek bu zararın
önlenmesini temin etme amacı” konulu Rapor üzerinde
hangi işlemler yapılmıştır?

2. Raporun sonuç bölümünde
ihalenin iptal edilmesi önerisinin gereği yapılmış
mıdır? Yapılmamışsa neden yapılmamıştır?

 T.C.

 İçişleri Bakanlığı

 Mahallî İdareler GenelMüdürlüğüne
14.7.1997

 Sayı : B050MAH0650002/80572

Konu : Yazılı Soru Önergesi.

Türkiye Büyük Millet Meclisi
Başkanlığına

İlgi : TBMM Başkanlığının
1.7.1997 tarih ve A.01.0.GNS.0.10.00.02-7/3072-7499/20085 sayılı
yazısı.

İlgi yazı ekinde alınan ve tarafımdan
cevaplandırılması istenilen Hatay Milletvekili
Nihat Matkap'ın “İskenderun Belediyesince yapılan
İskenderun Arıtma Tesisi, Projelendirme İnşaatı,
Montajı ve Kanalizasyon Drenaj Şebekeleri Faz 2 inşaatı
ile ilgili olarak Mülkiye Müfettişlerince düzenlenen
rapora ilişkin” yazılı soru önergesine
cevap teşkil edecek bilgiler aşağıya çıkarılmıştır.

Hatay İli İskenderun Belediye Başkanlığı
tarafından açılan “Arıtma Tesisi
Projelendirmesi İnşaatı, Montajı ve
Kanalizasyon -Drenaj Şebekeleri Faz 2” ihalesinde usulsüz
hareket edildiği ve belediyenin maddi zarara uğratıldığı
iddiası üzerine Bakanlık Makamından
alınan 8.9.1995 tarihli inceleme ve soruşturma onayı
üzerine Mülkiye Başmüfettişleri tarafından
düzenlenen 11.1.1996 tarih ve 76/3, 108/4 sayılı
raporda, ihalenin 2886 sayılı Devlet İhale
Kanununun 2 nci maddesinde belirtilen uygun şartlar ve rekabet
ortamında gerçekleştirilmediği ve en yüksek
teklif yapan firmaya verildiği, dolayısıyla
ihalenin iptal edilmesi gerektiği belirtilmiştir.

Aynı inceleme ve soruşturma onayına
istinaden Mülkiye Başmüfettişleri tarafından
sözkonusu ihaleyi gerçekleştiren İskenderun
Belediye Başkanı ve diğer encümen üyeleri
hakkında düzenlenen 26.4.1996 tarih ve 108/26, 4/3
sayılı fezlekede ise;

İhalenin 2886 sayılı yasanın
10 uncu maddesine göre bedel tahmini yapılmadan birim
fiyat teklifi alınarak yapılması konusundaki
belediye talebinin Bakanlığımca uygun görüldüğü,
ihale ilanlarının 2886 sayılı Yasada
belirtilen esas ve usullere göre yapıldığı,
ihalenin rekabet şartları içinde gerçekleştirilmediği
iddiasının hukuken varit olmadığı,
ihaleyi kazanan firmanın teklifindeki eksikliklerin sözleşme
aşamasında giderildiği, sonuç olarak ihale
öncesi hazırlıklarda, ihale aşamasında
ve ihalenin yapılmasından sonraki iş ve işlemlerde
2886 sayılı Yasa hükümlerine ve 95/1 sıra
sayılı Devlet İhale Genelgesinde yer alan
esas ve usullere herhangi bir aykırılık olmadığı,
dolayısıyla ilgililer hakkında meni muhakeme
kararı verilmesi gerektiği ifade edilmiştir.

Sözkonusu fezlekenin “IX-TAHLİL”
bölümünde ise; ihalede üç firmanın
teklif vermesinin yerindelik yönünden ihalede rekabet
şartlarının oluştuğunu göstermediği,
daha uygun rekabet koşullarında ve ihaleye fazla
sayıda firmanın katılması durumunda
ihalenin daha uygun şartlarda yapılması mümkün
olabilecekken bunun gerçekleşmediği, ihalenin
daha uygun rekabet koşullarında yapılmasının
kamuya yarar sağlayacağı düşünülerek
bu konudaki hukukî görüşü açıklayan
11.1.1996 tarih ve 76/3, 108/4 sayılı inceleme raporunun
düzenlendiği belirtilmiştir. Fakat yerindelik yönünden
ihalede rekabet şartlarının oluşmadığı
görülse de, hukukî yönden ihaleye üç
firmanın katılarak teklif vermesi ve sözkonusu
ihalede 2886 sayılı Kanunun ihale ile ilgili şekil
ve usul şartlarına, Devlet İhale Genelgesi
esaslarına uygun hareket edilmesi ve ihalenin Sayıştay
Başkanlığınca uygun görülerek
vize edilmiş olması nedeniyle, ihalenin rekabet şartları
içinde gerçekleştirilmediği iddiasının
suç teşkil edecek nitelikte olmadığı
ve Kanuna aykırılığa dayanak teşkil
edemeyeceği görüşü ifade edilmiştir.

Bilgilerinize arzederim.

  Murat Başesgioğlu

  İçişleri Bakanı





















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












