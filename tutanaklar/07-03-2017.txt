



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 78’inci
Birleşim
 7
Mart 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Erzurum Milletvekili Kamil Aydın’ın, 12
Mart Erzurum’un düşman işgalinden kurtuluşunun 99’uncu yıl dönümüne ilişkin gündem
dışı konuşması
2.- Tokat Milletvekili Kadim Durmaz’ın,
sebze ve meyve ticaretine lojistik destek verilmesine ilişkin gündem dışı
konuşması
3.- Zonguldak Milletvekili Faruk
Çaturoğlu’nun, 3 Mart 1992’de Kozlu’da ve 7 Mart 1983’te Kandilli’de meydana
gelen maden kazalarının yıl dönümlerine ve maden şehitlerinin anılmasına
ilişkin gündem dışı konuşması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Meclisi teşrif eden kahraman kadınlara, bu programı organize eden
Türkiye Büyük Millet Meclisi Başkan Vekili Ayşe Nur Bahçekapılı ile Kadın Erkek
Fırsat Eşitliği Komisyonu Başkanı Radiye Sezer Katırcıoğlu’na teşekkür ettiğine
ilişkin konuşması
2.- Oturum Başkanı TBMM Başkan Vekili Ahmet
Aydın’ın, 7 Mart Artvin’in kurtuluş gününü kutladığına ilişkin konuşması
3.- Oturum Başkanı TBMM Başkan Vekili Ahmet
Aydın’ın, 2 Mart tarihinde Adıyaman’da meydana gelen deprem nedeniyle geçmiş
olsun dileğinde bulunduğuna ve Bursa’dan Ankara'ya gelmekte olan otobüsün
devrilmesi neticesinde hayatlarını kaybeden emekçilere başsağlığı dilediğine
ilişkin konuşması

V.- AÇIKLAMALAR
1.- Adana Milletvekili İbrahim Özdiş’in,
toplu arı ölümü vakalarıyla ilgili bilgi almak istediğine ilişkin açıklaması
2.- Niğde Milletvekili Ömer Fethi Gürer’in,
sicil affıyla ilgili düzenleme konusunda bankaların daha esnek davranmalarında
yarar olduğuna ve Bursa-Ankara kara yolunda trafik kazasında hayatını kaybeden
TÜRK METAL-İŞ Sendikası üyesi 7 kadını saygıyla andığına ilişkin açıklaması
3.- Kocaeli Milletvekili Fatma Kaplan
Hürriyet’in, özellikle kadınların cumhuriyetle kazanılan haklarını asla
vermeyeceğine ilişkin açıklaması
4.- Şanlıurfa Milletvekili Kemalettin
Yılmaztekin’in, son günlerde Almanya başta olmak üzere Avrupa ülkelerinin Türk
siyasilere yönelik tavrını kınadığına ilişkin açıklaması
5.- Balıkesir Milletvekili Ahmet Akın’ın,
Bursa-Ankara kara yolunda trafik kazasında hayatını kaybeden TÜRK METAL-İŞ Sendikası
üyelerine Allah’tan rahmet, yaralılara acil şifalar dilediğine ve referandumda
“hayır” diyeceklere yönelik tehditlerle bu millete diz çöktürülemeyeceğine
ilişkin açıklaması
6.- İstanbul Milletvekili Onursal
Adıgüzel’in, Bursa-Ankara kara yolunda trafik kazasında hayatını kaybeden TÜRK
METAL-İŞ Sendikası üyelerine Allah’tan rahmet, yaralılara acil şifalar
dilediğine, 8 Mart Dünya Emekçi Kadınlar Günü’ne ve kadınların mücadele azminin
tek adam rejimi rüyasını yeneceğine ilişkin açıklaması
7.- İzmir Milletvekili Murat Bakan’ın,
Türkiye ile Almanya arasında yaşanan krizin hamasi nutuklarla değil
diplomasiyle aşılması gerektiğine ilişkin açıklaması
8.- Hatay Milletvekili Serkan Topal’ın,
Hükûmetin politikaları neticesinde taşımacılık sektörünün bitme noktasına
geldiğine ilişkin açıklaması
9.- Kayseri Milletvekili Çetin Arık’ın, 16
Nisanda yapılacak referandumun ülkenin geleceği için hayırlı sonuçlar
doğurmasını dilediğine ilişkin açıklaması
10.- Mersin Milletvekili Aytuğ Atıcı’nın,
nükleer santrallerin tüm dünyaya ölüm getirdiğine ve ülkenin nükleer santrale
değil enerji tasarrufuna ihtiyacı olduğuna ilişkin açıklaması
11.- Uşak Milletvekili Özkan Yalım’ın,
Uşaklı pancar üreticilerinin daha fazla üretim yapabilmek için kotanın
artırılmasını talep ettiğine ve Gürbulak Sınır Kapısı’nda yaşanan sıkıntılara
ilişkin açıklaması
12.- Kahramanmaraş Milletvekili İmran
Kılıç’ın, Bursa-Ankara kara yolunda trafik kazasında hayatını kaybeden TÜRK
METAL-İŞ Sendikası üyelerine Allah’tan rahmet, yaralılara acil şifalar dilediğine
ve kadınlara kibar ve anlayışlı davranmanın Efendimiz’in hayat ilkelerinden
biri olduğuna ilişkin açıklaması
13.- Mersin Milletvekili Hüseyin Çamak’ın,
1-7 Mart Uluslararası Okul Sosyal Hizmeti Haftası’na ilişkin açıklaması
14.- İstanbul Milletvekili Mehmet
Bekaroğlu’nun, Rize’de yapılacak AVM ve rezidans için 300 evin yıkılmasına
ilişkin açıklaması
15.- Konya Milletvekili Hüsnüye Erdoğan’ın,
KEFEK Komisyonu olarak gazi hanımları bu kutsal çatı altında misafir etmekten gurur
duyduklarına ilişkin açıklaması
16.- İzmir Milletvekili Ali Yiğit’in, 8
Mart Dünya Kadınlar Günü’ne ilişkin açıklaması
17.- Artvin Milletvekili İsrafil Kışla’nın,
7 Mart Artvin’in kurtuluşunun 96’ncı yıl dönümüne ilişkin açıklaması
18.- Artvin Milletvekili Uğur
Bayraktutan’ın, 7 Mart Artvin’in kurtuluşunun 96’ncı yıl dönümüne ilişkin
açıklaması
19.- Bursa Milletvekili Zekeriya Birkan’ın,
Bursa-Ankara kara yolunda trafik kazasında hayatını kaybeden TÜRK METAL-İŞ Sendikası
üyelerine Allah’tan rahmet, yaralılara acil şifalar dilediğine ilişkin
açıklaması
20.- Muş Milletvekili Ahmet Yıldırım’ın, 2
Mart tarihinde Adıyaman’da meydana gelen deprem nedeniyle geçmiş olsun
dileğinde bulunduğuna, Bursa-Ankara kara yolunda trafik kazasında hayatını
kaybeden TÜRK METAL-İŞ Sendikası üyelerine Allah’tan rahmet, yaralılara acil
şifalar dilediğine, şu anda 4 cezaevinde devam eden açlık grevinin bir an önce
diyalog yoluyla sona erdirilmesini talep ettiğine ve Cumhurbaşkanı Başdanışmanı
İlnur Çevik’in sosyal medyadaki bazı açıklamalarına ilişkin açıklaması
21.- Manisa Milletvekili Erkan Akçay’ın,
Bursa-Ankara kara yolunda trafik kazasında hayatını kaybeden TÜRK METAL-İŞ Sendikası
üyelerine Allah’tan rahmet, yaralılara acil şifalar dilediğine, 2 Mart
tarihinde Adıyaman’da meydana gelen deprem nedeniyle geçmiş olsun dileğinde
bulunduğuna ve Avrupa’da yükselen Türkiye düşmanlığına karşı devlet
yöneticilerini aklıselime davet ettiğine ilişkin açıklaması
22.- Ankara Milletvekili Levent Gök’ün, 2
Mart tarihinde Adıyaman’da meydana gelen deprem nedeniyle geçmiş olsun
dileğinde bulunduğuna, Bursa-Ankara kara yolunda trafik kazasında hayatını
kaybeden TÜRK METAL-İŞ Sendikası üyelerine Allah’tan rahmet, yaralılara acil
şifalar dilediğine, 7 Mart Adana’nın Kadirli ilçesinin ve Artvin’in kurtuluş
yıl dönümlerine, 7 Mart Çetin Emeç’in ölümünün 27’nci yıl dönümüne, bakanların
Almanya’da yapacakları meşru toplantıların iptal edilmesini Cumhuriyet Halk
Partisi olarak şiddetle kınadıklarına ve Cumhurbaşkanı Başdanışmanı İlnur
Çevik’in sosyal medyadaki bazı açıklamalarına ilişkin açıklaması
23.- Amasya Milletvekili Mehmet Naci
Bostancı’nın, Bursa-Ankara kara yolunda trafik kazasında hayatını kaybeden TÜRK
METAL-İŞ Sendikası üyelerine Allah’tan rahmet, yaralılara acil şifalar
dilediğine, 2 Mart tarihinde Adıyaman’da meydana gelen deprem nedeniyle geçmiş
olsun dileğinde bulunduğuna, 7 Mart Artvin’in kurtuluşunun 96’ncı yıl dönümüne
ve halk oylamasına ilişkin açıklamalar yapmak üzere Almanya’ya giden bakanlara,
yetkililere yönelik ambargo anlamına gelebilecek uygulamaları şiddetle
kınadığına ilişkin açıklaması
24.- Mardin Milletvekili Mithat Sancar’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşmasındaki bazı ifadelerine ilişkin açıklaması
25.- Bursa Milletvekili Hakan
Çavuşoğlu’nun, Tekirdağ Milletvekili Emre Köprülü’nün sataşma nedeniyle yaptığı
konuşmasındaki bazı ifadelerine ilişkin açıklaması
26.- Amasya Milletvekili Mehmet Naci
Bostancı’nın, Ceza Yasası sistematiği bakımından problem olabileceği kaygısıyla
doğrudan gündeme alınma önergesine katılamadıklarına ilişkin açıklaması 

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- CHP Grubu adına Grup
Başkan Vekili Ankara Milletvekili Levent Gök’ün, yanlış politikalar nedeniyle gerileyen
hayvancılığa bağlı olarak yaşanan sorunlar ve çözüm yollarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/489)
2.- HDP Grubu adına, Grup Başkan Vekili
Diyarbakır Milletvekili İdris Baluken’in, Türkiye'de siyasi kriz ortamının
derinleşmesiyle birlikte baş gösteren ekonomik krizin çözüm yollarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/490)
3.- HDP Grubu adına, Grup Başkan Vekilleri
Diyarbakır Milletvekili Çağlar Demirel ve Diyarbakır Milletvekili İdris
Baluken’in, 19-24 Aralık 1978 tarihinde Maraş'ta nefret saikiyle gerçekleşen
katliamın araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/491)

B) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisini temsilen ismen davet edilen
Sağlık, Aile, Çalışma ve Sosyal İşler Komisyonu Başkan Vekili Tokat
Milletvekili Celil Göçer'in, Malta Dönem Başkanlığı tarafından 23-24 Mart 2017
tarihlerinde Malta'nın başkenti Valletta'da düzenlenecek olan Parlamento Sosyal
İşler Komisyonları Başkanları Toplantısı’na katılmasına ilişkin tezkeresi
(3/925)

C) Önergeler
1.- İstanbul Milletvekili Mustafa Sezgin
Tanrıkulu’nun, (2/1311) esas numaralı Türk Ceza Kanununda ve Ceza ve Güvenlik
Tedbirlerinin İnfazı Hakkında Kanunda Değişiklik Yapılması Hakkında Kanun
Teklifi’nin doğrudan gündeme alınmasına ilişkin önergesi (4/88)

VII.- ÖNERİLER
A) Siyasi Parti Grubu Önerileri
1.- HDP Grubunun, Mardin Milletvekili
Mithat Sancar ve arkadaşları tarafından, devletler arası ilişkilerde demokratik
ve etik kuralların belirlenmesi, Türkiye'nin dış siyasetinin bu kurallar
çerçevesinde gözden geçirilerek önerilerin değerlendirilmesi amacıyla 7/3/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 7 Mart 2017 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
2.- CHP Grubunun, Tekirdağ Milletvekili
Emre Köprülü ve arkadaşları tarafından, Balkanlarda yaşayan soydaşlar ve
ülkemizde bulunan Rumeli-Balkan kökenli vatandaşların sorunlarının
araştırılması amacıyla 7/3/2017 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 7 Mart 2017 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi

VIII.- SATAŞMALARA İLİŞKİN KONUŞMALAR
1.- Mardin Milletvekili Mithat Sancar’ın,
Samsun Milletvekili Hasan Basri Kurt’un HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
2.- Amasya Milletvekili Mehmet Naci
Bostancı’nın, Mardin Milletvekili Mithat Sancar’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
3.- Tekirdağ Milletvekili Emre Köprülü’nün,
Bursa Milletvekili Hakan Çavuşoğlu’nun CHP grup önerisi üzerinde yaptığı konuşması
sırasında şahsına sataşması nedeniyle konuşması
4.- Amasya Milletvekili Mehmet Naci
Bostancı’nın, İstanbul Milletvekili Mehmet Bekaroğlu’nun 182 sıra sayılı Kanun
Tasarısı’nın 1’inci maddesi üzerinde CHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
5.- İstanbul Milletvekili Mehmet
Bekaroğlu’nun, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması

IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Hükümeti ile
Birleşmiş Milletler Gıda ve Tarım Örgütü Arasında Hükümetlerarası Tahıl Grubu
31 inci Oturumu ve Hükümetlerarası Pirinç Grubu 42 nci Oturumu Ortak
Toplantısına İlişkin Anlaşmanın Onaylanmasının Uygun Bulunduğuna Dair Kanun
Tasarısı (1/524) ve Dışişleri Komisyonu Raporu (S. Sayısı: 182) 
2.- Türkiye Cumhuriyeti
Hükümeti ile Makedonya Cumhuriyeti Hükümeti Arasında Makedonya Cumhuriyetinin
Kazakistan Cumhuriyetindeki Temsilinin Türkiye Cumhuriyeti Astana Büyükelçiliği
İmkânlarından Yararlanılarak Gerçekleştirilmesine İlişkin Mutabakat
Muhtırasının Onaylanmasının Uygun Bulunduğuna Dair Kanun Tasarısı (1/519) ve
Dışişleri Komisyonu Raporu (S. Sayısı: 146)
3.- Türkiye
Cumhuriyeti Hükümeti ile Tanzanya Birleşik Cumhuriyeti Hükümeti Arasında Tarım
Alanında Teknik, Bilimsel, Ekonomik ve Ticari İşbirliği Konulu Mutabakat
Zaptının Onaylanmasının Uygun Bulunduğuna Dair Kanun Tasarısı (1/393) ve Tarım,
Orman ve Köyişleri ile Dışişleri Komisyonu Raporları (S. Sayısı: 171)
4.- Türkiye Cumhuriyeti Hükümeti ile Lübnan
Cumhuriyeti Hükümeti Arasında Sağlık Alanında İşbirliğine Dair Anlaşmanın Onaylanmasının
Uygun Bulunduğuna Dair Kanun Tasarısı (1/402) ve Dışişleri Komisyonu Raporu (S. Sayısı: 178)
5.- Türkiye Cumhuriyeti Hükümeti ve Kuveyt
Devleti Hükümeti Arasında İkili Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/466) ve Dışişleri Komisyonu Raporu (S. Sayısı: 161)
6.- Türkiye Cumhuriyeti Hükümeti ile
Endonezya Cumhuriyeti Hükümeti Arasında İşgücünün Geliştirilmesi Hakkında
Mutabakat Zaptının Onaylanmasının Uygun Bulunduğuna Dair Kanun Tasarısı (1/521)
ve Dışişleri Komisyonu Raporu (S. Sayısı: 175)
7.- Türkiye Cumhuriyeti Hükümeti ile Kuzey
Kıbrıs Türk Cumhuriyeti Hükümeti Arasında 24 Mart 2008 Tarihinde İmzalanan Türkiye
Cumhuriyeti Hükümeti ile Kuzey Kıbrıs Türk Cumhuriyeti Arasında Sağlık Alanında
İşbirliğine İlişkin Anlaşmanın Bazı Maddelerinde Değişiklik Yapılmasına Dair
Protokolün Onaylanmasının Uygun Bulunduğuna Dair Kanun Tasarısı (1/498) ve
Dışişleri Komisyonu Raporu (S. Sayısı: 180)
8.- 2009 Gemilerin Emniyetli ve Çevreye
Duyarlı Geri Dönüşümü Hakkında Hong Kong Uluslararası Sözleşmesinin Onaylanmasının
Uygun Bulunduğuna Dair Kanun Tasarısı (1/474) ile Çevre Komisyonu ve Dışişleri
Komisyonu Raporları (S. Sayısı: 197)
9.- Türkiye Cumhuriyeti Hükümeti ile Mali
Cumhuriyeti Hükümeti Arasında Türkiye Cumhuriyeti Dışişleri Bakanlığı ile Mali
Cumhuriyeti Dışişleri ve Uluslararası İşbirliği Bakanlığı Arasında İşbirliği
Protokolünün Onaylanmasının Uygun Bulunduğuna Dair Kanun Tasarısı (1/548) ve
Dışişleri Komisyonu Raporu (S. Sayısı: 204)
10.- Türkiye Cumhuriyeti Hükümeti ile
Fildişi Sahili Cumhuriyeti Hükümeti Arasında Askerî Alanda Eğitim, Teknik ve
Bilimsel İş Birliği Çerçeve Anlaşmasının Onaylanmasının Uygun Bulunduğuna Dair
Kanun Tasarısı (1/556) ve Dışişleri Komisyonu Raporu (S. Sayısı: 212)
11.- Türkiye Cumhuriyetine Şanhay İşbirliği
Örgütünün Diyalog Ortağı Statüsü Tanınmasına İlişkin Muhtıranın Onaylanmasının
Uygun Bulunduğuna Dair Kanun Tasarısı (1/588) ve Dışişleri Komisyonu Raporu (S. Sayısı: 218)
12.- Uzak Pazarlardan Turist Çekilmesi Hususunda
Türkiye Cumhuriyeti Hükümeti ve Tunus Cumhuriyeti Hükümeti Arasında Mutabakat
Zaptının Onaylanmasının Uygun Bulunduğuna Dair Kanun Tasarısı (1/420) ve
Dışişleri Komisyonu Raporu (S. Sayısı: 219)
13.- Dünya Turizm Örgütü Statüsünün 38 inci
Maddesinin Değiştirilmesine İlişkin Kararın Onaylanmasının Uygun Bulunduğuna
Dair Kanun Tasarısı (1/530) ve Dışişleri Komisyonu Raporu (S. Sayısı: 220)
14.- Eşyaların Karayolundan Uluslararası Nakliyatı
İçin Mukavele Sözleşmesi Elektronik Taşıma Belgesi ile İlgili Ek Protokole
Katılmamızın Uygun Bulunduğuna Dair Kanun Tasarısı (1/531) ve Dışişleri
Komisyonu Raporu (S. Sayısı: 221)
15.- Eşyanın Sınırlardaki Kontrollerinin
Uyumlaştırılmasına İlişkin Uluslararası Sözleşmenin Uluslararası Demiryolu Yük
Taşımacılığına İlişkin Sınır Geçiş İşlemlerinin Kolaylaştırılması Başlıklı 9
Numaralı Ekinin Onaylanmasının Uygun Bulunduğuna Dair Kanun Tasarısı (1/536) ve
Dışişleri Komisyonu Raporu (S. Sayısı: 222)
16.- Trans-Asya Demiryolu Ağı
Hükümetlerarası Anlaşmasının Onaylanmasının Uygun Bulunduğuna Dair Kanun
Tasarısı (1/537) ve Dışişleri Komisyonu Raporu (S. Sayısı: 223)
17.- Gemi Alacaklısı Haklarına ve Gemi
İpoteklerine İlişkin Milletlerarası Sözleşmeye Katılmamızın Uygun Bulunduğuna
Dair Kanun Tasarısı (1/476) ve Dışişleri Komisyonu Raporu (S. Sayısı:226)
18.- Türkiye Cumhuriyeti Hükümeti ve
Yunanistan Cumhuriyeti Hükümeti Arasında Denizcilik Alanında İşbirliğine
İlişkin Mutabakat Zaptının Onaylanmasının Uygun Bulunduğuna Dair Kanun Tasarısı
(1/454) ve Dışişleri Komisyonu Raporu (S. Sayısı:116) 
19.- Türkiye Cumhuriyeti Hükümeti ile
Afganistan İslam Cumhuriyeti Hükümeti Arasında Habibe Kadiri Kız Okullarının
Kuruluşu ve Faaliyetlerine İlişkin Anlaşmanın Onaylanmasının Uygun Bulunduğuna
Dair Kanun Tasarısı (1/415) ve Dışişleri Komisyonu Raporu (S. Sayısı: 390)
20.- Türkiye Cumhuriyeti Hükümeti ile
Pakistan İslam Cumhuriyeti Hükümeti Arasında Kültür Merkezlerinin Kuruluşu,
İşleyişi ve Faaliyetleri Hakkında Anlaşmanın Onaylanmasının Uygun Bulunduğuna
Dair Kanun Tasarısı (1/398) ve Dışişleri Komisyonu Raporu (S. Sayısı: 229)

X.- OYLAMALAR
1.- (S. Sayısı: 182) Türkiye Cumhuriyeti Hükümeti ile Birleşmiş Milletler Gıda
ve Tarım Örgütü Arasında Hükümetlerarası Tahıl Grubu 31 inci Oturumu ve
Hükümetlerarası Pirinç Grubu 42 nci Oturumu Ortak Toplantısına İlişkin
Anlaşmanın Onaylanmasının Uygun Bulunduğuna Dair Kanun Tasarısı’nın oylaması
2.- (S. Sayısı: 146) Türkiye
Cumhuriyeti Hükümeti ile Makedonya Cumhuriyeti Hükümeti Arasında Makedonya
Cumhuriyetinin Kazakistan Cumhuriyetindeki Temsilinin Türkiye Cumhuriyeti
Astana Büyükelçiliği İmkânlarından Yararlanılarak Gerçekleştirilmesine İlişkin
Mutabakat Muhtırasının Onaylanmasının Uygun Bulunduğuna Dair Kanun Tasarısı’nın
oylaması
3.- (S. Sayısı: 171) Türkiye Cumhuriyeti Hükümeti ile Tanzanya Birleşik Cumhuriyeti
Hükümeti Arasında Tarım Alanında Teknik, Bilimsel, Ekonomik ve Ticari İşbirliği
Konulu Mutabakat Zaptının Onaylanmasının Uygun Bulunduğuna Dair Kanun
Tasarısı’nın oylaması
4.- (S. Sayısı: 178) Türkiye Cumhuriyeti Hükümeti ile Lübnan Cumhuriyeti
Hükümeti Arasında Sağlık Alanında İşbirliğine Dair Anlaşmanın Onaylanmasının
Uygun Bulunduğuna Dair Kanun Tasarısı’nın oylaması
5.- (S. Sayısı: 161) Türkiye Cumhuriyeti Hükümeti ve Kuveyt Devleti Hükümeti
Arasında İkili Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı’nın oylaması
6.- (S. Sayısı: 175) Türkiye Cumhuriyeti
Hükümeti ile Endonezya Cumhuriyeti Hükümeti Arasında İşgücünün Geliştirilmesi
Hakkında Mutabakat Zaptının Onaylanmasının Uygun Bulunduğuna Dair Kanun
Tasarısı’nın oylaması
7.- (S. Sayısı: 180) Türkiye Cumhuriyeti Hükümeti ile Kuzey Kıbrıs Türk
Cumhuriyeti Hükümeti Arasında 24 Mart 2008 Tarihinde İmzalanan Türkiye
Cumhuriyeti Hükümeti ile Kuzey Kıbrıs Türk Cumhuriyeti Arasında Sağlık Alanında
İşbirliğine İlişkin Anlaşmanın Bazı Maddelerinde Değişiklik Yapılmasına Dair
Protokolün Onaylanmasının Uygun Bulunduğuna Dair Kanun Tasarısı’nın oylaması
8.- (S. Sayısı: 197) 2009 Gemilerin Emniyetli ve Çevreye Duyarlı Geri Dönüşümü
Hakkında Hong Kong Uluslararası Sözleşmesinin Onaylanmasının Uygun Bulunduğuna
Dair Kanun Tasarısı’nın oylaması
9.- (S. Sayısı: 204) Türkiye Cumhuriyeti Hükümeti ile Mali Cumhuriyeti Hükümeti
Arasında Türkiye Cumhuriyeti Dışişleri Bakanlığı ile Mali Cumhuriyeti Dışişleri
ve Uluslararası İşbirliği Bakanlığı Arasında İşbirliği Protokolünün
Onaylanmasının Uygun Bulunduğuna Dair Kanun Tasarısı’nın oylaması
10.- (S. Sayısı: 212) Türkiye Cumhuriyeti
Hükümeti ile Fildişi Sahili Cumhuriyeti Hükümeti Arasında Askerî Alanda Eğitim,
Teknik ve Bilimsel İş Birliği Çerçeve Anlaşmasının Onaylanmasının Uygun
Bulunduğuna Dair Kanun Tasarısı’nın oylaması
11.- (S. Sayısı: 218) Türkiye Cumhuriyetine Şanhay İşbirliği Örgütünün Diyalog
Ortağı Statüsü Tanınmasına İlişkin Muhtıranın Onaylanmasının Uygun Bulunduğuna
Dair Kanun Tasarısı’nın oylaması
12.- (S. Sayısı: 219) Uzak Pazarlardan Turist Çekilmesi Hususunda Türkiye Cumhuriyeti
Hükümeti ve Tunus Cumhuriyeti Hükümeti Arasında Mutabakat Zaptının
Onaylanmasının Uygun Bulunduğuna Dair Kanun Tasarısı’nın oylaması
13.- (S. Sayısı: 220) Dünya Turizm Örgütü Statüsünün 38 inci Maddesinin
Değiştirilmesine İlişkin Kararın Onaylanmasının Uygun Bulunduğuna Dair Kanun
Tasarısı’nın oylaması
14.- (S. Sayısı: 221) Eşyaların
Karayolundan Uluslararası Nakliyatı İçin Mukavele Sözleşmesi Elektronik Taşıma
Belgesi ile İlgili Ek Protokole Katılmamızın Uygun Bulunduğuna Dair Kanun Tasarısı’nın
oylaması
15.- (S. Sayısı: 222) Eşyanın Sınırlardaki Kontrollerinin Uyumlaştırılmasına
İlişkin Uluslararası Sözleşmenin Uluslararası Demiryolu Yük Taşımacılığına
İlişkin Sınır Geçiş İşlemlerinin Kolaylaştırılması Başlıklı 9 Numaralı Ekinin
Onaylanmasının Uygun Bulunduğuna Dair Kanun Tasarısı’nın oylaması
16.- (S. Sayısı: 223) Trans-Asya Demiryolu Ağı Hükümetlerarası Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
17.- (S. Sayısı:226) Gemi Alacaklısı
Haklarına ve Gemi İpoteklerine İlişkin Milletlerarası Sözleşmeye Katılmamızın
Uygun Bulunduğuna Dair Kanun Tasarısı’nın oylaması
18.- (S. Sayısı:116) Türkiye Cumhuriyeti
Hükümeti ve Yunanistan Cumhuriyeti Hükümeti Arasında Denizcilik Alanında İşbirliğine
İlişkin Mutabakat Zaptının Onaylanmasının Uygun Bulunduğuna Dair Kanun
Tasarısı’nın oylaması

XI.- YAZILI SORULAR VE CEVAPLARI
1.- Uşak Milletvekili Özkan Yalım'ın,
Osmangazi Köprüsü'nden yapıcı firmaya sözleşmede garanti edilen günlük araç
geçiş sayısından eksik gerçekleşen araç geçişlerinden dolayı bütçeden ödenen
miktara ilişkin sorusu ve Maliye Bakanı NaciAğbal’ın cevabı (7/11072)
2.- Artvin Milletvekili Uğur
Bayraktutan'ın, Şoförler Odası Başkanlıklarının çalışma koşulları ile görev ve
yetkilerine ilişkin Başbakandan sorusu ve Gümrük ve Ticaret Bakanı Bülent
Tüfenkci’nin cevabı (7/11249)
3.- Artvin Milletvekili Uğur
Bayraktutan'ın, 1/1/2003 tarihi itibarıyla Bakanlık tarafından özel şahıslardan
kiralanan taşınmaz ve araçlar ile bunlara ödenen kiralara ilişkin sorusu ve Dışişleri
Bakanı MevlütÇavuşoğlu’nun cevabı (7/11300)
4.- Artvin Milletvekili Uğur
Bayraktutan'ın, Artvin'in Hopa ilçesinde serbest bölge kurulmasına yönelik bir
çalışma olup olmadığına ilişkin Başbakandan sorusu ve Ekonomi Bakanı
NihatZeybekci’nin cevabı (7/11372)
5.- Denizli Milletvekili Melike
Basmacı'nın, Çin'in Türk işadamlarına yönelik uygulamalarına ve Çin ile
ticarete ilişkin sorusu ve Ekonomi Bakanı NihatZeybekci’nin cevabı
(7/11389)
6.- Denizli Milletvekili Melike Basmacı'nın,
kur riskini önlemek için uygulanacak modele ve yapılacak çalışmalara ilişkin
sorusu ve Ekonomi Bakanı NihatZeybekci’nin cevabı (7/11390)
7.- Batman Milletvekili Ayşe Acar
Başaran'ın, 2015-2016 yıllarında Batman ilinde ve Türkiye genelinde kapatılan
iş yerlerine ve istihdam edilen kişi sayılarına ilişkin sorusu ve Gümrük ve
Ticaret Bakanı BülentTüfenkci’nin cevabı (7/11440)
8.- İstanbul Milletvekili Barış
Yarkadaş'ın, bazı kamu kurumlarının muhalif yayınlar yapan bir gazeteye reklam
vermediği iddiasına ilişkin sorusu ve Başbakan Yardımcısı
NurettinCanikli’nin cevabı (7/11688)

7 Mart 2017 Salı
BİRİNCİ OTURUM
Açılma Saati: 15.03
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Özcan PURÇU (İzmir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşimini açıyorum.
Toplantı yeter
sayısı vardır, görüşmelere başlıyoruz. 
Gündeme geçmeden
önce üç sayın milletvekiline gündem dışı söz vereceğim. 
Gündem
dışı ilk söz, 12 Mart Erzurum’un düşman işgalinden kurtuluşunun 99’uncu yıl
dönümü münasebetiyle söz isteyen Erzurum Milletvekili Kamil Aydın’a aittir.
Süreniz
beş dakikadır. 
Lütfen
sürelere riayet edelim sayın milletvekilleri.
Buyurun
Sayın Aydın. (MHP sıralarından alkışlar)
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Erzurum Milletvekili Kamil Aydın’ın, 12
Mart Erzurum’un düşman işgalinden kurtuluşunun 99’uncu yıl dönümüne ilişkin
gündem dışı konuşması
KAMİL
AYDIN (Erzurum) – Sayın Başkan, çok kıymetli milletvekilleri; bugün Milliyetçi
Hareket Partisi adına gündem dışı söz almış bulunmaktayım. Hepinizi saygıyla
selamlıyorum.
Saygıdeğer
milletvekilleri, mart ayı Erzurum için zaferler ayıdır. Düşman işgalinden
kurtuluşumuzun İspir ilçesiyle başlayan şenlikleri en son Şenkaya ilçemizde son
bulmaktadır. 16 Şubat 1916 tarihinde Ruslar Erzurum’u işgal eder ve daha henüz
Sarıkamış Harekâtı’nın izleri silinmeden, bitap düşmüş ordumuz ve bölge halkı
çözüm arayışları içerisinde bulunurken peşine bir de maalesef, Rus işgali ve
işgalden daha çok geçmeden 1917’de meydana gelen devrimden sonra çarlık
Rusya’sının çekilerek Bolşevik iktidarın gelmesiyle Erzurum’da sıkıntılar daha
da artar.
İşgalden
hemen sonra terk edişleriyle, Erzurum topraklarından Rusların çekilmesiyle birlikte
onların boşalttıkları alanı Taşnak gruplarının bırakılan silahları da
devralmakla birlikte ve o dönemin işgal güçlerinin de teşvikiyle bölgede bir
Ermenistan devleti kurma hayaline düşerler. Bölgeden sorumlu komutanımız Kazım
Karabekir Paşa özellikle Erzincan, Erzurum ve Sarıkamış bölgesinde bir harekât
hazırlığı emri verir ve bu emre aynı zamanda bölgenin kadın, çoluk çocuk
demeden, yaşlısı genci hep birlikte iştirak ederek bir bağımsızlık hareketi
başlatırlar. Bugün her Erzurumlunun zihninde ve yüreğinde o acı dolu yılların
hatırası bulunmaktadır çünkü çok ağır bedeller ödenmiştir. Sadece Kazım
Karabekir’in Erzurum’a girdiği gün -kendi ifadesiyle hatıralarında geçer-
defnettiğimiz şehitlerimizin sayısı 2.377 diye ifade etmektedir. Yine, 11 Mart
gecesi bir Rus yarbayın hatıralarından belirtmek istiyorum, Tverdohlebof 11
Mart gecesi, bir gecede katledilen, yakılan Müslüman Türk ahalisi sayısının 3
bin olduğunu ifade etmektedir. Toplam sayıları on binleri bulan ve büyük bir
Taşnak zulmü olarak tarihe geçen bu işgal çok geçmeden yöre halkının ve
askerimizin takviyesiyle büyük bir zaferle sonuçlanmıştır.
Saygıdeğer
milletvekilleri, yarın 8 Mart, aynı zamanda Dünya Kadınlar Günü. Ayrı bir
parantez açarak tüm kadınların Kadınlar Günü’nü en içten dileklerimle
kutluyorum ve bu vesileyle Erzurum’un düşman işgalinden kurtuluşuna büyük
katkıları olan sembol kahraman kadınımız Nene Hatun’u da anmadan geçemeyeceğim.
Gazeteci yazar, siyaset adamı İsmail Habib Sevük 2 Mart 1937 günlü Cumhuriyet
gazetesinde Nene Hatun’la yaptığı görüşmeyi “Aziziye’nin Hâlâ Yaşayan
Şahitleri” yazısıyla kaleme alır. Bu görüşme sırasında Nene Hatun 80
yaşındadır, felçli kızına ve 100 yaşına gelmiş kocasına bakmaktadır. Akıllara
ziyan bir yokluk ve fakirlik içinde yaşamaktadır. İsmail Habib gördüğü
yoksulluk nedeniyle para vermek ister, Nene Hatun reddeder. Eminim siz değerli
okuyucularım tam bu noktada Nene Hatun’un İsmail Habib’e tokat gibi bir cevap
vermesini bekliyorsunuz, şöyle asalet ve kahramanlık kokan bir cevap, nedir?
Nene Hatun gerçekten tokat gibi bir cevap veriyor ama beklediğiniz gibi değil:
“Parayı nedeyim efendi, bana bir iş bulun da evdekilere bakayım.” Bu cevap
üzerine İsmail Habip şunları söyler: “Bunlara iş bulmak değil, bunlara iş
yaptırmak ayıp. Bunlar ki en yapılmayacak işleri yaptılar.” 
Öte
yandan, Kore zaferinden sonra askerî manevraları takip etmek amacıyla Erzurum’a
gelen NATO Başkomutanı General Ridgway Nene Hatun’u ziyareti esnasında şu
sözleri ifade eder: “Birçok millet kahramanlarını sadece kahramanlık sanatı olan
ordularının içinde ararlar ve ancak böylelikle bulurlar. Türklerde ise hakiki
kahramanlar akla gelmeyen mütevazı köşelerin iddiasız sakinleridir. Çünkü onlar
kahramanlık iddiasında değillerdir, buna ihtiyaçları da yoktur çünkü kahraman
olarak yaratılmışlardır. Nene Hatun’un elini bu hisle öpüyor ve tanımış
olmaktan iftihar ediyorum.” 
Ben
de büyük kahramanımı rahmetle anarken Arif Nihat’ın şu dörtlüğüyle yâd etmek
istiyorum:
“Göz
kapanır da nuru sönmez bu mumun,
Gökten
bir ses der gibidir Erzurum’un:
Hür
halkına çağlarca şefaatçi yeter,
Kalbindeki
şefkat Nene Hatun kulunun.” diyor saygılar sunuyorum. (MHP, AK PARTİ ve CHP
sıralarından alkışlar)
BAŞKAN
– Teşekkür ediyorum Sayın Aydın.
Gündem
dışı ikinci söz, sebze ve meyve ticaretine lojistik destek verilmesi hakkında
söz isteyen Tokat Milletvekili Kadim Durmaz’a aittir. (CHP sıralarından
alkışlar) 
Sayın
Durmaz, buyurun, sizin de süreniz beş dakikadır.
2.- Tokat Milletvekili Kadim Durmaz’ın,
sebze ve meyve ticaretine lojistik destek verilmesine ilişkin gündem dışı
konuşması
KADİM
DURMAZ (Tokat) – Teşekkür ederim.
Sayın
Başkanım, aziz milletimiz, değerli milletvekilleri; şahsınızda yüce Meclisi
saygıyla selamlıyorum. 
Tarımsal
alanda üreticilerimizin ve tüketicilerimizin temel sorunlarının başında gelen
sebze ve meyve fiyatları konusunda söz almış bulunmaktayım. 
Gümrük ve Ticaret Bakanımız Sayın Tüfenkci, üreticiyi
şaha kaldıracak bir projeyi geçen gün açıkladı, baktığımızda inanın, son derece
mutlu olduk. Ancak, burada, Türkiye’de sebze ve meyve üretiminde önemli yeri
olan, hatta bu Hükûmet programında değerli ovaları sit alanına alınan Tokat’ı
görmeyince Tokatlılar olarak son derece üzüldük, incindik. Sayın Bakanın, resmî
olarak ilan edilmeden bu 17 il arasına Tokat’ı almasını bir an önce Tokatlı
üreticiler beklemektedir. 
Değerli
arkadaşlar, bu tür teşvikleri, yasaları çıkarmakla tüketiciye ucuz sebze
yediremezsiniz, üreticiye de üretim yaptıramazsınız. Bunun önce temel koşulu
şudur: Çiftçi mazotu ÖTV’siz ve KDV’siz Cumhuriyet Halk Partisinin teklif
ettiği gibi almak durumundadır. (CHP sıralarından alkışlar) Çiftçi de o
alanlardan, o doğduğu topraklardan göç etmemelidir. Hükûmet döneminde, son on
yılın göç şampiyonu ne acı ki, ne yazık ki o Kazova, Artova, Erbaa Ovası,
Niksar Ovası, Zile Ovası, Maşat Ovası, Silis Ovası, Çamlıbel Ovası’nın
olduğu Tokatlı bu Hükûmetin tarım politikaları yüzünden en çok göç veren 3’üncü
il olmuştur. Bu da o güzel ovada yaşayan, kalan insanları son derece demoralize
etmekte, üretimden koparmaktadır. 
Üreticinin
kazanabilmesi için o dev tesisler elbette olmalıdır ama önce üretmelidir;
yaparsınız o tesisleri, birçok organize sanayi bölgesinde, fabrikalarda olduğu
gibi içi boş olur, boş. Önce, o köylüye bir yıl öncesinin fiyatının altında
reva gördüğünüz pancar fiyatını düzeltmeniz lazım. Üreticinin döktüğü soğanın
varlığının bilinmesi lazım, patatesin bilinmesi lazım. Köylünün 10 kuruşa, 15
kuruşa sattığı domates köylünün elinden çıkınca marketlerde 2 liraya, 3 liraya
satılmaktadır. İşte, devlet, burada o aracıyı kaldıracak, o hipermarketlerde,
süpermarketlerde üretici köylüye yer verecek hal yasasını da bir an önce
çıkarmak durumundadır. Eğer bunu çıkaramazsak, eğer köylüye ucuz mazot
veremezsek bu, köylüyü, üreticiyi perişan eder, üretmekten imtina eden o
gençlerin askerliğini yapar yapmaz kendini gurbete atmasını önleyemeyiz.
Türkiye’de
birçok ürün birçok değerli ovalarımızda üretilmektedir ama bunları şöyle bir
sıraladığımız zaman “En kaliteli omega 3 barındıran ceviz nerede yetişiyor?”
derseniz, Türkiye’de herkes “Niksar’da, Tokat’ta, Almus’ta, Reşadiye’de” der. 
Yine,
“Türkiye'nin en değerli yaprağı, sarma yaprağı nerede üretiliyor?” derseniz,
tartışmasız herkes “Tokat” diyecektir. 
Yine,
Dünyaca ünlü, kimya sanayisinde, ilaç sanayisinde kullanılan mahlep nerede
üretiliyor?” Tokat’ta.
Yine,
üzüm suyuyla kaynatılmış kuşburnunu Tokat’ta yiyebilirsiniz. En güzel salça
Kazova’da, Erbaa ve Niksar ovalarında yetişen domatesten elde edilmektedir.
(CHP sıralarından alkışlar) 
Yine,
cumhuriyetin 4’üncü kazanımı şeker fabrikası Turhal’da kurulmuştur ama Turhal
ve civar ilçelerde bulunan pancar üreticileri perişandır ve bu perişanlık
onları geleceğe umutsuzlukla bakmasına neden olmaktadır. En güzel fasulyeler,
biberler, hepinizin bildiği salatalık ve birçoğunuzun sorduğu gerçekten nadide
ürünler olan endemik bitkilerin, bitki çaylarının yetiştiği vadiler Tokat’ta
Kelkit Vadisi’ndedir. Gelin, bu insanları doğduğu topraklarda tutalım ama
tutmadan önce Hükûmet bu kararını gözden geçirip o 17 il arasına mutlak Tokat’ı
almalıdır.
Hep
duble yollardan bahsediyor arkadaşlar, Hükûmet övünüyor ama bizde hiçbir
ilçemize giden duble yolumuz yok. Sadece şimdi Tokat-Niksar arasında 10
kilometresi bitti, sanıyorum birkaç gün sonra 2 bakanla AKP iktidarı o yolu
açacak. İşte Tokat’ın on yıldır geçmişi bu. 
(Mikrofon
otomatik cihaz tarafından kapatıldı) 
KADİM
DURMAZ (Devamla) – Bu arada değerli arkadaşlar, hepinizin bildiği gibi 7 Mart
Kurtuluş Savaşı’nın önemli illerinden Artvin’in de kurtuluş günüdür; tüm
Artvinlilerin kurtuluş günlerini kutluyor, yüce Meclisi saygıyla selamlıyorum.
(CHP sıralarından alkışlar)
BAŞKAN
– Teşekkür ediyoruz Sayın Durmaz. 
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Meclisi teşrif eden kahraman kadınlara, bu programı organize eden
Türkiye Büyük Millet Meclisi Başkan Vekili Ayşe Nur Bahçekapılı ile Kadın Erkek
Fırsat Eşitliği Komisyonu Başkanı Radiye Sezer Katırcıoğlu’na teşekkür ettiğine
ilişkin konuşması
BAŞKAN
– Sayın milletvekilleri, 15 Temmuzda ülkemizin bekası, milletimizin geleceği
adına canı pahasına darbecilere direnen, tanklara göğsünü siper eden, darbeye
darbe yapan kahraman gazi kadınlar, kahraman şehit yakınları şimdi Meclisimizi
teşrif etmiş durumdalar dinleyici locasında Meclis Başkan Vekilimiz Sayın Ayşe
Nur Bahçekapılı’nın önderliğinde. (AK PARTİ, CHP ve MHP sıralarından alkışlar) 
Bütün
kahraman kadınlarımıza hoş geldiniz diyorum ve bu arada, 8 Mart Dünya Kadınlar
Günü’nüzü de şimdiden tebrik ediyorum. (AK PARTİ, CHP ve MHP sıralarından
alkışlar)
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Zonguldak Milletvekili Faruk
Çaturoğlu’nun, 3 Mart 1992’de Kozlu’da ve 7 Mart 1983’te Kandilli’de meydana
gelen maden kazalarının yıl dönümlerine ve maden şehitlerinin anılmasına
ilişkin gündem dışı konuşması
BAŞKAN
– Sayın milletvekilleri, gündem dışı üçüncü söz, 3 Mart 1992 ve 7 Mart 1983
maden şehitlerinin anılmasıyla ilgili söz isteyen Zonguldak Milletvekili Faruk
Çaturoğlu’na aittir. 
Buyurun
Sayın Çaturoğlu. (AK PARTİ sıralarından alkışlar) 
FARUK ÇATUROĞLU (Zonguldak) – Sayın Başkan, değerli
milletvekilleri; emeğin, emekçinin ve madenciliğin başkenti Zonguldak ilimizde
3 Mart 1992 tarihinde Kozlu ilçemizde meydana gelen grizu faciasında
Rahmetirahman’a kavuşan, şehit olan 263 madencimiz ile bugün yani 7 Mart
tarihinde Kandilli Müessesesinde grizu patlaması sonucu yine hayatlarını
kaybeden, rahmetli olan 102 şehit madencimizin seneidevriyesi münasebetiyle söz
almış bulunmaktayım. Yüce heyetinizi sevgi ve saygıyla selamlıyorum. 
Gerek
1983 yılında gerekse 1992 yılında meydana gelen kazalarda yerin yüzlerce metre
altında, ağır ve zor şartlarda alın teri dökerek ekmeğini kazanmaya çalışırken
Rahmetirahman’a kavuşan, şehit olan madencilerimizi rahmet ve minnetle
anıyorum, mekânları cennet olsun. Aradan uzun yıllar geçmesine rağmen, hâlâ bu
kazaların tüm maden şehitlerinin ateşi sönmeyen bir kor gibi madenci
yakınlarının ve tüm Zonguldaklının, kalbinde yanmaktadır. Bunu buradan ifade
etmek istiyorum.
Şüphesiz
ki madencilik zor ve meşakkatli bir iştir. Madencilerimiz hem kendi geçimlerini
sağlamak hem de ülke ekonomisine katkı sağlamak için bu zor görevi
yapmaktadırlar. Şu anda hâlen yer altı madenciliği görevini yapan, çalışan
bütün madencilere de buradan selam ve saygılarımı iletiyorum. 
2014
yılında da ülkemizde iki maden kazası olmuş, bunlardan biri Soma diğeri de
Ermenek. Burada süratle Türkiye Büyük Millet Meclisi toplanarak bunlarla ilgili
çalışma hayatını düzenleyen kanunlar ortaya koymuş ve bunlar süratle yürürlüğe
girmiştir. 
Yine,
13/5/2004 tarihiyle 28/10/2014 tarihi aralığında sınırlı kalmak kaydıyla yer
altı işlerinde meydana gelen iş kazaları sonucunda vefat edenlerin yakınlarına
bazı sosyal imkânlar ve istihdam hakkı da verilmiştir. Şimdi bu tarih
aralığının dışında kalan başta Zonguldak olmak üzere tüm ülkemizdeki maden
şehitlerinin yakınları aynı haklardan yararlanmak istemektedirler, bu onların
en tabii hakkıdır. Biz Zonguldak milletvekilleri olarak bunu her platformda
dile getiriyoruz. Başbakanımızla ve ilgili bakanlarımızla bu konularda
görüşmeler yaptık. Her platformda mücadele etmeye de devam edeceğiz, bundan hiç
kimsenin şüphesi olmasın. 
Değerli
arkadaşlar, tüm bunlara rağmen, kömür maliyetlerinin bir kısmının devletçe
karşılanmasına karar verilen yasaların da çıkmasına rağmen madencilik zor iştir
ve madenlerde çalışanların sayısı günden güne azalmaktadır. Bundan dolayı,
Türkiye’mizin en büyük projelerinden biri olan Filyos Vadi Projesi Zonguldak’ta
hayata geçirilmeye başlanmıştır. 25 milyon ton kapasiteli limanı ve arkasındaki
15 bin kişinin istihdam edileceği endüstri bölgesiyle, sadece bölgemizin değil
ülkemizin en büyük projelerinden biridir, aynı zamanda yeşile ve doğaya saygılı
bir endüstri bölgesi olacaktır. Yine bu endüstri bölgesi, limanıyla, serbest
bölgesiyle, biten kara yolları, geliştirilen demir yolları, hava ve diğer
yollarıyla, aynı zamanda Zonguldak’ı Türkiye’nin lojistik üslerinden biri
hâline getirecektir. 
Ben,
son olarak tekrar bütün maden şehitlerimize ve şehitlerimize Allah’tan rahmet
diliyorum. İşimiz hizmet, gücümüz millet, kararımız Anayasa oylamasında “evet”
diyor, hepinizi tekrar sevgi ve saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ediyorum Sayın Çaturoğlu. 
Sayın
milletvekilleri, Meclisimize teşrif eden kahraman kadınlarımıza bir kez daha
teşekkür ediyoruz şahsım, Türkiye Büyük Millet Meclisi ve tüm siyasi parti
grupları adına, tüm milletvekilleri adına bu kahramanlıklarından dolayı
teşekkür ediyorum. (AK PARTİ, CHP ve MHP sıralarından alkışlar) Şehit olanlara
Allah’tan rahmet diliyorum, gazilerimize sağlık ve afiyet diliyoruz ve bu
programı organize eden Türkiye Büyük Millet Meclisi Başkan Vekilimiz Sayın
Ayşenur Bahçekapılı ile Kadın Erkek Fırsat Eşitliği Komisyonu Başkanı Radiye
Sezer Katırcıoğlu’na ve tüm heyete de bir kez daha teşekkür ediyoruz. Allah
sizlerden razı olsun diyorum.
Kaldığımız
yerden devam ediyoruz.
Sayın
milletvekilleri, şimdi, bir dakika süreyle, sisteme giren sayın
milletvekillerinden ilk 15 milletvekiline söz vereceğim İç Tüzük 60’a göre. 
İlk
söz, Sayın Özdiş. 
Buyurun.

V.- AÇIKLAMALAR
1.- Adana Milletvekili İbrahim Özdiş’in,
toplu arı ölümü vakalarıyla ilgili bilgi almak istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan. 
Hayırlı
günler dileyerek sorumu soruyorum. Sorum Gıda, Tarım ve Hayvancılık Bakanına:
Yanlış tarım uygulamaları sonucu özellikle son üç dört yıldır Adana’nın
İmamoğlu ilçesinde toplu arı ölümleri meydana geliyor. Geçimini arıcılıkla
sağlayan çiftçilerin büyük mağduriyetine yol açan bu olaya ilişkin herhangi bir
araştırma yapılmış mıdır?
(Mikrofon
otomatik cihaz tarafından kapatıldı)
İBRAHİM
ÖZDİŞ (Adana) - Son beş yılda Türkiye’nin hangi bölgelerinde toplu arı ölümü
vakası yaşanmıştır?
Arı
kovanlarının bulunduğu alan ve etrafındaki tarlalarda kullanılan zirai ilaçlar
denetlenmekte midir? Zirai ilaç firmalarının… 
LEVENT
GÖK (Ankara) – Sayın Başkan, ses gelmiyor. Bir saniye…Tekrarlasın isterseniz.
BAŞKAN
– Sayın Özdiş, bir daha söz vereceğim size, mikrofonunuz kapandı. 
Sayın
Gürer, buyurun. 
2.- Niğde Milletvekili Ömer Fethi Gürer’in,
sicil affıyla ilgili düzenleme konusunda bankaların daha esnek davranmalarında
yarar olduğuna ve Bursa-Ankara kara yolunda trafik kazasında hayatını kaybeden
TÜRK METAL-İŞ Sendikası üyesi 7 kadını saygıyla andığına ilişkin açıklaması
ÖMER
FETHİ GÜRER (Niğde) – 27/1/2017 tarihinde sicil affı çıktı. Kredilerle ilgili
beyaz sayfa açılacağı, 11 milyon kişinin aftan etkileneceği duyuruldu.
Bankaların kolaylık sağlayacağı ve borcunu kapatanların kredi alabileceği
belirtildi. Ne var ki yasada sicil silineceğine dair açık bir düzenleme yoktu.
Sicil affı bankalara tavsiye niteliğinde olduğu için borç kapatılsa dahi kredi
alabilmek için bankanın değerlendirmesine durum kalıyordu. 
Bu
düzenleme bir yerde bankalara daha faydalı olsa da umutla bekleyen vatandaş
bankalara gittiğinde hayal kırıklığı yaşıyor, olumsuz yanıtla karşılaşıyor. Bu
bağlamda, bankaların daha esnek davranması yönünde Hükûmetin bankaları
uyarmasında yarar var. 
Ayrıca,
yarınki Emekçi Kadınlar Günü için bugün Bursa’dan Ankara’ya gelmekte olan
METAL-İŞ Sendikası üyesi 7 kadınımız trafik kazasında yaşamını yitirdi. Onları saygıyla
anıyor ve mücadelelerini selamlıyorum.
Teşekkür
ederim Sayın Başkan.
BAŞKAN
– Sayın Hürriyet…
3.- Kocaeli Milletvekili Fatma Kaplan
Hürriyet’in, özellikle kadınların cumhuriyetle kazanılan haklarını asla
vermeyeceğine ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
FETÖ
denilen lanet yapı tatlıcıya kadar sızdı ama ne hikmetse bir tek AKP’ye
sızmadı. Üstelik içinizden bir Allah’ın kulu çıkıp da “Sızmadı kardeşim, biz
yerleştirdik.” diyemedi. Türkçe Olimpiyatları’na sponsor olanlar, kamu
arazilerini parsel parsel verenler şimdi hangi yüzle ülkenin yarısını Meclise
bomba atan darbecilerle bir tutuyorlar? O bombaların da, bu Anayasa’nın da
mucidi ve elebaşı FETÖ’dür. O bombalar “Ne istediler de vermedik.” lafında
gizlidir, o bombalar birlikte ıslanılan yağmurlarda gizlidir. Şimdi hangi yüzle
“hayır” diyenlere “Terörist.” diyorsunuz? Ülkenin yarısına “Terörist.”
diyenlere ülkenin tapusunu teslim etmeye asla niyetimiz yok. Özellikle biz
kadınlar -yarın 8 Mart- cumhuriyetle kazandığımız haklarımızı asla
vermeyeceğiz. 
BAŞKAN
- Sayın Yılmaztekin…
4.- Şanlıurfa Milletvekili Kemalettin
Yılmaztekin’in, son günlerde Almanya başta olmak üzere Avrupa ülkelerinin Türk
siyasilere yönelik tavrını kınadığına ilişkin açıklaması
KEMALETTİN
YILMAZTEKİN (Şanlıurfa) – Teşekkürler Sayın Başkan.
Son
günlerde Almanya başta olmak üzere Avrupa ülkelerinin, Türk siyasilere yönelik
takındığı tavrı kınıyorum. Gösterilen bu tavır, Avrupa’nın, çokça dile
getirdiği demokratik teamüllerden henüz kendisinin nasiplenmediğini, Avrupa’nın
hiçbir zaman samimi olmadığı “demokrasi” kavramını helvadan bir put misali
yemeye başladığını çok açık bir şekilde ortaya koymuştur. Avrupa’nın her
fırsatta bize yönelttiği demokrasi çağrılarının gerçekten demokrasi
barındırmadığı da, gerçek demokrasiyi onlara bizim öğreteceğimiz de, bu
vesileyle, görmek isteyenlere çok açık bir şekilde görünmüştür. 
Cumhurbaşkanımızın
da dediği gibi, biz Avrupa’ya gitmek istersek gideriz ve gereği neyse bunu
yaparız. Fakat, bu duruşun yanında, “Almanya’ya giderseniz havaalanında uzun
bir süre bekletilirsiniz.” diyen ve bundan zevk alan siyasilerimizin varlığı da
Türkiye’de hâlen aşağılık kompleksi batağında debelenen bir siyasi oluşumun var
olabildiğini göstermesi açısından üzücüdür. Türkiye'nin ihtiyacı olan duruş
“Türkiye kaynarsa Berlin yanar.” diyen Sayın Bahçeli’nin dik ve millî duruşudur
diyor, hepinizi saygıyla selamlıyorum. 
BAŞKAN
- Sayın Akın…
5.- Balıkesir Milletvekili Ahmet Akın’ın,
Bursa-Ankara kara yolunda trafik kazasında hayatını kaybeden TÜRK METAL-İŞ
Sendikası üyelerine Allah’tan rahmet, yaralılara acil şifalar dilediğine ve
referandumda “hayır” diyeceklere yönelik tehditlerle bu millete diz
çöktürülemeyeceğine ilişkin açıklaması
AHMET
AKIN (Balıkesir) - Sayın Başkanım, öncelikle, TÜRK METAL-İŞ Sendikası mensubu
kadınlarımızın Bursa ile Ankara yolu üzerinde geçirdikleri trafik kazası
sebebiyle 7 kadınımızı kaybettik, 35 de yaralımız var; yaralılara acil şifalar
diliyorum, kaybettiklerimize de Allah’tan rahmet dilerim.
Sayın
Başkan, referandumda “hayır” çıkacağı ortaya çıkmaya başlayınca Saray başta
olmak üzere AKP’liler bildikleri taktikleri ortaya soktular. Bir Adalet ve
Kalkınma Partili yönetici “hayır” diyecekleri, mafyatik yöntemler kullanarak,
silahla ve ölümle tehdit edip bunu sosyal medyada yayınladı; bir Saray
danışmanı halkımıza 7 Haziran sonrasını hatırlatarak terör ve kaosla tehdit
etti. Ulusal Kurtuluş Savaşı’nda işgalciler benzer yöntemlerle bu milleti
tehdit ettiler. Onlar bu millete nasıl diz çöktüremedilerse bu tehditleri yapan
densizler de bu yüce millete asla diz çöktüremeyecekler. “Milletimiz ‘hayır’
deyince ne olacak?” diyenlere söylüyorum: Kendi egemenliğine milletimiz sahip
çıkacak ve Türkiye rahat bir nefes alacak diyorum.
BAŞKAN
- Sayın Adıgüzel…
6.- İstanbul Milletvekili Onursal
Adıgüzel’in, Bursa-Ankara kara yolunda trafik kazasında hayatını kaybeden TÜRK
METAL-İŞ Sendikası üyelerine Allah’tan rahmet, yaralılara acil şifalar
dilediğine, 8 Mart Dünya Emekçi Kadınlar Günü’ne ve kadınların mücadele azminin
tek adam rejimi rüyasını yeneceğine ilişkin açıklaması
ONURSAL
ADIGÜZEL (İstanbul) - Teşekkürler Sayın Başkan.
Öncelikle,
TÜRK METAL-İŞ Sendikası üyelerini taşıyan otobüsün devrilmesi sonucunda
hayatını kaybeden tüm emekçilerimize Allah’tan rahmet, yaralılara acil şifalar
diliyorum.
8
Mart Dünya Emekçi Kadınlar Günü yaklaşırken Ankara’dan İzmir’e ülkenin dört bir
yanında kadınlar yasaklara inat yaşam haklarına, özgürlüklerine,
cumhuriyetimize ve kadın emeğine sahip çıkmak için sokaklarda. Kadınların
dayanışmasından, örgütlü mücadelesinden korkanlar ise yasakçı zihniyetlerini
üniversitelerde, meydanlarda konuşturmaya devam ediyor. Bu ülkenin anaları,
kadınları kendi geleceklerine, çocuklarının geleceklerine sahip çıkmak için bir
araya geldikçe iktidar, toplumu kutuplaştıran ve ayrıştıran söylemlerine hız
veriyor. Çünkü biliyorlar ki birlikten, dayanışmadan, kadın örgütlenmesinden
“hayırlı” bir gelecek çıkacak. Kadınların inadı, mücadele azmi tek adam rejimi
rüyasını yenecek, bu topraklarda baharın gelmesini, umudun yeşermesini
engelleyemeyecek. (CHP sıralarından alkışlar)
BAŞKAN
– Sayın Bakan…
7.- İzmir Milletvekili Murat Bakan’ın,
Türkiye ile Almanya arasında yaşanan krizin hamasi nutuklarla değil
diplomasiyle aşılması gerektiğine ilişkin açıklaması
MURAT
BAKAN (İzmir) – Sayın Başkan, 2002’de “sıfır sorun” diyerek yola çıktığımız dış
politikada bugün dostu olmayan ülke konumuna geldik. Almanya’da yerel
yönetimlerin bakanlarımızın toplantılarını engellemeleri düşünceyi ifade
özgürlüğüne aykırı olduğu gibi, nezaketsizdir de, bunu kabul etmek mümkün
değildir. Fakat bakanların Almanya’da yaşadığını “hayır” diyenler Türkiye'de
yaşıyor. Ayrıca, Sayın Cumhurbaşkanının tepkisinde kullandığı “Nazi” terimi de
bir o kadar yanlış ve tehlikelidir, diplomaside kullanılmaması gereken bir
dildir. 
Almanya’da
3 milyon Türk vatandaşı yaşıyor. Yaklaşık 6 bin Alman şirketi Türkiye'de
faaliyette. Türkiye'de çalışan ve yaşayan 100 binden fazla Alman vatandaşı var.
Türkiye ile Almanya arasında yaşanan krizin diplomasiyle aşılması gerekir,
devlet yönetimi ve ülkemizin menfaatleri bunu gerektirir. Bu sorunun hamasi
nutuklar yerine, güçlü bir diplomasi ve gerekirse mütekabiliyet çerçevesinde
çözülmesi gerektiğini düşünüyor, Genel Kurulu saygıyla selamlıyorum.
BAŞKAN
– Sayın Topal…
8.- Hatay Milletvekili Serkan Topal’ın,
Hükûmetin politikaları neticesinde taşımacılık sektörünün bitme noktasına
geldiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Taşımacılık
sektörü Hükûmetin politikaları neticesinde bitme noktasına gelmiştir. Türkiye
ve özellikle Hatay ekonomisinin can damarlarından birisi kara yolu
taşımacılığıdır. Bu sektördeki insanların sorunlarının çözülmesi veya
azaltılması gerekmektedir. Kara yoluyla yük taşıma sektörünün lastik, bakım
onarım, iş gücü ve mazot gibi çeşitli giderleri vardır. Bunlardan en önemlisi
de hiç kuşkusuz mazottur. Akaryakıt giderinin devlet tarafından sübvanse
edilmesi bu insanları bir nebze olsun rahatlatacaktır. Avrupa Birliği
ülkelerinde yük taşımacılığında 12 ton ve üzeri taşıma kapasitesi olan araçlara
mazot desteği verilmektedir. Lüks ticari yatlara, gemiciklere ÖTV’siz
verdiğiniz mazotu nakliyeci esnafımıza en azından yüzde 10 veya yüzde 15
indirimli olarak vermeyi düşünüyor musunuz?
Teşekkür
ediyorum. 
BAŞKAN
– Sayın Arık…
9.- Kayseri Milletvekili Çetin Arık’ın, 16
Nisanda yapılacak referandumun ülkenin geleceği için hayırlı sonuçlar
doğurmasını dilediğine ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Sayın
Cumhurbaşkanı “Hayır diyenlerin konumu 15 Temmuzun yanında yer almaktır.”
diyor. 15 Temmuz ihanetini bizlere yaşatanlar FETÖ’yle beraber yürüyenler,
beraber ıslananlar ve her istediklerini verenlerdir. FETÖ’yü bu ülkenin başına
AKP bela etmiştir, AKP’yi de FETÖ. Milletin bekası için, çocuklarımızın
geleceği için, demokrasimiz için bu kadar yetkiyi bir kişiye vermeyiz, “hayır”
diyeceğiz diyen vatandaşlarımızın bu tür ithamlar kanına dokunmaktadır. Tarih
bu millete tek adamlığı dayatanları da, “Ver Bilal’i, al başkanlığı.”
noktasından “Ver koltuğu, al başkanlığı.” noktasına gelenleri de, buna karşı
direnenleri de not edecektir. 
16
Nisanın ülkemizin geleceği için hayırlı sonuçlar doğurmasını diliyor, teşekkür
ediyorum. 
BAŞKAN
– Sayın Atıcı…
10.- Mersin Milletvekili Aytuğ Atıcı’nın,
nükleer santrallerin tüm dünyaya ölüm getirdiğine ve ülkenin nükleer santrale
değil enerji tasarrufuna ihtiyacı olduğuna ilişkin açıklaması
AYTUĞ
ATICI (Mersin) – Teşekkür ederim Sayın Başkan. 
Değerli
arkadaşlar, Mersin Akkuyu’da yapılmak istenen nükleer santralin iptal edilmesi
için açtığımız dava sonucunda hırs ve inatlaşmanın hangi boyutlara
gelebileceğini gördük. Özetle, AKP Hükûmeti diyor ki: “Canlı yaşamı ve doğal
çevre yok olursa olsun, yeter ki nükleer santral olsun; Silifke Göksu Deltası
yok olursa olsun, yeter ki nükleer santral olsun; fok balıkları, ‘caretta’lar,
deniz canlıları ölürse ölsün, yeter ki nükleer santral olsun.” 
Değerli
arkadaşlar, nükleer santraller tüm dünyaya ölüm getirmiştir. Daha birkaç hafta
önce Fransa’da bir nükleer santralde bir kaza oldu ve milletin yüreği ağzına
geldi. Sevgili arkadaşlar, ülkemizin nükleer santrale değil enerji tasarrufuna
ihtiyacı vardır. 1989 yılından beri yakılmayan ve bugün yakılan Meclis
lambaları güzel olmuş ancak elektrik tasarrufu konusunda başta biz örnek
olmalıyız. 
Saygılarımla.

BAŞKAN
– Teşekkür ediyorum. 
Sayın
Yalım… 
11.- Uşak Milletvekili Özkan Yalım’ın,
Uşaklı pancar üreticilerinin daha fazla üretim yapabilmek için kotanın
artırılmasını talep ettiğine ve Gürbulak Sınır Kapısı’nda yaşanan sıkıntılara
ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Sayın Başkanım, Uşak Şeker Fabrikasına üretim yapan
çiftçilerimiz, Uşaklı pancar üreten çiftçiler yeterli arazilere sahip olmasına
rağmen, ancak kotanın düşük olması sebebiyle yeterince üretim yapamıyorlar,
yeterince ekim yapamıyorlar. Bu sebepten dolayı, çiftçimizin daha fazla üretimi
için, ülke ekonomisine katkı sağlamak için kotanın artırılmasını talep
ediyoruz.
Özellikle diğer bir sıkıntı var: Şu anda İran giriş
kapısı Gürbulak’ta yaklaşık 30 kilometrenin üzerinde kuyruk var. Şoförlerin
kendi özel ihtiyaçlarını karşılayabileceği ne bir lavabo ne bir tuvalet ne de
herhangi bir park var, ciddi derecede mağdurlar. Bu, giriş kapısındaki
sıkıntının bir an önce çözülüp şoförlerin mağduriyetinin giderilmesini talep
ediyorum.
Teşekkür ederim.
BAŞKAN - Sayın Kılıç…
12.- Kahramanmaraş Milletvekili İmran
Kılıç’ın, Bursa-Ankara kara yolunda trafik kazasında hayatını kaybeden TÜRK
METAL-İŞ Sendikası üyelerine Allah’tan rahmet, yaralılara acil şifalar
dilediğine ve kadınlara kibar ve anlayışlı davranmanın Efendimiz’in hayat
ilkelerinden biri olduğuna ilişkin açıklaması
İMRAN KILIÇ (Kahramanmaraş) – Teşekkür ederim Sayın
Başkan.
Bugünkü trafik kazasında vefat edenlere Allah’tan
rahmet, yaralılara acil şifalar diliyorum. 
Hanım sahabeler İslam’ın gelişiyle birlikte cahiliye
döneminde uğradıkları haksız uygulamalardan kurtulmakla kalmamışlar, aynı
zamanda sosyal hayatta daha aktif bir rol oynamaya başlamışlardır. Hazreti
Peygamber döneminde kadınlar toplumsal hayatın pek çok sahasında rahatlıkla yer
alabiliyorlardı. Kimi hanımlar ticaretle, kimi öğretim eğitimle, kimi sağlık
hizmetleriyle uğraşıyordu. Onlara önemli bir toplumsal yer ve siyasi katılım
hakkının da verilmesi gayet güzel bir şeydi. Öte yandan onları her zaman
Peygamberimiz korur kollar, haklarının gasbedilmesine ve eziyete uğramalarına
müsaade etmezdi. Kadınlara kibar ve anlayışlı davranmak Efendimiz’in hayat
ilkelerinden biriydi. Bugün, bu anlayışa ne kadar da muhtacız.
BAŞKAN – Sayın Çamak…
13.- Mersin Milletvekili Hüseyin Çamak’ın,
1-7 Mart Uluslararası Okul Sosyal Hizmeti Haftası’na ilişkin açıklaması
HÜSEYİN ÇAMAK (Mersin) – Teşekkür ederim Sayın Başkan.
Çocuklarımızın başarı odaklı, sağlıklı ve güvenli bir
ortamda eğitilmeleri öncelikli eğitim politikamız olmalıdır. Bu anlamda önemli
bir görev üstlenen okul sosyal hizmeti yüzyıldan fazladır eğitim sisteminin bir
parçasıdır. Ülkemizde Ulusal Çocuk Hakları Stratejisi ve Eylem Planı’nda yer
alan okul sosyal hizmeti, çocuklarımızın her türlü tehlike, risk, ihmal ve
istismardan korunması ve okul başarılarının yükseltilmesi açısından hayati bir
önemdedir. Bu vesileyle, içinde bulunduğumuz 1-7 Mart tarihlerindeki
Uluslararası Okul Sosyal Hizmeti Haftası’nı kutlar, çocuklarımızın iyilik
hâlinin artırılması için gelişmiş ülkelerde olduğu gibi bizim ülkemizde de okul
sosyal hizmetinin bir an önce hayata geçirilmesini diler, saygılar sunarım.
BAŞKAN – Sayın Bekaroğlu…
14.- İstanbul Milletvekili Mehmet
Bekaroğlu’nun, Rize’de yapılacak AVM ve rezidans için 300 evin yıkılmasına
ilişkin açıklaması
MEHMET
BEKAROĞLU (İstanbul) – Teşekkür ederim Sayın Başkanım.
Rize
eski stadının bulunduğu alana AVM ve rezidans yapılmaktadır. Oysa Müftü
Mahallesi’nde -yeşil Rize olmasına rağmen- tek yeşil alan yoktur; kadınların,
çocukların, yaşlıların vakit geçireceği hiçbir alan yoktur. Niyeyse bu kararı
aldılar, şimdi ise bu stadın tamamına kapalı alan izni verdiler ve doğu yakasında
bulunan 300 tane evi yıkarak giriş yapıyorlar. Oysa batı yakasında bir tuzu
kurunun geniş bir arsası var. Şimdi, bu evi yıkılan 300 -bir 300 de sırada
bekliyor- vatandaş soruyor: “Niye bizim evimizi yıkıyorsunuz?” beddua
ediyorlar, “Garibanların evini yıkanların evi yıkılsın.” diyorlar.
Saygılarımla.
BAŞKAN
– Sayın Erdoğan…
15.- Konya Milletvekili Hüsnüye Erdoğan’ın,
KEFEK Komisyonu olarak gazi hanımları bu kutsal çatı altında misafir etmekten
gurur duyduklarına ilişkin açıklaması
HÜSNÜYE
ERDOĞAN (Konya) – Teşekkür ediyorum Sayın Başkan.
Bugün
KEFEK Komisyonu olarak misafirlerimiz vardı, gazi hanımlarımız. Millî iradenin
tecelligâhında, bu kutsal çatı altında onları ağırlamaktan, misafir etmekten
gurur duyduk, şeref duyduk. Millî şuur ve inançla, imanıyla, böyle bir gün
tekrar yaşandığında o hanımların çakmak çakmak gözlerinden ve yüreklerinden, kor
ateşle yanan yüreklerinden, kor gibi yanan yüreklerinden şu anlaşılıyor ki
böyle bir şeyle tekrar karşılaşıldığında, tekrar başımıza geldiğinde -Allah korusun-
onları yine sokaklarda göreceğiz. Onları bir kez daha kutluyorum ve burada
ağırlamaktan da şeref ve gurur duyduğumuzu ifade etmek istiyorum.
BAŞKAN
– Sayın Yiğit…
16.- İzmir Milletvekili Ali Yiğit’in, 8
Mart Dünya Kadınlar Günü’ne ilişkin açıklaması
ALİ
YİĞİT (İzmir) – Teşekkür ederim Sayın Başkan.
Dünyada
kadınlar ekonomik, sosyal ve kültürel dönüşümlerin öncüsü olmuşlardır.
Ülkemizde de cumhuriyetin ilanıyla birlikte çağdaş bir Türkiye mücadelesinde
kadın-erkek eşitliği hayata geçirilmiş ve kadınlar pek çok ülkeden önce seçme
ve seçilme hakkını elde etmiştir. Ancak, yapılan yasal düzenlemelere rağmen, ne
yazık ki bugün Türk kadını çağdaş dünyanın çok gerisinde kalmıştır. Türkiye,
kadın-erkek eşitliğine inanmayan, hak ve özgürlükleri kısıtlayan, şiddetin her
geçen gün arttığı muhafazakâr bir ülke konumundadır. Bu bağlamda, son on yıllık
araştırmalara baktığımızda ciddi bir gerileme içinde olduğumuz görülmektedir.
Bu noktada Mustafa Kemal Atatürk’ün “Ruhumuzu ve özgürlüğümüzü baskılardan
kurtarın.” sözü bizim yol göstericimiz olmalı; kadının ekonomik, sosyal,
kültürel açıdan güçlendirilmesine yönelik politikalar geliştirilmeli. 
Bu
düşüncelerle 8 Mart Dünya Kadınlar Günü’nü kutluyor, tercihiniz kadınlarımızın
kaderi olacaktır diyor, teşekkür ediyorum. 
BAŞKAN
– Sayın Kışla…
17.- Artvin Milletvekili İsrafil Kışla’nın,
7 Mart Artvin’in kurtuluşunun 96’ncı yıl dönümüne ilişkin açıklaması
İSRAFİL
KIŞLA (Artvin) – Teşekkürler Sayın Başkanım. 
Bugün
bizim sevinç günümüz. 7 Mart Artvin’in kurtuluş günü, millî bayramımız. Bütün
hemşehrilerimin, 96’ncı kurtuluş yıl dönümü münasebetiyle kurtuluş gününü
kutluyorum.
Bu
cennet vatanı bize vatan olarak bırakan bütün şehitlerimize ve gazilerimize
Cenab-ı Hak’tan rahmet diliyorum. 
93
Harbi olarak bilinen 1877-1878 Osmanlı–Rus Savaşı sonrası kırk beş yıllık
çileli hayatı yaşayan aziz ecdadımızın acılarını paylaşıyorum.
Türkiye
Büyük Millet Meclisinin yoğun çabaları sonucu 1921’de çileli dönemin bitmesiyle
Artvin’in ana vatana kavuşmasının da mutluluğunu yaşıyoruz.
Tekrar
bütün hemşehrilerimin kurtuluş günü kutlu olsun diyorum. 
Saygılar
sunuyorum. 
BAŞKAN
– Teşekkür ediyorum. 
IV.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ahmet
Aydın’ın, 7 Mart Artvin’in kurtuluş gününü kutladığına ilişkin konuşması
BAŞKAN
- Biz de Artvin’in kurtuluşunu kutluyoruz. 
Sayın
Bayraktutan da kutlayacak galiba. 
Buyurun
Sayın Bayraktutan. 
V.- AÇIKLAMALAR (Devam)
18.- Artvin Milletvekili Uğur
Bayraktutan’ın, 7 Mart Artvin’in kurtuluşunun 96’ncı yıl dönümüne ilişkin
açıklaması
UĞUR
BAYRAKTUTAN (Artvin) – Teşekkür ediyorum Sayın Başkan. 
Biraz
önce milletvekilimin de değinmiş olduğu gibi, bugün Artvinlilerin gurur ve onur
günü. Türkiye’nin her tarafında Artvinliler, dünyanın her tarafında Artvinliler
Artvin’in kurtuluşunun 96’ncı yıl dönümünü büyük bir coşku ve heyecanla
kutluyorlar.
Biraz
önce de buraya gelmeden evvel cumhuriyetimizin kurucusu Gazi Mustafa Kemal
Atatürk’ü Anıtkabir’de ziyaret ettik. Onun huzurunda, başta Gazi Mustafa Kemal
Atatürk olmak üzere, Artvin’in kurtuluşunda, ülkemizin kurtuluşunda büyük
mücadeleleri olan şehitlerimizi bir kere daha saygıyla yâd ediyoruz; mekânları
cennet olsun diyoruz, gazilerimize şükranlarımızı iletiyoruz. 
Artvin
ülkemizin, coğrafyamızın önemli kentlerinden bir tanesidir. Ana vatana katılmış
olması, esaretin son bulmuş olması, kurtuluşun gerçekleşmiş olması
Artvinlilerin en büyük gururudur.
Ben
bu vesileyle Gazi Meclisten, Mustafa Kemal’in Meclisinden Türkiye’nin her
tarafındaki Artvinlilerin bu coşkulu gününü bir kere daha kutluyorum. 
Saygılarımı
sunuyorum. 
Teşekkür
ediyorum Sayın Başkan. 
BAŞKAN
– Teşekkür ediyorum Sayın Bayraktutan. 
Son
olarak Sayın Özdiş; yarım kalmıştı, mikrofon kesilmişti.
Buyurun.

İBRAHİM
ÖZDİŞ (Adana) – Teşekkür ediyorum Sayın Başkan. 
Sorum
Gıda, Tarım ve Hayvancılık Bakanına: Yanlış tarım uygulamaları sonucu,
özellikle son üç dört yıldır, Adana’nın İmamoğlu ilçesinde toplu arı ölümleri
meydana geliyor. Geçimini arıcılıkla sağlayan çiftçilerin büyük mağduriyetine
yol açan bu olaya ilişkin herhangi bir araştırma yapılmış mıdır?
Son
beş yılda Türkiye’nin hangi bölgelerinde toplu arı ölümü vakası yaşanmıştır?
Arı kovanlarının bulunduğu alan ve etrafındaki tarlalarda kullanılan zirai
ilaçlar denetlenmekte midir? Zirai ilaç firmalarının bu konuda önlem alınmasını
engelleyici kulis çalışmaları yaptığı iddiaları doğru mudur? 
Teşekkür
ediyorum. 
BAŞKAN
– Teşekkür ediyorum. 
IV.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Ahmet
Aydın’ın, 2 Mart tarihinde Adıyaman’da meydana gelen deprem nedeniyle geçmiş
olsun dileğinde bulunduğuna ve Bursa’dan Ankara'ya gelmekte olan otobüsün
devrilmesi neticesinde hayatlarını kaybeden emekçilere başsağlığı dilediğine
ilişkin konuşması
BAŞKAN
– Sayın milletvekilleri, geçtiğimiz perşembe, 2 Mart tarihinde merkez üssü
Samsat ilçemiz olan ve Adıyaman ve çevre illerde de hissedilen 5,5 şiddetinde
bir deprem yaşanmıştı. Bu depremden dolayı ben Samsatlı, Kâhtalı, Adıyamanlı
bütün kardeşlerime, hemşehrilerime bir kez daha geçmiş olsun diyorum. 
Şiddet
belki çok yoğun görülmeyebilir ama Allah’tan, kısa sürdüğü için can kaybı
yaşanmadı. Hasarın boyutlarını biz yerinde inceledik. Olay ilk olduğu anda
Cumhurbaşkanımız ve Başbakanımızla birlikteydik, anında talimatlarını verdiler
gereken her şey yapılsın diye. Başbakan yardımcımız, AFAD yetkilileri hemen
deprem mahalline gitti. Orada valimizin koordinesinde, kaymakamlarımız,
belediye başkanlarımız ve tüm ilgililer -AFAD yetkilileri başta olmak üzere-
ciddi bir koordinasyonla olayın ilk anında müdahalelerini yaptı. Bizler de köy
köy gezdik ilçe merkezini. Tabii ki hasarın boyutları fazla, belki bine yakın
konut oturulamaz pozisyonda. Ama ilk andan itibaren bütün depremzedelerin
ihtiyaçları -en ufak ihtiyacına kadar- karşılandı, karşılanmaya devam ediyor. 
Ben
bir kez daha geçmiş olsun diyorum tüm hemşehrilerime. Tek tesellimiz, bu boyutu
yüksek olan, hasar boyutunun çok olduğu bir yerde hamdolsun ki can kaybı
yaşanmadı, bir hayati tehlike olmadı. Yaralılarımızın çoğu ayakta tedavi
edildi, 3 yaralımız -o da yüksekten atlama ağırlıklı olarak- kırıklarından
dolayı hastanede. Ama hasara ilişkin olarak Hükûmetimiz, devletimiz elinden
gelen tüm gayreti gösteriyor, en iyi şekliyle de depremzedelerin yanında
olduğunu gösteriyor. 
Bir
kez daha Rabb’im muhafaza etsin diyorum; bu tür afetlerden bizleri, ülkemizi,
milletimizi muhafaza etsin ve tüm hemşehrilerimize geçmiş olsun. 
Tüm siyasi parti gruplarına da teşekkür ediyorum, o gün
burada da aynı duyarlılıkla depremzedelerin yanında olduklarını ifade ettiler. 
Ben
tekrar geçmiş olsun diyorum ve teşekkür ediyorum.
Bu
arada, Bursa’dan kara yoluyla Ankara'ya gelmekte olan otobüsün devrilmesi
neticesinde hayatlarını kaybeden emekçilere Allah rahmet eylesin diyorum, tüm
vatandaşlarımıza da ben de bir kez daha başsağlığı diliyorum. 
Buyurun
Zekeriya Bey.
V.- AÇIKLAMALAR (Devam)
19.- Bursa Milletvekili Zekeriya Birkan’ın,
Bursa-Ankara kara yolunda trafik kazasında hayatını kaybeden TÜRK METAL-İŞ
Sendikası üyelerine Allah’tan rahmet, yaralılara acil şifalar dilediğine ilişkin
açıklaması
ZEKERİYA
BİRKAN (Bursa) – Öncelikle hepimizin başı sağ olsun. Bursa’dan 8 Mart Dünya
Kadınlar Günü münasebetiyle Ankara'da düzenlenen organizasyonlara katılmak için
gelen işçi kardeşlerimiz maalesef Bursa’nın çıkışında otoban olan bir yolda bir
kaza geçirdi. 6 işçi kardeşimiz -hepsi bayan bu kardeşlerimizin- olay yerinde
rahmetli oldu, 1 işçi kardeşimiz de hastaneye kaldırılırken rahmetli oldu. Şu
anda 7 ölü ve 34 yaralımız var. Yaralılarımızın tümü hastanelere kaldırılmış
durumda. Çalışma ve Sosyal Güvenlik Bakanımız Sayın Mehmet Müezzinoğlu, Bursa
Valimiz ve tüm yetkililer hastanede şu anda yaralılarımızla ilgileniyorlar.
Ben
tekrar özellikle Bursa’mıza ve tüm milletimize başsağlığı diliyorum. İnşallah
böyle kazaları bir daha yaşamayız.
BAŞKAN
– Teşekkür ediyorum.
Biz
de bir kez daha başsağlığı diliyoruz, yaralılarımıza da acil şifalar diliyoruz.
Şimdi,
sisteme giren sayın grup başkan vekillerine söz vereceğim.
Sayın
Yıldırım, sisteme girmişsiniz.
Buyurun.
20.- Muş Milletvekili Ahmet Yıldırım’ın, 2
Mart tarihinde Adıyaman’da meydana gelen deprem nedeniyle geçmiş olsun
dileğinde bulunduğuna, Bursa-Ankara kara yolunda trafik kazasında hayatını
kaybeden TÜRK METAL-İŞ Sendikası üyelerine Allah’tan rahmet, yaralılara acil
şifalar dilediğine, şu anda 4 cezaevinde devam eden açlık grevinin bir an önce
diyalog yoluyla sona erdirilmesini talep ettiğine ve Cumhurbaşkanı Başdanışmanı
İlnur Çevik’in sosyal medyadaki bazı açıklamalarına ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Ben
de geçen hafta Adıyaman’ın Samsat ilçesi merkez üssü olan depremden etkilenen
ve yaralananlara, bütün halkımıza geçmiş olsun dileklerimi iletiyorum. 
Yine,
bugün anlamlı bir etkinlik için Ankara'ya gelirken sendikacıların trafik kazası
geçirmiş olması sebebiyle ölenlere Allah'tan rahmet, yaralılara acil şifalar
diliyorum.
Sayın
Başkan, şu anda Türkiye'nin 4 cezaevinde bir açlık grevi devam etmekte ve açlık
grevi yirmi üçüncü gününde. Çok basit bir talepleri var: Yasaların, cezaevi
yönetmeliklerinin ve Türkiye'nin taraf olduğu uluslararası sözleşmelerin
öngördüğü hakları, eksik değil, fazla değil sadece yazılı olduğu hâliyle
kullanabilme. Görüş olanakları, kapasite imkânları, arama ve sayım işlemlerinde
onur kırıcı, incitici iş ve işlemlerin yapılmaması. Buradan hareketle şunu
söyleyelim: İnsanca bir yaşam talepleri var. Yasaların ve cezaevi
yönetmeliklerinin kendilerine sağlamış oldukları hakları kullanmak istiyorlar
ancak, düşünün, 3 kişilik koğuşta 2 katı, 3 katı; 3 kişilik koğuşta 8, 9, 10
kişinin kalma koşulları, arama ve sayımlarda incitici yaklaşım biçimlerinin
sergilenmesi sebebiyle neredeyse görüş imkânlarının kısıtlanması vesair sahip
oldukları hakları kullanamamaları sebebiyle yirmi üç gündür bu ülkenin 4
cezaevinde açlık grevi vardır. Bu uygulamanın Adalet Bakanlığınca bir çalışma
yürütülerek bir an önce diyalog yoluyla sona erdirilmesini talep ediyoruz.
(Mikrofon
otomatik cihaz tarafından kapatıldı)
BAŞKAN
– Bitti mi? 
AHMET
YILDIRIM (Muş) – Tamamlıyorum Sayın Başkan.
BAŞKAN
– Bir dakika daha verelim.
Buyurun.
AHMET
YILDIRIM (Muş) – Teşekkür ederim.
Bir
diğeri, Sayın Başkan, değerli milletvekili arkadaşlarım; bugün Cumhurbaşkanı Başdanışmanı
Sayın İlnur Çevik “‘Hayır’ çıkarsa 7 Haziran sonrası Türkiye'deki kaos ve
istikrarsızlığı mumla ararsınız." diye söylemiş, bu yönlü bir “tweet”
atmış. Yalnız İlnur Çevik bir şeyi karıştırmış: Bu cümleyi siyasi iktidar 7
Haziran’dan önce kullanmadı, 1 Kasımdan önce kullandı ve 1 Kasımdan önce “Kaos
istemiyorsanız bizi tek başımıza iktidar yapın." dediler aynen bugün gibi.
Allah muhafaza, 1 Kasımdaki gibi bu iktidar yine muradına ererse demek ki ülke
kan deryasına dönecek. 1 Kasımda kaosu bitirmek için oy istediler, ülke o
günden beri gün yüzü göremedi, ülke o günden beri huzur göremedi. Ben de şu
Parlamentoya değil, halkımıza sesleniyorum: Özellikle 1 Kasımdan önce
kullanılan bu cümleyi hatırlayalım, 16 Nisanda ona göre pozisyon alalım. Bu
ülkeyi sevenler, bu halkın özgürlüğünü, kalıcı barışını, onurlu barışını
sevenler asla “hayır”dan ayrılmasınlar, “hayır”da hayır vardır. 
BAŞKAN
– Teşekkür ediyorum.
Sayın
Akçay, buyurun.
21.- Manisa Milletvekili Erkan Akçay’ın,
Bursa-Ankara kara yolunda trafik kazasında hayatını kaybeden TÜRK METAL-İŞ
Sendikası üyelerine Allah’tan rahmet, yaralılara acil şifalar dilediğine, 2
Mart tarihinde Adıyaman’da meydana gelen deprem nedeniyle geçmiş olsun
dileğinde bulunduğuna ve Avrupa’da yükselen Türkiye düşmanlığına karşı devlet
yöneticilerini aklıselime davet ettiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Türk
Metal Sendikasının Bursa Şubesine bağlı iş yerlerinden 8 Mart Kadın Kurultayı
için Ankara’ya doğru yola çıkan kadın üyeleri taşıyan otobüs İnegöl
yakınlarında kaza yapmıştır. 5 kadın üyenin hayatını kaybettiğini ve 35 kişinin
de yaralandığını öğrendik. Kaza sebebiyle hayatını kaybeden vatandaşlarımıza
Allah’tan rahmet, yaralılara acil şifalar diliyoruz. 
Yine,
2 Martta merkez üssü Adıyaman Samsat olan deprem nedeniyle bütün Adıyamanlı
vatandaşlarımıza geçmiş olsun dileklerimi iletiyorum -can kaybının olmayışı tek
tesellimiz olmuştur- ve yaralılara da şifalar diliyorum. 
Sayın
Başkan, geçtiğimiz hafta Almanya, Hollanda ve Avusturya’da Türkiye aleyhtarı
bir dalga başlamış, Türk hükûmet yöneticilerinin vatandaşlarımızla bir araya
gelmesi engellenmek istenmiştir. Türkiye Cumhuriyeti’nin herhangi bir
temsilcisinin yurt dışında yaşayan vatandaşlarımızla bir araya gelmesinin
engellenmesi aklın alacağı bir durum değildir. Bu yanlış tutumu kınıyoruz.
Başta Almanya olmak üzere Avrupa’da yükselen Türkiye düşmanlığına karşı Alman
devlet yöneticilerini aklıselime davet ediyoruz. Türkiye Cumhuriyeti
yöneticilerine karşı geliştirilen bu yanlış tutumun, bir hükûmet ve devlet
politikası olarak sürdürülemeyeceği açıktır. Avrupa ülkelerinin bu tutumu, aynı
zamanda kendi vatandaşları da olan Türk vatandaşlarına yönelik antidemokratik
bir tavırdır. Avrupa’daki vatandaşlarımızın ana vatanlarındaki demokratik
süreçlere ilişkin görüşlerini ortaya koyması en doğal haklarıdır.
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan.
BAŞKAN
– Tamamlayın lütfen.
ERKAN
AKÇAY (Manisa) – Bu hakkı engellemek insan hakları ve siyasal hakları
engellemektir. 
Merak
ettiğimiz şudur: Avrupa Türklüğünün demokratik haklarını kullanması bu ülkeleri
neden rahatsız etmiştir? İyi hatırlıyoruz ki 12 Eylül 2010 Anayasa
referandumunda da Avrupa Birliğinin çeşitli kurumları açık açık “evet”
kampanyasına katılmışlardı, şimdi de açık açık “hayır” kampanyasına
katılıyorlar ve bu konuda da engelleyici bir tutum ve tavır alıyorlar. Avrupa
ülkelerindeki bu Türkiye düşmanlarının limanı olarak hizmet edip terörizm
neredeyse takdir edilip alkışlanırken, ifade hürriyeti bu ülkelerin
desteklediği terör örgütü mensupları için hak olarak kabul görürken, Türkiye
Cumhuriyeti’nin resmî temsilcileri için böyle bir uygulamanın yapılması son
derece manidardır. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Avrupa’nın bu bahse konu ülkeleri bu tutumlarıyla Türkiye’ye
karşı açıkça veya üstü örtülü bir biçimde Türkiye düşmanlığı ortaya koymakta ve
bu tutum, 16 Nisandaki referandum için açıkça bir “hayır” tutumu olarak
belirgin hâle gelmektedir. Bu tutumlarından vazgeçmelerini diliyoruz. 
BAŞKAN
– Teşekkür ediyorum.
Sayın
Gök, buyurun.
22.- Ankara Milletvekili Levent Gök’ün, 2
Mart tarihinde Adıyaman’da meydana gelen deprem nedeniyle geçmiş olsun
dileğinde bulunduğuna, Bursa-Ankara kara yolunda trafik kazasında hayatını
kaybeden TÜRK METAL-İŞ Sendikası üyelerine Allah’tan rahmet, yaralılara acil
şifalar dilediğine, 7 Mart Adana’nın Kadirli ilçesinin ve Artvin’in kurtuluş
yıl dönümlerine, 7 Mart Çetin Emeç’in ölümünün 27’nci yıl dönümüne, bakanların
Almanya’da yapacakları meşru toplantıların iptal edilmesini Cumhuriyet Halk
Partisi olarak şiddetle kınadıklarına ve Cumhurbaşkanı Başdanışmanı İlnur
Çevik’in sosyal medyadaki bazı açıklamalarına ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, öncelikle, sizin de bir Adıyamanlı olarak hemşehrilerinizin bir deprem
nedeniyle maruz kaldığı ve yaşanılan üzüntülü süreçten dolayı şahsınızda bir
kez daha hem size hem de tüm Adıyaman halkına geçmiş olsun dileklerimi
iletiyorum. 
Yine,
bugün çok üzücü bir kaza haberi aldık. 8 Mart Dünya Kadınlar Günü etkinliği
için Ankara’ya gelen Türk Metal Sendikasının üyelerini taşıyan otobüsün
devrilmesi sonucu 7 kadın arkadaşımızın hayatını kaybettiğini ve çok sayıda
yaralı olduğunu öğrendik. Bu üzüntü, 8 Mart Dünya Kadınlar Günü öncesi hepimizi
yürekten sarstı. Kadınların bir gününü dahi kutlamak için ne denli ağır bir
bedel ödendiğinin de çok ağır bir göstergesi olarak ortada duruyor. Hayatını
kaybeden tüm kadınlarımıza Allah’tan rahmet diliyorum, bütün ulusumuza da
başsağlığı diliyorum. 
Sayın
Başkan, bugün, aynı zamanda, Adana Kadirli’nin ve Artvin’imizin kurtuluş yıl
dönümü. Hem Adana Kadirlili hemşehrilerimizi hem de Artvinli yurttaşlarımızı,
hemşehrilerimizi yürekten kutluyoruz ülkelerine bağlılıklarından ötürü. 
Sayın
Başkan, bundan yirmi yedi yıl önce Çetin Emeç katledildi, hayatını kaybetti. 7
Mart 1990 yılında hayatını kaybeden, katledilen Çetin Emeç’i, Türk
gazeteciliğinin duayeni Çetin Emeç’i de bir kez daha sevgiyle ve saygıyla,
rahmetle anıyoruz. 
Bu
arada Sayın Başkan, Almanya’da yaşanılan ve bakanlarımızın orada yapacakları
meşru toplantıların iptaline dair uygulamaları biz de Cumhuriyet Halk Partisi
olarak şiddetle kınadığımızı ifade ediyoruz. Benim ülkemin bütün vatandaşları,
hem Türkiye’de hem de yurt dışında, arzu ettikleri her yerde ifade özgürlüğüne
sahip olmalıdır. Türkiye’de de öyle olmalıdır…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
LEVENT
GÖK (Ankara) – Yurttaşlarımız ve bakanlarımız, elbette ki tartışma konusu dahi
değil, hem Türkiye’de öyle olmalıdır hem de yurt dışında öyle olmalıdır. Bu
nedenle, ifade özgürlüğü konusunda Cumhuriyet Halk Partisi olarak ülkemizdeki
referandum sürecinde “hayır” diyenlere uygulanan baskıya ne denli karşıysak,
“evet” diyenlere yönelik bu tutumlara da aynı şiddetle ve kararlılıkla karşı
olduğumuzu ifade etmek isterim. 
Yine,
bir Cumhurbaşkanlığı danışmanının ortaya attığı bir “tweet”in… Burada adını
dahi okumak istemem, metnin kendisini okumak istemem ama bu işin muhatabı
Cumhurbaşkanıdır. Herhâlde bir danışmanının attığı “tweet”in ne anlama
geleceğini ve nasıl yorumlanması gerektiğini Cumhurbaşkanı iyi değerlendirmek
durumundadır. Cumhurbaşkanının bu konuda bir açıklamasının yapılmaya ihtiyaç
olduğu bir süreçten geçiyoruz. Bu süreç suskunlukla geçiştirilemez çünkü
Cumhurbaşkanı ülkenin birliğinden, düzeninden sorumludur. Bu danışmanının
attığı “tweet”e Sayın Cumhurbaşkanı iştirak ediyor mu, etmiyor mu? 
(Mikrofon
otomatik cihaz tarafından kapatıldı) 
LEVENT
GÖK (Ankara) – Sorum çok açık ve nettir. Bu konuda Cumhurbaşkanının ve
yetkililerinin çok acil açıklama yapma gerekliliği açıktır. Bu danışman
görevine devam edecek midir?
BAŞKAN
– Teşekkür ediyorum Sayın Gök. 
Sayın
Bostancı, buyurun. 
23.- Amasya Milletvekili Mehmet Naci
Bostancı’nın, Bursa-Ankara kara yolunda trafik kazasında hayatını kaybeden TÜRK
METAL-İŞ Sendikası üyelerine Allah’tan rahmet, yaralılara acil şifalar
dilediğine, 2 Mart tarihinde Adıyaman’da meydana gelen deprem nedeniyle geçmiş
olsun dileğinde bulunduğuna, 7 Mart Artvin’in kurtuluşunun 96’ncı yıl dönümüne
ve halk oylamasına ilişkin açıklamalar yapmak üzere Almanya’ya giden bakanlara,
yetkililere yönelik ambargo anlamına gelebilecek uygulamaları şiddetle
kınadığına ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
Bursa’dan
Ankara’ya gelirken İnegöl civarında kaza geçiren TÜRK METAL Sendikası mensubu
7 kadının vefatı dolayısıyla bütün emekçilere, Türk halkına başsağlığı diliyorum,
yaralı 34 kişiye acil şifalar diliyorum.
Geçen
hafta Adıyaman’da yaşanan deprem dolayısıyla bütün Adıyamanlı kardeşlerimize
geçmiş olsun dileklerimi iletiyorum buradan.
Artvin
şehrimiz bir serhat şehri, bayrak gibi yükselen bir şehrimiz. Buradan selam
ediyoruz Artvin’e ve kurtuluş günlerini tebrik ediyoruz.
Almanya’yla
tatsız bir olay yaşıyoruz; sadece Almanya değil, Avusturya, Hollanda ve
Danimarka da biraz bunun içinde. Esasen Avrupa’ya baktığımızda iki farklı
Avrupa görüyoruz. Birisi Avrupa medeniyeti dediğimizde evrensel değerlere atıf
yapan, küresel ölçekte entelektüel fikrî ve politik bir medeniyet iddiası,
diğeri de özellikle son dönemlerde ve tarihte de kimi kritik zamanlarda kendi
içine kapanan ırkçı, yabancı düşmanı, özellikle İslamofobinin yükseldiği bir
başka Avrupa. İki Avrupa maalesef yan yana olabiliyor. Türkiye’den oradaki
vatandaşlarımıza halk oylamasına ilişkin açıklamalar yapmak üzere giden sayın
bakanlara, yetkililere yönelik ambargo anlamına gelebilecek uygulamaları
şiddetle kınıyorum. Almanya’nın Avrupa değerlerine sahip çıkan
politikacılarının bu yerindeki ırkçı…
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
MEHMET
NACİ BOSTANCI (Amasya) - …yabancı düşmanı seslere kulak veren yerel birtakım
politikacılardan daha yüksek sesle kendi fikirlerini duyurmalarını ve
Avrupa’nın değerlerine sahip çıkmalarını bekliyorum çünkü Türkiye'nin de
istikameti ve yolculuğu esasen iki yüz yıldan bu yana ve bizim dönemimizde ve
bundan sonra tam da bahsettiğimiz bu Avrupa değerleridir. O bakımdan, Avrupalı
politikacıları, bu tür krizlere teslim olmaksızın, Avrupa değerlerine sahip
çıkmaya çağırıyorum. Erasmus’un, Kant’ın, Marx’ın, Weber’in, Hermann Hesse’in
memleketi bu şekilde davranmamalı diye düşünüyorum.
Saygılar
sunuyorum. 
BAŞKAN
– Teşekkür ediyoruz.
Gündeme
geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç adet önerge vardır, ayrı ayrı okutuyorum:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- CHP Grubu adına Grup
Başkan Vekili Ankara Milletvekili Levent Gök’ün, yanlış politikalar nedeniyle gerileyen
hayvancılığa bağlı olarak yaşanan sorunlar ve çözüm yollarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/489)
Türkiye Büyük Millet Meclisi Başkanlığına
Ülkemizde
yanlış politikalar nedeniyle gerileyen hayvancılığa bağlı olarak yaşanan
sorunlar ve çözüm yolları için Anayasa’nın 98’inci ve İç Tüzük’ün 104, 105’inci
maddeleri uyarınca Meclis araştırması açılmasını saygılarımla arz ve teklif
ederim.
 Levent Gök
 Ankara
 CHP
Grup Başkan Vekili
Gerekçe:
Türkiye'de
yıllardır yürütülen yanlış politikaların doğal sonucu olarak hayvancılık
geriliyor. Türkiye'de hayvancılık, yitirilen rekabet ve üretim gücü nedeniyle
neredeyse unutulma noktasına geldi.
Hayvancılıkta
koyun, keçi ve sığır, Türkiye'deki et ve süt üretiminin de çok önemli bir
kısmının kaynağıdır.
Uluslararası
Tarım ve Gıda Örgütü (FAO) verilerine göre son üç yıl içerisinde Türkiye'de
koyun, keçi ve sığır türü büyük ölçüde azalmıştır.
Oysa
dünyadaki durum bunun tam tersidir. 2002-2004 döneminde dünya sığır varlığı
yüzde 0,8 artarken, aynı dönemde koyun varlığı yüzde 2,4; keçi varlığı ise
yüzde 4,4 artış göstermiştir.
Bu
üç türün varlığında yaşanan düşüşün nedeni, hayvancılıkla ilgili politikaların
yanlışlığı ve hayvancılığın tarım içerisindeki yerinin gerektiği kadar önemsenmemesidir.
Ülkemizde
hayvancılığın tarım içindeki payı yaklaşık olarak yüzde 25'lik bir dilimdir.
Oysa bu oran gelişmiş ülkelerde yüzde 60-70'ler düzeyinde seyretmektedir. Tarım
içinde hayvancılığın yerinin bu denli az olmasının yanı sıra, var olan hayvancılığın
sorunları da oldukça fazladır.
Sektörün
en önemli girdilerinden biri olan hayvan yemlerinin fiyatlarının yükselmesi
maliyetleri artırmıştır. Zaten küçük ölçekli bir yapıyla hayvancılık yapmaya
çalışan köylüler sahip oldukları birkaç hayvanı satmak zorunda kalıyor. Böylece
hayvan sayısı daha da düşüyor.
Türkiye'de
kırmızı et sektörünün en önemli sorunlarından biri de kuşkusuz kayıt dışılık.
Kaçak et ve hayvan girişleri nedeniyle gerçek üretim rakamlarına ulaşmak
neredeyse imkânsız.
Kaçak
kesim, kurbanlık ve adak hayvanlarından elde edilen et üretiminin ise yaklaşık
olarak 150-200 bin ton civarında olduğu tahmin ediliyor. Bunun dışında kalan
yaklaşık 100-150 bin ton miktarın ise ülkemize kaçak olarak girdiği tahmin
ediliyor. Uzmanlar, iktisaden kaçağın önlenebilmesi için ülke içerisinde
hayvancılığı geliştirici tedbirlerin alınması ve arz talep dengesi çerçevesinde
resmî ithalatın yapılması gerektiğini dile getiriyorlar.
Türkiye'de
hayvansal üretimin tarımdaki payı yüzde 25 iken AB'de yüzde 49’dur. Türkiye'de
karkas et verimi 164 kilogram iken AB'de 275 kilogramdır, Türkiye'de yılda
ortalama süt verimi 1.800 litre iken AB'de 5.400 litredir. Tarım işletmesi
Türkiye'de 4,1 milyon, AB'de 7,5 milyondur. Türkiye'de işletme başına düşen
ortalama sığır sayısı 4 baş iken AB'de 45 baştır. Türkiye'de 1 kilogram sığır
etinin üretim maliyeti 4,5 euro iken AB'de 2,5 eurodur.
Türkiye'nin
hayvan varlığı gün geçtikçe azalıyor. Canlı hayvan ihracatından söz etmek ancak
geçmiş yılları anarken mümkün olabilmektedir ve kırmızı et ithal etme
imkânından söz etmek neredeyse bir başarı sayılır hâle gelmiştir.
Hayvan
yemi ve gübreyle ilgili KDV indirimlerinden bir teşvik olarak, bir büyük
iyileştirme düzenlemesi olarak söz edilmesi çiftçiler ve hayvancılıkla uğraşan
yurttaşlarımızı acı acı düşündürmektedir. Zira, yapılan iyileştirmeler sözde
kalmış, erimiştir.
Ülkelerin
sanayileşme çabalarına rağmen, tarım hiçbir ülkenin göz ardı edemeyeceği en
önemli sektörlerden biridir. Türkiye gibi sanayileşmesi de dengesizliklerle,
çarpıklıklarla dolu bir ülkede tarımın ihmal edilmiş olması, hayvancılığın
unutulmuş olması, köylünün derin mutsuzluğu, tüketicilerin fiyatlarla baş
edememesi ve gereği gibi beslenememesi Türkiye'de hayvancılığın ciddi biçimde
ele alınmasını gerektirdiğinden bu konuda sorunların ve çözümlerin sağlıklı
tespiti için bir Meclis araştırması açılması gereklidir.
2.- HDP Grubu adına, Grup Başkan Vekili
Diyarbakır Milletvekili İdris Baluken’in, Türkiye'de siyasi kriz ortamının
derinleşmesiyle birlikte baş gösteren ekonomik krizin çözüm yollarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/490)
Türkiye Büyük Millet Meclisi Başkanlığına
Türkiye'de
siyasi kriz ortamının derinleşmesiyle birlikte baş gösteren ekonomik krizin
önüne geçilmesi, başta siyasi kriz olmak üzere tüm sebeplere çözüm bulunması ve
yol haritasının belirlenmesi amacıyla Anayasa'nın 98'inci, İç Tüzük’ün 104'üncü
ve 105'inci maddeleri gereğince Meclis araştırması açılması için gereğini arz
ve teklif ederiz.
 
 İdris
Baluken
 Diyarbakır
 HDP
Grup Başkan Vekili
Gerekçe:
Türkiye
siyasetinde Cumhurbaşkanı ve AKP tarafından birkaç belirleyici faktörün devreye
sokulması sebebiyle ekonomik kriz çanları çalmaya başlamıştır. Demokratik
tecelli olan 7 Haziran seçim sonuçlarına saygı duyulmayıp erken seçim kararının
Cumhurbaşkanı tarafından dayatılması, toplumsal ve bireysel özgürlüklerin
kısıtlanması ile özellikle Kürt sorununun çözümü ve Türkiye'nin
demokratikleşmesi merkezli yürütülen çözüm sürecinin Cumhurbaşkanı ve AKP
eliyle bitirilmesi ekonomiyi bir kriz ortamına sokmuştur. Madalyonun diğer
yüzünde ise çatışmaların tekrar başlatılması bazı sorunların üzerini örtmek
için işlevsel bir hâle gelmiştir. Bu sorunlardan bazıları işsizlik, geçim
sıkıntısı, demokrasi sorunu, gelir dağılımdaki adaletsizlik, yoksulluk,
yolsuzluk ve ekonomik krizdir.
Bu
ekonomik krizin, toplumsal infiale dönüşmesine ramak kalmıştır. Çünkü gerek
sektörel ve bölgesel bazda gerekse de alanlar itibarıyla Türkiye makro ve mikro
göstergeleriyle bir ekonomik krizin tam ortasındadır. Türkiye'de seçimlerin
yapılıp ve sonuçlandırılması durumlarını aşan karaktere sahip bir siyasi krizin
olmasıyla birlikte gerek iç çatışmaların başlaması gerekse de uluslararası
piyasalardaki olumsuz gidişat ve belirsizlik doların Türkiye tarihinde
görülmemiş şekilde, art arda rekorlar kırmasına sebep olmaktadır. Dolar, uzunca
bir süre 3 liranın üzerinde işlem görmüş, bir süreliğine 3 liranın altına düşen
dolar, 2016 Ocak itibariyle tekrar 3 liranın üstüne çıkmıştır. 
Dolardaki
yükseliş tüm sektörleri vurmaktadır. Bankacılık sektöründe doların
yükselmesiyle birlikte sadece bir bankanın kaybı 500 milyon doları aşmış
bulunmaktadır. Gidişat, Türkiye'deki bankacılık sektöründe krizin kapıda
olduğunu göstermektedir. Nitekim, bu kriz eşiğini, kapitalizmin dünya
ekonomisini finans-kapital üzerinden örgütlediği gerçekliğiyle birlikte
düşündüğümüzde durumun vahim tablosu net olarak görülecektir. Doların yükselişi
ve Türk lirasının dolar karşısındaki yüzde 20’leri aşan değer kaybı, bankacılık
sektörünün yanı sıra, çiftçi üreticilerini de oldukça olumsuz etkilemiştir.
Mazot, gübre, yem, ilaç gibi çiftçi üretiminin vazgeçilmezi olan ithal ürünler,
dolardaki yükselişten nasibini almıştır. Çiftçiler devletten aldıkları desteğin
yaklaşık 3 katı kadarını dolardaki yükselişe vermektedir. Bu ürünlerdeki
artışlar çiftçiler için büyük bir maliyet demek olmakla beraber, tüm ekonomiyi
olumsuz etkileyen durumların ortaya çıkması da demektir. Bu kapsamda, dünya
ölçeğinde gıda fiyatları düşerken Türkiye'de gıda fiyatlarının yükseliyor
olması, içinde bulunduğumuz iktisadi dramı daha net bir şekilde göstermektedir.
Türkiye'de Bingöl, Ağrı, Muş başta olmak üzere bazı kentlerde yoksulluk yüzde
20 gibi dehşet verici bir oranı aşmış durumdadır. Bunun yanı sıra, gelir
dağılımındaki adaletsizlik cumhuriyet tarihi boyunca görülmeyen şekilde artmış,
toplumsal dinamikler bu duruma somut tepkiler göstermeye başlamıştır.
Sektörel
ve üreticiyi esas alır bazda yapılan değerlendirmeleri güçlendirecek bir
iktisadi gösterge de Türkiye'nin ihracatı ile ilgilidir. 7 Haziran seçimleri
sonrasında varılan temmuz ayı ile birlikte son dokuz aydır sürekli gerileyen
ihracat, Türkiye'de son üç yılın en düşük seviyesine varmıştır. Nitekim bu
temmuzdan bir buçuk ay sonra da dolardaki yükselişin tetiklemesiyle dış borçta
kişi başına düşen ekstra yük 1.498 TL olmuştur. Benzer tarihlerde, kişi başına
düşen borç her geçen gün yükselirken kişi başına düşen milli gelir de 8 bin 760
TL civarına düşmüştür. Tüm bu görüntü içerisinde Türkiye'nin G20'den düşmesinin
güçlü olasılığı baş gösteren tehlikelerden biridir.
Yabancı
sermayeyi çekmek üzere kurgulanan, sıcak paraya dayalı iktisadi anlayış
beslenmeyince ve yapısal reformlar durunca sadece 2015 yılının ilk yedi ayında
44 milyar dolar yabancı sermaye ülkeyi terk etmiştir. Merkez Bankası
rezervleri, altın dâhil 134,4 milyar dolardan 117,9 milyar dolara düşmüştür. Bu
rezervler, Türkiye'nin kısa vadeli borçlarını karşılamamakta, 11,9 milyar
dolarlık bir açık hâlihazırda Türkiye ekonomisi için alarm zillerini
çalmaktadır. 2015 yılının ilk yarısında Türkiye'ye getirilen dövizleri kaynak
sorgudan muaf tutan Gümrük Bakanlığı, kara para aklama ve IŞİD'in finansmanı
gibi hususlarda ağır eleştiriler alsa da sıcak para girişini canlı tutabilmek
için bu kararından vazgeçmedi. Fakat böylesi şaibeli bir düzenlemeye rağmen
mali kaynak akışı artmamış, bilakis azalmıştır. Geldiğimiz bu noktada, Türkiye
2001 dönemindeki iktisadi verilere geri dönmüştür. IMF'ye verilecek borcun lafı
bile unutulmuş, çanlar Türkiye için IMF gibi uluslararası kapital kuruluşların
kapısında çalmaya başlamıştır. 
Bu
kapsamda, geçtiğimiz aylarda Başbakan Davutoğlu'nun ABD'de finans
kuruluşlarıyla yaptığı görüşmeler ve gerçekleştirilecek olan Davos Zirvesi’nden
Hükûmetin beklentileri birlikte düşünüldüğünde, söz konusu durum ekonomik
anlamda manidarlık teşkil etmektedir. Geldiğimiz noktada, ekonomideki kötü
yönetim, yolsuzlukların araştırılmaması, israf gibi nedenlerden ötürü 2015
yılının ikinci yarısında yapılan bir araştırmaya göre Türkiye'de halkın yüzde
64,6'sı ekonominin kötü yönetildiğini düşünmekte ve yine halkın yüzde 55'i
ekonomik kriz beklemektedir.
Bu
bağlamda, siyasi krizin aşılması yoluyla çalan ekonomik kriz çanlarına çözüm
bulunması Türkiye halklarının TBMM'ye vermiş olduğu sorumluluğun kaçınılmaz
gerekliliğidir çünkü 1 Kasım seçimleri sonrası ekonomi dünyasının olumlu
anlamda istikrar beklentisinin karşılanmayıp otoriter ve çatışmayı esas alan
politikaların artarak sürmesi, Türkiye ekonomisini daha derin bir krizin
içerisine sokmuştur. 
Dolayısıyla,
Türkiye'de siyasi kriz ortamının derinleşmesiyle birlikte baş gösteren ekonomik
krizin önüne geçilmesi, başta siyasi kriz olmak üzere tüm sebeplere çözüm
bulunması ve yol haritasının belirlenmesi amacıyla bir Meclis araştırması
açılmasını talep ediyoruz.
3.- HDP Grubu adına, Grup Başkan Vekilleri
Diyarbakır Milletvekili Çağlar Demirel ve Diyarbakır Milletvekili İdris
Baluken’in, 19-24 Aralık 1978 tarihinde Maraş'ta nefret saikiyle gerçekleşen
katliamın araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/491)
Türkiye Büyük
Millet Meclisi Başkanlığına
19-24
Aralık 1978 tarihinde Maraş'ta nefret saikiyle gerçekleşen katliamı
planlayanların ve siyasi destek sunanların tespiti, sorumlularının bulunması ve
cezalandırılması ile bu katliamla ilgili yüzleşme süreçlerinin işletilmesi
amacıyla Anayasa'nın 98'inci İç Tüzük’ün 104'üncü ve 105'inci maddeleri
gereğince Meclis araştırması açılması için gereğini arz ve teklif ederiz.

 Çağlar Demirel İdris
Baluken
 Diyarbakır Diyarbakır
 HDP Grup Başkan Vekili HDP
Grup Başkan Vekili
Gerekçe:
Türkiye
Cumhuriyeti tarihinin gördüğü en kanlı ve hunharca işlenmiş siyasi
katliamlarından biri 19 ve 24 Aralık 1978 tarihleri arasında Maraş ilimizde
gerçekleşmiştir. Belirli bir inanç grubunu hedef alan, merkezden planlanmış ve
yerel anlamda hem mülki hem de siyasi ayakları oluşturulmuş bu katliamda resmî
verilere göre 111 kişi katledilmiş, 176 kişi yaralanmış ve 210 ev ile 70 iş yeri
tahrip edilmiştir. Fakat resmî olmayan güvenilir bilgilere göre ise 19-24
Aralık tarihleri arasında gerçekleştirilen Maraş katliamında 500’e yakın
yurttaşımız katledilmiştir.
Maraş
katliamına giden süreçte provokasyon, linç kültürü ve katliam gerçekleştirilmesi
aşamaları devreye konmuştur. Katliamlar 19 Aralık tarihinde Çiçek Sinemasına
atılan bombayla başlamıştır. Fakat daha sonra ortaya çıkmıştır ki bu bombalı
saldırı Maraş katliamı gerçekleşsin diye planlanmış olan bir provokasyondur.
Söz konusu provokasyondan sonra Alevilerin yoğunlukla bulunduğu bir
kıraathaneye yüzlerce ölümle sonuçlanan bir bombalı saldırı
gerçekleştirilmiştir. Hemen akabinde 2 öğretmen öldürülmüş, cenaze törenleri de
saldırıya uğramıştır. 22 Aralıkta karanlık odaklardan güç alan çete
çevrelerinin propagandası sonucu saldırılar Alevilere yönelik katliam boyutuna
ulaşmıştır.
Bu
dört günlük süreçte yüzlerce katledilen ve yaralanan yurttaşımız söz konusuyken
sessiz kalan kamu otoritesi 24 Aralıkta sokağa çıkma yasağı ilan etmiştir.
Fakat bu yasağa kamu güvenliğini sağlamakla yükümlü kamu görevlilerinin
uymasıyla katliam derinleşmiştir. Kamu içerisinde konuşlanmış bazı merkezler
eliyle her açıdan planlanarak hayata geçirildiği belli olan bu katliam son
günde insanlık dışı boyutunu arttırmıştır.
Maraş
Katliamından sonra başlayan adli süreç de tam bir orta oyunu şeklinde
seyretmiştir. Yüzlerce insanın öldürülmesi, binlerce insanın yaralanması,
kentlerin harabeye çevrilmesi, iş yerlerinin ve evlerin tahrip edilmesi gibi
suçlar cezasız kalmıştır. Maraş davasında yargılananların bir kısmı ceza alsa
da daha sonra çıkarılan yasalarla hapis yatmadan cezasızlık ile
ödüllendirilmiştir. Bu ödül yetmezmiş gibi Maraş katliamında başrolde yer
alanların birçoğu daha sonraki süreçlerde siyasetin içerisine alınarak ödülleri
tahkim edilmiştir. Nihayetinde Maraş katliamında yer alanlar, dava süreçlerinde
bu yer alanları savunanlar hâlâ Türkiye siyasetinin içerisinde yer
almaktadırlar. Bu durum bir utanç tablosundan başka bir şey değildir. Maraş
katliamını yapanlar ve dava süreçlerinde onların yanında yer alanlar
ödüllendirilirken, Maraş katliamı davasına bakan Halil Sıtkı Güllüoğlu, Ahmet
Albay, Ceyhan Can adlı avukatlar ise suikastla katledilmiştir.
Maraş
katliamının üzerinden yıllar geçmesine rağmen katliamın hesabının sorulması ve
adaletin tesisi için anma törenleri düzenleyip acılarını yaşatmak isteyen
halkımıza yönelik devletin tutumu 1978 yılındakine benzer bir şekilde hayata
geçmektedir. Maraş katliamıyla ilgili anmalar yasaklanmakta, anma programı
yapmak isteyenlere polis müdahalesi gerçekleştirilmektedir.
Nihayetinde,
Türkiye'de tüm inançların ve etnik kimliklerin bir arada yaşaması gibi bir
derdi olan her toplumsal ve siyasal kesimin 19-24 Aralık 1978'den beri
süreklilik arz eden devlet tutumunun halklar arasında nasıl bölünmeler
yarattığını sorgulaması gerekmektedir. Yine, bu ülkede demokratik geleceği
talep eden her bir insan, Maraş katliamı özelinde Türkiye'nin karanlık geçmişi
ve bugünüyle yüzleşmesinin zaruretini görebilmelidir. Maraş katliamı özelinde
oluşturulacak bir hakikat ve yüzleşme deneyimi Şeyh Sait, Ağrı Zilan, Dersim,
Çorum, Sivas, Gazi, Roboski, Zergele katliamlarından tutalım da günümüzde
sokağa çıkma yasakları adı altında yaşananlara kadar toplumsal infiale neden
olan tüm yaşanmışlıkların açığa çıkarılması için önemli bir örnek olacaktır.
Bu
kapsamda, 19-24 Aralık 1978 tarihinde Maraş'ta nefret saikiyle gerçekleşen
katliamı planlayanların ve siyasi destek sunanların tespiti, sorumlularının
bulunması ve cezalandırılması ile bu katliamla ilgili yüzleşme süreçlerinin
işletilmesi amacıyla bir Meclis araştırması açılmasını talep ediyoruz.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Şimdi,
Türkiye Büyük Millet Meclisi Başkanlığının bir tezkeresi vardır, okutup
oylarınıza sunuyorum.
B) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisini temsilen ismen davet edilen
Sağlık, Aile, Çalışma ve Sosyal İşler Komisyonu Başkan Vekili Tokat
Milletvekili Celil Göçer'in, Malta Dönem Başkanlığı tarafından 23-24 Mart 2017
tarihlerinde Malta'nın başkenti Valletta'da düzenlenecek olan Parlamento Sosyal
İşler Komisyonları Başkanları Toplantısı’na katılmasına ilişkin tezkeresi
(3/925)
Türkiye Büyük Millet Meclisi Genel Kuruluna
Malta
Donem Başkanlığı tarafından Parlamento Sosyal İşler Komisyonları Başkanları
Toplantısı 23-24 Mart 2017 tarihlerinde Malta'nın başkenti Valletta'da
düzenlenecektir.
Anılan
toplantıya Türkiye Büyük Millet Meclisini temsilen ismen davet edilen Tokat
Milletvekili ve Sağlık, Aile, Çalışma ve Sosyal İşler Komisyonu Başkan Vekili
Celil Göçer'in katılması hususu 28/3/1990 tarihli ve 3620 sayılı Türkiye Büyük
Millet Meclisinin Dış İlişkilerinin Düzenlenmesi Hakkında Kanun'un 9'uncu
maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı

BAŞKAN
– Tezkereyi oylarınıza sunuyorum: Kabul edenler… Kabul etmeyenler… Tezkere
kabul edilmiştir.
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- HDP Grubunun, Mardin Milletvekili
Mithat Sancar ve arkadaşları tarafından, devletler arası ilişkilerde demokratik
ve etik kuralların belirlenmesi, Türkiye'nin dış siyasetinin bu kurallar
çerçevesinde gözden geçirilerek önerilerin değerlendirilmesi amacıyla 7/3/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 7 Mart 2017 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 7/3/2017 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Ahmet
Yıldırım
 Muş
 Grup
Başkan Vekili
Öneri:
7
Mart 2017 tarihinde Mardin Milletvekili Sayın Mithat Sancar ve arkadaşları
tarafından verilen 4064 sıra numaralı devletlerarası ilişkilerde demokratik ve
etik kuralların belirlenmesi, Türkiye'nin dış siyasetinin bu kurallar
çerçevesinde gözden geçirilerek önerilerin değerlendirilmesi amacıyla Türkiye
Büyük Millet Meclisine verilmiş olan Meclis araştırması önergesinin Genel
Kurulun bilgisine sunulmak üzere bekleyen diğer önergelerin önüne alınarak
7/03/2017 Salı günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir. 
BAŞKAN
– Halkların Demokratik Partisi Grubu önerisi lehinde ilk söz Mardin
Milletvekili Mithat Sancar’a aittir. 
Buyurun
Sayın Sancar. (HDP sıralarından alkışlar)
Süreniz
on dakikadır.
MİTHAT
SANCAR (Mardin) – Sayın Başkan, değerli milletvekilleri; Türkiye, dış
politikada kriz üstüne kriz yaşıyor; daha doğrusu, Hükûmet ve Cumhurbaşkanı
kriz üstüne kriz yaratıyor. Son kriz Almanya’yla yaşanıyor. 
Şimdi,
bu krizlerin sebeplerini uzun uzun burada anlatmayacağım ama uluslararası
ilişkilerde itibarlı olmanın bazı şartları vardır. Bu şartların başında da
kendi ülkenizde insanlarınızı özgür ve müreffeh bir hayat içinde yaşatmak
gelir. Eğer bunları yapmıyorsanız, hangi başka gücü kullanırsanız kullanın
itibarınız, saygınlığınız olmaz; sadece belli konularda belki başka araçları
kullanarak bir etki yaratırsınız, onun da sınırı vardır. 
Almanya’yla
krize gelelim. Aslında burada Türkiye-Almanya krizinden, Türkler ile Almanlar
arasındaki krizden, Türkiyeliler ile Almanlar arasındaki krizden söz etmek
yanlış. Bu kriz, Hükûmet ile Almanya arasındadır, AKP ve Cumhurbaşkanı ile
Almanya arasındadır ve krizin sebepleri de yine, Hükûmetin ve Cumhurbaşkanının
söylemi ve politikalarıdır. Nedir mesele, kısaca özetleyelim: Bazı bakanların
Almanya’da yapmak istedikleri referandum buluşmalarına izin çıkmamış. Bunu
genel bir yasak olarak yansıttı Hükûmet yanlısı medya. Genel bir yasak henüz
var görünmüyor. Fakat buradaki engellemelerin ardında, temelinde gerekçe olarak
bazı idari sebepler gösterilse de belli ki bir rahatsızlığın yansıması söz
konusudur. Yani Almanya’da yerel makamlar, AKP’nin ve Cumhurbaşkanının
kampanyalarından rahatsızlık duyuyorlar. Buna Hükûmet ve Cumhurbaşkanı çok sert
tepki gösterdi ama inandırıcı olması mümkün değil. 
Bakın,
biz bu yasaklara karşı çıktık. Alman basınında konuştuk, temel tutumumuzun
özgürlükçülük olduğunu söyledik. Bunu bizim söylemeye hakkımız var. Biz bunu
söylerken meşru bir zemindeyiz çünkü Türkiye'de de yasaklara karşıyız,
Türkiye'de de özgürlükten yanayız ama sizler bu kadar bağıra çağıra itiraz
ettiğinizde, AKP temsilcileri veya Cumhurbaşkanı bu kadar şiddetle tepki
gösterdiğinde kimse inandırıcı bulmuyor. Neden? Şikâyet ettiğiniz bu yasakların
-bu uygulamaların diyelim- 100 katını, bin katını bu ülkede yapıyorsunuz zaten.
2 tane -hadi 3 tane olsun- buluşmanız engellendi diye demokrasi havarisi
kesilme hakkını nereden alıyorsunuz? Bu ülkede ifade özgürlüğü çok geniş de, bu
nedenle sizin eliniz çok güçlü de ifade özgürlüğünü engellemek olarak
yorumlayabileceğiniz bazı uygulamalara böyle karşı çıkabiliyorsunuz; hayır. 
Bu
ülkede kaç gazete kapatıldı son aylarda? Bu ülkede kaç gazeteci hapiste? Kaç
dernek, kaç sivil toplum kuruluşu yasaklandı? Peki, bunları kim yapıyor? Bu
ülkede bunlar ne adına yapılıyor? Bütün bunlar bu ülkede güya demokrasiyi
kurtarmak için yapılıyor ama bunu bu ülkede değil, dışarıda söylüyorsunuz.
Demokrat kesilmek adına, demokrasiyi savunduğunuzu iddia ediyorsunuz.
Demokrasiyi savunan herhangi bir yönetim bu kadar yasağın yüzde 1’ine bile
başvurmaz. 
Şimdi,
dış politikada kabadayılıkla bir yol almanın mümkün olmadığını bizatihi bu
Hükûmet kaç kere yaşattı bu ülkeye? Hatırlayalım İsrail krizini. İsrail’le kriz
ortaya çıktığında hangi ağır laflar kullanıldı, hatırlatmama gerek yok artık,
ne meydanlar okundu İsrail’e. Sayın Cumhurbaşkanı “Ben hayatta olduğum sürece,
ben başta olduğum sürece İsrail’le hiçbir ilişki olmayacak.” dedi mi, demedi
mi? Ne yaptı ama? Sonra, bütün bunlar olmamış gibi davrandı, İsrail’le
ilişkileri düzeltmek için olmadık manevralara başvurdu. Peki, burada kim
kaybetti arkadaşlar? Ülke kaybetti, ülkenin itibarı sarsıldı. Ya bu kadar
yüksek perdeden meydan okumayacaksınız ya da okumuşsanız sözünüzün arkasında
duracaksınız. Bunun tam tersi bir politika izlemeye başladığınızda, o meydan
okumanın tam tersi bir noktaya geldiğinizde sorarlar: Ya, bu ne iştir böyle?
Nasıl bir dış politikadır, nasıl bir yönetim anlayışıdır? Aynı şey Rusya’yla
krizde yaşanmadı mı? Evet, uçak düşürme olayından sonra kabadayılıkların bini
bir para; ne meydan okumalar, ne kabadayılıklar, ne tehditler; sonra,
ilişkileri düzeltmek için yine türlü manevralara başvuruldu ve tavizler
verildi. 
Peki,
bunlar olurken kim kaybediyor? Ülke kaybediyor, o kesin ama somut olarak
kaybeden insanlar da var. İsrail krizinde Mavi Marmara mağdurları bu işe
malzeme yapıldı, fatura onlara kesildi sonra. Tutarsız dış politikanın,
temelsiz kabadayılıkların faturasını Mavi Marmara mağdurları yaşadı. Sadece
Mavi Marmara mağdurları değil, üzerlerinden prim yapılmaya çalışılan Gazze
halkı da ödedi bu faturayı. Peki, Rusya krizinde? Rusya’ya karşı meydan
okumalardan sonra ekonomik ilişkilerde ciddi bir bunalım ortaya çıktı. E, ne
oldu? Onun faturasını da en başta turizmciler, pek çok sektördeki çalışanlar
ödedi. Bu tür kabadayılıklarda belli bir kesim rehin olarak kullanılıyor, bu
açıktır; şimdi, Almanya meselesinde, Almanya’yla ilişkilerde de durum budur.
Böyle yüksek perdeden bir gerilim, kabadayılık tutumu, nihayetinde Almanya’da
yaşayan Türkiyelileri de rehin gibi kullanma sonucu doğuruyor. Bu Hükûmet bütün
bu manevraları yaparken bu faturaları Almanya’da yaşayan Türkiyelilere çıkarmış
olacak. 
Tabii
ki ülke itibar kaybediyor. Siz özgürlükçü olsaydınız, yasaklara karşı
olsaydınız sizin yasaklara itirazınız belki ciddiye alınırdı. Ciddiye
alınmayacak. Biz bu ülke için, bu ülkenin geleceği için Türkiye’de de başka bir
ülkede de yasaklara karşı çıkmaya devam edeceğiz ama itirazların haklı olduğunu
da görmeniz gerekiyor. 
Size
sivil toplumdan, demokratik kamuoyundan, Avrupa’dan yönelen sert eleştiriler
haklıdır. Bu eleştirilere baktığınızda pek çok şey sıralanıyor. Mesela “Yargı
bağımsızlığı yok.” deniyor. Var mı? Yok. Son sekiz ayda 4 bin hâkim görevden
atılmışsa tek bir gerekçe, savunma, açıklama yapılmadan ve kararnameyle, hangi hâkim
kendini güvende hisseder? Deniz Yücel olayında savcı daha iddianame
hazırlamamış, Cumhurbaşkanı Deniz Yücel’i Alman ajanı ilan ediyor, PKK
temsilcisi ilan ediyor. Cumhurbaşkanı savcı mı? Bırakın savcı olmayı, hâkim
rolünü üstlenmiş. Sonra da gidip “Türkiye’de yargı bağımsızdır.” diyeceksiniz;
elbette inanmazlar size. 
Bir
şey daha, faaliyetlerinizde etik kurallara uymazsanız yüzünüze vurulur.
Almanya’ya giden bakanlar referandum çalışması yapıyor, değil mi? Hangi
kaynaklarla, hangi paralarla, hangi sıfatlarla bunu yapıyorlar? Bizim
paralarımızla, halkın vergileriyle bir parti temsilcisi gibi gidiyorlar ama
bakan sıfatıyla gidiyorlar, kamu kaynaklarını kullanıyorlar. İşte, bu, hem
hukuka aykırıdır hem etik kurallara aykırıdır. 
Elbette
size Alman kamuoyundan da Avrupa’nın demokratik çevrelerinden de kamuoyundan da
sorulur “Kardeşim, buraya eğer devlet bakanı veya başka bir bakan olarak
geliyorsan hangi Hükûmet faaliyeti, hangi diplomatik ilişki için geliyorsun?”
“E, ben buraya referandum kampanyası için gidiyorum.” diyemezsiniz. Eğer onlar
meşruysa, bizim yurt dışına gidişimizde bütün masraflarımızı hazinenin
karşılaması gerekiyor. Bütçeden karşılayın, bütün partilere eşit imkân tanıyın,
gönderdiğiniz bakan kadar muhalefet temsilcisi gitsin, belki o zaman anlaşılır
ama biz buna da karşıyız.
Evet,
eğer dış politikada, demokrasi, insan hakları ve etik değerlere değer
vermezseniz, bunlara uymazsanız hem kendiniz kaybedersiniz hem ülkeye
kaybettirirsiniz hem de başka insanlarımıza ağır zararlar verirsiniz.
Saygıyla
selamlıyorum. (HDP sıralarından alkışlar)
BAŞKAN
– Teşekkür ediyorum.
Şimdi,
önerinin aleyhinde ilk söz Samsun Milletvekili Hasan Basri Kurt’a aittir.
Buyurun
Sayın Kurt. (AK PARTİ sıralarından alkışlar)
HASAN
BASRİ KURT (Samsun) – Sayın Başkan, kıymetli milletvekilleri; HDP grup
önerisinin aleyhinde söz almış bulunuyorum. Hepinizi saygıyla selamlıyorum.
HDP
grup önerisinin ana başlığı “Uluslararası sistemde normatif bir yapı
oluşturulabilir mi, ahlaki bir düzen oluşturulabilir mi?” Aslında, bütün siyaset
biliminin temel tartışma konularından biri, uluslararası sistemin tartışma
konularından biri ama içeriğine geldiğimizde, aslında, hiç de içerikle
uyuşmayan, içerikle bağdaşmayan bir yapıda. 
Uluslararası
sistem, egemen devletlerden oluşuyor. Bu yapı bugün bir anda oluşmuş,
kendiliğinden oluşmuş bir sistem değil. İnsanlığın bütün tecrübesi, farklı
dönemlerde, farklı bir şekilde tezahür etmiş, bugün de ulusların kendi
devletleri içerisinde egemen oldukları şartına dayalı ve bir hukuk sistemleri
-her bir devlet için kendine ait bir hukuk sistemi- ve bu hukuk sistemini
işletme özgürlüğü var. 
Burada
temel sorun gücün kullanımı. Devletler içeride gücü kendi sınırladıkları hukuk
içerisinde kullanabilirken diğer devletlerle olan ilişkilerinde bu gücü nasıl
kullanacaklar? Acaba burada ahlaki mi davranacaklar, sözlerinde duracaklar mı,
anlaşmalara uyacaklar mı, ahde vefa gösterecekler mi yoksa tamamen keyfî, kendi
iç çıkarlarını, uluslararası olan konuları, insanlığı ilgilendiren evrensel
konuları kendi iç politikalarına malzeme mi yapacaklar? Türkiye’nin ve aslında
dünyanın bugün karşı karşıya kaldığı en temel sorun bu. Bu aslında bir
samimiyet sorunu da, siyasetçilerin samimiyet sorunu, insan olarak
siyasetçilerin samimiyet sorunu. Çünkü devletler insanlardan farklı değil. Biz,
insanlar olarak devletleri yönetiyoruz; mekanik robotlar olarak, ahlaksız,
herhangi bir norm içermeyen varlıklar olarak yönetmiyoruz. Ancak, bugün
Türkiye’nin karşı karşıya kalmış olduğu temel sorun tam da aslında uluslararası
sistemin doğasının kötücül olduğunu vazeden ve bunun üzerinden her şeyi
kendisine mübah gören bir anlayışın tezahürü. 
Siz
kalkacaksınız, bu ülkede mahkeme kararıyla aranan bir kişiyi otuz gün boyunca
başkonsolosluğunuzda misafir edeceksiniz -kendi tabirinizle- ve gelip bunu
burada saklamadığınızı da ifade edeceksiniz, ondan sonra hukuku aradığınızı
söyleyeceksiniz. Bu nasıl bir samimiyet? Bizim egemenlik hakkımız var. Bizim
mahkemelerimiz var. Bu ülkede bir hukuk işliyor. Eğer hukuktan bahsedecekseniz,
hukuk kurallarından bahsedecekseniz, diplomasiden bahsedecekseniz öncelikle
bunu açıklayacaksınız. Bu soruyu sormadan Türkiye’de ifade özgürlüğü, basın
özgürlüğü, Türkiye’de kapatılan… Türkiye’de kapatılan gazetelerin niye
kapatıldığı ortada. Türkiye’de kapatılan gazetelerin, televizyonların niçin
kapatıldığı ortada.
ERTUĞRUL
KÜRKCÜ (İzmir) – Bizim gazeteyi niye kapattınız?
HASAN
BASRİ KURT (Devamla) – Türkiye 15 Temmuzu yaşadı.
TAHSİN
TARHAN (Kocaeli) – Niye kapatıldı, açıkla biraz.
HASAN
BASRİ KURT (Devamla) – Açıklarız, açıklamakta sorun yok. Eğer hâlâ açıklamamız
gerekiyorsa bunu, Cumhuriyet Halk Partisine dahi bunu açıklamamız gerekiyorsa
bunu da açıklarız. 
15
Temmuz gecesi yaşananlara hepimiz burada şahit olduk. 
ERTUĞRUL
KÜRKCÜ (İzmir) – Generallerin hepsi sizin, bizim mi?
HASAN
BASRİ KURT (Devamla) – 15 Temmuzu hazırlayan sürece, 15 Temmuzdan sonra
Türkiye’nin bütün sistemini çökertmeye çalışan hain çetenin yaptıklarına
hepimiz şahidiz, öyle değil mi? 
ALİ
ŞEKER (İstanbul) – Kim verdi o uçakları onlara?
HASAN
BASRİ KURT (Devamla) – Bizim bu millet adına, bu ülke adına bugüne kadar yapmış
olduğumuz, bugüne kadar Türkiye’yi getirmeye çalıştığımız noktayı geriye
çevirmek isteyen hain bir çete ve bunlara destek olan ve desteğini de aslında
çok da gizlemeyen bir uluslararası kamuoyu olacak ve biz bunlardan adalet,
hukuk ve bunların vazettiği üzere, bunların herhangi bir, sıradan raportörünün
sözü üzerinden biz bunları tartışmaya açacağız. Bu iş o kadar kolay değil.
İnsanın doğasının kötü olduğu, kötücül olduğu üzerinden bütün sistemi
kurgulayan bir düzenle karşı karşıyayız ve bunu Türkiye’ye karşı amansız bir
şekilde ikiyüzlülükle kullanan bir uluslararası sistem şu anda. Bugüne kadar
akademik anlamda yazılıp çizilen hemen bütün teoriler -bunun bir tek istisnası
var, o da aslında çok kabul görmeyen teori, bunun dışındaki hepsi- aslında
dünya sisteminin, gücün vahşi bir şekilde güçlü tarafından kullanıldığı üzerine
kurulu. Eğer silahınız varsa, eğer gücünüz varsa siz günü geldiğinde belli bir
bölgeyi işgal edebilirsiniz. Mülteciler sınırlarınıza dayanmış, bu çok önemli
değildir, onları reddedebilirsiniz. Uluslararası hukuk bu insanları
reddetmemenizi vazetse bile, bu temel bir norm olsa bile, bugüne kadar kabul
görmüş bir norm olsa bile sivillere savaş sürecinde dahi dokunulmazlık bir norm
olsa bile, kimyasal silahların kullanılması kaç kere üzerinden geçilmiş kırmızı
bir çizgi olsa bile susarsanız ondan sonra da kalkıp “Türkiye’de falanca
televizyonu niye kapattınız?” sorusuna maalesef istediğiniz yanıtı alamazsınız.

AHMET
YILDIRIM (Muş) – Verilecek yanıt yok da ondan.
OSMAN
AŞKIN BAK (Rize) – Türkiye düşmanlığı yapıyor, ne basını ya!
HASAN
BASRİ KURT (Devamla) – Bizim verilecek yanıtımız net, millet bu yanıtı çok iyi
biliyor.
OSMAN
AŞKIN BAK (Rize) – Türkiye düşmanlığı yapıyorlar, ne basını! Neden içeri
girdikleri belli. 
HASAN
BASRİ KURT (Devamla) – Önce, otuz gün o konsoloslukta o gazetecinin niye
saklandığının cevabı aranacak.
OSMAN
AŞKIN BAK (Rize) – Gazetecilik yapmıyorlar, ne yaptıkları belli.
HASAN
BASRİ KURT (Devamla) – Eğer bu konuda temel tartışmalar yapılacaksa Hocam bu
konuları çok da iyi bilir. Bugün, Birleşmiş Milletler ve Birleşmiş Milletler
Güvenlik Konseyi uluslararası hukukun, uluslararası sistemin en tepesinde yer
alan örgütler ve bunların aldığı kararları gördük. Filistin’le ilgili almış
olduğu kaç tane karar var. Veto edilmeyen kararlar dahi işte “Fransızcadan
İngilizceye çeviri hatası.” denilerek uygulanmadı. Böyle bir dünyada yaşıyoruz.
AHMET
YILDIRIM (Muş) – Hemen oradan da çekilelim, hemen.
HASAN
BASRİ KURT (Devamla) – Biz hiçbir yerden çekilmeyeceğiz. Biz zalimin üzerine
üzerine gideceğiz, zulmün üzerine üzerine gideceğiz. Bizim kimseden çekinecek,
kimseden geri duracak bir hâlimiz yok. Çekinseydik biz bundan yüz sene önce
çekinirdik, bin sene önce çekinirdik. Bu millet öyle bir millet değil.
Çanakkale’yi kazanmış, Malazgirt’i kazanmış, 15 Temmuzdaki işgal girişimine
cevap vermiş bir millete hiç kimse uluslararası arenadan kopmak, uluslararası
kamuoyundan ayrı durmak diye bir şeyi asla ve asla söyleyemez.
ALİ
ŞEKER (İstanbul) – İşgalcileri kozmik odaya kim yerleştirdi?
OSMAN
AŞKIN BAK (Rize) – Kodese yerleştirdik, kodese, kodese yerleştirdik onları. 
HASAN
BASRİ KURT (Devamla) – Bizler, uluslararası hukukun, uluslararası sistemin
temel insani değerlere sahip olmasını istiyoruz arkadaşlar. Ancak, Almanya’daki
yaşanan olayı sadece bir gazetecinin… “Gazeteci” demeye ben gerçekten burada
çekiniyorum çünkü gazeteci değil. Yaptığı eylemler ortada, üzerindeki mahkeme
kararı… Her gazeteci kimliği alan bir kimseye maalesef “gazeteci” dememek
lazım. Bir siyasetçi olarak bu benim işim de değil. Aslında gazetecilerin kendi
meslek ahlakları gereği belki bunu kendilerinin de ortaya koyması gerekiyor.
Avrupa’da
yaşanan İslamofobiyi görmeden, Avrupa yaşanan Türk düşmanlığını görmeden;
İslamofobiden bahsetmeden, Türk düşmanlığından bahsetmeden, yükselen
milliyetçilikten, ırkçılıktan bahsetmeden kalkıp da bizim bakanlarımızın, bizim
milletvekillerimizin oradaki toplantılarının neden iptal edildiğini sorgulamak
bence yersiz. Önce bunlara cevap vermemiz lazım. Hiçbir şekilde 3,5 milyon
Suriyeliyle ilgili -daha fazlası da var, Ürdün’ü, Lübnan’ı da eklediğinizde
sayı 5-6 milyonu geçiyor- ülkelerinden kopartılanlarla ilgili tek bir laf
etmeyip, bunlarla ilgili hiçbir sorumluluk almayıp ondan sonra kendi iç
sorunları, kendi iç milliyetçilikleri, kendi iç siyasi hesapları, kendi seçim
çabalarıyla bu işi götürmeye çalışan bazı siyasilerin, burada, Türkiye
Cumhuriyeti Büyük Millet Meclisi çatısı altında savunuculuğunu yapmak da bana
göre yersiz. 
Bakın,
biz, biraz önce… 
(Mikrofon
otomatik cihaz tarafından kapatıldı) 
HASAN
BASRİ KURT (Devamla) – Sayın Başkan, çok kısa o zaman... Bunu söylemek
zorundayım. 
Az
önce, sayın hatip -sataşmadan da söz alabilir, muhtemelen alacaktır da-
“kabadayılık” diyerek, bu ülkenin Cumhurbaşkanını… 
AHMET
YILDIRIM (Muş) – Bizim hatip…
Sayın
Başkanım… 
BAŞKAN
– Tamam Sayın Kurt, devam edin siz böyle, tamamlayın cümlenizi lütfen. 
AHMET
YILDIRIM (Muş) – Bizim hatip bitirmemişti ama verebilirsiniz Sayın Başkan, bizim
itirazımız olmaz yani. Ciddi söylüyorum, verebilirsiniz. 
ALİ
ŞEKER (İstanbul) – Siz Alman mısınız? Niye böyle yapıyorsunuz?
MİTHAT
SANCAR (Mardin) – Biz özgürlükten yanayız Başkan, konuşsun. 
HASAN
BASRİ KURT (Devamla) - Tamam, son cümlelerimi kuruyorum. 
Arkadaşlar,
biraz önce, sayın hatip… 
Bakın,
bu dil de çok net bir şekilde farklı şekillerde kullanılıyor. Dil, çok önemli
bir unsur. Siz, bir ülkenin Cumhurbaşkanının uluslararası arenada söylemiş
olduğu bir sözü “kabadayılık” diye ifade ederseniz ona oy veren, ona destek
veren herkese karşı sembolik bir şiddet uygulamış oluyorsunuz. (HDP
sıralarından “Oo!” sesleri) Bu, aşağılamadır. Sizin söylediğiniz bu
“kabadayılık” lafı, bugün, gittiğinizde, toprağından edilmiş Suriyeli
insanların umududur. “Dünya, 5’ten büyüktür.” Demesi, Arakan’daki insanların
umududur. 
ALİ
ÖZCAN (İstanbul) – O zaman, 80 milyon da 1 kişiden büyüktür.
ALİ
ŞEKER (İstanbul) – 80 milyon, 1 kişiden büyük. 
HASAN
BASRİ KURT (Devamla) - “Dünya, 5”ten büyüktür.” demesi, Afrika’da 1 dolara
gününü geçirmeye çalışan insanların umududur. Sizin “kabadayılık” diye
söylediğiniz şey, dünyaya artık mazlumların da dinleneceği bir düzenin gelmesi,
adaletin gelmesi yönünde dünyadaki çıkan tek sestir.
Hepinize
teşekkür ediyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Kurt.
AHMET
YILDIRIM (Muş) – Başkan, kesinlikle mikrofon açılmasını içtenlikle istedik.
MİTHAT
SANCAR (Mardin) – Sayın Başkan…
BAŞKAN
– Mikrofonsuz konuştu, yine sataşmadan söz isteyecek misiniz Sayın Yıldırım?
Kısık sesle konuşursa belki istemezsiniz diye düşündüm.
Buyurun.
AHMET
YILDIRIM (Muş) – Şimdi, Sayın Başkan, grubumuz adına konuşan Sayın Sancar,
kendi bakış açısını ve iddialarını çok somut ortaya koydu. Sayın hatip ise
“Televizyonların neden kapatıldığı ortada, gazetelerin neden kapatıldığı
ortada, tutuklamaların neden olduğu ortada.” deyip somut bir gerekçe sunmadan
on iki dakikasını tamamladı, gerçekten hiçbir şey söylemeden “ortada”
kelimesinin nelere tekabül ettiğini bugün öğrenmiş olduk.
OSMAN
AŞKIN BAK (Rize) – Terör propagandası…
HASAN
BASRİ KURT (Samsun) – Bir diğeri, “kabadayılık” kavramı, Sayın Cumhurbaşkanına
oy verenlere hakaretmiş! Sayın Kurt, bu Meclisin 3’üncü büyük partisinin eş
genel başkanına -bir girin “Google”a- Ekonomi Bakanı ve on gün önce İçişleri
Bakanının kullandığı o utanç verici, söylemekten imtina edeceğim sözlerin, o 6
milyon insana söylenip söylenmediği anlamına gelip gelmediğini de sorgulayın
bir.
Buradan
hareketle, her şeyi kendinize göre mübah gören, İslamofobiyi görmeden, yersiz
ve mesnetsiz iddialarla…
BAŞKAN
– Söz istiyor musunuz sataşmadan Sayın Yıldırım?
AHMET
YILDIRIM (Muş) - …iç milliyetçilik kavramlarını kullanarak Grubumuza açık
sataşmada bulundu. İç Tüzük 69’a göre sataşmadan söz istiyoruz.
HASAN
BASRİ KURT (Samsun) – Zaten konuştu Sayın Başkanım iki dakikadan fazla.
BAŞKAN
– İki dakika süre veriyorum. Lütfen, yeni sataşmaya meydan vermeyelim.
Buyurun.
VIII.- SATAŞMALARA İLİŞKİN KONUŞMALAR
1.- Mardin Milletvekili Mithat Sancar’ın,
Samsun Milletvekili Hasan Basri Kurt’un HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
MİTHAT
SANCAR (Mardin) – “Kabadayılık”tan başlayalım. Yani bunu biz söylemiyoruz, siz
bunu övünç sebebi olarak hep kullandınız. “Biz Kasımpaşalıyız.” diyen ben
değilim, bizim gruptan da kimse değildir. Bunu seçim propagandası, malzemesi
olarak kullananlar sizsiniz ama şimdi biz söyleyince size ağır geliyor.
Takdirini…
OSMAN
AŞKIN BAK (Rize) – Yok, “Kasımpaşalı” demediniz ama, “Kasımpaşalı” dersen sorun
yok.
MİTHAT
SANCAR (Devamla) – Hayır, Osman, dur bir dakika Osman, sakin, sakin.
OSMAN
AŞKIN BAK (Rize) – Hocam, “Kasımpaşalı” dersen problem yok, merak etme Hocam.
ALİ
ÖZCAN (İstanbul) – “Kasımpaşalı” demek, “kabadayılık” demektir. “Kasımpaşalı”,
kabadayılık değilse, onu ikrar etsin. 
MİTHAT
SANCAR (Devamla) – Benim süremi lütfen ekleyin, Osman’ın sesini bastıramam.
BAŞKAN
– Siz devam edin lütfen.
Buyurun.
MİTHAT
SANCAR (Devamla) – Şimdi, bakın, zulmün üstüne gittiğinizi söylüyorsunuz,
burada zulmün her türünü yapıyorsunuz. Bunu yaparsanız dışarıda herhangi bir
demokrat çevrede bir itibar görme imkânınız yoktur.
İkincisi:
“Uluslararası sistem, güç ilişkileri üzerine kurulmuştur.” diye uzun uzun
anlattınız; bu, büyük ölçüde doğrudur ama 1945’ten bu yana -daha eskisi de var-
uluslararası sisteme etik değerleri, insan hakları gibi ilkeleri getirmek için
uğraşan sayısız kuruluş, çevre, insan var. Şunu mu demek istiyorsunuz:
“Uluslararası sistem güç üzerine kurulmuştur, orada etik ilkelere yer yoktur;
niye bizden bekliyorsunuz etik davranmamızı? Biz de etik davranmıyoruz.” Bunu
mu demek istiyorsunuz?
HASAN
BASRİ KURT (Samsun) – Hayır.
MİTHAT
SANCAR (Devamla) – O zaman gelin açıklayın ne demek istediğinizi.
Avrupa’da
İslamofobiye, her türlü ırkçılığa, her türlü ayrımcılığa bizim kadar kararlı
karşı çıkan ikinci bir çevre yoktur. Asıl, Avrupa’da sağın yükselişini teşvik
eden politikalar, buradaki politikalardır, bu ülkede uygulanan politikalardır;
İslamcılık adına yapılan demokrasi, insan hakları ihlalleridir, İslamcılık
adına yürütülen bu keyfîlik, demokrasiden uzak yönetim anlayışıdır ve siz
oralarda bu sözünüzü böyle söylediğinizde de kimse size inanmaz. Şunu demek
istiyorum: İslamofobiyi de sağın yükselişini de bu söylemleriniz ve
politikalarınızla siz destekliyorsunuz maalesef. (HDP sıralarından alkışlar) 
OSMAN
AŞKIN BAK (Rize) – Avrupa çaresiz, çaresiz; 3 tane seçim var Avrupa’da.
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sayın Sancar belki başka bir şey söylemek istedi ama
kurduğu cümleler ve ortaya koyduğu mantık itibarıyla, bizim Türkiye’deki
politikalarımızın Avrupa’daki ırkçılığa ve yabancı düşmanlığına neden teşkil
ettiğini ifade etti. Bu, çok haksız ve yersiz bir değerlendirme; bu, açık bir sataşma
aynı zamanda.
BAŞKAN
– “Gelin, açıklayın.” dedi, buyurun siz de gelin açıklayın.
İki
dakika…
Lütfen
yeni bir sataşmaya meydan vermeyin. 
Buyurun.
(AK PARTİ sıralarından alkışlar) 
2.- Amasya Milletvekili Mehmet Naci
Bostancı’nın, Mardin Milletvekili Mithat Sancar’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Avrupa’daki yabancı
düşmanı, ırkçı, İslamofobik politikaların nedenlerinin ne olduğunu. Mithat Bey,
bize eleştirilere bağlamakta elbette mazur ve özgürdür ama eminim ki kendi
entelektüel birikimi ve muhakemesi, asıl nedenlerin başka yerlerde olduğuna
ilişkin daha nesnel bir perspektife de sahiptir. 
Bir
mülteci krizi var ki İtalya üzerinden Avrupa’ya doğru gidiyor, bizimle hiçbir
ilgisi yok, ama dünyanın her tarafından aç insanlar, yoksul insanlar ekmek
bulmak için Avrupa’ya gidiyorlar. Niçin? Çünkü onlar zengin. Çünkü ekmeğin bu
yeryüzündeki dağılımı adil değil. Çünkü bu işin arkasında çok yüklü bir tarih
var. Bunları biliyorsunuz. Bugün bizim uyguladığımız politikalarla ne alakası
var bunun?
İki
tane Avrupa var. Evet, birisi en temel direk olarak insanlığı ortaya koyan, onu
bir bayrak gibi yükselten Erasmusların, Kantların Avrupası, ama bunlar sadece
yazmışlar, sadece konuşmuşlar, diğer tarafta da maalesef, kolonyal ve sonra
neokolonyal sistemle, Afrika’dan Asya’ya kadar bütün dünyayı sömürgeye çeviren
bir başka Avrupa var. Getirip, bunu, siz Türkiye'de bizim uyguladığımız
politikalara bağlarsanız… Bizi övmenizi beklemiyoruz, eleştirebilirsiniz…
ERTUĞRUL
KÜRKCÜ (İzmir) – Marx’ın, Rosa Luxemburg’un Avrupası da var, unutma!
TAHSİN
TARHAN (Kocaeli) – Hocam, Avrupa’ya kafa tutma, işleri bozma.
MEHMET
NACİ BOSTANCI (Devamla) – …ama aradaki nedensellik bağını kurarken, rasyonel,
siyasal eleştiri kaygısıyla abartılı bir illiyet bağı kurma çabasından uzak,
daha nesnel ve ikna edici bir bağ kurmanız gerekir. Bugün Avrupa’nın meselesi,
ekonomik kriz dolayısıyla küçülen ekmektir, ekmeğe başkaları el uzatsın
istemiyorlar, kim olursa olsun.
Saygılarımla.
(AK PARTİ sıralarından alkışlar)
BAŞKAN
– Teşekkür ediyorum.
MİTHAT
SANCAR (Mardin) – Sayın Başkan, çok kısa bir açıklama yapma ihtiyacım var,
çünkü…
BAŞKAN
– Tamam, yerinizde oturun, bir dakika söz vereyim.
Buyurun.

V.- AÇIKLAMALAR (Devam)
24.- Mardin Milletvekili Mithat Sancar’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşmasındaki bazı ifadelerine ilişkin açıklaması
MİTHAT
SANCAR (Mardin) – Evet, teşekkürler Sayın Başkan.
Naci Hoca, benim sözlerimi bağlamından kopardı
maalesef, “İslamofobiyi, ırkçılığı siz yarattınız.” demedim, “Bugünkü
politikalarınızla bunu teşvik ediyorsunuz.” dedim. Var olanı teşvik
ediyorsunuz. Biz ise Türkiyeli demokratlar ve Avrupalı demokratlar birlikte
buna karşı mücadele ediyoruz. Elbette, bizim beklentimiz, devletlerin
diplomatik manevralarından değildir. Biz Avrupa’nın -dünyanın neresinde olursa
olsun- bütün demokratlarıyla birlikte bütün bu saydığınız kötülüklere karşı mücadele
yürütüyoruz, Türkiye’de de. Ama eğer sizler Türkiye’de bu kadar antidemokratik,
insan haklarına aykırı bir yönetim sergilerseniz ve çıkıp da dış politikada da
böyle zikzaklar, manevralar, inandırıcılığı olmayan, itibar kaybına yol açan
hamleler yaparsanız, işte Avrupa’daki sağın yükselişinin ekmeğine yağ
sürersiniz. Bunu söylemek istedim.
BAŞKAN
– Teşekkür ediyorum.
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Mardin Milletvekili
Mithat Sancar ve arkadaşları tarafından, devletler arası ilişkilerde demokratik
ve etik kuralların belirlenmesi, Türkiye'nin dış siyasetinin bu kurallar
çerçevesinde gözden geçirilerek önerilerin değerlendirilmesi amacıyla 7/3/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 7 Mart 2017 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
– Önerinin lehinde ikinci söz, Hatay Milletvekili Mevlüt Dudu’ya aittir.
Buyurun
Sayın Dudu. (CHP sıralarından alkışlar)
MEVLÜT
DUDU (Hatay) – Sayın Başkan, değerli milletvekilleri; HDP grup önerisi üzerinde
Cumhuriyet Halk Partisi Grubu adına söz almış bulunuyorum. Yüce Meclisi
saygıyla selamlıyorum.
Öncelikle,
8 Mart Dünya Emekçi Kadınlar Günü’nü kutluyorum. Bugün yaşanan trafik kazasında
yaşamını yitiren kadın emekçilerimize Allah’tan rahmet diliyorum, yaralılara
acil şifa diliyorum. Tüm emek dünyasının ve Türkiye’nin başı sağ olsun.
Değerli
milletvekilleri, Almanya’nın bazı bakanlarımıza yönelik İslam karşıtlığı ve
ırkçılıktan beslenen antidemokratik davranışını Cumhuriyet Halk Partisi olarak
sonuna kadar kınıyoruz. Cumhuriyet Halk Partisi, demokratik hakların
kullanımını engellemeye yönelik her türlü girişimin karşısındadır. Nitekim,
önceki Genel Başkanımız Sayın Deniz Baykal da Almanya’nın bu davranışı
nedeniyle Almanya’daki toplantılarını, programını iptal etmiştir. Bu konuda
Almanya’nın tutumuna karşı duruş sergilemek, Türkiye Büyük Millet Meclisinin ve
Türkiye Cumhuriyeti’nin onuruna sahip çıkmaktır. O nedenle, biz sonuna kadar bu
davranışın karşısındayız Cumhuriyet Halk Partisi olarak ancak şunu da
söylemeden geçmek istemiyorum: “Gerçekten de İsrail ve Rusya krizlerindeki
değişimin bu konuda yaşanmamasını da diliyoruz.” diyeceğim ama ne yazık ki
Sayın Cumhurbaşkanının ve Sayın Dışişleri Bakanının bu konudaki sert sözlerine,
söylemlerine rağmen -örneğin, Almanya’da Nazizm ruhunun ölmediğini söylüyorlar-
Ekonomi Bakanı Sayın Zeybekci’nin bugün söylediği sözler, ne yazık ki devlet
tutarlılığına uygun düşmüyor değerli milletvekilleri. Cumhurbaşkanının ve
Dışişleri Bakanının haklı eleştirilerine rağmen Zeybekci, Almanya’yı “dost evi”
olarak niteliyor ve “Almanya’da, bu dost vatanda, bu dost ülkede milyonlarca
Türk vatandaşımız var. Biz dost evine geldik, dost evindeyiz ve sevdiklerimizle
beraberiz.” diye açıklama yapıyor. Bu tavrın da devlet vakarına ve
tutarlılığına uygun düşmediğini belirtmek istiyorum. 
Değerli
arkadaşlarım, kesinlikle, haklı bulmamakla birlikte Almanya’nın bu tutumunun
altında bazı sebepler var. Bunlardan bir tanesi, içeride giderek artan
otoriterleşme eğilim ve girişimleri; bir diğeri de yanlış dış politika ve bunun
sonucunda Türkiye açısından oluşan yalnızlaşma ve itibarsızlaşma. Örneğin, bugün
Suriye’de geldiğimiz nokta ortada. Biz baştan beri, Suriye’de olaylar
başladığından ve Türkiye’deki Hükûmet bize göre yanlış bir politika izlemeye
başladığından itibaren hep şunu söyledik, hep Türkiye'nin ulusal güvenliğinin
altını çizdik, önemine dikkat çektik, dedik ki: Yapmayın, bu yanlış,
Türkiye'nin ulusal güvenliğine zarar verir, Suriye’nin kuzeyinde Taliban
benzeri bir bölge oluşur. Oradan kaynaklanan terör, Türkiye’ye çok zarar verir,
ulusal güvenliğimiz riske girer dedik, ne yazık ki haklı çıktık. 
Bu
bağlamda, gelinen nokta itibarıyla, Fırat Kalkanı operasyonu başladı, harekâtı
başladı. Cumhuriyet Halk Partisi olarak bu harekâtı da desteklediğimizi, önceki
yanlışlara rağmen, o durumun ortaya çıkmasına belli oranda, önemli oranda sebep
olunmasına rağmen -Hükûmet açısından söylüyorum- Fırat Kalkanı Harekâtı
doğruydu. İki hedefi vardı: Bir tanesi, IŞİD’i ve diğer terörist unsurları
sınırlarımızdan uzaklaştırmak, diğeri de zaman zaman “PYD koridoru” diye
tanımlanan o koridorun Afrin’le, Afrin bölgesiyle buluşmasını engellemek. Ben
aslında farklı bir isim veriyorum o koridora “emperyalizm koridoru” diyorum.
Bundan yüzyıl önce Lloyd George, bu koridordan bahsetmiş değerli
milletvekilleri, bu koridorun mutlaka Akdeniz’le buluşması gerektiğinden
bahsetmiş. Söylemeye bile dilim varmıyor, asla bu hayalin gerçekleşmesi mümkün
değil ama Afrin’den sonra bu koridorun devamında Hatay var. Türkiye'nin hiçbir
karış toprağına kimse el uzatamayacağı gibi Hatay’a da asla el uzatamayacaklar
ama bu tehdit, Türkiye’de, özellikle Hatay’da ciddi sorunlar yaratacak.
Değerli
milletvekilleri, bugünlerde gündemimizde yine, Suriye’yle bağlantılı Rakka
operasyonu konusu var. Biraz önce söyledim, bugün geldiğimiz nokta itibarıyla
Fırat Kalkanı operasyonu doğrudur ancak buradan bir adım ileriye gitmek
intihardır, cinayettir. Biz, Türkiye'nin ulusal güvenliği ve çıkarları
açısından hiç gerekli olmadığına inandığımız Rakka olayıyla çocuklarımızı şehit
vermek istemiyoruz. O nedenle, buradan Hükûmete sesleniyorum: Lütfen bu yanlışı
yapmayın, çocuklarımıza bunu yapmayın, Türkiye’ye bu kötülüğü yapmayın. 
Çok
acıdır ki bu Rakka operasyonuyla ilgili bir hususu belirtmeden geçemiyorum: Çok
acıdır, son günlerde Rakka’ya operasyon yapma niyetini Hükûmet, çeşitli
ağızlardan belli ediyor, ortaya koyuyor. Ama şöyle bir tartışma var. Amerika
Birleşik Devletleri’nden kaynaklanan; işte ulusal basında, yabancı basında bu
konuyla ilgili yorumları dinliyoruz. Örneğin, son kulis bilgilerine göre -bugün
bir köşe yazarı da yazmış, önemli, Hükûmete yakın bir köşe yazarı- Genelkurmay
Başkanının, Bakanlar Kuruluna Rakka’yla ilgili sunum yaptığı ve bu sunumda
Amerikan Genelkurmay Başkanına Türkiye’deki ÖSO (Özgür Suriye Ordusu)
kamplarını gezdirdiği ve büyük oranda ikna ettiğine inandığını belirttiği
aktarılıyor. Yani yine söylemeye dilim varmıyor ama bir terör örgütü olarak
nitelediğimiz, haklı olarak bir terör örgütü olarak hem bizim hem Hükûmetin,
iktidarın nitelediği PYD’yi mi Amerika, Rakka operasyonunda kullanacak yoksa
Türkiye’yi mi kullanacak, tartışılan bu. Bu, asla Türkiye Cumhuriyeti’ne
yakışan bir durum değildir. Türkiye Cumhuriyeti’ni bir terör örgütüyle bu
anlamda aynı kefeye koyacak, koyduracak politikalar üretmek de yine Hükûmete
yakışmamaktadır, bunu da belirtmek istiyorum.
Değerli
milletvekilleri, gerçi bu Enosis olayıyla, büyük oranda şimdilik tehlike geçti,
Kıbrıs meselesini söylüyorum. Kasım ayında Sayın Genel Başkan Yardımcımız Sayın
Öztürk Yılmaz’la birlikte Kıbrıs’taydık; çok önemli temaslarda bulunduk, başta
Cumhurbaşkanı olmak üzere bütün yetkililerle görüştük, siyasi parti
liderleriyle görüştük, tamamıyla. Kıbrıs’ta kötü bir noktaya gidiyordu olay.
Rum kesiminin Enosis‘le ilgili girişimi, şimdilik kesintiye uğrattı
müzakereleri ama Kıbrıs’ta her zaman verilen tavizler, bir sonraki müzakerelerin
başlamasıyla birlikte kaldığı noktadan devam ediyor. Onun için Hükûmeti Kıbrıs
konusunda Parlamentoyu bilgilendirmeye, daha şeffaf bir politika izlemeye ve
asla ve asla yanlış yapmamaya davet ediyorum.
Sevgilerimi,
saygılarımı sunuyorum. (CHP sıralarından alkışlar) 
BAŞKAN
– Teşekkür ediyorum.
Önerinin
aleyhinde ikinci ve son konuşmacı, Bilecik Milletvekili Halil Eldemir. 
Buyurun
Sayın Eldemir. (AK PARTİ sıralarından alkışlar) 
HALİL
ELDEMİR (Bilecik) – Sayın Başkanım, değerli milletvekilleri; HDP Grubunun İç
Tüzük’ün 19’uncu maddesine göre vermiş olduğu grup önerisi aleyhine AK PARTİ
Grubumuz adına söz almış bulunuyorum. Bu vesileyle sizleri ve sizlerin nezdinde
de aziz milletimizi saygıyla selamlıyorum.
Dış
politikamızın esası, aslında tüm ülkelerle iş birliği yapma, iş birliklerini
geliştirme ve iyi geçinme üzerine kurulu. Aslında bundan daha evrensel bir
kriter de: Dış politikalar mütekabiliyet esasına göre şekillenir. Türkiye,
bağımsız bir ülkedir. Türkiye’ye ihanet eden, Türkiye'nin aleyhinde çalışan,
Türkiye’de suç işleyip yurt dışına çıkan, kaçan, ister adı “gazeteci” olsun
ister “siyasetçi” olsun, kim olursa olsun Türkiye’ye ihanet etmekte ve
Türkiye'nin aleyhinde çalışmakta özgür değildir. Eğer, dışarıdaki ülkeler,
Türkiye aleyhinde çalışanları himaye ediyorsa bizlerin de hepimizin bunun
karşısında Hükûmet olarak, devlet olarak ve Parlamentoda bulunan tüm siyasiler
olarak da tepkimizi ortaya koymamız lazım. 
Şu
anda, Avrupa’da önümüzdeki referandumla ilgili süreç hakikaten üzüntü verici.
Bizim
önümüzde uluslararası anlaşmalar noktasında zaten belli bir gündemimiz var. Dış
politikaya ağırlık vermeyen, dış politikada diğer ülkelerle geçinmek, onlarla
iş birliği yapmak istemeyen iktidarlar, dış politikadaki veya dıştaki diğer
ülkelerle yapılacak anlaşmalara da önem vermez. Ama birazdan gündemimizde yoğun
bir şekilde uluslararası anlaşmaları konuşacağız. Ben bu vesileyle HDP grup
önerisinin aleyhinde olduğumuzu belirtiyor, Genel Kurulu saygıyla selamlıyorum.
(AK PARTİ sıralarından alkışlar) 
BAŞKAN
– Teşekkür ediyorum. 
Halkların
Demokratik Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir. 
Birleşime
on dakika ara veriyorum. 
Kapanma Saati: 16.54
İKİNCİ OTURUM
Açılma Saati: 17.15
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Özcan PURÇU (İzmir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin İkinci
Oturumunu açıyorum.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
2.- CHP Grubunun, Tekirdağ Milletvekili
Emre Köprülü ve arkadaşları tarafından, Balkanlarda yaşayan soydaşlar ve
ülkemizde bulunan Rumeli-Balkan kökenli vatandaşların sorunlarının
araştırılması amacıyla 7/3/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 7 Mart
2017 Salı günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
7/3/2017
Türkiye Büyük Millet Meclisi Başkanlığına
Danışma
Kurulu 7/3/2017 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Levent
Gök
 Ankara
 Grup
Başkan Vekili
Öneri:

Tekirdağ
Milletvekili Emre Köprülü ve arkadaşları tarafından, Balkanlarda yaşayan
soydaşlarımız ve ülkemizde bulunan Rumeli-Balkan kökenli vatandaşlarımızın
sorunlarının araştırılması amacıyla, 7/3/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin (1121 sıra
no.lu) Genel Kurulun bilgisine sunulmak üzere bekleyen diğer önergelerin önüne
alınarak 7/3/2017 Salı günlü birleşimde sunuşlarda okunması ve görüşmelerinin
aynı tarihli birleşiminde yapılması önerilmiştir. 
BAŞKAN
– Cumhuriyet Halk Partisi grup önerisi lehinde ilk söz Tekirdağ Milletvekili
Emre Köprülü’ye aittir. 
Buyurun
Sayın Köprülü. (CHP sıralarından alkışlar)
EMRE
KÖPRÜLÜ (Tekirdağ) – Teşekkür ediyorum. 
Sayın
Başkan, değerli milletvekilleri; tabii, hiç kimse doğup büyüdüğü toprakları,
atalarının, dedelerinin mezarlarının olduğu toprakları isteyerek terk etmez. O,
ya uluslararası anlaşmaların bir gereği olarak uygulanır ya da katliam, baskı,
yağma, asimilasyonun yarattığı bir baskının sonucu olarak göç olgusu ortaya
çıkar. İşte tüm bu nedenlerle ve çeşitli dönemlerde Türkiye’ye de yerleşen
Rumeli ve Balkan kökenli vatandaşlarımız, cumhuriyetten önce 93 Harbi’nde,
Balkan Savaşlarında, cumhuriyetten sonra Lozan mübadelesinde, Yugoslavya’yla
imzalanan serbest göç anlaşmasında ya da yıllara sâri, uzunca bir dönem devam
eden, Bulgaristan’dan gelen göçlerle Türkiye’ye yerleştiler. Bugün, Türkiye’de,
kökenleri Rumeli ve Balkan olan, aileleriyle beraber baktığımız zaman sayıları
10 milyonlarla ifade edilecek vatandaşımız var. Bizim önergemizle değinmek
istediğimiz kesim ise ağırlıklı olarak 1989 yılı sonrasında Bulgaristan’dan
ülkemize göçle gelenler ile Türkiye sınırlarının dışında, Balkan coğrafyasında
yaşayan Türk ve Müslüman soydaşlarımız. 
1989
zorunlu göçünden sonra yaşanan birçok sorun tabii ki göçe uğrayan
vatandaşlarımızın da mücadelesiyle çözüldüyse de şunu da belirtmek gerekiyor ki
devletimiz o tarihte aldığı önlemlerle soydaşlarımızın yanında bulunmuştu.
Ancak, bugün hâlen daha çözüme kavuşmayan meseleler bulunduğu da bir gerçek.
Özellikle 1989 zorunlu göçünden sonra gelip de yurt dışı çalışma sürelerinin
buradaki çalışmalarla birleştirilmemesinden kaynaklı emeklilikle ilgili sıkıntılar
büyük bir mağduriyet, nüfus müdürlüklerinin tuttuğu kayıtlarla ilgili sorunlar
bir gerçek, evlilik yoluyla ya da başka bir nedenle Türkiye’ye bu dönemde
yerleşmek isteyen Türk ve Müslüman soydaşlarımız vatandaşlık alma noktasında
ciddi sıkıntılar yaşamakta. Bunu söylerken üzüntü duyuyorum ama bir gerçeği
paylaşmak istiyorum: Özellikle -bunu da destekliyoruz, olması gerektiğini de
söylüyoruz ama- Suriyeli göçmenlere gösterilen hassasiyetin, maalesef ki bu
dönemde Türkiye’ye gelip vatandaş olmak isteyen Rumeli ve Balkan kökenli
soydaşlarımıza aynı oranda gösterilmediğini görüyoruz. 
Sayın
milletvekilleri, bunca göçe rağmen, bugün, hâlen daha Balkan coğrafyasında
milyonlarca soydaşımız yaşıyor. Onların sıkıntısıysa maalesef çok daha fazla.
Batı Trakya’da 150 binin üzerinde Türk yaşıyor; burada yaşayan soydaşlarımız
dernek adlarında “Türk” kelimesini kullanamıyor, kendi milletvekillerini yüzde
3’lük ülke barajı noktasında seçemiyorlar, binlerce Türk vatansız, “haymatlos”
durumuna düşürülmüş, yaşadıkları bölgelere devlet yardımı çok az yapılıyor.
Gene aynı şekilde, Türkiye Cumhuriyeti vatandaşlığını kazanmaları da maalesef
ki zor.
Bulgaristan’da
yaşayan soydaşlarımızın durumunun, temsil hakkının Batı Trakya’ya göre daha iyi
olduğunu kabul etmek gerek. Bunda etken tabii ki Türk ve Müslüman nüfusun
toplam nüfus içerisindeki oranı, tabii ki yıllardır verilen güçlü bir temsil
mücadelesi. Ancak, hâlen daha çözülmesi gereken ciddi sorunlar olduğu da bir
gerçek. Hâlen daha Türk dilinin, kültürünün ve inançların yaşanması noktasında
sıkıntılar bulunuyor. Soydaşlarımız, kendi dillerini, inançlarını ve
kültürlerini yaşama iradesinde direnmeleri ve asimilasyona karşı çıkan
tavırlarıyla bugüne kadar üzerlerine düşen görevi sonuna kadar yapmışlardır.
İşte, tam bu zamanda, devletimiz, Hükûmet, soydaşlarımızı ayrımsız kucaklamalı
ve sorunların çözümünde etkin rol üstlenmelidir. Bize ve ülkeyi yöneten iradeye
düşen, bu insanları bir arada tutacak, birbirine kenetleyecek politikaları
bulmak, bu insanları bir yumruk gibi bir arada tutabilmektir.
İşte,
değerli milletvekilleri, tam da burada AKP’nin karnesi çok kötüdür. AKP’nin
Türkiye’de uyguladığı kutuplaştırıcı, ayrıştırıcı dili ve siyaseti Türkiye’ye
nasıl zarar veriyorsa maalesef ki doksan yıllık cumhuriyet tarihinde,
geldiğimiz bu noktada, belki ilk defa bir iktidar, Balkanlarda uygulamaya
çalıştığı aynı ayrıştırıcı yaklaşımla soydaşlarımızı bölmekte ve onları
birbirlerine düşürecek noktada, zararlarına faaliyette bulunmaktadır. Millî
davayı, soydaşlarımız noktasındaki millî davayı parti davası şeklinde görmek bu
davaya bir ihanettir. AKP’nin desteklediği bir partiyi devlet destekliyor
görüntüsüyle lanse etmek, yurt dışındaki soydaşlar arasında “o partiden, bu
partiden” diye ayrım yapmak doksan yıllık cumhuriyet tarihinde herhâlde ki
AKP’ye nasip olmuştur. Yazık, gerçekten çok yazık.
Bu
konu, uzun uzadıya konuşulması gereken, bugün, devlet kadrolarının,
kaymakamların, valilerin sürecin içerisine dâhil edilmeye çalışıldığı bir
duruma gelmiştir. Biz bunu 2013’te de yaşadık değerli milletvekilleri. 2013’te
de yaşadık, maalesef, bu, ne AKP’ye fayda getirdi ne de orada yaşayan
soydaşlarımıza. 
Şimdi,
tabii, bu konuya değinmişken şunu da söylemek zorundayız: Bugün, Avrupa’yla
uzun zamandır yaşadığımız krize, bir de referandum sürecinde yaşadığımız
propaganda ve referandumla ilgili çalışma yapma krizi eklendi. Adalet Bakanı
Sayın Bekir Bozdağ ile Dışişleri Bakanı Mevlüt Çavuşoğlu’nun başına gelenler
kabul edebileceğimiz şeyler değil. Bir defa, biz Cumhuriyet Halk Partisi olarak
bu konudaki tavrımızı ve tutumumuzu çok net bir şekilde ortaya koyduk. Genel
Başkanımızın bu noktadaki açıklamaları, Antalya Milletvekilimiz Sayın Deniz
Baykal’ın Almanya’daki programını iptal etmesi ve bizim demokrasi ve ifade
hürriyetinin önündeki tüm engellerin kaldırılması noktasındaki bugüne kadar
gelen açıklamalarımız bizim tavrımızı ortaya koymuştur. Biz, bu noktada,
Türkiye Cumhuriyeti’ndeki her bir milletvekilinin, her bir siyasinin dünyanın
her bir noktasına gidip propaganda faaliyeti yapmasının önündeki tüm engellerin
kaldırılması gerektiğine inanıyoruz. Almanya’nın, Hollanda’nın ya da bundan
sonra uygulayabilecek başka ülkelerin bu konudaki tavırlarını da kınıyoruz.
Bakanların bu konudaki açıklamaları var; bunun utanılacak bir karar olduğunu,
faşist bir uygulama olduğunu, toplantıları engellemenin kabul edilemez olduğunu
anlatıyorlar. Bunlar doğru, bizim de altına imza atacağımız nitelikteki
açıklamalar. Peki, bunlar doğru da bunları söyleyen iradenin Türkiye’de
yaptıkları neler, bir de buna bakmamız lazım. Şimdi, bir bakan, toplantıya izin
vermeyen Almanya’nın kararını demokrasi karşıtı, faşist bir karar olarak
değerlendirdiğinde, bir “hayır” kampanyası yapılacak toplantının
elektriklerinin kesilmesini nasıl değerlendiriyor, bu toplantıya izin
verilmemesini nasıl değerlendiriyor? Ya da bir bakan, “hayır”cıları terörist
muamelesine tabi tutmak gerektiğini söyleyen bir yargı personeline karşı niye
ağzını açmıyor? Bu konudaki tutarsızlık maalesef ki AKP’nin her alanına
yansımış durumda. 
Başka
bir gerçek daha var, bunu da sizinle paylaşmak istiyorum. Bugün grup
toplantısında Sayın Genel Başkanımız da söyledi, Kemal Kılıçdaroğlu’da söyledi.

Değerli
milletvekilleri, özellikle konumuzla da alakalı olduğu için altını çizeceğim.
Türkiye’de Bulgaristan seçimlerinde oy kullanma hakkına sahip vatandaş olarak
on binlerce yurttaşımız var. Bunlar çifte vatandaş olarak hem Türkiye’deki hem
de Bulgaristan’daki seçimlerde oy kullanma hakkına sahip. Bu nedenle,
Bulgaristan’da da siyaset yapan Türk ve Müslüman siyasetçiler yeri geldiği
zaman Türkiye’ye de gelip Türkiye’de de propaganda faaliyetlerinde bulunuyorlar.
Tıpkı bugün gündemimizde olan, bizlerin ya da bakanların Almanya’ya, Fransa’ya,
Hollanda’ya, Belçika’ya gittiği gibi, Bulgaristan’daki Türk ve Müslüman
siyasetçiler de Türkiye’ye gelip buradaki çifte vatandaşlar üzerinde propaganda
yapma şansına sahipler. AKP’nin Bulgaristan’da bir partiyi açıkça
desteklediğini ve orada Türkler ve soydaşlarımızın arasında bir ayrım yaptığını
bugün cümle âlem biliyor, cümle âlem bunu öğrenmiş durumda. Peki, AKP’nin
desteklemediği partiden olan milletvekilleri var. Bugün bakanlar nasıl
Almanya’ya gittiği zaman Almanya toplantı izni vermediğinde ortalığı
kaldırıyorsak hep beraber, e, AKP’nin desteklemediği partinin Kırcaali
Milletvekili Bulgaristan-Türkiye Parlamentolar Arası Dostluk Grubu Başkanı
Erdinç Hayrullah’ın Türkiye’ye girişi yasak; Türkiye’ye girip propaganda
yapması yasak, yasak… Şimdi, biz bakanlara Almanya’da toplantı izni
verilmediğinde bunun demokrasi karşıtı olduğunu söylüyoruz ama Türkiye,
Bulgaristan’daki Türk ve Müslüman bir milletvekilinin buraya gelip buradaki
çifte vatandaşlarla toplantı yapmasına, propaganda yapmasına yasak koyuyor.
Şimdi, Bulgaristan’da 26 Martta genel seçimler var, e, şimdi, başka bir
partinin, desteklenmeyen partinin milletvekilleri, temsilcileri Türkiye’ye
giremeyecek; bu da AKP’nin demokrasi anlayışı. Biz bu konuda önerge verdik,
soru önergeleri verdik, İçişleri Bakanlığından cevap alamadık. Olabilir, özel
bir şey olabilir, gizli bir şey olabilir, önergemize cevap vermezsiniz;
gönderirsiniz bir bürokratınızı, sebebinizi söylersiniz. O da yok, tamamen
keyfî bir uygulama. Şimdi gelinen noktada, işte, dönüp biraz aynaya bakmanız
gerekiyor.
(Mikrofon
otomatik cihaz tarafından kapatıldı)
EMRE
KÖPRÜLÜ (Devamla) – Dönüp aynaya bakıp kimin demokrasi karşıtı hareketlerin
içerisine girdiği noktasında da değerlendirme yapmanız gerekiyor. 
YAŞAR
TÜZÜN (Bilecik) - Başkanım, bir dakika verin, kâtip üye ya.
ERDİN
BİRCAN (Edirne) – Bir dakika verir misiniz.
YAŞAR
TÜZÜN (Bilecik) – Kâtip üye adam ya, bir dakika verin.
ERDİN
BİRCAN (Edirne) - Bir dakika ya, bir dakika…
OSMAN
AŞKIN BAK (Rize) – Balkanlar “evet” diyor Emre; Tekirdağ “evet” diyor,
Balkanlar “evet” diyor.
EMRE
KÖPRÜLÜ (Devamla) – Sayın Başkanım, takdirinize bıraktım, ben süre istemedim.
BAŞKAN
– Neyse, hadi tamamlayın; yoğun talep üzerine, bir dakika veriyorum.
EMRE
KÖPRÜLÜ (Devamla) – Sayın Başkanım, teşekkür ediyorum, sağ olun.
Bu
noktada durup bir aynaya bakmak ve durumu değerlendirmek gerekiyor. 
Ben
Sayın Başkanın gösterdiği inisiyatifi de kötüye kullanmamak adına Genel Kurulu
saygılarımla selamlıyorum ve verdiğimiz önergeye tüm milletvekillerinden destek
bekliyorum. 
Teşekkür
ederim. (CHP sıralarından alkışlar) 
OSMAN
AŞKIN BAK (Rize) – Balkanlar “evet” diyor, Tekirdağ “evet” diyor, Türkiye
“evet” diyor.
Balkanlar
“evet” diyor Emre, “evet” diyor.
EMRE
KÖPRÜLÜ (Tekirdağ) – Doğru(!)
OSMAN
AŞKIN BAK (Rize) – Bu hafta gideceğim Balkanlara, çalışıyorum orada, “evet”
diyor.
BAŞKAN
– Teşekkür ediyorum Sayın Köprülü.
Şimdi,
Cumhuriyet Halk Partisi Grubu önerisi aleyhinde ilk söz Kocaeli Milletvekili
Saffet Sancaklı’ya aittir. (MHP sıralarından alkışlar) 
Bir
kez daha başsağlığı dileklerimizi burada yineliyoruz. 
Buyurun
Sayın Sancaklı.
SAFFET
SANCAKLI (Kocaeli) – Teşekkür ederim Sayın Başkan.
Çok
değerli milletvekilleri, hepinizi saygıyla selamlıyorum.
Tabii,
konu Balkanlar olunca birkaç cümle söylemek bize düşüyor bir Balkan evladı
olarak.
Hep
söylediğimiz bir şeyler var, diyoruz ki: Türkiye’nin güvenliği Balkanlardan
başlar, oradaki soydaşlarımız, oradaki dindaşlarımız bizim için çok önemli. Ama,
uygulamalarda biraz eksiklerimiz var. 
Tabii,
bu, Cumhuriyet Halk Partisinin vermiş olduğu Meclis araştırması önergesinin
usulen aleyhinde söz almış bulunuyorum ama ben lehinde konuşacağım, çok hoşuma
gitti. (CHP sıralarından alkışlar) 
ERKAN
AKÇAY (Manisa) – Lehinde oy vereceğiz grup olarak.
SAFFET
SANCAKLI (Devamla) – Milliyetçi Hareket Partisi olarak lehinde oy
kullanacağımızı baştan söyleyeyim. 
Şimdi,
tabii, Balkanlar öyle bir coğrafya ki atalarımız altı yüz sene oraya
hükmetmişler; adaleti, kardeşliği, dostluğu götürmüşler ve Balkanlar da hiçbir
zaman bizleri unutmamış. 
Şimdi,
1990’lı yılların başında, Bosna Savaşı başladığında ben Belgrad’a gitmiştim bir
şey için -bunu daha önce de söylemiştim- Belgrad’daki Belgrad televizyonunun
akşam ana haber bülteninde aynen şöyle söylüyor: “Bugünkü çatışmalarda 250 Türk
öldürdük.” Yani “Bosnalı öldürdük.” demiyor, “Müslüman öldürdük.” demiyor, “250
Türk öldürdük.” diyor. Daha önce de söylediğim gibi, Balkanlarda Haçlıların
bize bakışı, o bölgedeki insanların hepsine “Türk” ismini koymuşlar ve orada
yaptıkları bütün zulümler, yapmak istedikleri bütün şeyler Türklere yapılmak
istenen ve Türkiye’ye yapılan şeylerin başlangıcı. 
Tabii,
bu önerge önemli bir önerge. Bununla ilgili biz bir ekip kurup eğer bir çalışma
yapabilirsek mutlaka faydası olacak. Tabii, problemlerimiz var, bunların bir
kısmı Balkan ülkelerinde yaşayan soydaşlarımızın Türkiye’de karşılaştıkları
sorunlar ve çözümünü beklediği konular. Bu konularla ilgili sevgili hemşehrimiz
Sayın Mehmet Müezzinoğlu da gelip İstanbul’da sivil toplum kuruluşlarını
dinledi, kendisine de anlatıldı, zaten kendisi de bu konulara hâkim, tahmin
ediyorum bir çalışma yapıyor ama Türkiye’deki bürokrasi maalesef biraz yavaş
işlediği için… Burada hep beraber eğer bu araştırma önergesine sahip çıkarsak
bürokrasiyi de biraz zorlayıp daha güzel işler yapabileceğimizi düşünüyorum. 
Mesela,
Türkiye’de olan arkadaşlarımızın bazı sorunları var, sadece isimlerini, ana
başlıklarını söyleyeceğim, Emre kardeş de biraz bahsetti: İkamet sorunu var,
bunun dışında vatandaşlık sorunu var, sağlık güvencesi sorunu var, çalışma
izinleriyle ilgili sorunlar var -Emre de söyledi- emeklilik sorunu var,
üniversitelerle ilgili denklik sorunları var, yabancı öğrenci harçları var ve
8’inci olarak da Türkiye’de ikamet eden ve yabancı plakalı aracı olanlara veya
eşine ait araca giriş yasağı var. 
Şimdi,
tabii, bunların hepsini biz burada çözebiliriz. Nasıl çözebiliriz? Çözüm
önerisi olarak da bir şey yazdım ben, burada okuyayım onu size: Rumeli ve
Balkan ülkelerindeki soydaşlarımıza ülkelerinde bulunan Türkiye Cumhuriyeti
konsolosluklarınca verilecek bir belgeye istinaden Türkiye’de bir kimlik veya
benzeri bir kartla tüm bu sıkıntılara tek bir yasayla çözüm bulunması yoluna
gidilebilir. Örnek olarak da Yunanistan bunu yaptı, İstanbul Rumlarına oy
kullanma hariç tüm haklardan yararlanma imkânı verdi. Eğer istenirse bu kartla
vatandaşlığa da başvurulabilir. Yani bu, bir çözüm önerisi tabii, bu
geliştirilebilir. Fakat, benim daha fazla anlatmak istediğim, orada yaşayan
bizim soydaşlarımızın ve dindaşlarımızın çok ciddi problemleri var. Evet, baskı
var, her türlü şiddet var, yapabildikleri bütün her şeyi yapıyorlar. Ama, bizim
bunları biraz daha kalkındırmamız için, mesela, 2 tane önerim var benim, bir
tanesi şu: Devletin desteğiyle özel sektöre imkânlar sağlanarak bizim o
ülkelerde yatırım yapmamız gerekiyor. Benim de doğduğum o bölgede çok iyi
bildiğim bir şey var; inanılmaz derecede hayvancılık ve tarım imkânları var.
Oradaki asgari ücret de şu anda 135-140 euro olduğuna göre, işçilerin de
maaşları düşük olduğu için, orada yapılacak yatırımların hepsinin gerçekten
kârlı birer yatırım olacağını buradan söylüyorum, zaten bunu da herkes biliyor.
Biz, bundan birkaç ay önce yanılmıyorsam, 5.700 tonluk bir kota verdik, et
kotası Bosna’ya, bir anda et sektörü canlandı Bosna’da; bunu bütün Balkan
ülkelerine yayabiliriz. Yanılmıyorsam bu mart ayında da 15 bin tonluk kota
ayrılmış, ihalesi var. Bunun gibi imkânlar sağlarsak oradaki insanların maddi
imkânları çoğalacaktır, eğer maddi imkânları çoğalırsa moralleri yüksek
olacaktır, onlara sahip çıktığımızı bileceklerdir. Tabii eğer biz bunları
yapmayıp da eti Amerika’dan, Arjantin’den, Avusturalya’dan, Uruguay’dan
getirmeye devam edersek o zaman bu işte bir terslik var arkadaşlar. Balkan
ülkelerine yardım etme noktasında eğer bu işi Balkanlara doğru çevirebilirsek
-ki orada ciddi kapasite var, hem etin kalitesi daha iyi hem de daha ucuz-
oradaki soydaşlarımıza yardım etmiş oluruz.
Tabii
biz, evet televizyonlarda seyrediyoruz, Balkanları çok seviyoruz,
soydaşlarımızı seviyoruz ama Türkiye Cumhuriyeti vatandaşları olarak Balkanları
çok iyi tanıdığımızı ve o sorunları da çok iyi bildiğimizi zannetmiyorum. Şöyle
ki: Bizim belediyelerimiz, özel idarelerimiz -yapıyoruz ama yetersiz- nasıl ki
her sene Çanakkale Şehitlerini Anma Günü’nde 81 ilden kültür turları yapıyorsa,
binlerce otobüs, yüzlerce uçak kalkıyorsa Çanakkale’ye gidiyorsa bizim bu
turları Balkanlara yapmamız gerekiyor. Düşünün ki işte -Bosna’dan hep örnek
veriyorum veya Bulgaristan’dan, önemli değil, 3-4 milyonluk bir ülkeden- eğer
Türkiye’den her sene kültür turu adı altında oradaki soydaşlarımızı,
dindaşlarımızı tanıma noktasında, onların sorunlarını çözme noktasında bir
irade gösterip kültür turlarını artırırsak, birkaç 100 bin kişinin Balkanlara
kültür turuna gittiğinde kaç para bırakacağını hepimiz tekrar kafamızda
hesaplarsak oradakiler çok büyük maddi kazanç sağlamış olurlar ve rahatlamış
olurlar. Bugün Balkanlara gittiğinizde özellikle eski Yugoslavya 7’ye
bölündükten sonra, inanın bütün fabrikaların patronları ya Sırplar ya
Hırvatlar, çok az Müslüman var patron olan. Bizimkiler işçi ve maalesef iş de
bulamıyorlar. Onun için, bizim Türkiye Cumhuriyeti olarak, bizim evlatlarımız
olan, soydaşlarımız olan Balkanlarda mutlaka istihdam yaratacak, iş imkânı
yaratacak, onlara maddi imkânlar yaratacak imkânlar sunmamız gerekiyor. 
Burada
YÖK’e bir teşekkür etmek istiyorum. Avrupa’da ve Balkanlarda Türkiye
Türkçesiyle eğitim veren tek Uluslararası Vizyon Üniversitesi var Makedonya
Gostivar’da. Rektör bey ve yardımcılarıyla beraber geldiler, rica ettiler
bizden, biz de YÖK Başkanıyla ve ekibiyle görüştük, kendilerine tanınma
verdiler. Bu, yapılması gereken çok önemli bir şeydi çünkü Avrupa’da ve
Balkanlarda Türkiye Türkçesiyle eğitim yapan tek üniversite. Bu yüzden de YÖK
Başkanına ve ekibine de buradan bir teşekkür etmek istiyorum. 
Tabii,
Balkanlarda ne kadar soydaşımız var? Tahmini 10 milyon. Bu 10 milyon
soydaşımıza, hep “Türkiye’nin güvenliği Balkanlardan başlar.” diyoruz ya, net
olarak söylüyorum size -benim de ailemin, belki de sülalemin yarısı hâlâ orada-
eğer ki o insanlardan birisine “Türkiye tehlikede, zor durumda, canını feda
eder misin, riske girer misin?” diye sorsanız, inanın, istisnasız bir şekilde
bu 10 milyonun, Balkanlarda bulunan 10 milyonun 10 milyonu da canını vermeye
hazırdır. 
E,
bu kadar soydaşımız orada zor durumdayken Cumhuriyet Halk Partisinin vermiş
olduğu bu araştırma önergesiyle ilgili mutlaka bir ekip kurulmalı, bununla
ilgili bir araştırma yapılmalı. Bunun partisi veya başka türlü düşünmeden... 
Bilmiyorum,
Emre, tabii, konuşsaydınız da -büyük ihtimalle iktidar partisi ret verecek-
keşke beraber verseydik de… 
EMRE
KÖPRÜLÜ (Tekirdağ) - Şimdi “evet” desinler. 
SAFFET
SANCAKLI (Devamla) – Nasıl? 
EMRE
KÖPRÜLÜ (Tekirdağ) - Şimdi “evet” desinler.
SAFFET
SANCAKLI (Devamla) – Yani, keşke beraber yapsaydık, bu araştırma önergesine bir
ekip kursaydık… Ama, siyasi olarak buraya geldiğimden beri anladığım bir şey
var, eğer iktidar partisi vermezse geçmiyor ama bu belki de tekrar bir daha
görüşülüp ortak bir şey olarak da verilebilir sayın grup başkan vekillerim,
sizden bunu rica ediyoruz. Benim söyleyeceklerim şimdilik bu kadar. 
Bütün
Balkanlardaki soydaşlarımızı buradan selamlıyorum, hepsini alınlarından
öpüyorum. 
Beni
de dinlediğiniz için teşekkür ediyorum, sağ olun. (MHP, AK PARTİ ve CHP
sıralarından alkışlar) 
BAŞKAN
– Teşekkür ediyorum Sayın Sancaklı. 
Şimdi,
önerinin lehinde ikinci söz İzmir Milletvekili Ertuğrul Kürkcü’ye aittir. 
Buyurun
Sayın Kürkcü. (HDP sıralarından alkışlar)
ERTUĞRUL
KÜRKCÜ (İzmir) – Sayın Başkan, sevgili arkadaşlar; öneriyi desteklemenin önünde
ciddi bir engel yok, bu öneri desteklenebilir. Ancak ben, bu önerinin içinde
yer aldığı daha genel bir kavram üzerinde anlaşıp anlaşmadığımızı sabahtan beri
yaptığımız tartışmalardan dolayı merak ediyorum. 
Türkiye’nin,
kaçınılmaz olarak, hem tarihi hem coğrafyası kendisine, onu yönetenlerin ne
düşündüğünden bağımsız olarak bir nesnel konum dayatıyor. Bu nesnel konum,
Türkiye’nin son derece geniş sayıda komşular, uluslararası güçler, uluslararası
ittifaklarla örülmüş bir genel, siyasal, tarihsel tutuma sahip olması gerektiği
konusunda son derece net bir sonuç veriyor. Türkiye’yi yöneten herkes, aslında
kendi gönlünde ne olursa olsun, eninde sonunda gelip bu tarihsel sınırlara
toslar. Devrilmeden önce bütün başbakanların Rusya’ya bir seyahat yaptıklarını
Türkiye’de yeterince yaşamış olanlar hatırlarlar çünkü ittifak sistemi onları
gerçekte olması gereken tarihsel bağlamın dışına taşımıştır; o nedenle yeniden
o tarihe müracaat etmek, tarihsel, bölgesel nesnelliğe iade olmak isterler ama
vakit çoktan geçmiştir. O nedenle ben, Türkiye’nin bugün karşı karşıya kaldığı
temel küresel, bölgesel, ulusal meseleler bakımından yeniden bir iç anlaşmaya
ihtiyacı olduğu kanaatindeyim. Biz böyle bir anlaşma, böyle bir konsensüse
sahip olmadığımız sürece, gerek iç politika gerek dış politika Türkiye’de ağır
kırılmalar, iç çatışma ve uluslararası çatışmalardan oluşan bir felaketler
dizisi olarak gerçekleşebilir. Bugün de Türkiye’ye dışarıdan bakanlar böyle bir
tabloyla karşı karşıyalar ve bunun sebeplerini öğrenmeye çalışıyorlar. Neden
Türkiye birbirini izleyen bir diplomatik gaflar ve felaketler dizisi içerisinde
yaşıyor? Neden aslında bundan sadece üç, dört sene öncesine kadar daima
süreceği düşünülen yükseliş bir duraksamaya, şimdi de bir kırılma noktasına
doğru taşınıyor? Ben, doğrusu, burada, esasen, Türkiye’yi yöneten gücün başlıca
sorumluluğu alması gerektiğini düşünüyorum. Adalet ve Kalkınma Partisinin
öncülüğünde yürüyen Türkiye dış siyaseti ve iç siyaseti, esasen, Türkiye’nin
yüz yıllık tarihî yürüyüşünü kendi doğal akış istikametinden uzaklaştıran bir
iç ve dış siyaseti benimsediği için şimdi patinaj yapmakta, şimdi ağır
uluslararası ve iç krizlerle sarsılmakta. 
Sık
sık bize hatırlatılıyor 15 Temmuz. Evet, 15 Temmuz hakikaten son derece sert
bir kırılma noktasıdır ama bunun bir başka anlamı da şudur: İç siyasetin
yürüyegeldiği, üzerinde yürümesi gereken ve mümkün olan konsensüsten
sapılmasının bunda hiç mi rolü yoktur? 
“Uluslararası
politikada sıfır anlaşmazlık, sıfır ihtilaf.” diye yola çıkıp şimdi ihtilaf
hâlinde olunmamış bir tek güç bırakmayan bir yaklaşımın sorumluluğu sadece dış
dünyada aranabilir mi? 
Biraz
önce Adalet ve Kalkınma Partisi adına konuşan arkadaşımızı dikkatle dinledim,
bize şöyle bir dünya tarif etti: Herkesin bize düşman olduğu bir dünya. Şimdi,
böyle bir dünyada bence yaşamıyoruz; bir. İkincisi: Bu dünya sadece
devletlerden oluşmuyor; tam tersine, yurttaşlar, uluslararası kurumlar, sınıf örgütleri,
cins temelli örgütler, ekolojik ortaklıklar, emek ortaklıkları; bütün bunlardan
oluşan bambaşka bir dünyadayız. Bu dünyayı da aslında insanlar bu 17’nci,
18’inci yüzyıl kabulünü kırarak kurdular. Metternich’in dünyasında değiliz
artık, devrimlerle dönüştürülmüş, dünyanın iki sistemli bir yeni, hiç daha önce
görülmemiş bir düzen içinde yaşadığı günlerden buraya geldik. İki kutuplu dünya
yıkıldı ama onun yarattığı muazzam birikim hâlâ bizimle beraber yolculuğuna
devam ediyor. 
Bu
birikim bizim için, esasen bizim gibi devletten uzak, devletle daima ihtilaf
hâlinde hatta devlet tarafından daima inkâr edilen topluluklar, sınıflar,
partiler, güçler için yepyeni bir imkân demektir; devletle çözemediğimiz
meseleleri uluslararası alanda dünyanın diğer yurttaşlarıyla anlaşarak çözmenin
imkânını bize veriyor. Zor duruma düşen, mağdur olan, dara düşen bütün
partilerin, bütün politik güçlerin aslında eninde sonunda başvurduğu şey budur.
Başbakan ve Cumhurbaşkanı sürekli olarak dünyanın mazlum milletlerine niye sesleniyorlar
sanıyorsunuz; kendilerini mazlum zannediyorlar. Aslında mazlum dünyaya ait
olmadıklarını ben biliyorum ama onlara öyle gözükmüyor ama seslerine de bir
yankı alamıyorlar ya da bir yankı alıyorlar, çok patolojik bir yankıdır bu.
Son
beş senedir Avrupa Konseyi Parlamenter Meclisinde hem Meclisimizi hem de
dolayısıyla partimizi temsil ediyorum ve birçok uluslararası meselenin nasıl
ele alındığını görüyorum. Adalet ve Kalkınma Partisi sözcüsünün “Bütün dünya,
bütün uluslararası sistem bize düşmandır; zenofobiktir, İslamofobiktir,
Türkofobiktir.” dediği bu dünyada ne kadar Türkofobik, ne kadar zenofobik, ne
kadar İslamofobik varsa Avrupa Konseyi Parlamenter Asamblesinde AKP’nin
müttefiki onlardır. İngiliz muhafazakârları, Polonya ve Macaristan’ın sağcı
güçleri, Çek Cumhuriyeti’nin sağcıları, Avusturya’nın sağcıları her insan
hakları tartışmasında Türkiye'nin çoğunluk partisinin, Hükûmet partisinin
temsilcilerinin yanındadırlar. Türkiye'nin yönetici partisinin Avrupa’daki
müttefikleri kimlerdir, bakalım: Theresa May’dir, Sarkozy’dir, Berlusconi’dir,
Putin’dir. Yani, zenofobik, Türkofobik, İslamofobik ne varsa, neyi temsil
edenler varsa onlar Adalet ve Kalkınma Partisinin uluslararası alanda,
içerideki ve bölgedeki muhalifleriyle olan tartışmasında onun başlıca
destekçileridir. Dolayısıyla, güce dayalı bir dünya kavrayışıdır belki de dün
“ak” dediğine bugün “kara” demeye Adalet ve Kalkınma Partisinin iç ve dış
politikasını yönetenleri zorlayan. O yüzden, ben derim ki: Gelin, yol yakınken
biz başka bir şeye bakalım. Bir: İçeride yeni bir dünya, yeni bir Türkiye, yeni
bir hayat, yeni bir yurttaşlık arayanlarla bir müzakere kapısını bütün partiler
olarak açalım ama herhâlde bunun için çok geç. 
Nisan
ayının 16’sında bir oylamaya gideceğiz ve Türkiye’de uzlaşma için binbir çaba
gösterenlerin, yeni bir anayasa için pek çok çaba gösterenlerin, özgür
yurttaşlık temeline dayalı bir anayasal arayış için çaba gösterenlerin hepsinin
bir kenara itildiği ve bir kişinin Meclisin, yargının, yürütmenin ve Silahlı
Kuvvetlerin hâkimi ilan edileceği yeni bir başkanlık rejimi için oylama
yapılacak. Ümit ediyorum ki bu oylama halkımız tarafından geri çevrilecektir
veya bizzat bu oylamayı talep edenler bunun bizi taşıdığı, taşıyacağı muazzam
gerilimi görerek buradan geriye doğru adım atacaklardır. İşte, dünyanın başka
yerlerinden bizim iç tartışmamızla niye ilgilendiğini merak ettiğiniz insanlar
bunun için ilgileniyorlar. 80 milyon nüfusuyla, 1 milyon kişilik ordusuyla,
dünyanın 20 büyük ekonomisi içerisinde yer alan iktisadi kapasitesiyle Türkiye
yanlış bir yere gittiğinde Orta Doğu yanlış bir yere, Kafkaslar yanlış bir
yere, Balkanlar yanlış bir yere gider. Avrupa’nın eteklerinde bir faşist
diktatörlüğün kurulması ihtimalini faşizmin en çok acısını çekmiş olan halklar
dikkatle izlerler ve tavır alırlar. Başımıza gelenlerde bunun payı olduğunu
düşünerek belki doğru bir adım atmamız mümkün olacaktır.
Hepinizi
sevgi ve saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum.
Önerinin
aleyhinde ikinci ve son konuşmacı, Bursa Milletvekili Hakan Çavuşoğlu.
Buyurun
Sayın Çavuşoğlu. (AK PARTİ sıralarından alkışlar)
HAKAN
ÇAVUŞOĞLU (Bursa) – Teşekkür ediyorum Sayın Başkanım.
Sayın
Başkan, değerli milletvekilli arkadaşlarım; CHP’nin grup önerisi hakkında söz
aldım. Bu vesileyle Genel Kurulu saygıyla selamlarım.
Sayın
milletvekilleri, Cumhuriyet Halk Partisinin grup önerisi Balkanlarda yaşayan
soydaşlarımız ve ülkemizde bulunan Rumeli Balkan kökenli vatandaşlarımızın
sorunlarının araştırılmasına ilişkin bir komisyon kurulması talebidir.
Öncelikle ifade etmeliyim ki CHP’nin Balkanlara ve Balkan kökenli
vatandaşlarımıza ilişkin bir şeyler söylemesi beni bu bölgenin bir çocuğu
olarak ziyadesiyle memnun etmiştir Sayın Köprülü. 
Balkanlar
ve burada yaşayan soydaş ve akraba toplulukların geleceği, onların huzur ve
güven içinde yaşaması hepimizin ortak tasası olmalıdır.
Sayın
milletvekilleri, birçok vesileyle söylenir, Türkiye 786 bin kilometrekareyle
sınırlı olsa da bizim gönül coğrafyamız çok daha geniş bir hinterlanda sahiptir.
Balkanlar başta olmak üzere, Kafkaslar, Orta Doğu, hatta Kuzey Afrika
coğrafyasında yaşayan kardeşlerimiz Türkiye'yi sığınılacak bir liman,
güvenilecek bir ada olarak görmektedirler. Bu nedenle bizim buralara ulaşan
sesimiz adil, hakkaniyetli ve her şeyden önce güven telkin edici olmalıdır. 
Sayın
milletvekilleri, AK PARTİ iktidarları başlangıçtan itibaren Balkanlara karşı
her zaman yakından ilgi duymuş, bu bölgede yaşayan soydaş ve akraba
topluluklarımızın derdiyle dertlenmiş ve hiçbir şekilde onların kendilerini
yalnız hissetmesine müsaade etmemiştir. Aynı şekilde, onların bayraklarının
altında yaşadıkları devletlerle de ilişkilerini üst düzeye çıkartarak bölgede
bulunan soydaş ve akrabalarımızın güven içinde yaşamalarını temin etmiştir. 
Sayın
milletvekilleri, grup önerisinin gerekçesine baktığımızda, özellikle bir ifade
var ki burada düzeltilmesi gerekiyor. Şöyle ki grup önerisinde Balkanlarda
yaşayan soydaşlarımızın yalnız bırakıldığı gibi bir ifadeye yer verilmiştir ki
bu doğru değildir. Her şeyden önce AK PARTİ iktidarları döneminde kurulan
Yurtdışı Türkler ve Akraba Topluluklar Başkanlığı, TİKA, Yunus Emre Enstitüsü
ve AFAD gibi kuruluşlarımız bu ülkelerin hemen hemen hepsinde temsilcileri olan
ve alanda faaliyetleri bulunan kuruluşlarımızdır. Bakınız, bugün TİKA’nın
bölgeye ilişkin yapmış olduğu yatırım ve faaliyetleri toplam 313 milyon doları
bulmuştur. Hâlbuki, AK PARTİ iktidarlarından önceki sekiz yıllık dönemde
Balkanlara yapılan yatırım sadece 13 milyon 775 bin dolar idi. Görüldüğü üzere,
AK PARTİ iktidarlarında bu miktar yaklaşık 24 kat artmıştır. 
Bu
grup önerisini veren sayın CHP’li milletvekili arkadaşlarıma özellikle söylemek
istiyorum: Türkiye Cumhuriyeti Başbakanı Sayın Recep Tayyip Erdoğan, tam elli
iki yıl sonra, bir Başbakan olarak Batı Trakya’yı ziyaret ediyor, bunu biliyor
muydunuz? Yine, Başbakanımız, cumhuriyet tarihinde ilk defa, seksen beş yıl
sonra, Kırcaali’yi bir Türk Başbakanı ilk defa ziyaret ediyor, bunu biliyor
muydunuz? Eğer AK PARTİ iktidarları, dediğiniz gibi, bu manada bölge insanını
yalnız bırakmış olsaydı bugün hem partimize hem ülkemize hem de
Cumhurbaşkanımıza gösterilen sevginin boyutu, mahiyeti böyle olmazdı. Biz bunu,
her defasında, burada yaşanan kriz alanlarında Kosova’da, Prizren’de,
Saraybosna’da meydanlara inen, Türk bayraklarını ellerine alarak meydanlara
inen ve çığlık çığlığa sevinç çığlıkları atan insanımızdan biliyoruz.
OSMAN
AŞKIN BAK (Rize) – Balkanlar “evet” diyor Hakan, Balkanlar “evet” diyor.
EMRE
KÖPRÜLÜ (Tekirdağ) – Onlar demokrasiye bağlı, demokrasiye. Kişiye değil,
devlete, kuruma bağlı onlar.
HAKAN
ÇAVUŞOĞLU (Devamla) – Bu, seçim sonuçlarından sonra oluyor Sayın Köprülü. 
Sayın
milletvekilleri, bildiğiniz gibi, geçmişte yaşanan kanlı savaşlar, siyasi
çatışmalar ve benzeri krizlerle çok sayıda soydaş ve akrabamız Türkiye’ye göç
etmiş ve yaşamlarını burada sürdürmeye devam etmektedirler. İşte, AK PARTİ
iktidarları da ilk andan itibaren bu durumdaki vatandaşlarımızın çözüm bekleyen
sorunlarına neşter vurmuş ve onların hayatını kolaylaştırmak için her şeyi
yapmıştır. Mesela, ilginç bir örnektir, ben hâlâ bu sorunun cevabını kendime
verebilmiş değilim, aynı sıkıntıyı yaşamış bir kardeşiniz olarak söylüyorum.
2002’den önce, bir şekilde bulundukları ülkelerde yaşamış oldukları sıkıntılar
nedeniyle Türkiye’ye gelip ikamet izni almak isteyen soydaşlarımıza neden
ikamet tezkeresi verilmemiştir, hâlâ soruyorum kendime? Ama, bu süreç, 2002
yılında iktidarımızın başlangıcından itibaren sadece beş ay sonra bitmiştir.
Hâlbuki, bu insanlara ikamet izni verseydik o tarihlerde, üç ayda bir maaile,
çoluk çocuk sadece giriş çıkış yapmak için bu ülkelere gitmezlerdi ama şimdi bu
temin edildi. 
BAKİ
ŞİMŞEK (Mersin) – Ahıska Türkleri Hakan Bey, Ahıska.
HAKAN
ÇAVUŞOĞLU (Devamla) – Konumuz Balkanlar, Ahıska Türkleriyle ilgili de konuşuruz
elbette. Konumuz Balkanlar, onların da sorunlarının olduğunu biliyoruz.
Mesela,
özellikle ikamet tezkereleri verilmemesi nedeniyle soydaşlarımız buraya
geldiler ve burada çeşitli sıkıntılar yaşadıkları için geldiler. Yani, başka
nedenlerle, orada yaşamış oldukları zorluklar nedeniyle geldiler ve burada
ikamet tezkeresi almak için, binlerce soydaşımız devletlerine
vatandaşlıklarından çıkma istediğini bildirdiler ve çıktılar, öyle ikamet
tezkeresi aldılar. Niye bunu yaptık? Niye bunu sorgulamıyoruz? 
Arkadaşlar,
mesela bir başka örnek, siz bahsettiniz “Emeklilik hakları verilmedi.” diye.
Yanlış biliyorsunuz. 2008 yılında 3201 sayılı Kanun’a eklenen geçici 6’ncı
maddeyle, 1989 göçüyle buraya gelen kardeşlerimizin bütün çalışmaları yapılan
anlaşmayla burada tanındı, borçlandırıldılar, 37 bin kişi emekli oldu.
EMRE
KÖPRÜLÜ (Tekirdağ) – Zorunlu göçe tabi olanlar onlar. Onlar zorunlu göç
kapsamında olanlar.
HAKAN
ÇAVUŞOĞLU (Devamla) – Söylüyorum, söylüyorum.
EMRE
KÖPRÜLÜ (Tekirdağ) – Ondan sonra gelenler, ondan sonra gelenler?
HAKAN
ÇAVUŞOĞLU (Devamla) – Onu da söylüyorum.
Ondan
sonra gelenleri kastetmiyor, onlar… Bak, gene yanlış biliyorsunuz. Orada 3 bin
kişi var.
EMRE
KÖPRÜLÜ (Tekirdağ) – Yanlış söylüyorsunuz.
HAKAN
ÇAVUŞOĞLU (Devamla) – Kapıkule’den girmeyip Avusturya, Yunanistan veyahut da
önceden gönderilmediği için 3 bin kişi var. Bu kardeşiniz kanun teklifi verdi,
onu da çözeceğiz Emre Bey, siz de destek verin; bak, CHP Grubuna sesleniyorum,
siz de destek verin.
EMRE
KÖPRÜLÜ (Tekirdağ) – Çözecekseniz veririz tabii.
HAKAN
ÇAVUŞOĞLU (Devamla) – Bakın, mesela, bir başka konu. Şimdi, ilk önce 1989
yılında zorunlu göçe tabi tutularak gelen soydaşlarımız burada para yatırdılar,
kendilerine ev sağlanacağı söylendi. 1992-1993 yıllarında bildiğim kadarıyla
bir CHP iktidarı vardı, koalisyon da olsa. O arkadaşlarımıza evler verilmedi ve
bunlar, yıllarca yatırdıkları avansları alamadılar. Biz bu avansları iade ettik
hem de o günün rayiç değerleri üzerinden, Emre Bey.
EMRE
KÖPRÜLÜ (Tekirdağ) – Öyle olmadı.
HAKAN
ÇAVUŞOĞLU (Devamla) – Öyle oldu.
Mesela,
bir başka şey söyleyeceğim, burada -acı duyarak- bir şey söylediniz, bizim
soydaşlarımız Suriyelilerle kendilerini… Asla, bu çok yanlış bir terim. Bizim
soydaşlarımız Suriyeliler üzerinden kendileriyle ilgili bir değerlendirme
yapmazlar. 
EMRE
KÖPRÜLÜ (Tekirdağ) – Söyleyen ben değilim, yapanlara söyleyeceksin.
HAKAN
ÇAVUŞOĞLU (Devamla) – Çünkü, bakınız, bugün, bizim soydaşlarımız Suriye’yle
ilgili burada “Ülkelerine geri göndereceğiz.”, “Ne işimiz var orada?” diye söyleyenlere
şunu soruyorlar: “1989’da hasbelkader Cumhuriyet Halk Partisi iktidar olsaydı,
Jivkov’un zulmünden biz Türkiye’ye sığınmak istediğimizde kapıları mı
kapatacaklardı?” diye soruyorlar.
LEVENT
GÖK (Ankara) – Olur mu öyle şey?
EMRE
KÖPRÜLÜ (Tekirdağ) – Öyle bir şey olur mu?
HAKAN
ÇAVUŞOĞLU (Devamla) – Aynı duyguyu yaşıyor bu insanlar, aynı duyguyu yaşıyor.
(AK PARTİ sıralarından alkışlar)
OSMAN
AŞKIN BAK (Rize) – Ya, kapıları kapatırlar, merak etme sen onları, kapattılar
zaten. Boraltan Köprüsü vardı…
HAKAN
ÇAVUŞOĞLU (Devamla) – Arkadaşlar, bakınız, söylediğimiz sözün varacağı noktayı,
hedefini -siyasetçiyiz biz- ne olduğunu iyi bileceğiz.
EMRE
KÖPRÜLÜ (Tekirdağ) – Siz nasıl anlamak istiyorsanız öyle anlıyorsunuz.
HAKAN
ÇAVUŞOĞLU (Devamla) – Şimdi, bir başka konu: Bakınız, siz Suriyelilerle
kendilerini kıyasladıklarını söylediniz. Hayır, arkadaşım. İki hafta önce bir
kanun geçti buradan, neydi o kanun? Neydi biliyor musunuz? Biz soydaşımız
olduğu hâlde Türk vatandaşı olmayan bütün kardeşlerimizi sağlık sistemine dâhil
ettik, bu bir reformdur. Ben bu vesileyle Sayın Cumhurbaşkanımıza,
Başbakanımıza, Çalışma ve Sosyal Güvenlik Bakanımıza buradan şükranlarımı
sunuyorum. Artık, bizim için soydaşlarımız -Türk vatandaşı neyse- bu milletin
asli unsurudur ve kendilerine öyle davranılacaktır. 
Ha,
burada özellikle başka bir şeyi ifade edeyim şimdi: Ben bakıyorum burada grup
önerisinin tarihine, 7/3/2017 yani bugün. Arkadaşlar, Çalışma ve Sosyal
Güvenlik Bakanlığımızın son zamanlarda bir çalıştaylar zinciri başlattığını
biliyorsunuz. Bütün Türkiye genelindeki soydaş derneklerini ve Balkan
derneklerini önce Ankara’da topladık, arkasından İzmir’de topladık bölgesel
olarak, sonra İstanbul’da, son olarak da pazar günü Bursa’da bunu yaptık;
Cumhuriyet Halk Partisinin İl Başkanını da davet ettik, Erkan Aydın kardeşim
geldi, teşekkür ediyorum, il başkanı gelmedi ve orada yapmış olduğumuz çözüm
odaklı konsept sadece onları dinlemek bakımından bir makes buldu, bir hava
yarattı. Şimdi, CHP de bunu görünce bunun peşine takılıyor, durumdan vazife
çıkarıyor bu önergeyle. 
EMRE
KÖPRÜLÜ (Tekirdağ) – Ne alakası var?
HAKAN
ÇAVUŞOĞLU (Devamla) – Arkadaşlar, biz sorunları masaya yatırdık…
OSMAN
AŞKIN BAK (Rize) – Evet, iş bitti, uyuyorlar…
HAKAN
ÇAVUŞOĞLU (Devamla) – … çözüm aşamasına geldik, hangi komisyondan
bahsediyorsunuz Allah aşkına?
Bakınız,
oradan gelmiş, bu acıları bilen, daldan düşmüş bir kardeşiniz olarak
söylüyorum: Balkanlarla ilgili söz söylerken hamaset yapmayın. Mesela,
Bulgaristan seçimleriyle ilgili birkaç husus söylediniz burada. Ben biliyorum
ki sizin partinizin üst kademesi sizinle aynı görüşleri paylaşmıyor bu konuda
ve bunların sivil toplum örgütleri nazarında da sizin söylediğiniz gibi
bilinmediğini biliyorum. Çünkü biz, Ahmet Akın kardeşimle gittik Bulgaristan’daki
kongreye. O işin mahiyetini burada anlatmaya kalkarsam buna benim sürem yetmez
ama tekrar kendinizi gözden geçirin, soydaşlarımız sizin gibi düşünmüyor bu
konuda. Şunu söyleseydiniz soydaşlarımıza: “26 Martta seçim var. Haydi
arkadaşlar, topyekûn…
(Mikrofon
otomatik cihaz tarafından kapatıldı) 
HAKAN
ÇAVUŞOĞLU (Devamla) - ...bir şekilde, demokrasi bayramı için Bulgaristan’a
gidilsin.” deseydiniz, çok daha iyi olurdu diye düşünüyorum. 
Bu
konuları masaya yatırdık, çözüm odaklı olarak çalıştık, sonuçlarına ulaştık.
Geçtiğimiz hafta çıkardığımız yasa sorunların büyük bir kısmını çözdü çalışma
ve sosyal güvenlik bakımından, şimdi geriye kaldı göç idaresi kurulu,
vatandaşlık konusu, onu da çok kısa sürede çözdüğümüzü göreceksiniz. (AK PARTİ
sıralarından alkışlar) 
OSMAN
AŞKIN BAK (Rize) – Çözüm sonuçlarını da yolla. 
BAŞKAN
– Teşekkürler Sayın Çavuşoğlu. 
HAKAN
ÇAVUŞOĞLU (Devamla) – Bu arada, Sayın Sancaklı’ya yapıcı eleştirileri nedeniyle
çok teşekkür ediyorum. Gerçekten, o da daldan düşen bir kardeşimiz olarak,
bunları hissederek, duygusuyla ifade etti, o bakımdan teşekkür ediyorum. 
Bu
duygu ve düşüncelerle hepinize hayırlı günler diliyorum. (AK PARTİ sıralarından
alkışlar) 
BAŞKAN
– Teşekkür ediyorum. 
Sayın
Köprülü…
EMRE
KÖPRÜLÜ (Tekirdağ) – Sayın Başkanım, ben bir dakika açıklamayla ilgili söz
isteyecektim ama sayın hatip birçok sefer “Doğru söylemiyor, doğru söylemiyor…”
BAŞKAN
– İki dakika süreyle size sataşmadan söz veriyorum Sayın Köprülü. 
Buyurun.
VIII.- SATAŞMALARA İLİŞKİN KONUŞMALAR
(Devam)
3.- Tekirdağ Milletvekili Emre Köprülü’nün,
Bursa Milletvekili Hakan Çavuşoğlu’nun CHP grup önerisi üzerinde yaptığı
konuşması sırasında şahsına sataşması nedeniyle konuşması
EMRE
KÖPRÜLÜ (Tekirdağ) – Teşekkür ediyorum Sayın Başkanım. 
Tabii,
birçok husus var düzeltmemiz gereken ya da sataşmaya cevap vermemiz gereken.
Birincisi
şu: “Oradaki soydaşlarımız yalnız bırakılmadıklarını düşünüyorlar.” dedi. Bunun
gerekçesi olarak da TİKA’dan örnek verdi sayın hatip. Yalnız, benim bildiğim
bir şey var: Bugün Yunanistan’da TİKA yok, Bulgaristan’da TİKA yok. Bulgaristan
da Yunanistan da TİKA’nın faaliyetlerine izin vermiyor. Evet, TİKA var, diğer
Balkan ülkelerinde var ama milyona yakın soydaşımızın yaşadığı Bulgaristan’da
yok, 200 bine yakın soydaşımızın ve Müslüman’ın yaşadığı Yunanistan’da yok
TİKA; bu birincisi. 
İkincisi:
1989 göçüyle gelenlerin Bulgaristan’dan zorunlu göçe tabi olarak gelenlerin
emeklilikle ilgili düzenlemeleri yapılmıştır ve bu da sadece sizin zamanınızda
değil, eskiden beri gelen usulle yapılmıştır. 
HAKAN
ÇAVUŞOĞLU (Bursa) – Hayır, 2008’de yapılmıştır. 
OSMAN
AŞKIN BAK (Rize) – Kanuna bak ya. Kanun ne zaman çıktı, sen ona bak. 
EMRE
KÖPRÜLÜ (Devamla) – Ama buradaki durum şudur, ben konuşmamda şunu söyledim:
Bugün dahi Bulgaristan’dan Türkiye’ye nüfus gelmektedir, göç gelmektedir. Biz
şunu söylüyoruz: Vatandaşlığa geçtikten sonra soydaşlarımızın, 1989 zorunlu göç
kapsamında olmayanların emeklilik hakları da düzeltilmelidir. 
Sonra,
diğer husus, benim, partimle farklı görüşte olduğumu söylüyorsunuz. Ya, biz
şunu söyleyelim: Bizim partimizin Bulgaristan seçimleriyle ilgili bir görüşü
yok ki. Sizin partinizin bir görüşü mü var? 
HAKAN
ÇAVUŞOĞLU (Bursa) – Elbette var, elbette var. 
EMRE
KÖPRÜLÜ (Devamla) – Bulgaristan seçimlerinde destekleyeceğiniz bir parti mi
var? Savunduğunuz, “Orada bunlar milletvekili seçilsin.” dediğiniz birileri mi
var? Yoksa, kaymakamları, valileri bu işin arkasına takıp bu işe mi
sürüklediniz veya az önce ben söyledim “Bu milletvekili Türkiye’ye girmesin.”
diye talimat mı verdiniz? (CHP sıralarından alkışlar) Bizim parti olarak bir
görüşümüz yok. Soydaşlarımız doğrusunu bilir, sandığa gider, gereğini yapar,
kimseye de metazorimiz yok. 
Teşekkür
ediyor, saygılar sunuyorum. (CHP sıralarından alkışlar) 
BAŞKAN
– Teşekkür ediyorum. 
MUHARREM
ERKEK (Çanakkale) – Bulgaristan’ı da kutuplaştırdınız ya, Bulgaristan’ı da
böldünüz. 
HAKAN
ÇAVUŞOĞLU (Bursa) – Sayın Başkan…
BAŞKAN
– Sayın Çavuşoğlu…
HAKAN
ÇAVUŞOĞLU (Bursa) – Sayın Başkanım, yapmış olduğu açıklamalarda benim
söylediklerimi farklı şekilde anlamak ve anlatmak suretiyle sataşmada
bulunmuştur.
BAŞKAN
– Sayın Çavuşoğlu, karşılıklı konuştunuz. İsterseniz burada bıkalım. 
LEVENT
GÖK (Ankara) – Efendim, bir sataşma yok. Hakan Çavuşoğlu, yeter, bir sataşma
yok ama. Sataşma yok, sataşma yok. 
EMRE
KÖPRÜLÜ (Tekirdağ) – Ben hiçbir şey söylemedim. 
MEHMET
DOĞAN KUBAT (İstanbul) – Başkanım, 60’a göre bir dakika rica ediyoruz. 
BAŞKAN
– Buyurun, 60’a göre açalım bir dakika. 
OSMAN
AŞKIN BAK (Rize) – Balkanlar “evet” diyor, Balkanlar. Haftaya Balkanlardayım,
yüzde 80 “evet.”
V.- AÇIKLAMALAR (Devam)
25.- Bursa Milletvekili Hakan
Çavuşoğlu’nun, Tekirdağ Milletvekili Emre Köprülü’nün sataşma nedeniyle yaptığı
konuşmasındaki bazı ifadelerine ilişkin açıklaması
HAKAN
ÇAVUŞOĞLU (Bursa) – Sayın Başkanım, teşekkür ediyorum. 
Cumhuriyet
Halk Partisinin Bulgaristan’la ilgili bir görüşünün olmamasını gerçekten
yadırgadığımı ifade etmek istiyorum. Hangi konuda görüşü var, onu da merak
ediyorum açıkçası; bu birincisi. 
MUHARREM
ERKEK (Çanakkale) – Müdahale anlamında söylüyor. 
HAKAN
ÇAVUŞOĞLU (Bursa) – İkinci olarak: Bizim soydaşlarımız, 1 milyona yakın
soydaşımız yaşıyor. Bizim, o soydaşlarımız için görüşümüz de olmalı,
faaliyetimiz de olmalı, çabamız da olmalı. Bunu yapmazsak asıl o zaman onlara
karşı gerekli sorumluluklarımızı ifa etmediğimizi gösteririz. 
Şimdi,
ikinci bir konu, TİKA’nın Yunanistan’da olmadığından bahsediyor, TİKA'nın
Bulgaristan’da olmadığından bahsediyor, sonra kalkıp “Bulgaristan seçimleriyle
ne alakanız var?” diyor. Arkadaşlar, Bulgaristan’da bir Türk partisi vardı,
hükûmet ortağı oldu. 
ERDİN
BİRCAN (Edirne) – Hâlâ var.
HAKAN
ÇAVUŞOĞLU (Bursa) – O tarihten itibaren -hükûmet ortağı olduğu hâlde- neden
TİKA'nın oraya giremediğini bana sormanız gerekmiyor. İşte, dönüp oranın
muhasebesini yapmanız gerekiyor Sayın Köprülü. Bunlara iyi bakmak, iyi
değerlendirmek lazım diyorum. 
Çok
teşekkür ediyorum.
BAŞKAN
– Teşekkür ediyorum.
EMRE
KÖPRÜLÜ (Tekirdağ) – Sadece zapta geçireceğim efendim, söz istemiyorum. Sadece
zabıtlara geçireceğim.
BAŞKAN
– Sayın Köprülü, bitirelim bu işi lütfen.
EMRE
KÖPRÜLÜ (Tekirdağ) – Söz istemeyeceğim efendim, zorlayacak hâlim yok, sadece
zapta geçireceğim.
BAŞKAN
– Buyurun.
EMRE
KÖPRÜLÜ (Tekirdağ) – Bizim, Bulgaristan’la ilgili birçok düşüncemiz vardır,
birçok programımız da vardır. Ama, burada bizim belirttiğimiz, kürsüde de az
önce söylediğimiz -ki kendisi de çok iyi anladı zaten bunu- bizim,
Bulgaristan’da oy kullanma hakkına sahip seçmenlere herhangi bir baskımız
yoktur, o seçimlerde kutuplaştırma irademiz yoktur. Biz soydaşlarımızın yumruk
gibi bir arada olmaları gerektiğini savunuyoruz her zaman. (CHP sıralarından
alkışlar) 
OSMAN
AŞKIN BAK (Rize) – Onlar kararını verir, bizim de yok.
MUHARREM
ERKEK (Çanakkale) – Her yeri kutuplaştırıyorsunuz, her yeri.
BAŞKAN
– Teşekkür ediyoruz.
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Tekirdağ Milletvekili
Emre Köprülü ve arkadaşları tarafından, Balkanlarda yaşayan soydaşlar ve
ülkemizde bulunan Rumeli-Balkan kökenli vatandaşların sorunlarının araştırılması
amacıyla 7/3/2017 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 7 Mart 2017 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler...
Kabul etmeyenler... Öneri kabul edilmemiştir.
Şimdi,
İç Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
C) Önergeler
1.- İstanbul Milletvekili Mustafa Sezgin
Tanrıkulu’nun, (2/1311) esas numaralı Türk Ceza Kanununda ve Ceza ve Güvenlik
Tedbirlerinin İnfazı Hakkında Kanunda Değişiklik Yapılması Hakkında Kanun
Teklifi’nin doğrudan gündeme alınmasına ilişkin önergesi (4/88)
Türkiye Büyük Millet Meclisi Başkanlığına
(2/1311)
esas numaralı Kanun Teklifi’min İç Tüzük'ün 37’nci maddesine göre doğrudan
Genel Kurul gündemine alınmasını arz ederim.
Saygılarımla.
6/3/2017
 Mustafa
Sezgin Tanrıkulu
 İstanbul
BAŞKAN
– Önerinin lehinde ilk söz, teklif sahibi olarak İstanbul Milletvekili Mustafa
Sezgin Tanrıkulu’nun.
Buyurun
Sayın Tanrıkulu. (CHP sıralarından alkışlar) 
Süreniz
beş dakikadır.
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; hepinizi
saygıyla selamlıyorum.
(2/1311)
esas sayılı Yasa Teklifi’m konusunda söz aldım. Yasa teklifi, kadına karşı
şiddet ve cinayetlerin önlenmesine dair, Ceza Yasası’nda ve Ceza İnfaz
Yasası’nda 11 maddeye “kadına karşı toplumsal cinsiyete dayalı şiddet”
cümlesinin eklenmesine dair bir tekliftir. Bu teklifi hazırlayan, çalışan bütün
kadın örgütlerine ve başta Kadın Cinayetlerini Durduracağız Platformuna
teşekkür ediyorum, onların katkısıyla bu teklifi hazırladık ve kadın
milletvekillerimizle beraber burada sunduk. Bir erkek milletvekili olarak da
bunu burada savunmaktan gurur duyduğumu, onur duyduğumu ifade etmek istiyorum.
(CHP sıralarından alkışlar) Tabii, hiçbir kadın milletvekili de burada yok,
maalesef, çok azlar. 
Şunu
ifade edeyim öncelikle -şimdi, aklıma geldi de- ilk konuşmamı 8 Mart 1987’de
yapmıştım Diyarbakır’da. Kendilerini saygıyla anıyorum, Akın Birdal, Reha İsvan
ve Emine Eyüboğlu vardı, ben de genç bir avukattım, kadın haklarıyla ilgili
konuşacak avukat yoktu o zaman bir kadın olarak ya da çok azdı ama kadın
hakları konusunda, mevzuat konusunda 8 Mart 1987’de Diyarbakır’da Emek
Sinemasında bir konuşma yapmıştım. Şimdi, yaklaşık otuz yıl sonra daha ağır
koşullarda Parlamentoda kadın haklarını ve kadına karşı şiddeti konuşmaktan
gocunduğumu, keşke bu şiddet ortamını konuşmamamız gerektiğini buradan ifade
etmek istiyorum. 
Değerli
arkadaşlar, ben grup başkan vekillerine gönderdim bu teklifi, 13 maddelik bir
teklif, umarım incelenmiştir özellikle Adalet ve Kalkınma Partisi tarafından.
Yarın 8 Mart. Adalet ve Kalkınma Partisinin sayın grup başkan vekilleri, böyle
bir güzellik yapabilirsiniz. Yani ilk defa, muhalefetten gelen bir teklifi, bir
öneriyi hiç olmazsa komisyona havale edilmek üzere gündeme aldırabilirsiniz.
Bakın, gerçekten de yani kadın hukukçu vekiller incelerse buna “hayır”
diyebileceği hiçbir ortam yok ama hiç olmazsa bugün buna burada “hayır”
demeyelim; hiçbir ideolojik, hiçbir siyasi kaygı yok, tek amacı kadınlara karşı
şiddette cezasızlığı aza indirmek, yargının hoşgörüsünü azaltmak, idari
makamların hoşgörüsünü azaltmak. Neden bunu söylüyorum? Çünkü Avrupa İnsan
Hakları Mahkemesinin bakın, Opuz kararından başlamak üzere birçok kararı var Türkiye'yi
mahkûm ettiği. “İstanbul Sözleşmesi” olarak anılan Avrupa Konseyi çerçevesinde
kadına karşı şiddetin önlenmesine dair sözleşme var, oradaki yükümlülüklerimiz
var ama bu yükümlülüklerimizi… Tamam, Aile Bakanlığı var -Kadın Bakanlığıydı,
Aile Bakanlığı oldu- birçok çalışma var ama biz idari makamların ve yargı
makamlarının bu cezasızlık konusundaki hoşgörüsünü ortadan kaldıramıyoruz.
Çünkü Ceza Yasamızda ve İnfaz Yasamızda erkeklerin hoşgörüsüne izin veren;
erkek yargıçların, erkek personelin, güvenlik görevlisinin hoşgörüsüne izin
veren maddeler var. Biz diyoruz ki: Gelin, bu hoşgörü gösterilen maddeleri Ceza
Yasası’ndan ayıklayalım. 
Bakın,
burada sadece 2016’nın tablosunu ortaya koydum. Bu tabloya bakarsanız da
durumun nasıl vahim olduğunu görürsünüz. Hem cinsel istismar, çocuklara karşı
şiddet hem kadınlara karşı öldürme ve şiddet konusunda ne kadar vahim bir
tabloyla karşı karşıya olduğumuzu görürüz. O nedenle, bugün burada -referandum
var, başka bir şey var ama- siyasi kaygılarla değil, kadın kaygısıyla,
kadınlara karşı şiddetin aza indirilmesi kaygısıyla hareket edelim ve hiç
olmazsa, çoğunluğu erkek olan bu Mecliste bu konuda bir uzlaşma sağlayalım.
Bununla gerçekten de küçülmezsiniz yani bir şeye “evet” demiş olacaksınız. Ben
beş yıldır burada 37’ye göre konuşuyorum, getirdiğim tekliflerin çok doğru
olduğunu sizler de biliyorsunuz ama bir tanesine “evet” demediniz, komisyona
gitmesi noktasında bir tanesine “evet” demediniz. Hiç olmazsa bugün 8 Mart
Dünya Kadınlar Günü nedeniyle bu güzelliği yapalım. 
Buradan
öncelikle kadın milletvekillerini, Parlamentodaki kadın personelimizin tümünü
saygıyla selamlıyorum ve Kadın Günlerini kutluyorum. Ayrıca, burada olmayan ve
olması gereken kadın milletvekillerimizin, cezaevinde olan kadın
milletvekillerimizin de 8 Martını kutluyorum. Yarın, umarım, şiddetten uzak bir
Emekçi Kadınlar Günü kutlaması olur.
Hepinizi
saygıyla selamlıyorum.
Teşekkür
ediyorum. (CHP sıralarından alkışlar) 
BAŞKAN
– Teşekkür ediyorum Sayın Tanrıkulu.
Şimdi
bir milletvekili adına İstanbul Milletvekili Selina Doğan.
Buyurun
Sayın Doğan. (CHP sıralarından alkışlar) 
SELİNA
DOĞAN (İstanbul) – Sayın Başkan, değerli milletvekilleri; yarın 8 Mart Dünya
Kadınlar Günü. Bu günle ilgili aslında pek çok şey söylendi, pek çok şey
yazılıp çiziliyor ancak ne Türkiye'de ne de dünyada bu sorunla ilgili kayda
değer bir iyileşme sağlanmış değil. Demek ki doğru bir tartışma yürütmüyoruz ya
da söylenen sözler samimiyetten uzak ve aslında gündemi geçiştirmek için
söyleniyor. Yüzyıllardır ataerkil düzenin yarattığı bu sistemi elbette bugünden
yarına değiştirmek mümkün değil biliyoruz, biz kadınlar olarak bunun
bilincindeyiz ancak yine de insan, her 8 Martta erkek siyasetçilerin verdikleri
sözleri en azından 9 Martta unutmamalarını, yerine getirmelerini istiyor. Yarın
da bu umudu tekrar taşıyor olacağız.
Bugün
eğer biz bu Parlamentoda hâlâ İç Tüzük’te cinsiyetçi, ayrımcı sözleri
cezalandırmak için bir düzenleme getirmediysek, ilköğretimde toplumsal cinsiyet
eşitliği dersini zorunlu hâle getirmediysek, aslında kadına yönelik şiddet
sorununu, toplumsal cinsiyet anlamında eşitsizlik sorununu da ciddi anlamda ele
almıyoruz demektir.
Aslına
bakarsanız bugün kadınlar olarak kadının insan hakları açısından
omuzlarımızdaki sorumluluklar daha da fazla. Her tarafımız savaş ve
çatışmalarla dolu. Bu savaşların en büyük mağdurları her zamanki gibi kadınlar.
Hemen yanı başımızda, biliyorsunuz, IŞİD’in köle etmek istediği kadınlar bugün
bizim ülkemizde yaşıyorlar. Yine, ülkemizdeki çatışmalı sürecin ve olağanüstü
hâlin en büyük mağdurları kadınlar. Bunu da unutmamamız gerekiyor.
Şimdi,
ben aldığım bu söz vesilesiyle tarihin bana yüklediği bir görevi yerine
getirmek istiyorum. Dünyada ve Türkiye'de yüz yılı aşkın bir kadın hakları
mücadelesi, bir feminizm mücadelesi var biliyorsunuz. Dünyanın birçok yerinde
kadınların mülk edinmek, siyasal hakları elde etmek için ciddi anlamda
mücadeleleri oldu. Ancak ülkemizde bu tarih yazılırken her zaman pek çok konuda
olduğu gibi ötekiler, azınlıklar es geçildi, unutuldu, unutulması tercih edildi.
Örneğin Halide Edip, tabiatıyla, saygıyla anılırken, onun dönemdaşı,
mektuplaştığı Zabel Yesayan yok sayıldı. Değerli Sabiha Sertel bu ülkenin
feminizm tarihinde haklı olarak çok önemli bir yerde dururken, yine çağdaşı
Elbis Gesaratsyan akıllara bile gelmedi. Ya da kadınların seçme ve seçilme
hakkı için mücadele eden ve benim de saygıyla andığım Nezihe Muhiddin feminizm
tarihi yazarken aynı yıllarda mevkidaşı, on dört yıl boyunca kesintisiz olarak
bir kadın dergisi çıkaran Hayganuş Mark hiç hatırlanmadı. Ben bu vesileyle, bu
topraklarda kadın mücadelesine emek veren, Ermeni feminist yazar, düşünür,
aktivistleri olan Elbis Gesaratsyan, Sırpuhi Düsap, Zabel Asadur, Zabel Yesayan
ve Hayganuş Mark’ı biraz sizlere tanıtmak istiyorum müsaadenizle. 
Bu
beş değerli kadını anlatan bir kitap var elimde, ismi “Bir Adalet Feryadı.”
Sevgili akademisyen arkadaşlarım Lerna Ekmekçioğlu ve Melisa Bilal hazırladılar
bu kitabı. Kitap Aras Yayıncılık tarafından yayımlandı. Bu kitap sadece Ermeni
toplumundaki kadınların mücadelesini değil, aynı zamanda Osmanlı toplumundaki
kadın hakları mücadelesi açısından da çok değerli bir kaynak. O yüzden,
hepinize okumayı öneriyorum. Kitap, ismini Hayganuş Mark’ın “Bir kadın olarak
yüklendiğim sorumlulukların altında ezilirken bunun karşılığında bana verilen
haklar yok denecek kadar azdı. Feminizmin bir adalet feryadı olduğuna iyiden
iyiye inanmıştım.” sözlerinden alıyor. İşte, bu toprakların önemli düşünürleri,
yazarları, aktivistleri olan bu feminist kadınlar hakkında size biraz bilgi vermek
istiyorum. 
Elbis
Gesaratsyan 1830’da İstanbul’da doğdu. İlk Ermenice kadın dergisi olan “Gitar”ı
yayımladı. Yazılarında cinsler arasındaki eşitsizliğin nedenlerini çözümledi ve
toplumun ilerlemesi için kadının özgürleşmesi gerektiğini söyledi. 
Sırpuhi
Düsap 1841’de İstanbul’da doğdu. Romanlarında evlilik ve aileyle ilgili
yenilikçi fikirleri ve kadınlar üzerindeki baskıları dillendirdi. Eserleriyle
geleneksel aile kurumuna zarar verdiği gerekçesiyle yoğun tepkiler aldı ancak
bundan hiçbir zaman vazgeçmedi. 
Zabel
Asadur 1873’te İstanbul’da doğdu. Döneminin en önemli yazar, şair ve
aktivistlerinden biri oldu. Kadınlar arasında örgütlü dayanışmayı savundu. Daha
17 yaşındayken kurduğu kadın örgütüyle taşradaki kız çocuklarının eğitilmesi
için çaba gösterdi, öğretmenlik yaptı, ders kitapları hazırladı.
(Mikrofon
otomatik cihaz tarafından kapatıldı) 
SELİNA
DOĞAN (Devamla) – Başkanım, bir dakika daha süre rica edebilir miyim Kadınlar
Günü vesilesiyle?
BAŞKAN
– Peki, tamamlayın lütfen bir dakikada. 
SELİNA
DOĞAN (Devamla) – Teşekkür ederim. 
Zabel
Yesayan 1878 yılında İstanbul’da doğdu. Öykü, roman ve makalelerinde cinsler
arasında toplumsal adaletsizliği dile getirdi. 1909 yılında Adana Kilikya
bölgesinde başlayan olayları incelemesi için dönemin patrikhanesi tarafından
görevlendirildi. Bu toprakların en kara dönemlerinden birine tanıklık etti,
gördüklerini “Yıkıntılar Arasında” isimli kitabında dile getirdi ve böylece
tanıklık edebiyatının ilk örneklerinden birini verdi. Toplumu çözümlemede sınıf
kategorisinden yararlanmasının yanı sıra savaş karşıtı tavırlarıyla dönemin
aydınları arasında kendine özgü bir yer edindi.
Hayganuş
Mark da diğer kadınlar gibi İstanbul’da doğdu ve on dört yıl boyunca aralıksız
yayımlanan Hay Gin dergisini çıkardı.
Evet,
neticede, hepimiz biliyoruz ki kadınlar haklarını ancak demokratik ve çoğulcu
sistemlerde arayabilirler. Bundan dolayı, kadın hakları mücadelesi aynı zamanda
bir demokratikleşme mücadelesidir. İnanıyorum ki başındaki örtüsü, mini eteği,
dini, etnik kimliği ve dili nedeniyle ayrımcılığa uğrayan, öldürülen,
aşağılanan, eşit vatandaşlık mücadelesi veren tüm kadınların adalet feryadı “Hayır.”
sesleriyle 16 Nisanda sandıklarda demokrasiyle taçlanacak.
(Mikrofon
otomatik cihaz tarafından kapatıldı)
SELİNA
DOĞAN (Devamla) – Sözlerimi bitirirken tüm emekçi kadınların 8 Mart Dünya
Emekçi Kadınlar Günü’nü kutluyorum.
Teşekkür
ederim. (CHP sıralarından alkışlar)
BAŞKAN
– Teşekkür ediyorum.
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
Sisteme
girmişsiniz, 60’a göre bir dakika süreyle söz veriyorum. 
V.- AÇIKLAMALAR (Devam)
26.- Amasya Milletvekili Mehmet Naci
Bostancı’nın, Ceza Yasası sistematiği bakımından problem olabileceği kaygısıyla
doğrudan gündeme alınma önergesine katılamadıklarına ilişkin açıklaması 
MEHMET
NACİ BOSTANCI (Amasya) – Sayın Başkanım, Sayın Tanrıkulu’na, Selina Hanım’a
duyarlılıkları için öncelikle teşekkür ediyorum.
Toplumsal
cinsiyetin eşitliği meselesi modernleşen dünya tarihinin önemli bir başlığıdır.
Bütün dünyada tarihin aktığı istikamet toplumsal cinsiyetin eşitliği
yönündedir. Türkiye de modernleştikçe, şehirleştikçe bu istikamette hukuki,
politik, kültürel çeşitli düzenlemeler yapıyor. Biz de AK PARTİ iktidarı olarak
diğer partilerle birlikte karşılıklı müzakereyle birçok düzenlemeler yaptık
Anayasa’dan yasalara, ceza hukukuna kadar. İstanbul Sözleşmesi, keza bu
çerçevede imzalanan sözleşmelerden birisi. Bundan sonra da bu yönde
çalışmalarımız devam edecektir. 
Esasen,
zaman zaman ortak, beraber iş yaptığımız hususunu da Sayın Tanrıkulu “Hiç
yapmıyoruz.” dediği için hatırlatmayı gerekli görüyorum. 
MUSTAFA
SEZGİN TANRIKULU (İstanbul) – Hiç yapılmadı, hiç. İç Tüzük 37’ye göre hiç
yapılmadı. 
MEHMET
NACİ BOSTANCI  (Amasya) - Ancak, konuya ilişkin Ceza Yasası
sistematiği bakımından problem olabileceği kaygısıyla buna katılmayacağız. 
Teşekkürler.
BAŞKAN
– Teşekkür ediyorum. 
VI.- BAŞKANLIĞIN GENEL KURULA SUNUŞLARI (Devam)
C) Önergeler (Devam)
1.- İstanbul Milletvekili Mustafa Sezgin
Tanrıkulu’nun, (2/1311) esas numaralı Türk Ceza Kanununda ve Ceza ve Güvenlik
Tedbirlerinin İnfazı Hakkında Kanunda Değişiklik Yapılması Hakkında Kanun
Teklifi’nin doğrudan gündeme alınmasına ilişkin önergesi (4/88) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
MUSTAFA
SEZGİN TANRIKULU (İstanbul) – Sayın Başkan, kayıtlara geçmesi açısından…
BAŞKAN
– Buyurun Sayın Tanrıkulu, kayıtlara geçsin. 
MUSTAFA
SEZGİN TANRIKULU (İstanbul) - Kayıtlara geçmesi bakımından… 
Efendim,
37’nci maddeyle ilgili olarak gerçekten, gündemi takip ederek burada her hafta
söz alıyorum, arkadaşlarım da. Türkiye'nin gündemine ilişkin, siyasi kaygı
taşımadan önerge veriyoruz. Hem geçtiğimiz 24’üncü Dönem hem 25’inci Dönemde
hem de 26’ncı Dönemde Adalet ve Kalkınma Partisi çoğunluğunun “evet” dediği
37’yle ilgili olarak tek bir tane yok. O yüzden “hiç” kelimesini kullandım,
hiç. 
MEHMET
DOĞAN KUBAT (İstanbul) – Haydar Akar’ınkini aldık ya. 
MUSTAFA
SEZGİN TANRIKULU (İstanbul) – Kayıtlara geçmesi açısından söyledim. 
BAŞKAN
– Kayıtlara geçti. 
Teşekkür
ediyorum. 
Birleşime
on dakika ara veriyorum. 
Kapanma Saati: 18.19
ÜÇÜNCÜ OTURUM
Açılma Saati: 18.29
BAŞKAN: Başkan Vekili Ahmet AYDIN
KÂTİP ÜYELER: Ali Haydar HAKVERDİ (Ankara), Özcan PURÇU (İzmir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin Üçüncü
Oturumunu açıyorum.
Alınan karar
gereğince sözlü soru önergeleriyle diğer denetim konularını görüşmüyor ve
gündemin “Kanun Tasarı ve Teklifleriyle Komisyonlardan Gelen Diğer İşler”
kısmına geçiyoruz.
Birinci
sırada yer alan, Türkiye Cumhuriyeti Hükümeti ile Birleşmiş Milletler Gıda ve
Tarım Örgütü Arasında Hükümetlerarası Tahıl Grubu 31 inci Oturumu ve
Hükümetlerarası Pirinç Grubu 42 nci Oturumu Ortak Toplantısına İlişkin Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Hükümeti ile
Birleşmiş Milletler Gıda ve Tarım Örgütü Arasında Hükümetlerarası Tahıl Grubu
31 inci Oturumu ve Hükümetlerarası Pirinç Grubu 42 nci Oturumu Ortak
Toplantısına İlişkin Anlaşmanın Onaylanmasının Uygun Bulunduğuna Dair Kanun
Tasarısı (1/524) ve Dışişleri Komisyonu Raporu (S. Sayısı: 182) (X)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 182 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok.
Maddelere
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:

TÜRKİYE CUMHURİYETİ
HÜKÜMETİ İLE BİRLEŞMİŞ MİLLETLER GIDA VE TARIM ÖRGÜTÜ ARASINDA HÜKÜMETLERARASI
TAHIL GRUBU 31 İNCİ OTURUMU VE HÜKÜMETLERARASI PİRİNÇ GRUBU 42 NCİ OTURUMU
ORTAK TOPLANTISINA İLİŞKİN ANLAŞMANIN ONAYLANMASININ UYGUN BULUNDUĞUNA DAİR
KANUN TASARISI
MADDE 1- (1) Türkiye Cumhuriyeti Hükümeti ile
Birleşmiş Milletler Gıda ve Tarım Örgütü arasında Hükümetlerarası Tahıl Grubu
31 inci Oturumu ve Hükümetlerarası Pirinç Grubu 42 nci Oturumu Ortak
Toplantısının 14-17 Mayıs 2007 tarihlerinde İstanbul’da düzenlenmesine ilişkin
mektup teatisi yoluyla imzalanan Anlaşmanın onaylanması uygun bulunmuştur.
BAŞKAN
– 1’inci madde üzerinde gruplar adına ilk söz, Milliyetçi Hareket Partisi Grubu
adına Aydın Milletvekili Deniz Depboylu’ya aittir.
Buyurun
Sayın Depboylu. (MHP sıralarından alkışlar)
Süreniz
on dakikadır.
MHP
GRUBU ADINA DENİZ DEPBOYLU (Aydın) – Teşekkür ederim.
Sayın
Başkan, değerli milletvekilleri; 182 sıra sayılı Kanun Tasarısı üzerinde
konuşmak üzere Milliyetçi Hareket Partisi Grubumuz adına söz almış
bulunmaktayım. Sözlerime başlamadan önce yüce Türk milletini ve Gazi Meclisi
saygıyla selamlıyorum.
Üzerinde
konuştuğumuz sözleşme tarımla ilgili; ben de gıda, tarım ve beslenmeyle ilgili
söz almak, konuşmak istiyorum. 
Bugün,
dünya üzerinde yaşayan 6 milyar insanın, maalesef 826 milyonu açlık; 1,3
milyarı yoksullukla karşı karşıya bulunmaktadır. Açlık sınırı altında
yaşayanların 790 milyondan fazlası gelişmekte olan ülkelerde, 36 milyonu da
gelişmiş ülkelerde yaşamaktadır. Gizli açlık ise dünyanın birçok bölgesinde
büyük bir tehlike oluşturmaktadır. Sorun sadece gıda yetersizliği değildir,
dünya üzerindeki 1,5 milyona yakın insan güvenli içme suyundan da mahrumdur. 
Dünya
Sağlık Örgütüne göre, az gelişmiş ülkelerde yaşanan cinsiyet ayrımcılığı
nedeniyle, kız çocukları ve kadınlar, erkeklere nazaran daha fazla açlık
çekmektedir. Ayrımcılık gebe kadınları da etkilemekte, gelişmekte olan
ülkelerde doğan her 6 bebekten 1’i bu yüzden yetersiz kiloyla hayata gözlerini
açmaktadır. Birleşmiş Milletlere göre, yaklaşık 6 milyon çocuk yetersiz
beslenme veya açlık sebebiyle bir yılda hayatını kaybetmektedir. Aynı rapora
göre, gelişmekte olan ülkelerde yaşayan her 4 çocuktan 1’i yetersiz kiloya
sahiptir. Bu durum ise sadece sorunun başlangıcıdır. Zira, hayatta kalan
çocukların önemli bir kısmı da yetersiz beslenme nedeniyle gelişim bozukluğu,
vücut ve beyin gelişimlerinin eksik olması gibi temel sorunlarla mücadele
etmektedir. Her yıl dünya nüfusunun tamamını besleyecek kadar gıda üretiliyor
ancak ne yazık ki bu üretilen ürünlerin üçte 1’i finansal sorunlar, teknik
sınırlamalar ve gıda önlemlerinin alınamaması nedeniyle de yok oluyor. Üretilen
gıdanın önemli bir bölümü ise bilinçsiz tüketim sebebiyle israf oluyor. 
Değerli
milletvekilleri, “Komşusu açken yatağında rahat uyuyan bizden değildir.” diyen
Peygamber’imizin ümmetiyiz. İnancımızda, mayamızda, kültürümüzde umursamazlık,
duyarsızlık yoktur. Bugün, uzun süredir açlık sorunuyla yüz yüze olan Müslüman
Somali halkı, aç yatmanın da ötesinde, açlıktan ölmektedir. Somali Hükûmeti bir
hafta kadar önce ulusal felaket ilan etmişti. Maalesef, Somali Başbakanı Hasan
Ali Kayre, son kırk sekiz saatte 110 kişinin açlıktan öldüğünü ve tek bir
bölgeyi vuran kuraklığın milyonlarca insanın hayatını etkilediğini belirten bir
açıklamada bulundu. 
Birleşmiş
Milletler, Somali’de yaklaşık 5 milyon insanın acil yardım gereksiniminin
olduğunu tahmin ediyor ve kıtlık uyarısı yapıyor. Yapılan açıklamalardan
edindiğimiz bilgilere göre, tarımın neredeyse yok olma noktasına geldiğini,
açlıktan hayvanların da etkilendiğini ve ölmekte olduğunu öğrenmekteyiz.
Somalililerin
yaşamının kurtarılması için tüm dünyanın harekete geçmesi gerekmektedir. Çok
zengin ve verimli toprakları, okyanusa dökülen 2 önemli büyük nehri ve deltası
olmasına rağmen, açlığın sebebi, kaynakların yetersizliği değil, 1990’lı
yıllardan beri süren iç savaş, devletsizlik, terör ve sömürgeci devletlerin
müdahaleleridir. Somali engin yer altı kaynaklarına sahip ancak otuz yıldır
devam eden iç savaş sebebiyle buraların kimler tarafından, nasıl işletildiği de
belli değil. Aslında çöl ülkesi olmayan, tam tersine zengin kaynakları olan bir
ülkenin bu duruma nasıl geldiği tabii ki merakımızı celbetmektedir, aynı
zamanda bizi düşünceye de sevk etmektedir. Bütün bunları düşünürken
geleceğimizi teminat altına alabilmek için kendi ülkemizin durumunu da
değerlendirmemiz gerekiyor. Müslüman Somali halkının bu sıkıntılarını,
acılarını yüreğimizde paylaşıyoruz, bir an önce çözümü için tüm dünya
ülkelerinin bir arada hareket etmesini diliyoruz.
Türkiye'nin
durumuna da bir bakacak olursak aslında bizim gidişatımız da -bir Somali kadar
olmasa da- çok parlak görünmüyor. Bir zamanlar kendi kendini besleyen ülkemizde
nüfusun yüzde 20’si yeterli gıdaya ulaşamamakta, yüzde 8,5’i ise açlık
sınırında yaşamaktadır. Dünyada adaletsiz dağılım sorunları yaşanırken
ülkemizde tarımsal üretim konusunda maalesef bir geriye gidiş söz konusu. Son üç
yıl içerisinde tarımsal üretimimizde yüzde 4 oranında azalma olmuş, bu durum
hayvansal üretimde de yüzde 10 seviyesine ulaşmış. Tarımın ve gıdanın ne kadar
önemli ve stratejik sektörler olduğunu düşünürsek tarıma ve doğal kaynaklara
sahip çıkmanın ne kadar da önemli olduğunun farkına varırız. 
Diğer
taraftan, hatalı ilaç ve gübre kullanımı, genetik olarak değiştirilmiş
organizma içeren tohum ve bunların ürünlerinin üretim ve ithalatının kontrolsüz
olarak yapılması, hayvansal ve bitkisel ürünlerde kabul edilemez düzeylerde
katkı ve kalıntıların bulunması gıda ürünlerimizin de güvenliğini tehdit altına
sokmaktadır. 
Küresel
ısınmanın iklim değişikliklerine etkisinin yoğun yaşandığı bu yıllarda iklim
değişiklikleri en çok tarım sektörünü etkilemektedir. Bizim de acilen bu konuda
bir çalışma yapmamız, bir planlamaya gitmemiz gerekmektedir. Tarım üretimi
olmayan bir ülkede gıda sorununun başlıca sorun olacağı açıktır. 
Kendi
seçim bölgem Aydın’dan bahsetmek istiyorum ben. Aydın, potansiyeli ve ürün
çeşitliliği bakımından ülkemizdeki tarımsal üretimin en önemli merkezlerinden
biridir. “Dağlarından yağ, ovalarından bal akan şehir.” tanımlaması kentimizin
tarımdaki gücünü zaten özetliyor. 
Aydın’da
meyvecilik ve sebzecilik oldukça önemli bir yer tutmakta. Tarıma elverişli olan
arazinin neredeyse yarısı meyve ve sebzecilik tarımı amaçlı olarak ayrılmış
durumda. 
2,5
milyon incir, 15 milyon zeytin, 1 milyona yakın turunçgil ağacıyla meyvecilik
çok ileride. Senede 110 bin ton incir, 110 bin ton zeytin, 45 bin ton üzüm elde
edilmektedir. Ek olarak badem, ceviz, kestane, vişne, kiraz, kayısı, Antep
fıstığı gibi birçok ürün de Aydın’ımızın ürettiği ürünler arasındadır. 
Senede
aşağı yukarı 25 bin ton pırasa, 25 bin ton lahana, 60 bin ton patlıcan, 120 bin
ton domates, 60 bin ton biber ve 40 bin ton soğan yetiştirilir. Niye bunları
sayıyorum size? Çünkü, ciddi bir tehdit altında tarım alanlarımız da ondan. 
Yine
endüstri bitkilerine ayrılan alan, tarım alanlarında meyveciliğe, sebzeciliğe
ayrılan alan kadar geniş ki aslında bu, Aydın’ı ülkede benzersiz yapıyor. Söke
Ovası pamuk deposu olarak biliniyor. Yalnız son yıllarda Aydın, geleneksel ürün
olan pamuktan da hızla uzaklaşıyor çünkü Türkiye pamuk üretmek yerine
Amerika’dan, Yunanistan’dan pamuk ithal etmeyi tercih ediyor. Bir dönem pamuk
ihracat kapısı olan İzmir Limanı, şimdilerde artık pamuk ithalatının kapısı
oldu. Kaliteli yerli pamuk türlerinin tohumlarının üretildiği, bilimsel
araştırmalarla üretildiği pamuk araştırma enstitülerinin şu andaki durumu
nedir? Ben merak ediyorum, bir araştırmamız lazım. Zira, biz pamuk tohumlarını
da İsrail’den almaya başladık. Görülüyor ki ileriki dönemde çiftçiler, devletin
köklü kurumları yerine ticari amaçla hizmet veren özel tohum şirketlerine
mahkûm edilecek; buradan anladığımız da bu oluyor.
İthal
ettiğimiz ürünler sadece pamuk da değil, bakliyat da ithal ediyoruz. Yerli
üretim yetmeyince Kanada’dan, Meksika’dan, ABD’den, Etiyopya’dan, daha birçok
ülkeden nohut, mercimek, kuru fasulye ithal etmeyi sürdürdük. Buğday da ithale
ediyoruz. Şöyle bir verilere baktım: 2003 yılında ithal buğdaya 277 milyon 624
bin dolar ödenmiş, 2014 yılında ise bu, 1 milyar 545 milyon 853 bin dolara
yükselmiş.
Sayısı
hızla artan ve düzgün işletilmeyen bir de jeotermal santral sorunumuz var
Aydın’da. Kuruluşu için ÇED raporunun alınmasına bile gerek duymadığınız bu
işletmelerin çevrelerine nasıl zarar verdiğini iyi araştırmanız gerekiyor. Bu
işletmelerin denetiminin ne kadar önemli olduğunu anlamak için santrallerin
çevresindeki tarım ürünlerini, su kaynaklarını ve insanları nasıl etkilediğine
de iyi bakmanız gerekiyor. Ne yazık ki kontrolsüz bir planlamayla açılan ve
denetimi iyi yapılmayan jeotermal santraller, ekolojik sistemimize zarar
veriyor. Tarım alanlarımız çok değerli. Su kaynaklarımızı korumak zorundayız.
Tabii ki bir zenginliği keşfetmiş olmak, jeotermalden elektrik elde ediyor
olmak gayet güzel ama yeni keşfettiğimiz bir kaynağın tarıma bu kadar zarar
vermesine sebep olmak da doğru değil. 
Bütün
bunlar konusunda hassasiyetinizi rica ediyor, yüce heyetinizi saygıyla
selamlıyorum. (MHP sıralarından alkışlar) 
BAŞKAN
– Teşekkür ediyorum Sayın Depboylu.
1’inci
madde üzerinde gruplar adına ikinci söz, Halkların Demokratik Partisi Grubu
adına Muş Milletvekili Ahmet Yıldırım’a aittir.
Buyurun
Sayın Yıldırım. (HDP sıralarından alkışlar) 
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; ben de hepinizi saygıyla selamlayarak başlamak
istiyorum. 
Konuya
farklı bir yerden girmek istiyorum, o da şu: Gerçekten üç haftadır şu Meclis
niye açık? Yani, ben bir grup yöneticisi olarak uzun süredir soruyorum ve
Danışma Kurulunda da yaptığımız görüşmelerde bu sorunun cevabını arıyorum: Şu
Meclis üç haftadır niye açık? Hangi yasama faaliyetini yerine getirmek üzere açık
tutuyor iktidar bu Meclisi? Şimdi, tabii, 16 Nisanda bir referandumun
yapılacağı ve bu referandumda bütün partilerin kendi duruşları, bakış açıları
üzerinden bir kampanyayı başlattığı açık seçik orta yerde duruyor. Ama “Hani
açıkken orada böyle raflarda bekleyen, sadra şifa olmayan, zülfüyâre dokunmayan
uluslararası sözleşmeler var, bari bunlarla bir zaman geçirelim.” deniyor.
Çünkü hakkı olmadığı, anayasal bir aykırılık teşkil ettiği hâlde Cumhurbaşkanı,
valiler, kaymakamlar, mülkü amirler üzerinden bir kampanya yürütüyor. Başbakan,
devletin bütün olanaklarını kullanarak bir kampanya yürütüyor. Aklınca,
muhalefeti burada tutmak adına Meclis açık tutuluyor. Ne kadar önem verildiği
zaten şu sıralardaki iktidar partisinin katılım düzeyiyle belli oluyor.
Şunu
söyleyelim: Uluslararası sözleşmeler hazırlanırken özellikle bütün partilerle
ortaklaşarak ülkenin uluslararası imajını, sosyal, kültürel, siyasal, ticari
gücünü artırabilecek içerikte hazırlanması durumunda, bütün herkesin toplumu
rahatlatabilecek kısa, orta, uzun vadeli bu sözleşmelere katkı sunabileceğini
belirtelim. Ama bundan daha öte, bu ülkenin cumhuriyet tarihi boyunca belki de
uluslararası ilişkilerde, uluslararası toplum nezdindeki en büyük imaj kaybı,
en büyük imaj dejenerasyonunu yaşadığını ifade edelim. 
Şimdi,
sizin uluslararası ilişkilerde, diplomatik ilişkilerde doğru ya da yanlış bir
tavrınız, bir tutumunuz, bir bakış açınız olur ancak uluslararası ilişkilerde
bir siyasi iktidarın kendi devleti adına bir tavır takınırken takındığı tavrın
yanlışlığı ve doğruluğu kadar, en az onlar kadar önemli olan bir husus vardır;
o da izlediği dış politikanın ilkeli, tutarlı ve istikrarlı olmasıdır. Yani
mevcut siyasi iktidarda olmayan bir şeyden söz ediyorum. Takındığınız tavır
yanlış olabilir, uluslararası ilişkilerde gerçekten belli bir bakış açınız,
belli bir siyasi tahayyülünüz olabilir, belli bir uluslararası doktrin
üzerinden bakabilirsiniz, buna saygı duyarız; bu yanlış da olabilir ama ilkeli
olmalıdır. İlkelilik, tutarlılık, istikrarlı olma hâli, doğruluğun ve
yanlışlığın dışında en az onlar kadar önemli olan bir husustur. Ama şunu
söyleyelim: Bunu neye binaen söylüyorum? Günübirlik, bakın, haftadan haftaya,
günden güne, bazen saatten saate aynı siyasi iktidarın mensuplarının birbirini
tekzip ettiği açıklamalarının değiştiğini görebiliyoruz. 
Şimdi
soruyorum: Son bir ayda Cumhurbaşkanı, Başbakan, Millî Savunma Bakanı ve
Genelkurmay Başkanı kaç defa Bab operasyonunu bitirdi, kaç defa? Zamanlama
anlamında kaç kere birbirlerini tekzip ettiler? Menbic, Rakka, Avrupa Birliği
ilişkileri konusunda her biri bir telden çalıyor. Ama tutarlı, ilkesel bir dış
politikanın olması durumunda -iktidarın kendi içerisindeki tutarlılığını bir
yana bırakalım- devlet refleksinde bile bir tutarlılık olabilir. 
Şimdi,
buradan hareketle, bakın: Katar’a gidilir, Körfez ülkelerine, orada İran ve
Rusya günahkâr ilan edilir ama oradan gelinir, Moskova’ya gidilir,
Moskova-Şam-Tahran hattı kutsanır, “Aslında çok da bakmayın bu IŞİD’in
arkasındaki Körfez ülkelerinin hâline.” denir. Üçer gün arayla, bir devleti
yönetenlerin kendisini uluslararası toplumda saygınlıktan ne kadar uzak bir
pozisyona düşürdüğünü çok net tecrübe ediyoruz biz. 
Şimdi,
değerli arkadaşlar, bakın: En son, hiç kimsenin, özgürlük isteyen, düşünce ve
ifade özgürlüğü isteyen, siyaset ve propaganda özgürlüğü isteyen hiç kimsenin
kabul etmeyeceği, Almanya’da bir partinin adına yapılmak istenen referandum
etkinliklerine karşı yasak geliştirilmesi, az biraz demokrasiden,
özgürlüklerden nasibini almış hiç kimsenin kabul edeceği bir şey değil ama öyle
bir şey ki sizin, bu haksızlıklara, bu özgürlük kısıtlamalarına karşı efektif
bir dille karşı duruş sergileyebilmeniz için içinizin temiz olması lazım,
içinizden kastım da kendi ülkenizin içinde bir tutarlılığınızın olması lazım.
Şimdi, bir yandan bir siyasi partinin temsilcileri -bakan da olsa fark etmez
çünkü partisi adına gidiyordur, hükûmet adına referandum çalışması falan
yürütülemez- bir partinin mensupları orada sadece konuşturulmuyorken -aslında
konuşturulmuyorken de değil, konuşması önünde engeller çıkarılıyorken- bu
Parlamentonun 3’üncü büyük partisinin eş genel başkanlarının içerisinde olduğu
13 milletvekilinin tutuklu olma hâlini, bırakın bir referandum çalışması
yürütmesini, siyaset yapma hakkını elinden almanızı, konuşma yapma özgürlüğünü
elinden almanızı, “havuz medyası” olarak nitelendirmeye başladığımız ana akım
medyayı iktidara açık tutup diğer partilere kapatıyor olmanızı kimseye ifade
edemez, inandıramazsınız. Onun için, bütün Avrupa toplumu gülüyor işte bu ülkeye,
ciddiye almıyor. Ciddiye alınmamasının nedeni… “Önce, demokrasinin asgari
müştereklerini, on beş yıldır iktidar olan bir yapı olarak git kendi ülkende
uygula da öyle gel bana bunları anlat.” derler. Siyaset yapma özgürlüğü
bırakmadınız, onu da geçtim, insanların yaşam hakkı, en temel anayasal hak
olan, en temel insani hak olan yaşam hakkı yok; yarına güvenle bakabilme hakkı
kalmamış, alabildiğine kaygılı bir ülke gerçekliğine dönüşmüş. 
Bakın,
Almanya’yla olan bu çelişkiye dair, geçen hafta -Sayın Başbakan Yardımcısı da
buradayken söyleyeyim- Metropol araştırma şirketinin yapmış olduğu bir ankette,
sorduğu sorunun verisini paylaşayım; önceki gün yayımladılar Sayın Bakan,
önceki gün. Metropol soruyor: “Bu ülkede yaşamaktan memnun musunuz? Bu ülke dışında
başka bir ülkede yaşamayı düşünüyor musunuz?” Bu sorunun yöneltildiği
yurttaşlarımızın yüzde 29’u, neredeyse üçte 1’i “Bu ülkede yaşamak
istemiyorum.” diyor. Bakın, bunu ben söylemiyorum, yorum da katmıyorum; bir
anket sonucu. Daha hazin olan bir şey söyleyeyim; üzerine, özellikle bu ülkede
yaşamak istemeyenlere dönük soru soruluyor, ikinci bir soru: "Hangi ülkede
yaşamak istiyorsunuz?” Birinci sırada “Almanya.” Şimdi, hani, demokrasisini,
insan haklarını, hak ve hürriyetlerin kullanım biçimini çokça tartıştığımız bir
ülkeden söz ediyorum; İkinci Dünya Savaşı’nın o mezalim uygulamalarının
hafızalarımıza işlendiği, Nazizmle suçladığımız bir ülkeden söz ediyorum. Bu
ülkenin her 3 yurttaşından 1’i o ülkede yaşamak istiyor, kendi ülkesinde
yaşamak istemiyor. 
Şimdi,
on beş yıldır bu ülkeyi yöneten bir iktidarın, kendi yurttaşlarının bu ülkeye
dair aidiyet ve sahiplenme duygusunun zayıflamış olmasında hiç payı yok mu
acaba ya? Çok merak ediyorum. Yani, muhalefet partileri böyle bir toplumsal
algının şekillenmesinde pay sahibi de, yanlış muhalefet ettikleri için ülkenin
bu mecraya doğru, yurttaşlarımızın bu duyguya doğru kaymasına sebep oldu da on
beş yıldır bu ülkeyi yönetenlerin hiçbir suçu yok mu? Biraz tutarlılık ister
siyaset.
Ben
kırk gündür, Anayasa paketinin şu Parlamentodan geçtiği günden bu güne kadar
söylüyorum, tekrar söylüyorum: Herkes kendi paketinin ve savunduklarının
pozitif meşruiyet üzerinden savunucusu olmalı. Bugüne kadar siyasi iktidar, 18
maddenin hiçbirini toplumumuzla paylaşma ve onu bir propaganda aracı hâline
getirebilme anını bu ülkeye yaşatamadı çünkü savunacak bir şey yok. Sosyal,
siyasal, kültürel, hukuki, ticari, ekonomik olarak bu paket içerisinde 80
milyon insana sadra şifa verebilecek hiçbir şey yok. Olmayınca ne yapılıyor?
İşte, siyaset felsefesinde de betimlendiği üzere, negatif meşruiyet üzerinden
bir dil tutturuluyor. “Bunlar ‘hayır’ dediği için ben evet diyorum.” Ya,
“hayır” diyenler bu paketi getirip bu ülkenin gündemine oturtmadı ki, bu
paketin sahibi biz değiliz ki. Biz, hazırlayacağımız paketin her maddesinin bu
ülkeye sağlayabileceği faydaları sonuna kadar savunuruz. Lütfen, kendi
paketinizle hemhâl olunuz; lütfen, kendi paketinizin bu ülkeye ne getirip ne
götüreceği üzerinden bir siyaset dili kurgulayanız. Bu, daha ilkeli, daha
tutarlı olan bir dil olacaktır diyorum.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum Sayın Yıldırım.
Gruplar
adına üçüncü söz, Cumhuriyet Halk Partisi Grubu adına İstanbul Milletvekili
Mehmet Bekaroğlu’na aittir.
Buyurun
Sayın Bekaroğlu. (CHP sıralarından alkışlar)
CHP
GRUBU ADINA MEHMET BEKAROĞLU (İstanbul) – Sayın Başkan, değerli
milletvekilleri; görüşmekte olduğumuz 182 sıra sayılı Türkiye Cumhuriyeti
Hükûmeti ile Birleşmiş Milletler Gıda ve Tarım Örgütü Arasındaki Anlaşmanın
Onaylanmasının Uygun Bulunduğuna Dair Kanun Tasarısı’nın 1’inci maddesi
üzerinde söz aldım. Hepinizi saygıyla selamlıyorum.
Bildiğiniz
gibi, epey bir zamandan beri uluslararası anlaşmalar görüşülüyor ve Cumhuriyet
Halk Partisi de bu anlaşmaların -200’e yakını bekliyor- bir an evvel
yasalaşması için elinden geleni yapıyor. Hayırlı uğurlu olsun.
Ben
bu vesileyle birkaç konuya değinmek istiyorum değerli arkadaşlarım. Konulardan
bir tanesi -elimde bir dosya var- genç bir doktorla ilgili, Asiye Meltem
İlancıoğlu. Bu kadın, kulak burun boğaz mütehassısı, genç bir uzman doktor,
Aksaray Devlet Hastanesinde doktorluk yapıyor. Geçtiğimiz ay, 20 Şubat
civarında hastaneden polisler geliyor, alıyor, Emniyete götürüyorlar, “Sen
byLock’çusun.” diye bir süre tutuluyor, sorgulamalar yapılıyor, bu arada,
sorgulamalardan sonra mahkemeye çıkıyor. Sorgulamalar esnasında çok enteresan
bir şey oluyor. Telefonunu inceliyorlar, “Ne var? Gerçekten byLock kullanmış
mı, kullanmamış mı, örgütle ilgili bilgisi var mı, yok mu?” diye araştırma
yapılıyor; rapor elimde, byLock programı olduğuna dair herhangi bir bulguya
rastlanmıyor ama Emniyetin yazdığı raporda enteresan şeyler var, bunu paylaşmak
istiyorum değerli arkadaşlarım. Diyor ki: “Bu telefonla internetten FETÖ
yanlısı internet sitelerine gidip haberler okunmuş, FETÖ haberleri okunmuş, bu
arkadaş sosyal medyadan da Fuat Avni’yi izlemiş.”
Değerli
arkadaşlar, Sayın Bostancı; siz de izlemişsinizdir Fuat Avni’yi çünkü çok
heyecanlı şeyler yazıyordu; sanıyorum, o zaman Adalet ve Kalkınma Partisi
Grubundan takip etmeyen kimse yoktur. Sayın Bostancı, değerli arkadaşlarım; bu
arkadaşımız tutuklanmadı, denetimli bir şekilde serbest bırakıldı ama kanun
hükmünde kararnameyle bu genç uzman arkadaşımız memuriyetten uzaklaştırıldı. Bu
bir örnek; onlarca, yüzlerce, binlerce böyle örnek var. 
Değerli
arkadaşlarım, şimdi siz diyorsunuz ki: “Ya, kuruyla yaş da yanar, olur böyle
şeyler.” Olmaz. Yani bir tek insanı düşünün… Yani evet, 15 Temmuzda çok ciddi,
kanlı bir darbe teşebbüsü yaşadı Türkiye. Darbeyi yapanlar belli, bombalayanlar
belli. Sayın Cumhurbaşkanının dediği gibi, “hayır”cılar bombalamadı Meclisi.
Bombalayanları biliyoruz, bunları da siz büyüttünüz, getirdiniz buraya. Bunu
siz de biliyorsunuz, biz de biliyoruz. 
HAYDAR
AKAR (Kocaeli) – Kesinlikle.
MEHMET
BEKAROĞLU (Devamla) – Bu suça karışanları, bu suça yardım ve yataklık yapanları
yakalayın, tutuklayın, yargılayın, mahkûm edin; bu konuyla ilgili hiç kimse bir
şey söylemiyor.
HAYDAR
AKAR (Kocaeli) – Çoğunlukları düşüyor. 
MEHMET
BEKAROĞLU (Devamla) – Ama bu insanlar -bunlar size de geliyor, sadece bana
gelmiyor ki size de geliyor- bu kadar mağdur insanlarla ilgili bu kadar rahat
olabilir mi insan değerli arkadaşlarım? “Efendim, kuruyla yaş da yanar, bazı
yanlışlıklar yapılmış.” Yahu, karpuz mu gidiyor yani arabada salatalıklar mı
var? Bunlar insan; bunlar sizin gibi, bizim gibi hisseden, üzülen, çocukları
olan, anneleri olan, babaları olan -bu doktor hanım 30 yaşında- bir geleceği
olan insanlar ya. Bu insanlara nasıl böyle davranabiliyorsunuz? Yani bu ekip,
bu Sayın Bakan, nasıl bu noktaya geldiniz, nasıl bu vicdanlarınızı söküp
attınız ben anlayamıyorum. Niçin bir an evvel bu insanları mahkemelere
çıkarmıyorsunuz, niçin bu insanlara savunma hakkı vermiyorsunuz değerli
arkadaşlarım? Nasıl bir vicdan kararması sizinki, böyle bir şey olabilir mi
arkadaşlar? Yani yargısız infaz yani insafsızlık, vicdansızlık, adaletsizlik ve
günah, günah değerli arkadaşlarım. Nasıl böyle bir şeyi yapıyorsunuz? Yani
gerçekten Allah korkusu diye bir şey yok mu? “Bize ulaşmamışsa ne olursa
olsun.” nasıl diyebiliyorsunuz değerli arkadaşlarım? Ben şundan eminim, gördüm
defalarca: Birçok bürokrat, belki siyasetçi, belki bakan bilemiyorum, kendisine
bulaşmaması için insanları yakıyor çünkü kendisi geçmişte bu insanlarla düşüp
kalkmış, ilişkileri olmuş; bunu herkes biliyor. Niçin İstanbul Büyükşehir
Belediye Başkanı hakkında bir işlem yapmıyorsunuz? Gazetelerde çarşaf çarşaf
yazanlar da sizin adamlarınız.
HAYDAR
AKAR (Kocaeli) – Kocaeli de aynı.
MEHMET
BEKAROĞLU (Devamla) – Niçin “300-500 milyon lira aktarıldı, bunlar şurada
kullanılıyor.” diyor, bu iddiaların hiçbir anlamı yok mu? Bu genç doktoru gece
yarısı hastaneden alıp karakola götüren Adalet ve Kalkınma Partililer bunlardan
hiçbir şekilde sorumluluğunuz yok mu? 
Bunu
yapan İçişleri Bakanıyla ilgili de birkaç söz söyleyeceğim, Sayın Bakanla
ilgili birkaç söz söyleyeceğim. Sayın Bakanın kendisini burada geçtiğimiz
haftalarda eleştirdik; ben eleştirmedim, bir arkadaşım eleştirdi. Sosyal
medyada o günlerde Mardin’le, Nusaybin’le ilgili çok sayıda spekülasyon vardı,
haber vardı, iddia vardı; ben de dedim ki: Sayın Bakanım, bu konuyla ilgili en
çok devlet ve devletin terörle mücadelesi zafiyete uğruyor; sizin Hükûmet
olarak orada ne olup bittiğini açıklamanız gerekiyor, bir açıklama yapın.
Trabzon’a gidiyor ve “evet” kampanyasını açmış olduğu bir toplantıda bağırarak,
kabadayıca bir şekilde, mafyavari bir şekilde bizi tehdit ediyor; bizi tehdit
ediyor ve ne diyor biliyor musunuz sayın arkadaşlar? “Kandil’e sorun,
Kandil’e.” diyor. Kandil kim, Kandil sizin için meşru mu, İçişleri Bakanının
ortağı mı? Ben Türkiye Cumhuriyeti vatandaşıyım değerli arkadaşlarım, Türk
milletinin temsilcisi olarak burada siyaset yapıyorum. Bir konuyla ilgili, hak
ihlalleri iddiasıyla ilgili sorularımı Türkiye Cumhuriyeti’nin İçişleri
Bakanına sormayacağım da Kandil’e mi soracağım değerli arkadaşlarım, böyle bir
şey olabilir mi? (CHP sıralarından alkışlar) Bu insan bu cesareti nereden
alıyor, bu Sayın Bakan, Sayın Soylu bu cesareti nereden alıyor? Beni hedef
gösterdi; Trabzon’a gitti ve terör destekçisi olarak ilan etti beni ve bir
milletvekili arkadaşımızı, hedef gösterdi. “Eğer yüreğin varsa Rize’ye gel.”
dedi bana, “Yüreğin varsa Rize’de siyaset yap.” dedi. İnsan utanır, sıkılır,
sıkılır arkadaşlar. Siyasi ahlaksızlığın çok çok ötesinde bir şey bu. 
Bu
Sayın Bakan nasıl bir Bakan? İçişleri Bakanı. Kimdir İçişleri Bakanı? Bütün
yurttaşların can güvenliğiyle, güvenliğiyle sorumlu bir Bakandır, elbette
milletvekilinin de can güvenliğiyle sorumludur. Utanmadan sıkılmadan, 1 tane
“evet”i 2 yapmak için beni hedef gösteriyor; gösteremez, buna gücü yetmez,
kalibresi de yetmez. Ama bu yapılan şey doğru mu değerli arkadaşlarım? Bizim
insan hakları savunuculuğumuzu sorguluyor. Sayın Bakana söyleyin, selam
söyleyin, belki de iletirsiniz: Biz insan hakları savunuculuğunu yaparken,
bunun için bedel öderken bütün Türkiye’de, ne yaptığımızı, ne yapmadığımızı bu
millet biliyor, Adalet ve Kalkınma Partisi içindeki arkadaşlar da biliyor.
Sayın Bakan gelsin, Adalet ve Kalkınma Partisi içindeki arkadaşlara sorsun;
benim insan hakları savunucusu olarak geçmişte neler yaptığımı Sayın
Bostancı’ya sorsun, Sayın Numan Kurtulmuş’a sorsun. Ama ben sizinle bir sır
paylaşayım: Bu Sayın Bakanın bir partinin İstanbul İl Başkanıyken neler
yaptığını da -şimdi size buradan ifade ediyorum- İstanbul’daki taksi
şoförlerinden sorun. Bir gün gelir kim ne yaptı burada ortaya çıkar, herkesin
yüzüne vururlar. 
Değerli
arkadaşlarım, devlet yönetiyorsunuz devlet; bu kadar olmaz, bu kadar
insafsızlık olmaz. Evet, bir anayasa değişiklik teklifi getirdiniz; bu, bize
göre bir başkanlık sistemi değil. Kaldı ki biz Cumhuriyet Halk Partisi olarak
parlamenter demokratik sistemden yanayız ama demokratik başkanlık sistemleri de
var dünyada, örnekleri var; bunu getirseydiniz başka bir şekilde tartışırdık,
teknik bir tartışma yapardık. “Türkiye’ye parlamenter demokratik sistem mi
uygun yoksa demokratik bir başkanlık sistemi mi uygun?” diye tartışırdık. Ama
sizin getirmiş olduğunuz başkanlık sistemi filan değil ki. Netice itibarıyla 18
madde ortada; bunları millete konuşacağız, söyleyeceğiz. Nedir bu telaşınız
arkadaşlar, nedir? Saadet Partisi de “hayır” diyor, bugün Büyük Birlik Partisi
de “hayır” diyeceğini ilan etti, CHP “hayır” diyor, FETÖ de “hayır” diyor, PKK
da “hayır” diyor. Ne ilgisi var değerli arkadaşlarım onlarla? 
HAYDAR
AKAR (Kocaeli) – APO “evet” diyor, “evet.” 
MUHARREM
ERKEK (Çanakkale) – Hizbullah da “evet” diyor. 
HAYDAR
AKAR (Kocaeli) – PKK “evet” diyor, fetö de “evet” diyor, okusunlar Zaman
gazetesini. 
MEHMET
BEKAROĞLU (Devamla) – Nasıl bir mantık, nasıl bir gaddarlık, nasıl bir
insafsızlık değerli arkadaşlarım? Nasıl siyaset yapıyorsunuz değerli
arkadaşlarım ya? 
Peki,
17 Nisanda “evet” ya da “hayır” çıktı, bu ülkede biz olmayacak mıyız değerli
arkadaşlarım? Sinop’taki o arkadaşınız gibi bizi hendeklere götürüp
kurşunlayacak mısınız değerli arkadaşlarım “hayır” diyenleri eğer “evet”
çıkarsa? Olmayacak böyle bir şey, hepimiz bu ülkede yaşayacağız. O zaman 17
Nisanda hepimizin bu ülkede yaşayacağını dikkate alarak insaflı olun
arkadaşlar. Bu yaptığınız doğru değil, sizi uyarıyoruz değerli arkadaşlarım,
uyarıyoruz. 
Saygılarımla.
(CHP sıralarından alkışlar) 
HAYDAR
AKAR (Kocaeli) – İsim babası FETÖ cumhurbaşkanlığı hükûmet sisteminin, isim
babası. 1997 Zaman gazetesini okusunlar.
BAŞKAN
– Teşekkür ediyorum. 
Şimdi
şahısları adına…
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Bekaroğlu, yapmış olduğu konuşmada “gaddarlık,
insafsızlık, Allah korkusu olmaması, vicdansızlık” gibi…
MEHMET
BEKAROĞLU (İstanbul) – Aynen. 
MEHMET
NACİ BOSTANCI (Amasya) – …birtakım yargılarla sataşmada bulundu. 
BAŞKAN
– Buyurun Sayın Bostancı. 
İki
dakika süre veriyorum, lütfen yeni bir sataşmaya mahal vermeyiniz. (AK PARTİ
sıralarından alkışlar)
HAYDAR
AKAR (Kocaeli) – Sayın Bakan cevap versin. İçişleri Bakanıyla ilgiliydi,
Hükûmet orada oturuyor. 
VIII.- SATAŞMALARA İLİŞKİN KONUŞMALAR
(Devam)
4.- Amasya Milletvekili Mehmet Naci
Bostancı’nın, İstanbul Milletvekili Mehmet Bekaroğlu’nun 182 sıra sayılı Kanun
Tasarısı’nın 1’inci maddesi üzerinde CHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Sayın Bekaroğlu’nun
bahsettiği birçok konu var, iki dakika bunlara yetmez ama girişte bir doktor
hanımefendiden bahsetti, olayı anlattı “Böyle onlarca, yüzlerce, binlerce örnek
var.” dedi. Buna herhâlde “mübalağa sanatı” demek gerekir. 
HAYDAR
AKAR (Kocaeli) – Gerçekleri anlattı, niye mübalağa ya? 
MEHMET
BEKAROĞLU (İstanbul) – Hayır, hayır, hayır, bu her gün… 
MEHMET
NACİ BOSTANCI (Devamla) – Devlet, son derece tehlikeli, uzun yıllar kendisine
meşruiyeti bir kılıf olarak göstermiş, çeşitli kurumlara sızmış ve nihai olarak
15 Temmuz darbesine teşebbüs etmiş olan bir öğütle mücadele ediyor. 
MEHMET
BEKAROĞLU (İstanbul) – “Etmeyin.” demiyoruz, edin. 
MEHMET
NACİ BOSTANCI (Devamla) – Bu örgüt toplumun farklı kesimlerine nüfuz etmiş,
Emniyetine nüfuz etmiş, MİT’ine nüfuz etmiş, hukukuna nüfuz etmiş, çok çeşitli
kesimlere nüfuz etmiş.
HAYDAR
AKAR (Kocaeli) – AKP’ye etmemiş(!) 
MEHMET
BEKAROĞLU (İstanbul) – Bir tek size nüfuz etmedi Sayın Bostancı(!)
MEHMET
NACİ BOSTANCI (Devamla) – Bu mücadele kolay bir mücadele değil, bu tür gizli
örgütlerle, karanlık yöntemlerle bağ kurmuş, hücre tipi -neredeyse- örgütlenmiş
bir yapıyla mücadele kolay değil. Devlet, bu mücadeleyi layıkıyla sürdürmek
için kuruyu yaştan ayırt etme konusunda dirayet ve ciddiyetle bir mücadele
sergiliyor. Yine de hatalar olabilir. Bu hatalara ilişkin de denetim yollarını
açık tutmak için mekanizmalar kuruyor. 
Sayın
Bekaroğlu, bu arkadaşınız da oraya müracaat edebilir ve eğer hakikaten… 
MEHMET
BEKAROĞLU (İstanbul) – Nerede, iki ay oldu, nerede komisyon? 
MEHMET
NACİ BOSTANCI (Devamla) - …dediği gibi bir problem varsa bunlar düzeltilir. 
MEHMET
BEKAROĞLU (İstanbul) – İki ay oldu, hani komisyon? 
HAYDAR
AKAR (Kocaeli) – Bütün mal varlığına el koydunuz be AKP’ye muhalefet etmesin
diye. 
MEHMET
NACİ BOSTANCI (Devamla) - Burada birtakım örnekleri -biz mahkeme değiliz- dile
getirip devletin bu terör örgütüne karşı vermiş olduğu ve eminim sizin de
olumlu bulduğunuz, meşru bulduğunuz bu mücadeleyi yaralamamanız gerekir. 
Saygılarımla.
(AK PARTİ sıralarından alkışlar) 
BAŞKAN
– Teşekkür ediyorum. 
MEHMET
BEKAROĞLU (İstanbul) – Sayın Başkanım… 
BAŞKAN
– Sayın Bekaroğlu, buyurun. 
MEHMET
BEKAROĞLU (İstanbul) – Sayın Başkanım, terörle mücadeleyi yaralamakla suçladı.
Sataşmadır, söz istiyorum. 
LEVENT
GÖK (Ankara) – Aynen öyle. 
BAŞKAN
– Peki Sayın Bekaroğlu. 
Buyurun.

5.- İstanbul Milletvekili Mehmet
Bekaroğlu’nun, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
MEHMET
BEKAROĞLU (İstanbul) – Sayın Başkan, değerli arkadaşlarım; konuşmamın başında,
terörle mücadeleyle ilgili yapılanlar konusunda hiçbir itirazımızın olmadığını,
hatırlarsınız, Sayın Genel Başkanımız defalarca, sözcülerimiz bu kürsüye
çıkarak defalarca, bu örgütle yapılacak mücadele için ne gerekiyorsa Cumhuriyet
Halk Partisinin bu desteği vermeye hazır olduğunu defalarca ifada ettik ve bu
yapılan mücadeleye de hiçbir şey söylemiyoruz. Bu darbeyi kimler yaptı; bunları
bulun, tutuklayın, getirin, hiçbir şey söylemiyoruz. Evet, yüzlerce, binlerce
mağdur var Sayın Bostancı. En azından mağduriyet iddiaları var. Bilmiyoruz.
Bunların ortaya çıkabilmesi için ben bir yöntem öneriyorum. Bu insanları niçin
mahkemeye çıkarmıyorsunuz? Çıkarmıyorlar. Diyeceksiniz ki: Adliye çıkarmıyor,
mahkeme çıkarmıyor. Bilmiyorum. Niye bu insanlar mahkemeye çıkmıyor? Niye bu
insanlar kendilerini savunmuyor? Hani dediniz ki: “Mağduriyetleri ayıklamak
için, ortaya çıkarmak için bir komisyon kuruyoruz.” Bunun için KHK’yla bir
karar alındı. Nerede bu komisyon? Uçtu gitti bu komisyon. Bakın, ne kadar oldu?
İki aya yakın zaman oldu, bu komisyon niye kurulmuyor Sayın Bostancı? 
Bakın,
biz hiçbir şekilde terörle mücadeleyi yaralayacak hiçbir şey yapmıyoruz. Şunu
yapıyoruz, bunu takdir edin arkadaşlar. Bunu biz yapmazsak Türkiye demokratik
bir ülke olmaktan çıkar. Biz muhalefet partisiyiz ve size diyoruz ki: Terörle
mücadele konusunda size desteğimiz sonsuzdur. Ama bu mücadelenin hukuk içinde
olması gerekiyor arkadaşlar. Dediğimiz andan itibaren bizi teröre yazıyorsunuz.
Böyle bir şey olur mu arkadaşlar ya? Böyle bir şey var mı? Hayır, böyle değil.
Dünya kadar mağduriyet var ve bu, insafsızlıktır, gerçekten günahtır, vebaldir.
Bunu ifade ediyorum.
Saygılarımla.
(CHP sıralarından alkışlar)
BAŞKAN
– Teşekkür ediyorum.
OSMAN
AŞKIN BAK (Rize) – Bakana da iftira atıyorsun.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti Hükümeti ile
Birleşmiş Milletler Gıda ve Tarım Örgütü Arasında Hükümetlerarası Tahıl Grubu
31 inci Oturumu ve Hükümetlerarası Pirinç Grubu 42 nci Oturumu Ortak
Toplantısına İlişkin Anlaşmanın Onaylanmasının Uygun Bulunduğuna Dair Kanun
Tasarısı (1/524) ve Dışişleri Komisyonu Raporu (S. Sayısı: 182)
(Devam)
BAŞKAN
- Şahısları adına ilk söz, Mersin Milletvekili Aytuğ Atıcı’ya aittir.
Sayın
Atıcı, buyurun.
MEHMET
BEKAROĞLU (İstanbul) – Rize’de alırım seni Osman.
OSMAN
AŞKIN BAK (Rize) – Gel gel, Rize’ye gel. Niye gelmedin? Gelseydin Rize’ye. Niye
gelmedin? Seni gömerler sandığa Rize’de. Sen akıllı ol, hadi. 
MEHMET
BEKAROĞLU (İstanbul) – Haddini bilerek konuş!
OSMAN
AŞKIN BAK (Rize) – Sen de haddini bil! Hadi, dikkat et. Gelseydin Rize’ye.
Bakan yokken burada konuşuyorsun.
BAŞKAN
– Sayın milletvekilleri, Sayın Atıcı’yı kürsüye davet ettim, lütfen…
Buyurun
Sayın Atıcı.
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, 182 sıra sayılı Kanun Tasarısı üzerine şahsım adına söz almış
bulunuyorum. Olağanüstü hâl uygulaması sürecinde referandum yapılmasını doğru
bulmayan, bu uygulamanın siyasi ahlakla bağdaşmadığına inanan milletvekillerini
saygıyla selamlıyorum.
Değerli
arkadaşlar, ben de konuştuğumuz bu kanun tasarısı üzerine olumlu oy vereceğimi
ifade etmek istiyorum. Bu vesileyle geçen hafta Almanya’da yaptığım bazı
ziyaretlerden elde ettiğim bilgileri sizlerle paylaşmak istiyorum. 
Değerli
arkadaşlar, geçen hafta Almanya’da, birçok kentte, çeşitli incelemelerde ve araştırmalarda
bulunarak halkımızla bir araya geldim. Almanya’da yaşayan vatandaşlarımız,
sayın bakanlarımızın Almanya’da konuşturulmamasıyla ilgili gerçekten öfkeliler
ve bunu doğru bulmuyorlar ancak şöyle diyorlar, diyorlar ki: “Bize neden ‘evet’
dememiz gerektiğini Türkiye’den aktarabilirler. Evet, burada konuşsalar iyi
olurdu ancak mademki böyle bir sıkıntı yaşıyoruz, derhâl bize, Türkiye’den,
neden ‘evet’ dememiz gerektiğini söylesinler.” Benim aracılığımla sizlere bazı
sorular sordular, diyorlar ki: “Eğer ‘evet’ dersek mademki terör bitecek,
‘evet’ dersek mademki ekonomi düzelecek, mademki işsizlik bitecek, bunu da
Sayın Cumhurbaşkanı, sayın bakanlar, sayın milletvekilleri, Sayın Başbakan,
yani devlet büyükleri söylüyor, diyelim ki biz de inandık ve ‘evet’ oyu
verdik.” 
MUHARREM
ERKEK (Çanakkale) – Ne güzel yalan söylüyorlar!
AYTUĞ
ATICI (Devamla) - Önemli soru şu: “Biz, yani millî irade ‘evet’ desek bile bu
uygulama neden iki buçuk yıl sonra devreye girecek? Örneğin, ben hastayım,
doktora gittim, doktor bana kalp krizi teşhisi koydu, ilacımı verdi, tam
ilacımı içeceğim, eczacı diyor ki: ‘Bir dakika, iki buçuk sene sonra
içeceksin.’ Neden? ‘E, doktor öyle söyledi.’ Kardeşim, ben ölüyorum; terörden
ölüyorum, ekonomiden ölüyorum. Mademki benim reçetem, mademki benim ilacım
‘evet’tir, ben de millî irade olarak ‘evet’ dedim, neden iki buçuk yıl sonra
yürürlüğe giriyor, bunu bize açıklasınlar.” diyor. 
Sonra
diyorlar ki: “Cumhurbaşkanının tarafsız olmasını her daim savunduk. Şimdi
Cumhurbaşkanı bir partinin de genel başkanı olacak ya da olabilecek, bunu bize
bir açıklasınlar, nasıl tarafsız olacak? 
Bize
şunu da açıklasınlar: Bütçeyi, yani 80 milyondan toplanan vergileri bir tek
kişi nasıl bütçelendirecek? Meclis bunu kabul etmese bile zamlı bir şekilde
bütçeyi nasıl kullanacak, anlamadık.” diyorlar. “Bize bir zahmet bunu
anlatsınlar. Hele hele şu denetlemeyi de bir anlatsınlar. Biz ‘evet’ dedik,
Cumhurbaşkanını seçtik, millî irade Cumhurbaşkanını seçti, devleti teslim etti.
Ya, beşerdir şaşar; ola ki yanıltılır, ola ki birileri kandırmaya çalışır. Şu
denetleme mekanizması nasıl işleyecek? Örneğin, Adalet ve Kalkınma Partisi en
güçlü olduğu dönemde Milliyetçi Hareket Partisiyle de el ele vererek bu
referandum öncesinde Mecliste yapılan oylamada 339 kişiyi bulabildi; biz, yarın
nasıl 400 milletvekilini bulup da bir denetleme yapacağız bunu da bize bir
anlatsınlar.” diyorlar. 
ALİM
TUNÇ (Uşak) – O zaman 600 milletvekili oluyor. 
AYTUĞ
ATICI (Devamla) – Yine Almanya’da diyorlar ki: “Ya, biz anlamadık, Anayasa
Mahkemesi, Yüce Divan 15 kişi olacak ve bu 15 kişinin 12 kişisini bir partinin
genel başkanı olan Cumhurbaşkanı belirleyecek. Ya, bunu bize birisi izah etsin.
Hele hele her ile, ilçeye gönderilecek olan ağır ceza reisleri, savcıları
belirleyen Hâkimler Savcılar Kurulunun 13 üyesinin 6’sını bir partinin genel
başkanı nasıl belirler bize bunu bir anlatsınlar.” Yine diyorlar ki: “Ya,
‘millî irade, millî irade’ diyorsunuz, ben 600 milletvekili seçeceğim millî
irademi göstereceğim, aynı zamanda yine millî irademi gösterip 1 kişi
seçeceğim. Ee, bu 1 kişi kalkacak 600 kişiyle beraber kendisini feshedecek.
Kardeşim, seni ben seçtim, seni ancak ben feshederim. Bunu bana bir anlat; 1
kişi nasıl 601 kişiyi feshedecek? Bunu da biz anlamadık, bize bunu da bir
anlatsınlar. 
Hele
şu 18 yaş milletvekilliği var ya, çok sevindik belki Türkiye’deki dâhi 18
yaşındaki gençler gelir bir şey yapar diye, ama şu askerliği niye
kaldırıyorsunuz bize bunu bir anlatın. Bizim burada bedelli askerlik yapmak
için canımız çıkıyor ama biz bu gençlerin neden askerlikten muaf olduğunu bir
türlü anlayamadık.” diyorlar. 
Bunları
anlatırsanız sevineceğiz.
Teşekkür
ederim. (CHP sıralarından alkışlar)
BAŞKAN
– Teşekkür ediyorum.
1’inci
maddeyi oylarınıza sunuyorum: Kabul edenler… Kabul etmeyenler… Kabul edilmiştir.
2’nci
maddeyi okutuyorum: 

MADDE 2- (1) Bu Kanun yayımı tarihinde
yürürlüğe girer. 
BAŞKAN –
Oylarınıza sunuyorum: Kabul edenler… Kabul etmeyenler… Kabul edilmiştir. 
3’üncü maddeyi
okutuyorum: 

MADDE 3- (1) Bu Kanun hükümlerini Bakanlar
Kurulu yürütür.
BAŞKAN –
Oylarınıza sunuyorum: Kabul edenler… Kabul etmeyenler… Kabul edilmiştir. 
Birleşime on
dakika ara veriyorum. 
Kapanma Saati: 19.12
DÖRDÜNCÜ OTURUM
Açılma Saati: 19.33
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Özcan PURÇU (İzmir)
-----0-----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin Dördüncü
Oturumunu açıyorum.
Bir önceki
oturumda 182 sıra sayılı Kanun Tasarısı üzerindeki görüşmeler tamamlanmıştı.
Tasarının tümü
açık oylamaya tabidir.
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
Sayın
milletvekilleri, bugünkü birleşimde görüşülecek diğer uluslararası anlaşmaların
açık oylamalarının tamamının da ayrı ayrı elektronik oylama cihazıyla
yapılmasını oylarınıza sunuyorum: Kabul edenler… Kabul etmeyenler… Kabul
edilmiştir.
Oylama için üç
dakika süre veriyorum ve oylama işlemini başlatıyorum.
(Elektronik
cihazla oylama yapıldı) 
BAŞKAN - Toplantı
yeter sayısı yoktur.
Birleşime on
dakika ara veriyorum.
Kapanma Saati: 19.37
BEŞİNCİ OTURUM
Açılma Saati: 19.49
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Özcan PURÇU (İzmir)
-----0-----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin Beşinci
Oturumunu açıyorum.
182 sıra sayılı
Kanun Tasarısı’nın tümünün açık oylamasında toplantı yeter sayısı
bulunamamıştı. 
Şimdi açık
oylamayı tekrarlayacağım.
Oylama için üç
dakika süre veriyorum.
(Elektronik
cihazla oylama yapıldı)
BAŞKAN
– 182 sıra sayılı Kanun Tasarısı’nın açık oylama sonucu:
“Kullanılan
oy sayısı : 197
Kabul :
197(x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kanunlaşmıştır. 
Şimdi,
2’nci sırada yer alan Türkiye Cumhuriyeti Hükümeti ile Makedonya Cumhuriyeti
Hükümeti Arasında Makedonya Cumhuriyetinin Kazakistan Cumhuriyetindeki
Temsilinin Türkiye Cumhuriyeti Astana Büyükelçiliği İmkânlarından
Yararlanılarak Gerçekleştirilmesine İlişkin Mutabakat Muhtırasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
2.- Türkiye Cumhuriyeti
Hükümeti ile Makedonya Cumhuriyeti Hükümeti Arasında Makedonya Cumhuriyetinin
Kazakistan Cumhuriyetindeki Temsilinin Türkiye Cumhuriyeti Astana Büyükelçiliği
İmkânlarından Yararlanılarak Gerçekleştirilmesine İlişkin Mutabakat
Muhtırasının Onaylanmasının Uygun Bulunduğuna Dair Kanun Tasarısı (1/519) ve
Dışişleri Komisyonu Raporu (S. Sayısı: 146) (xx)
BAŞKAN
– Komisyon ve Hükûmet yerinde.
Komisyon
Raporu 146 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum:

TÜRKİYE CUMHURİYETİ HÜKÜMETİ
İLE MAKEDONYA CUMHURİYETİ HÜKÜMETİ ARASINDA MAKEDONYA CUMHURİYETİNİN KAZAKİSTAN
CUMHURİYETİNDEKİ TEMSİ- LİNİN TÜRKİYE CUMHURİYETİ ASTANA BÜYÜKELÇİLİĞİ
İMKÂNLARINDAN YARARLANILARAK GERÇEKLEŞTİRİLMESİNE İLİŞKİN MUTABAKAT
MUHTIRASININ ONAYLANMASININ UYGUN BULUNDUĞUNA DAİR KANUN TASARISI
MADDE 1-
(1) 20 Ekim
2014 tarihinde imzalanan “Türkiye Cumhuriyeti Hükümeti ile Makedonya
Cumhuriyeti Hükümeti Arasında Makedonya Cumhuriyeti’nin Kazakistan
Cumhuriyeti’ndeki Temsilinin Türkiye Cumhuriyeti Astana Büyükelçiliği
İmkânlarından Yararlanılarak Gerçekleştirilmesine İlişkin Mutabakat
Muhtırası”nın onaylanması uygun bulunmuştur.
BAŞKAN
– Kabul edenler… Kabul etmeyenler… 1’inci madde kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN
– Kabul edenler… Kabul etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– Kabul edenler… Kabul etmeyenler… Madde kabul edilmiştir.
Tasarının
tümünün oylamasında elektronik oylarınıza müracaat edeceğiz.
Oylama
için bir dakika süre veriyorum.
(Elektronik cihazla oylama yapıldı) 
BAŞKAN – 146 sıra sayılı Kanun Tasarısı açık oylama
sonucu:
“Kullanılan oy
sayısı : 198
Kabul :
197
Çekimser :
1(x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kanunlaşmıştır. 
Şimdi,
3’üncü sırada yer alan Türkiye Cumhuriyeti Hükümeti ile Tanzanya Birleşik
Cumhuriyeti Hükümeti Arasında Tarım Alanında Teknik, Bilimsel, Ekonomik ve
Ticari İşbirliği Konulu Mutabakat Zaptının Onaylanmasının Uygun Bulunduğuna
Dair Kanun Tasarısı ve Tarım, Orman ve Köyişleri ile Dışişleri Komisyonu
Raporlarının görüşmelerine başlayacağız. 
3.- Türkiye Cumhuriyeti Hükümeti ile
Tanzanya Birleşik Cumhuriyeti Hükümeti Arasında Tarım Alanında Teknik,
Bilimsel, Ekonomik ve Ticari İşbirliği Konulu Mutabakat Zaptının Onaylanmasının
Uygun Bulunduğuna Dair Kanun Tasarısı (1/393) ve Tarım, Orman ve Köyişleri ile
Dışişleri Komisyonu Raporları (S. Sayısı: 171) (xx)
BAŞKAN
- Komisyon ve Hükûmet? Yerinde. 
Komisyon
raporu 171 sıra sayısıyla bastırılıp dağıtılmıştır. 
Tasarının
maddelerine geçilmesini oylarınıza sunuyorum: Kabul edenler… Etmeyenler… Kabul
edilmiştir. 
1’inci
maddeyi okutuyorum: 
TÜRKİYE CUMHURİYETİ
HÜKÜMETİ İLE TANZANYA BİRLEŞİK CUMHURİYETİ HÜKÜMETİ ARASINDA TARIM ALANINDA
TEKNİK, BİLİMSEL, EKONOMİK VE TİCARİ İŞBİRLİĞİ KONULU MUTABAKAT ZAPTININ
ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 23 Şubat 2009 tarihinde
Darüsselam’da imzalanan “Türkiye Cumhuriyeti Hükümeti ile Tanzanya Birleşik
Cumhuriyeti Hükümeti Arasında Tarım Alanında Teknik, Bilimsel, Ekonomik ve
Ticari İşbirliği Konulu Mutabakat Zaptı”nın onaylanması uygun bulunmuştur.
BAŞKAN
– Kabul edenler… Kabul etmeyenler… Madde kabul edilmiştir. 
2’nci
maddeyi okutuyorum: 
MADDE 2- (1) Bu
Kanun yayımı tarihinde yürürlüğe girer.
BAŞKAN
– Kabul edenler… Etmeyenler… Kabul edilmiştir. 
3’üncü
maddeyi okutuyorum:
MADDE 3- (1) Bu
Kanun hükümlerini Bakanlar Kurulu yürütür.
BAŞKAN
– Kabul edenler… Etmeyenler… Kabul edilmiştir. 
Böylece
tümünü oyluyoruz ve oylama için bir dakika süre veriyorum.
(Elektronik
cihazla oylama yapıldı) 
BAŞKAN
– 171 sıra sayılı Kanun Tasarısı açık oylama sonucu: 
“Kullanılan
oy sayısı : 204
Kabul :
203
Çekimser
 : 1(x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kanunlaşmıştır. 
4’üncü
sırada yer alan Türkiye Cumhuriyeti Hükümeti ile Lübnan Cumhuriyeti Hükümeti
Arasında Sağlık Alanında İşbirliğine Dair Anlaşmanın Onaylanmasının Uygun
Bulunduğuna Dair Kanun Tasarısı (1/402) ve Dışişleri Komisyonu Raporu’nun
başlayacağız.
4.- Türkiye Cumhuriyeti Hükümeti ile Lübnan
Cumhuriyeti Hükümeti Arasında Sağlık Alanında İşbirliğine Dair Anlaşmanın
Onaylanmasının Uygun Bulunduğuna Dair Kanun Tasarısı (1/402) ve Dışişleri
Komisyonu Raporu (S. Sayısı: 178) (XX)
BAŞKAN
– Komisyon ve Hükûmet yerinde.
Komisyon
raporu 178 sıra sayısıyla bastırılıp dağıtılmıştır. 
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
1’inci
maddeyi okutuyorum:

TÜRKİYE CUMHURİYETİ HÜKÜMETİ İLE LÜBNAN CUMHURİYETİ HÜKÜMETİ
ARASINDA SAĞLIK ALANINDA İŞBİRLİĞİNE
DAİR ANLAŞMANIN ONAYLANMASININ UYGUN BULUNDUĞUNA DAİR KANUN 
TASARISI

MADDE 1- (1) 11 Ocak
2010 tarihinde Ankara’da imzalanan “Türkiye Cumhuriyeti Hükümeti ile Lübnan
Cumhuriyeti Hükümeti Arasında Sağlık Alanında İşbirliğine Dair Anlaşma”nın
onaylanması uygun bulunmuştur.

BAŞKAN
- Kabul edenler… Kabul etmeyenler… 1’inci madde kabul edilmiştir. 
2’nci
maddeyi okutuyorum:

MADDE 2- (1) Bu Kanun yayımı
tarihinde yürürlüğe girer.

BAŞKAN
- Kabul edenler… Kabul etmeyenler… 2’nci madde kabul edilmiştir. 
3’üncü
maddeyi okutuyorum:

MADDE 3- (1) Bu Kanun
hükümlerini Bakanlar Kurulu yürütür.

BAŞKAN
- Kabul edenler… Kabul etmeyenler… Madde kabul edilmiştir. 
Tümünü
oylamasına geçiyoruz. 
Bir
dakika süre veriyorum. 
Buyurun.

(Elektronik
cihazla oylama yapıldı)
BAŞKAN – 178
sıra sayılı Kanun Tasarısı açık oylama sonucu:
“Kullanılan oy
sayısı : 204
Kabul :
204(x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece tasarı
kanunlaşmıştır.
5’inci
sırada yer alan Türkiye Cumhuriyeti Hükümeti ve Kuveyt Devleti Hükümeti
Arasında İkili Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı (1/466) ve Dışişleri Komisyonu Raporu’nun görüşmelerine
başlayacağız.
5.- Türkiye Cumhuriyeti Hükümeti ve Kuveyt
Devleti Hükümeti Arasında İkili Hava Ulaştırma Anlaşmasının Onaylanmasının
Uygun Bulunduğuna Dair Kanun Tasarısı (1/466) ve Dışişleri Komisyonu Raporu (S. Sayısı: 161) (x)
BAŞKAN
– Komisyon ve Hükûmet yerinde.
Komisyon
Raporu 161 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler... Kabul
etmeyenler... Kabul edilmiştir.
1’inci
maddeyi okutuyorum:

TÜRKİYE CUMHURİYETİ
HÜKÜMETİ VE KUVEYT DEVLETİ HÜKÜMETİ ARASINDA İKİLİ HAVA ULAŞTIRMA ANLAŞMASININ
ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 29 Nisan 2013 tarihinde Ankara’da
imzalanan “Türkiye Cumhuriyeti Hükümeti ve Kuveyt Devleti Hükümeti Arasında
İkili Hava Ulaştırma Anlaşması”nın onaylanması uygun bulunmuştur.
BAŞKAN
– Kabul edenler... Kabul etmeyenler... Kabul edilmiştir.
2’nci
maddeyi okutuyorum:

MADDE 2- (1) Bu Kanun yayımı tarihinde yürürlüğe
girer.
BAŞKAN
– Kabul edenler... Etmeyenler... Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– Kabul edenler... Etmeyenler... Madde kabul edilmiştir.
Tümünün
oylaması için bir dakika süre veriyorum.
(Elektronik
cihazla oylama yapıldı)
BAŞKAN – 161
sıra sayılı Kanun Tasarısı açık oylama sonucunu okuyorum:
“Kullanılan oy
sayısı : 208
Kabul :
208(x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece tasarı
kanunlaşmıştır.
6’ncı
sırada yer alan Türkiye Cumhuriyeti Hükümeti ile Endonezya Cumhuriyeti Hükümeti
Arasında İşgücünün Geliştirilmesi Hakkında Mutabakat Zaptının Onaylanmasının
Uygun Bulunduğuna Dair Kanun Tasarısı (1/521) ve Dışişleri Komisyonu Raporu’nun
görüşmelerine başlayacağız. 
6.- Türkiye Cumhuriyeti Hükümeti ile
Endonezya Cumhuriyeti Hükümeti Arasında İşgücünün Geliştirilmesi Hakkında
Mutabakat Zaptının Onaylanmasının Uygun Bulunduğuna Dair Kanun Tasarısı (1/521)
ve Dışişleri Komisyonu Raporu (S. Sayısı: 175) (xx)
BAŞKAN
– Komisyon? Burada.
Hükûmet?
Burada.
Komisyon
Raporu 175 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:
TÜRKİYE CUMHURİYETİ
HÜKÜMETİ İLE ENDONEZYA CUMHURİYETİ HÜKÜMETİ ARASINDA İŞGÜCÜNÜN GELİŞTİRİLMESİ
HAKKINDA MUTABAKAT ZAPTININ ONAYLANMASININ UYGUN BULUNDUĞUNA DAİR KANUN
TASARISI
MADDE 1- (1) 29 Haziran 2010 tarihinde Ankara’da
imzalanan “Türkiye Cumhuriyeti Hükümeti ile Endonezya Cumhuriyeti Hükümeti
Arasında İşgücünün Geliştirilmesi Hakkında Mutabakat Zaptı”nın onaylanması
uygun bulunmuştur.
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer.
BAŞKAN
– Maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– Maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Tasarının
tümü açık oylamaya tabidir.
Tümünün
oylaması için bir dakika süre veriyorum.
(Elektronik
cihazla oylama yapıldı)
BAŞKAN
– 175 sıra sayılı Kanun Tasarısı açık oylama sonucunu okuyorum:
“Kullanılan oy
sayısı : 209
Kabul :
208
Çekimser :
1(x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kanunlaşmıştır.
7’nci
sırada yer alan Kanun Tasarısı ve Dışişleri Komisyonu Raporu’nun görüşmelerine
başlıyoruz.
7.- Türkiye Cumhuriyeti Hükümeti ile Kuzey
Kıbrıs Türk Cumhuriyeti Hükümeti Arasında 24 Mart 2008 Tarihinde İmzalanan
Türkiye Cumhuriyeti Hükümeti ile Kuzey Kıbrıs Türk Cumhuriyeti Arasında Sağlık
Alanında İşbirliğine İlişkin Anlaşmanın Bazı Maddelerinde Değişiklik
Yapılmasına Dair Protokolün Onaylanmasının Uygun Bulunduğuna Dair Kanun
Tasarısı (1/498) ve Dışişleri Komisyonu Raporu (S. Sayısı: 180) (x)
BAŞKAN
– Komisyon ve Hükûmet yerinde.
Komisyon
Raporu 180 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum: 

TÜRKİYE CUMHURİYETİ
HÜKÜMETİ İLE KUZEY KIBRIS TÜRK CUMHURİYETİ HÜKÜMETİ ARASINDA 24 MART 2008
TARİHİNDE İMZALANAN TÜRKİYE CUMHURİYETİ HÜKÜMETİ İLE KUZEY KIBRIS TÜRK
CUMHURİYETİ HÜKÜMETİ ARASINDA SAĞLIK ALANINDA İŞBİRLİĞİNE İLİŞKİN ANLAŞMANIN
BAZI MADDELERİNDE DEĞİŞİKLİK YAPILMASINA DAİR PROTOKOLÜN ONAYLANMASININ UYGUN
BULUNDUĞUNA DAİR KANUN TASARISI
MADDE 1- (1) 22 Ağustos 2014 tarihinde Lefkoşa’da
imzalanan “Türkiye Cumhuriyeti Hükümeti ile Kuzey Kıbrıs Türk Cumhuriyeti
Hükümeti Arasında 24 Mart 2008 Tarihinde İmzalanan Türkiye Cumhuriyeti Hükümeti
ile Kuzey Kıbrıs Türk Cumhuriyeti Hükümeti Arasında Sağlık Alanında İşbirliğine
İlişkin Anlaşmanın Bazı Maddelerinde Değişiklik Yapılmasına Dair Protokol”ün
onaylanması uygun bulunmuştur.
BAŞKAN –
Oylarınıza sunuyorum: Kabul edenler… Etmeyenler… Kabul edilmiştir.
2’nci maddeyi
okutuyorum:
MADDE 2- (1) Bu Kanun yayımı tarihinde
yürürlüğe girer.
BAŞKAN – Kabul
edenler… Etmeyenler… Kabul edilmiştir.
3’üncü maddeyi
okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN – Kabul
edenler… Etmeyenler… Kabul edilmiştir.
Tümünün oylaması
için bir dakika süre veriyorum.
(Elektronik
cihazla oylama yapıldı) 
BAŞKAN – 180
sıra sayılı Kanun Tasarısının açık oylama sonucu:
“Kullanılan
oy sayısı : 209
Kabul
  : 209 (x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kanunlaşmıştır. 
8’inci
sırada yer alan 2009 Gemilerin Emniyetli ve Çevreye Duyarlı Geri Dönüşümü
Hakkında Hong Kong Uluslararası Sözleşmesinin Onaylanmasının Uygun Bulunduğuna
Dair Kanun Tasarısı ile Çevre Komisyonu ve Dışişleri Komisyonu Raporlarının
görüşmelerine başlayacağız.
8.- 2009 Gemilerin Emniyetli ve Çevreye
Duyarlı Geri Dönüşümü Hakkında Hong Kong Uluslararası Sözleşmesinin
Onaylanmasının Uygun Bulunduğuna Dair Kanun Tasarısı (1/474) ile Çevre
Komisyonu ve Dışişleri Komisyonu Raporları (S. Sayısı: 197) (x)
BAŞKAN
– Komisyon ve Hükûmet yerinde.
Komisyon
Raporu 197 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum:

2009 GEMİLERİN
EMNİYETLİ VE ÇEVREYE DUYARLI GERİ DÖNÜŞÜMÜ HAKKINDA HONG KONG ULUSLARARASI
SÖZLEŞMESİNİN
ONAYLANMASININ UYGUN
BULUNDUĞUNA DAİR KANUN TASARISI

MADDE
1- (1) Türkiye Cumhuriyeti
adına 26 Ağustos 2010 tarihinde Londra’da imzalanan “2009 Gemilerin Emniyetli
ve Çevreye Duyarlı Geri Dönüşümü Hakkında Hong Kong Uluslararası Sözleşmesi”nin
çekince ile onaylanması uygun bulunmuştur.
BAŞKAN – Kabul
edenler... Etmeyenler... Kabul edilmiştir. 
2’nci maddeyi
okutuyorum: 

MADDE 2- (1) Bu Kanun yayımı tarihinde yürürlüğe girer.
BAŞKAN – Kabul
edenler... Etmeyenler... Kabul edilmiştir. 
3’üncü maddeyi
okutuyorum: 

MADDE 3- (1) Bu
Kanun hükümlerini Bakanlar Kurulu yürütür.
BAŞKAN – Kabul
edenler… Etmeyenler… Kabul edilmiştir.
Oylama için bir
dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– 197 sıra sayılı Kanun Tasarısı açık oylama sonucu: 
“Kullanılan
oy sayısı : 215
Kabul
  : 215 (x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kabul edilmiş ve kanunlaşmıştır. 
9’uncu
sırada yer alan Türkiye
Cumhuriyeti Hükümeti ile Mali Cumhuriyeti Hükümeti Arasında Türkiye Cumhuriyeti
Dışişleri Bakanlığı ile Mali Cumhuriyeti Dışişleri ve Uluslararası İşbirliği
Bakanlığı Arasında İşbirliği Protokolünün Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu’nun görüşmelerine başlayacağız.
9.- Türkiye Cumhuriyeti Hükümeti ile Mali
Cumhuriyeti Hükümeti Arasında Türkiye Cumhuriyeti Dışişleri Bakanlığı ile Mali
Cumhuriyeti Dışişleri ve Uluslararası İşbirliği Bakanlığı Arasında İşbirliği
Protokolünün Onaylanmasının Uygun Bulunduğuna Dair Kanun Tasarısı (1/548) ve
Dışişleri Komisyonu Raporu (S. Sayısı: 204) (xx)
BAŞKAN
– Komisyon ve Hükûmet yerinde.
Komisyon
Raporu 204 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum:

TÜRKİYE CUMHURİYETİ
HÜKÜMETİ İLE MALİ CUMHURİYETİ HÜKÜMETİ ARASINDA TÜRKİYE CUMHURİYETİ DIŞİŞLERİ
BAKANLIĞI İLE MALİ CUMHURİYETİ DIŞİŞLERİ VE ULUSLARARASI İŞBİRLİĞİ BAKANLIĞI
ARASINDA İŞBİRLİĞİ PROTOKOLÜNÜN ONAYLANMASININ UYGUN BULUNDUĞUNA DAİR KANUN
TASARISI

MADDE 1- (1) 6 Nisan 2013
tarihinde İstanbul’da imzalanan “Türkiye Cumhuriyeti Hükümeti ile Mali
Cumhuriyeti Hükümeti Arasında Türkiye Cumhuriyeti Dışişleri Bakanlığı ile Mali
Cumhuriyeti Dışişleri ve Uluslararası İşbirliği Bakanlığı Arasında İşbirliği
Protokolü”nün onaylanması uygun bulunmuştur.
BAŞKAN
– Kabul edenler… Kabul etmeyenler… Kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer. 
BAŞKAN
– Kabul edenler… Etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– Kabul edenler… Etmeyenler… 3’üncü madde kabul edilmiştir.
Tümünün
oylaması için bir dakika süre veriyorum. 
(Elektronik
cihazla oylama yapıldı)
BAŞKAN
– 204 sıra sayılı Kanun Tasarısı açık oylama sonucu: 
“Kullanılan oy
sayısı : 215
Kabul :
215 (x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kanunlaşmıştır. 
10’uncu
sırada yer alan Türkiye Cumhuriyeti Hükümeti ile Fildişi Sahili Cumhuriyeti
Hükümeti Arasında Askerî Alanda Eğitim, Teknik ve Bilimsel İş Birliği Çerçeve
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız. 
10.- Türkiye Cumhuriyeti Hükümeti ile
Fildişi Sahili Cumhuriyeti Hükümeti Arasında Askerî Alanda Eğitim, Teknik ve
Bilimsel İş Birliği Çerçeve Anlaşmasının Onaylanmasının Uygun Bulunduğuna Dair
Kanun Tasarısı (1/556) ve Dışişleri Komisyonu Raporu (S. Sayısı: 212) (x)
BAŞKAN
- Komisyon ve Hükûmet? Yerinde. 
Komisyon
;Raporu 212 sıra sayısıyla bastırılıp dağıtılmıştır. 
Tasarının
maddelerine geçilmesini oylarınıza sunuyorum: Kabul edenler… Etmeyenler… Kabul
edilmiştir. 
1’inci
maddeyi okutuyorum: 

TÜRKİYE CUMHURİYETİ
HÜKÜMETİ İLE FİLDİŞİ SAHİLİ CUMHURİYETİ HÜKÜMETİ ARASINDA ASKERÎ ALANDA EĞİTİM,
TEKNİK VE BİLİMSEL İŞ BİRLİĞİ ÇERÇEVE ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI

MADDE 1- (1) 26 Mart 2015 tarihinde Ankara’da
imzalanan “Türkiye Cumhuriyeti Hükümeti ile Fildişi Sahili Cumhuriyeti Hükümeti
Arasında Askerî Alanda Eğitim, Teknik ve Bilimsel İş Birliği Çerçeve
Anlaşması”nın onaylanması uygun bulunmuştur.

BAŞKAN
– Kabul edenler… Etmeyenler… Kabul edilmiştir. 
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer. 
BAŞKAN
– Kabul edenler… Etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– Kabul edenler… Etmeyenler… 3’üncü madde kabul edilmiştir.
Tümünün oylaması için bir dakika süre veriyorum.
(Elektronik
cihazla oylama yapıldı)
BAŞKAN
– 212 sıra sayılı Kanun Tasarısı açık oylama sonucu:
“Kullanılan
oy sayısı : 217
Kabul
 : 215
Çekimser :
2 (x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kabul edilmiş ve kanunlaşmıştır.
11’inci
sırada yer alan Türkiye Cumhuriyetine Şanhay İşbirliği Örgütünün Diyalog Ortağı
Statüsü Tanınmasına İlişkin Muhtıranın Onaylanmasının Uygun Bulunduğuna Dair
Kanun Tasarısı ve Dışişleri Komisyonu raporunun görüşmelerine başlayacağız. 
11.- Türkiye Cumhuriyetine Şanhay İşbirliği
Örgütünün Diyalog Ortağı Statüsü Tanınmasına İlişkin Muhtıranın Onaylanmasının
Uygun Bulunduğuna Dair Kanun Tasarısı (1/588) ve Dışişleri Komisyonu Raporu (S. Sayısı: 218) (xx)
BAŞKAN
– Komisyon ve Hükûmet yerinde.
Komisyon Raporu
218 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
1’inci maddeyi
okutuyorum:
TÜRKİYE
CUMHURİYETİNE ŞANHAY İŞBİRLİĞİ ÖRGÜTÜNÜN DİYALOG ORTAĞI STATÜSÜ TANINMASINA
İLİŞKİN MUHTIRANIN ONAYLANMASININ UYGUN BULUNDUĞUNA DAİR KANUN TASARISI

MADDE 1- (1) 26 Nisan 2013 tarihinde Almatı’da imzalanan
"Türkiye Cumhuriyeti'ne Şanhay İşbirliği Örgütünün Diyalog Ortağı Statüsü
Tanınmasına İlişkin Muhtıra"nın onaylanması uygun bulunmuştur.
BAŞKAN
– Kabul edenler… Etmeyenler… Kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN – Kabul
edenler... Etmeyenler... Kabul edilmiştir. 
3’üncü maddeyi
okutuyorum:
MADDE 3- (1) Bu Kanun hükümlerini Bakanlar Kurulu yürütür.
BAŞKAN – Kabul
edenler… Etmeyenler… Kabul edilmiştir.
Tasarının tümü
açık oylamaya tabidir.
Tümümün oylaması
için bir dakika süre veriyorum. 
(Elektronik
cihazla oylama yapıldı)
BAŞKAN – 218 sıra
sayılı Kanun Tasarısı açık oylama sonucu: 
“Kullanılan
oy sayısı : 218
Kabul
 : 216
Çekimser :
2 (x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece,
tasarı kabul edilmiş ve kanunlaşmıştır.
12’nci
sırada yer alan Uzak Pazarlardan Turist Çekilmesi Hususunda Türkiye Cumhuriyeti
Hükümeti ve Tunus Cumhuriyeti Hükümeti Arasında Mutabakat Zaptının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
raporunun görüşmelerine başlayacağız. 
12.- Uzak Pazarlardan Turist Çekilmesi Hususunda
Türkiye Cumhuriyeti Hükümeti ve Tunus Cumhuriyeti Hükümeti Arasında Mutabakat Zaptının
Onaylanmasının Uygun Bulunduğuna Dair Kanun Tasarısı (1/420) ve Dışişleri
Komisyonu Raporu (S. Sayısı: 219) (xx)
BAŞKAN
– Komisyon ve Hükûmet yerinde. 
Komisyon
Raporu 219 sıra sayısıyla bastırılıp dağıtılmıştır. 
Tasarının
maddelerine geçilmesini oylarınıza sunuyorum: Kabul edenler… Etmeyenler… Kabul
edilmiştir. 
1’inci
maddeyi okutuyorum: 
UZAK PAZARLARDAN TURİST ÇEKİLMESİ HUSUSUNDA TÜRKİYE
CUMHURİYETİ HÜKÜMETİ VE TUNUS CUMHURİYETİ HÜKÜMETİ ARASINDA MUTABAKAT ZAPTININ
ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 8 Mart 2012 tarihinde Tunus’ta imzalanan
“Uzak Pazarlardan Turist Çekilmesi Hususunda Türkiye Cumhuriyeti Hükümeti ve
Tunus Cumhuriyeti Hükümeti Arasında Mutabakat Zaptı”nın onaylanması uygun
bulunmuştur. 
BAŞKAN
– Kabul edenler… Etmeyenler… Kabul edilmiştir. 
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer. 
BAŞKAN
– Kabul edenler… Etmeyenler… Kabul edilmiştir. 
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– Kabul edenler… Etmeyenler… Kabul edilmiştir. 
Tümünün
oylaması için bir dakika süre veriyorum. 
(Elektronik
cihazla yoklama yapıldı) 
BAŞKAN
– 219 sıra sayılı Kanun Tasarısı açık oylama sonucu:
“Kullanılan
oy sayısı  : 217
Kabul :
215
Çekimser :
2 (x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kabul edilmiş ve kanunlaşmıştır.
13’üncü
sırada yer alan Dünya Turizm Örgütü Statüsünün 38 inci Maddesinin
Değiştirilmesine İlişkin Kararın Onaylanmasının Uygun Bulunduğuna Dair Kanun
Tasarısı ve Dışişleri Komisyonu raporunun görüşmelerine başlayacağız.
13.- Dünya Turizm Örgütü Statüsünün 38 inci
Maddesinin Değiştirilmesine İlişkin Kararın Onaylanmasının Uygun Bulunduğuna
Dair Kanun Tasarısı (1/530) ve Dışişleri Komisyonu Raporu (S. Sayısı: 220) (xx)
BAŞKAN
- Komisyon ve Hükûmet yerinde.
Komisyon
Raporu 220 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum:


DÜNYA TURİZM ÖRGÜTÜ STATÜSÜNÜN 38 İNCİ MADDESİNİN
DEĞİŞTİRİLMESİNE İLİŞKİN KARARIN ONAYLANMASININ UYGUN BULUNDUĞUNA DAİR KANUN
TASARISI
MADDE 1- (1) 23-29 Kasım 2007 tarihlerinde Kolombiya’da
yapılan Dünya Turizm Örgütünün 17 nci Genel Kurul Toplantısında alınan Dünya
Turizm Örgütü Statüsünün 38 inci maddesinin değiştirilmesine ilişkin Kararın onaylanması
uygun bulunmuştur.
BAŞKAN
– Kabul edenler... Kabul etmeyenler... Kabul edilmiştir. 
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer. 
BAŞKAN
– Kabul edenler… Kabul etmeyenler… Kabul edilmiştir.
3’üncü
maddeyi okutuyorum: 
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– Kabul edenler… Kabul etmeyenler… Madde kabul edilmiştir. 
Tümünün
oylaması için bir dakika süre veriyorum.
(Elektronik
cihazla oylama yapıldı)
BAŞKAN
– 220 sıra sayılı Kanun Tasarısıaçık oylama sonucu:
“Kullanılan oy
sayısı : 217
Kabul :
214
Çekimser :
3 (x)
 
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece tasarı
kabul edilmiş ve kanunlaşmıştır.
14’üncü
sırada yer alan Eşyaların Karayolundan Uluslararası Nakliyatı İçin Mukavele
Sözleşmesi Elektronik Taşıma Belgesi ile İlgili Ek Protokole Katılmamızın Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
14.- Eşyaların Karayolundan Uluslararası
Nakliyatı İçin Mukavele Sözleşmesi Elektronik Taşıma Belgesi ile İlgili Ek
Protokole Katılmamızın Uygun Bulunduğuna Dair Kanun Tasarısı (1/531) ve
Dışişleri Komisyonu Raporu (S. Sayısı: 221)
(xx)
BAŞKAN
– Komisyon ve Hükûmet yerinde.
Komisyon
Raporu 221 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
1’inci
maddeyi okutuyorum:

EŞYALARIN KARAYOLUNDAN
ULUSLARARASI NAKLİYATI İÇİN MUKAVELE SÖZLEŞMESİ ELEKTRONİK TAŞIMA BELGESİ İLE
İLGİLİ EK PROTOKOLE KATILMAMIZIN UYGUN BULUNDUĞUNA DAİR KANUN TASARISI
MADDE 1- (1) 27 Mayıs 2008 tarihli “Eşyaların
Karayolundan Uluslararası Nakliyatı İçin Mukavele Sözleşmesi Elektronik Taşıma
Belgesi ile İlgili Ek Protokol”e çekince ile katılmamız uygun bulunmuştur.
BAŞKAN
– Kabul edenler… Etmeyenler… Kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer.
BAŞKAN
– Kabul edenler… Etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– Kabul edenler… Etmeyenler… Kabul edilmiştir.
Tasarının
tümünün oylaması için bir dakika süre veriyorum.
(Elektronik
cihazla oylama yapıldı)
BAŞKAN – 221
sıra sayılı Kanun Tasarısı açık oylama sonucu:
“Kullanılan
oy sayısı : 222
Kabul
 : 218
Çekimser :
4 (x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kabul edilmiş ve kanunlaşmıştır. 
15’inci
sırada yer alan Eşyanın Sınırlardaki Kontrollerinin Uyumlaştırılmasına İlişkin
Uluslararası Sözleşmenin Uluslararası Demiryolu Yük Taşımacılığına İlişkin
Sınır Geçiş İşlemlerinin Kolaylaştırılması Başlıklı 9 Numaralı Ekinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
15.- Eşyanın Sınırlardaki Kontrollerinin
Uyumlaştırılmasına İlişkin Uluslararası Sözleşmenin Uluslararası Demiryolu Yük
Taşımacılığına İlişkin Sınır Geçiş İşlemlerinin Kolaylaştırılması Başlıklı 9
Numaralı Ekinin Onaylanmasının Uygun Bulunduğuna Dair Kanun Tasarısı (1/536) ve
Dışişleri Komisyonu Raporu (S. Sayısı: 222) (x)
BAŞKAN
– Komisyon ve Hükûmet yerinde. 
Komisyon
Raporu 222 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum:

EŞYANIN SINIRLARDAKİ
KONTROLLERİNİN UYUMLAŞTIRILMASINA İLİŞKİN ULUSLARARASI SÖZLEŞMENİN ULUSLARARASI
DEMİRYOLU YÜK TAŞIMACILIĞINA İLİŞKİN SINIR GEÇİŞ İŞLEMLERİNİN KOLAYLAŞTIRILMASI
BAŞLIKLI 9 NUMARALI EKİNİN ONAYLANMASININ UYGUN BULUNDUĞUNA DAİR KANUN TASARISI

MADDE 1- (1) Eşyanın Sınırlardaki Kontrollerinin
Uyumlaştırılmasına İlişkin Uluslararası Sözleşme’nin “Uluslararası Demiryolu Yük
Taşımacılığına İlişkin Sınır Geçiş İşlemlerinin Kolaylaştırılması” başlıklı 9
numaralı Ekinin onaylanması uygun bulunmuştur. 
BAŞKAN – Kabul edenler… Etmeyenler… Kabul edilmiştir.
2’nci maddeyi
okutuyorum: 

MADDE 2- (1) Bu Kanun yayımı tarihinde yürürlüğe
girer. 
BAŞKAN – Kabul edenler… Etmeyenler… Kabul edilmiştir.
3’üncü maddeyi
okutuyorum: 

MADDE 3- (1) Bu Kanun hükümlerini Bakanlar
Kurulu yürütür.
BAŞKAN – Kabul edenler… Etmeyenler… Kabul edilmiştir.
Tümünün oylaması
için bir dakika süre veriyorum.
(Elektronik
cihazla oylama yapıldı) 
BAŞKAN – 222
sıra sayılı Kanun Tasarısının açık oylama sonucu:
“Kullanılan
oy sayısı : 219
Kabul
 : 215 
Çekimser:
 : 4 (x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kabul edilmiş ve kanunlaşmıştır.
16’ncı
sırada yer alan Trans-Asya Demiryolu Ağı Hükümetlerarası Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
16.- Trans-Asya Demiryolu Ağı Hükümetlerarası
Anlaşmasının Onaylanmasının Uygun Bulunduğuna Dair Kanun Tasarısı (1/537) ve
Dışişleri Komisyonu Raporu (S. Sayısı: 223) (x)
BAŞKAN
– Komisyon ve Hükûmet yerinde.
Komisyon
Raporu 223 sıra sayısıyla bastırılıp dağıtılmıştır. 
Tasarının
maddelerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
1’inci
maddeyi okutuyorum: 

TRANS-ASYA
DEMİRYOLU AĞI HÜKÜMETLERARASI ANLAŞMASININ ONAYLANMASININ UYGUN BULUNDUĞUNA
DAİR
KANUN
TASARISI

MADDE 1-
(1) Türkiye Cumhuriyeti adına 10 Kasım 2006 tarihinde Busan’da imzalanan
“Trans-Asya Demiryolu Ağı Hükümetlerarası Anlaşması”nın çekince ile onaylanması
uygun bulunmuştur.

BAŞKAN
– Kabul edenler… Etmeyenler… Kabul edilmiştir.
2’nci
maddeyi okutuyorum: 

MADDE 2- (1) Bu Kanun yayımı tarihinde yürürlüğe
girer.
BAŞKAN
– Kabul edenler… Etmeyenler… Kabul edilmiştir.
3’üncü
maddeyi okutuyorum:

MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– Kabul edenler… Etmeyenler… 3’üncü madde kabul edilmiştir.
Tümünün
oylaması için bir dakika süre veriyorum. 
(Elektronik
cihazla oylamaya başlandı) 
BAŞKAN
– 223 sıra sayılı Kanun Tasarısı açık oylama sonucu: 
“Kullanılan
oy sayısı:  224
Kabul:
 223
Ret: 
1(x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kabul edilmiş ve kanunlaşmıştır.
17’nci
sırada yer alan Gemi Alacaklısı Haklarına ve Gemi İpoteklerine İlişkin
Milletlerarası Sözleşmeye Katılmamızın Uygun Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
17.- Gemi Alacaklısı Haklarına ve Gemi
İpoteklerine İlişkin Milletlerarası Sözleşmeye Katılmamızın Uygun Bulunduğuna
Dair Kanun Tasarısı (1/476) ve Dışişleri Komisyonu Raporu (S. Sayısı:226) (x)
BAŞKAN
– Komisyon ve Hükûmet? Yerinde.
Komisyon
Raporu 226 sıra sayısıyla bastırılıp dağıtılmıştır.
Tasarının
maddelerine geçilmesini oylarına sunuyorum: Kabul edenler… Etmeyenler… Kabul
edilmiştir.
1’inci
maddeyi okutuyorum:
GEMİ ALACAKLISI HAKLARINA
VE GEMİ İPOTEKLERİNE İLİŞKİN MİLLETLERARASI SÖZLEŞMEYE KATILMAMIZIN UYGUN
BULUNDUĞUNA DAİR KANUN TASARISI
MADDE 1- (1) Cenevre’de imzalanan “Gemi
Alacaklısı Haklarına ve Gemi İpoteklerine İlişkin Milletlerarası Sözleşme”ye
katılmamız uygun bulunmuştur.
BAŞKAN
– Kabul edenler… Etmeyenler… Kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer.
BAŞKAN
- Kabul edenler… Etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– Kabul edenler… Etmeyenler… 3’üncü madde kabul edilmiştir.
Tümünün
oylaması için bir dakika süre veriyorum.
(Elektronik
cihazla oylama yapıldı)
BAŞKAN
- 226 sıra sayılı Kanun Tasarısı’nın açık oylama sonucu:
“Kullanılan
oy sayısı : 211
Kabul 
: 208
Ret 
: 2
Çekimser 
:1(x) 
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece tasarı
kabul edilmiş ve kanunlaşmıştır. 
18’inci sırada
yer alan Türkiye Cumhuriyeti Hükümeti ve Yunanistan Cumhuriyeti Hükümeti Arasında
Denizcilik Alanında İşbirliğine İlişkin Mutabakat Zaptının Onaylanmasının Uygun
Bulunduğuna Dair Kanun Tasarısı ve Dışişleri Komisyonu raporunun görüşmelerine
başlayacağız.
18.- Türkiye Cumhuriyeti Hükümeti ve
Yunanistan Cumhuriyeti Hükümeti Arasında Denizcilik Alanında İşbirliğine
İlişkin Mutabakat Zaptının Onaylanmasının Uygun Bulunduğuna Dair Kanun Tasarısı
(1/454) ve Dışişleri Komisyonu Raporu (S. Sayısı:116) (xx)
BAŞKAN –
Komisyon ve Hükûmet? Yerinde.
Komisyon Raporu 116 sıra sayısıyla bastırılıp dağıtılmıştır.
Tasarının maddelerine geçilmesini oylarınıza sunuyorum: Kabul
edenler… Etmeyenler… Kabul edilmiştir. 
1’inci maddeyi okutuyorum: 

TÜRKİYE CUMHURİYETİ HÜKÜMETİ VE YUNANİSTAN CUMHURİYETİ
HÜKÜMETİ ARASINDA DENİZCİLİK ALANINDA İŞBİRLİĞİNE İLİŞKİN MUTABAKAT ZAPTININ
ONAYLANMASININ UYGUN BULUNDUĞUNA DAİR KANUN TASARISI 

MADDE 1- (1) 4 Mart 2013 tarihinde İstanbul’da imzalanan
“Türkiye Cumhuriyeti Hükümeti ve Yunanistan Cumhuriyeti Hükümeti Arasında
Denizcilik Alanında İşbirliğine İlişkin Mutabakat Zaptı”nın onaylanması uygun
bulunmuştur.
BAŞKAN
– Kabul edenler... Etmeyenler... Kabul edilmiştir. 
2’nci
maddeyi okutuyorum:
MADDE 2- (1) Bu Kanun
yayımı tarihinde yürürlüğe girer.
BAŞKAN
– Kabul edenler... Etmeyenler... Kabul edilmiştir. 
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN - Kabul edenler… Etmeyenler… Kabul edilmiştir. 
Tasarının tümünün oylaması için bir dakika süre veriyorum.
(Elektronik cihazla oylama yapıldı) 
BAŞKAN – 116 sıra sayılı Kanun Tasarısı’nın açık oylama
sonucu: 
“Kullanılan
oy sayısı : 221
Kabul :
220
Ret
 : 1(x)
 Kâtip Üye  Kâtip
Üye
 Özcan Purçu Mustafa
Açıkgöz
 İzmir Nevşehir”
Böylece
tasarı kabul edilmiş ve kanunlaşmıştır. 
19’uncu
sırada yer alan Türkiye Cumhuriyeti Hükümeti ile Afganistan İslam Cumhuriyeti
Hükümeti Arasında Habibe Kadiri Kız Okullarının Kuruluşu ve Faaliyetlerine
İlişkin Anlaşmanın Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız. 
19.- Türkiye Cumhuriyeti Hükümeti ile
Afganistan İslam Cumhuriyeti Hükümeti Arasında Habibe Kadiri Kız Okullarının
Kuruluşu ve Faaliyetlerine İlişkin Anlaşmanın Onaylanmasının Uygun Bulunduğuna
Dair Kanun Tasarısı (1/415) ve Dışişleri Komisyonu Raporu (S. Sayısı: 390)
BAŞKAN
– Komisyon? Yok.
Ertelenmiştir.
20’nci
sırada yer alan Türkiye Cumhuriyeti Hükümeti ile Pakistan İslam Cumhuriyeti
Hükümeti Arasında Kültür Merkezlerinin Kuruluşu, İşleyişi ve Faaliyetleri
Hakkında Anlaşmanın Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız. 
20.- Türkiye Cumhuriyeti Hükümeti ile
Pakistan İslam Cumhuriyeti Hükümeti Arasında Kültür Merkezlerinin Kuruluşu,
İşleyişi ve Faaliyetleri Hakkında Anlaşmanın Onaylanmasının Uygun Bulunduğuna
Dair Kanun Tasarısı (1/398) ve Dışişleri Komisyonu Raporu (S. Sayısı: 229)
BAŞKAN
– Komisyon? Yok.
Ertelenmiştir.
Bundan
sonra da komisyonların bulunamayacağı anlaşıldığından, alınan karar gereğince
kanun tasarı ve teklifleri ile komisyonlardan gelen diğer işleri sırasıyla
görüşmek için 8 Mart 2017 Çarşamba günü saat 14.00’te toplanmak üzere birleşimi
kapatıyor, hayırlı akşamlar diliyorum.
Kapanma Saati: 20.33




(X) 182 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 146 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(xx) 171 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir. 


(XX) 178 S.Sayılı Basmayazı tutanağa
eklidir. 


(x) Açık
oylama kesin sonuçlarını gösteren tablo tutanağa eklidir.


(x) 161 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(xx) 175 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(x) 180 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.



(x) 197 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.



(xx) 204 S. Sayılı Basmayazı tutanağa
eklidir.


(x)
Açık oylama kesin sonuçlarını gösteren tablo
tutanağa eklidir.


(x) 212 S. Sayılı Basmayazı tutanağa
eklidir. 


(x) Açık oylama kesin sonuçlarını
gösteren tablo tutanağa eklidir.



(xx) 218 S. Sayılı Basmayazı tutanağa
eklidir.



(x) Açık
oylama kesin sonuçlarını gösteren tablo tutanağa eklidir.



(xx) 219 S. Sayılı Basmayazı tutanağa
eklidir. 


(x) Açık oylama kesin sonuçlarını
gösteren tablo tutanağa eklidir.


(xx) 220 S.Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(xx) )
221 S. Sayılı Basmayazı tutanağa eklidir.


(x) Açık
oylama kesin sonuçlarını gösteren tablo tutanağa eklidir.



(x) 222 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(x) )
223 S. Sayılı Basmayazı tutanağa eklidir.


(x) Açık oylama kesin sonucunu gösteren
tablo tutanağa eklidir.


(x) 226 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.



(xx) 116 S. Sayılı Basmayazı tutanağa eklidir.


(x) Açık
oylama kesin sonuçlarını gösteren tablo tutanağa eklidir.




