



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

52’nci Birleşim
4 Mart 2016 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/35), 2014 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/36), 6085 Sayılı Sayıştay Kanunu Uyarınca Hazırlanan Kalkınma
Ajansları 2012 Yılı Genel Denetim Raporunun Sunulduğuna İlişkin Sayıştay
Başkanlığı Tezkeresi (3/28), 6085 Sayılı Sayıştay Kanunu Uyarınca Hazırlanan
2013 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/31), 6085 Sayılı Sayıştay Kanunu Uyarınca
Hazırlanan 2014 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/37) ile Plan ve Bütçe Komisyonu Raporu
(S.Sayısı: 119)
A) MİLLÎ SAVUNMA BAKANLIĞI
1) Millî Savunma Bakanlığı 2016 Yılı
Merkezî Yönetim Bütçesi
2) Millî Savunma Bakanlığı 2014 Yılı Merkezî
Yönetim Kesin Hesabı
B) SAVUNMA SANAYİİ MÜSTEŞARLIĞI
1) Savunma Sanayii Müsteşarlığı 2016 Yılı
Merkezî Yönetim Bütçesi
2) Savunma Sanayii Müsteşarlığı 2014 Yılı
Merkezî Yönetim Kesin Hesabı
C) BİLİM, SANAYİ VE TEKNOLOJİ BAKANLIĞI
1) Bilim, Sanayi ve Teknoloji Bakanlığı
2016 Yılı Merkezî Yönetim Bütçesi
2) Bilim, Sanayi ve Teknoloji Bakanlığı
2014 Yılı Merkezî yönetim Kesin Hesabı
Ç) KÜÇÜK VE ORTA ÖLÇEKLİ İŞLETMELERİ
GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2016 Yılı Merkezî Yönetim Bütçesi
2) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2014 Yılı Merkezî Yönetim Kesin
Hesabı
D) TÜRK STANDARTLARI ENSTİTÜSÜ
1) Türk Standartları Enstitüsü 2016 Yılı
Merkezî Yönetim Bütçesi
2) Türk Standartları Enstitüsü 2014 Yılı
Merkezî Yönetim Kesin Hesabı
E) TÜRK PATENT ENSTİTÜSÜ
1) Türk Patent Enstitüsü 2016 Yılı Merkezî
Yönetim Bütçesi
2) Türk Patent Enstitüsü 2014 Yılı Merkezî
Yönetim Kesin Hesabı
F) TÜRKİYE BİLİMSEL VE TEKNOLOJİK ARAŞTIRMA
KURUMU
1) Türkiye Bilimsel ve Teknolojik Araştırma
Kurumu 2016 Yılı Merkezî Yönetim Bütçesi
2) Türkiye Bilimsel ve Teknolojik Araştırma
Kurumu 2014 Yılı Merkezî Yönetim Kesin Hesabı
G) TÜRKİYE BİLİMLER AKADEMİSİ
1) Türkiye Bilimler Akademisi 2016 Yılı
Merkezî Yönetim Bütçesi
2) Türkiye Bilimler Akademisi 2014 Yılı
Merkezî Yönetim Kesin Hesabı
Ğ) GIDA, TARIM VE HAYVANCILIK BAKANLIĞI
1) Gıda, Tarım ve Hayvancılık Bakanlığı
2016 Yılı Merkezî Yönetim Bütçesi
2) Gıda, Tarım ve Hayvancılık Bakanlığı
2014 Yılı Merkezî Yönetim Kesin Hesabı
H) TÜTÜN VE ALKOL PİYASASI DÜZENLEME KURUMU
1) Tütün ve Alkol Piyasası Düzenleme Kurumu
2016 Yılı Merkezî Yönetim Bütçesi
2) Tütün ve Alkol Piyasası Düzenleme Kurumu
2014 Yılı Merkezî Yönetim Kesin Hesabı
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, 8 Mart Dünya Emekçi Kadınlar Günü’ne ilişkin konuşması
V.- AÇIKLAMALAR
1.- İzmir Milletvekili Oktay Vural’ın,
Mardin Nusaybin’de yapılan saldırıda şehit olan 3 polise Allah’tan rahmet,
yaralılara acil şifalar dilediğine, her milletvekilinin, birlik ve
bütünlüğümüze kasteden bölücü terör karşısında iradelerini kullanacağını
umduğuna ilişkin açıklaması
2.- Ankara Milletvekili Levent Gök’ün,
şehit olan tüm asker ve polislere Allah’tan rahmet dilediğine, Cumhuriyet Halk
Partisi olarak terörün her türlüsünü lanetlediklerine ve 8 Mart Dünya Emekçi Kadınlar
Günü’ne ilişkin açıklaması
3.- Amasya Milletvekili Mehmet Naci
Bostancı’nın, Mardin Nusaybin’deki terör saldırısını kınadığına, teröre karşı
mücadelenin demokratik zeminleri savunmak durumunda olan herkesin görevi olduğuna
ve 8 Mart Dünya Emekçi Kadınlar Günü’ne ilişkin açıklaması
4.- Amasya Milletvekili Mehmet Naci
Bostancı’nın, Antalya Milletvekili Mustafa Akaydın’ın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın yedinci tur görüşmelerinde CHP Grubu adına yaptığı konuşmasındaki
bazı ifadelerine ilişkin açıklaması
5.- Antalya Milletvekili Mustafa Akaydın’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
6.- İstanbul Milletvekili Garo Paylan’ın,
Genel Kurulun pazar günkü çalışma saatlerinin Hristiyan milletvekillerinin
ayinlerine katılabilmesini sağlayacak şekilde düzenlenmesini talep ettiğine
ilişkin açıklaması
7.- Diyarbakır Milletvekili İdris
Baluken’in, Cumhurbaşkanının Halkların Demokratik Partisine yönelik basında yer
alan bazı ifadelerine ilişkin açıklaması
8.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklaması ile
Ankara Milletvekili Erkan Haberal’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın yedinci
tur görüşmelerinde MHP Grubu adına yaptığı konuşmasındaki bazı ifadelerine
ilişkin açıklaması
9.- Ankara Milletvekili Levent Gök’ün,
Cumhurbaşkanının Türkiye gündemini işgal eden anlayışından çıkılması
gerektiğine ve Gine’de sarf ettiği bazı ifadelerinin dış politika açısından
uygun olmadığına ilişkin açıklaması
10.- Muğla Milletvekili Mehmet Erdoğan’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
11.- Adana Milletvekili Meral Danış
Beştaş’ın, Aksaray Milletvekili İlknur İnceöz’ün sataşma nedeniyle yaptığı
konuşmasındaki bazı ifadelerine ilişkin açıklaması
12.- Aksaray Milletvekili İlknur İnceöz’ün,
Adana Milletvekili Meral Danış Beştaş’ın yaptığı açıklaması ile Hatay
Milletvekili Mehmet Necmettin Ahrazoğlu’nun sataşma nedeniyle yaptığı
konuşmasındaki bazı ifadelerine ilişkin açıklaması
13.- Ankara Milletvekili Levent Gök’ün,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin açıklaması
14.- Adana Milletvekili Meral Danış
Beştaş’ın, Aksaray Milletvekili İlknur İnceöz’ün yaptığı açıklamasındaki bazı
ifadelerine ilişkin açıklaması
15.- Muğla Milletvekili Mehmet Erdoğan’ın,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin açıklaması
16.- Amasya Milletvekili Mehmet Naci
Bostancı’nın, Balıkesir Milletvekili İsmail Ok’un 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın yedinci tur görüşmelerinde MHP Grubu adına yaptığı konuşmasındaki
bazı ifadelerine ilişkin açıklaması
17.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in 118 sıra sayılı 2016
Yılı Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın yedinci tur görüşmelerinde HDP Grubu adına yaptığı konuşmasındaki
bazı ifadelerine ilişkin açıklaması
18.- Diyarbakır Milletvekili İdris
Baluken’in, Hükûmetin muhalif bir çizgide yayın yapan bütün basın kurumlarını
susturmaya çalışmasının kabul edilemez olduğuna, bu darbe anlayışını kınadığına
ve Cumhurbaşkanı ile Hükûmeti bu yanlış tutumdan vazgeçmeye çağırdığına ilişkin
açıklaması
19.- Hatay Milletvekili Serkan Topal’ın,
Millî Savunma Bakanı İsmet Yılmaz’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın yedinci
tur görüşmelerinde soru-cevap işlemi sırasındaki bazı ifadelerine ilişkin
açıklaması
VI.- SATAŞMALARA İLİŞKİN KONUŞMALAR
1.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı açıklaması
sırasında şahsına sataşması nedeniyle konuşması
2.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle konuşması
3.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
4.- Ankara Milletvekili Erkan Haberal’ın,
Amasya Milletvekili Mehmet Naci Bostancı’nın yaptığı açıklaması sırasında
şahsına sataşması nedeniyle konuşması
5.- Aksaray Milletvekili İlknur İnceöz’ün,
Hatay Milletvekili Mehmet Necmettin Ahrazoğlu’nun 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın yedinci tur görüşmelerinde MHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
6.- Hatay Milletvekili Mehmet Necmettin
Ahrazoğlu’nun, Aksaray Milletvekili İlknur İnceöz’ün sataşma nedeniyle yaptığı
konuşması sırasında şahsına sataşması nedeniyle konuşması
7.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı açıklaması
sırasında Halkların Demokratik Partisine sataşması nedeniyle konuşması
8.- Tokat Milletvekili Coşkun Çakır’ın,
Adıyaman Milletvekili Behçet Yıldırım’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın yedinci
tur görüşmelerinde HDP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
9.- Adana Milletvekili Meral Danış
Beştaş’ın, Tokat Milletvekili Coşkun Çakır’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
10.- Muş Milletvekili Ahmet Yıldırım’ın,
İzmir Milletvekili Kerem Ali Sürekli’nin 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın yedinci
tur görüşmelerinde AK PARTİ Grubu adına yaptığı konuşması sırasında Halkların
Demokratik Partisine sataşması nedeniyle konuşması
11.- Diyarbakır Milletvekili İdris
Baluken’in, Siirt Milletvekili Yasin Aktay’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
yedinci tur görüşmelerinde AK PARTİ Grubu adına yaptığı konuşması sırasında
Halkların Demokratik Partisine sataşması nedeniyle konuşması
12.- Siirt Milletvekili Yasin Aktay’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
13.- Diyarbakır Milletvekili İdris
Baluken’in, Siirt Milletvekili Yasin Aktay’ın sataşma nedeniyle yaptığı
konuşması sırasında şahsına sataşması nedeniyle konuşması
14.- Siirt Milletvekili Yasin Aktay’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına tekraren sataşması nedeniyle konuşması
15.- Bursa Milletvekili Orhan Sarıbal’ın,
Hatay Milletvekili Mehmet Öntürk’ün 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın yedinci tur
görüşmelerinde AK PARTİ Grubu adına yaptığı konuşması sırasında şahsına
sataşması nedeniyle konuşması
4 Mart 2016 Cuma
BİRİNCİ OTURUM
Açılma Saati: 11.02
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Sema KIRCI (Balıkesir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 52’nci Birleşimini
açıyorum. 
Toplantı
yeter sayısı vardır, gündeme geçiyoruz. 
Sayın
milletvekilleri, gündemimize göre 2016 Yılı Merkezi Yönetim Bütçe Kanunu
Tasarısı ile 2014 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün yedinci tur görüşmelerini yapacağız. 
Yedinci
turda, Millî Savunma Bakanlığı, Savunma Sanayii Müsteşarlığı, Bilim, Sanayi ve
Teknoloji Bakanlığı, Küçük ve Orta Ölçekli İşletmeleri Geliştirme ve Destekleme
İdaresi Başkanlığı, Türk Standartları Enstitüsü, Türk Patent Enstitüsü, Türkiye
Bilimsel ve Teknolojik Araştırma Kurumu, Türkiye Bilimler Akademisi, Gıda,
Tarım ve Hayvancılık Bakanlığı ile Tütün ve Alkol Piyasası Düzenleme Kurumu
bütçe ve kesin hesapları yer almaktadır.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (x)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (x)

A) MİLLÎ SAVUNMA BAKANLIĞI
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı 2014
Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2016 Yılı Merkezî Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN
– Komisyon? Burada.
Hükûmet?
Burada. 
Sayın
milletvekilleri, bilindiği üzere, turda yer alan bütçelerle ilgili soru sormak
isteyen milletvekillerinin sisteme girmeleri gerekmektedir.
Yedinci
turda grupları ve şahısları adına söz alan sayın üyelerin isimlerini okuyorum:
Cumhuriyet
Halk Partisi Grubu adına; İstanbul Milletvekili Dursun Çiçek, Bilecik
Milletvekili Yaşar Tüzün, Kocaeli Milletvekili Tahsin Tarhan, Denizli
Milletvekili Kazım Arslan, İstanbul Milletvekili Didem Engin, Denizli
Milletvekili Melike Basmacı, Antalya Milletvekili Mustafa Akaydın, Edirne
Milletvekili Okan Gaytancıoğlu, Bursa Milletvekili Orhan Sarıbal, Manisa
Milletvekili Mazlum Nurlu ve Tokat Milletvekili Kadim Durmaz. 
Milliyetçi
Hareket Partisi Grubu adına; Ankara Milletvekili Erkan Haberal, Denizli
Milletvekili Emin Haluk Ayhan, Hatay Milletvekili Mehmet Necmettin Ahrazoğlu,
Erzurum Milletvekili Kamil Aydın, Balıkesir Milletvekili İsmail Ok.
Halkların
Demokratik Partisi Grubu adına; İstanbul Milletvekili Erdal Ataş, Adıyaman
Milletvekili Behçet Yıldırım, Muş Milletvekili Ahmet Yıldırım, Bitlis
Milletvekili Mahmut Celadet Gaydalı.
Adalet
ve Kalkınma Partisi Grubu adına; İstanbul Milletvekili Şirin Ünal, Düzce
Milletvekili Faruk Özlü, İstanbul Milletvekili Hasan Sert, Gaziantep
Milletvekili Abdullah Nejat Koçer, Giresun Milletvekili Cemal Öztürk, Konya
Milletvekili Mustafa Baloğlu, Elâzığ Milletvekili Metin Bulut, Kastamonu
Milletvekili Murat Demir, İzmir Milletvekili Kerem Ali Sürekli, Siirt Milletvekili
Yasin Aktay, Kahramanmaraş Milletvekili Mehmet İlker Çitil, Edirne Milletvekili
Rafet Sezen, Şanlıurfa Milletvekili Mehmet Akyürek, Konya Milletvekili Muhammet
Uğur Kaleli, Kırıkkale Milletvekili Abdullah Öztürk, Hatay Milletvekili Mehmet
Öntürk.
Şahıslar
adına; lehinde, Karaman Milletvekili Recep Konuk, Hükûmet adına konuşmalar
yapıldıktan sonra, aleyhinde, şahsı adına Antalya Milletvekili Niyazi Nefi Kara
konuşacaklardır.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, 8 Mart Dünya Emekçi Kadınlar Günü’ne ilişkin konuşması
BAŞKAN
- Sayın milletvekilleri, sayın konuşmacıyı kürsüye davet etmeden önce, bu hafta
içerisinde bulunduğumuz 8 Mart haftası dolayısıyla görüş ve düşüncelerimi
sizlerle ve kamuoyuyla paylaşmak istiyorum.
Sayın
milletvekilleri, değerli halkımız, sevgili kadınlar; Mart ayıyla başlayan 8
Mart Dünya Emekçi Kadınlar Günü dolayısıyla kadınlar bulundukları her alanda
taleplerini ve çığlıklarını dünyaya duyurmaya çalışmaktadırlar. Bu vesileyle,
ben de bu kürsüden ezcümle birkaç şeyi ifade etmek isterim.
İnsanlık
tarihinde egemenlik ilk defa kadınlar üzerinde kurulmuştur. Beş bin yıllık
ataerkil erkek egemen sistem kadın cinsiyeti üzerindeki egemenliğini kurarken
kadın cinsini yıkıma uğratmakta, şiddet ve ölüm çemberinin içerisinde boğmaya
çalışmaktadır. Dünyanın farklı ülkelerinde bu sorunu aşmak için yürütülen
mücadeleler sonucu belli bir noktaya ulaşılmasına rağmen, Türkiye Cumhuriyeti
açısından kadınların içinde bulunduğu durum çok vahimdir. Her gün en az 5
kadının öldürüldüğü ülkemizde kadınlar sistematik olarak taciz ve tecavüze
uğramakta, kamusal alandan itilmekte, toplumsal ve ekonomik yaşamın köleleri
hâline getirilmeye çalışılmaktadır. Bu şiddete kaynaklık eden ataerkil kültür
yalnızca topluma değil, topluma yön veren ve yöneten güçlere de egemendir.
Yasaları, kurum ve kuruluşları, politik, felsefi ve pratikleriyle devlet erki
eril şiddete öncülük ettiği gibi bu şiddeti uygulayan bir mekanizma olmaktan
kendisini kurtaramamış, dönüştürememiştir. Oysa bir devlet düzeninin demokrasi
ve insan temel hak ve hürriyetlerinin inşa edilmesinin yolu toplumun tüm
kesimleri için eşitlik ilkesini gözeterek hareket etmesinden geçmektedir. Bu
nedenle devlet erkinin cinsiyetçi uygulamalarından sıyrılıp toplumun bütün
kesimleri için güvenlik, refah ve adalet sağlayan işlevini üstlenmesi
gerekmektedir. Unutulmamalıdır ki kadın özgürlük sorunu bütün toplumsal
sorunların temelidir. Kadının özgürleşmediği toplumlar çürümeye mahkûmdur.
Nitekim bugün itibarıyla toplumda yükselen şiddet dalgası, vahşet görüntüleri
ve kıyımlar bu çürümeye yüz tutulduğunun en belirgin göstergeleridir. Bu
nedenle herkesin bulunduğu yerden bu bilinç ve sorumlulukla hareket etmesi
gerekmektedir. Kadın cinsinin kurtuluşu zulmün her türüne bir bütün olarak
direnerek eşitlik, emek ve barıştan yana tavır almalarındadır. Ben kendi adıma
bu yılki 8 Martı başta, cansız bedeni çürümeye mahkûm edilen Taybet Ana olmak
üzere bedenine, ruhuna saldırılmış, yaşamı gasbedilmiş bütün kadınlarımıza adıyorum.
Hepsini kadın özgürlük mücadelesini ilerletme borcunun sonsuz duygusuyla
anıyorum.
Bu
temelde, başta, mücadele yürüten, öz iradesi, öz örgütlülüğü ve ortak mücadele
güç birliği içinde olan kadınlarımızın ve bütün dünya kadınlarının 8 Mart Dünya
Emekçi Kadınlar Günü’nü kutluyorum.
Sayın
milletvekilleri, sayın vekillerimizi kürsüye davet etmeden önce, sayın grup
başkan vekilleri sisteme girmişlerdir.
Sayın
Vural’dan başlayalım.
Buyurunuz
Sayın Vural.
V.- AÇIKLAMALAR
1.- İzmir Milletvekili Oktay Vural’ın,
Mardin Nusaybin’de yapılan saldırıda şehit olan 3 polise Allah’tan rahmet,
yaralılara acil şifalar dilediğine, her milletvekilinin, birlik ve
bütünlüğümüze kasteden bölücü terör karşısında iradelerini kullanacağını
umduğuna ilişkin açıklaması
OKTAY
VURAL (İzmir) – Teşekkür ediyorum.
Maalesef,
yine şehit haberleriyle sarsılıyoruz. Mardin’in Nusaybin ilçesi Bölge Trafik
ile onun yanındaki lojmanlara yapılan saldırıda 3 polisimiz şehit, 14 yaralımız
var. Şırnak İdil’de de 2 askerimiz şehit. 20 Temmuzdan bu yana verdiğimiz şehit
sayısı 379 olmuş. Bütün şehitlerimize Allah’tan rahmet diliyorum. Gerçekten
burada bunları söylerken yani her gün bir şehit haberi vermekten gerçekten
büyük üzüntü duyduğumu da ifade etmek istiyorum. Ama, unutmayalım ki eğer bugün
burada bizler birer milletvekili olarak Türk milletinin egemenliğini
kullanıyorsak, eğer bugün burada bağımsız Türkiye Cumhuriyeti devletini temsil
ederken o milletin temsilcisiysek manevi şahsımıza tevdi edilmiş askerimizin ve
polisimizin kayıpları bizlerin aslında bu egemenliği burada kullanmamızı
sağlayanlardır. Onlar -burada hür iradelerimizle- bağımsız Türkiye Cumhuriyeti
devletinin ve Türk milletinin egemenliğini temsil etmek için o mücadeleyi
sürdürüyorlar. Umarım, buradaki her milletvekili de bağımsız Türk devletinin ve
Türk milletinin egemenliğini temsil konusunda birlik ve bütünlüğümüze kasteden,
egemenliğimizi ortadan kaldırmak isteyen bölücü terör karşısında iradelerini
kullanır. Onların orada verdiği mücadeleyi, aynı zamanda Parlamentoda vermek suretiyle
hukuki seviyede de, siyasi seviyede de sürdürürüz.
(Mikrofon
otomatik cihaz tarafından kapatıldı)
BAŞKAN
– Mikrofonu açıyoruz Sayın Vural.
OKTAY
VURAL (İzmir) – Onlar orada, bizler burada, onları temsil eden bir milletvekili
olarak gerçekten bugün burada konuşuyorsak ve egemenliğimizi kullanıyorsak
onların sayesinde olduğunu düşünüyorum. Ama, onlar orada can veriyor, kan
veriyor, bizden de ses ve irade bekliyor. Umarım, yemin etmiş bütün
milletvekilleri, terörle mücadele edenlerin yanında ses verir ve onların
yanında da irade kullanır. 
Bu düşüncelerle şehitlerimize tekrar Allah’tan rahmet,
yaralılara da acil şifalar diliyorum. 
Teşekkür ederim. 
BAŞKAN – Teşekkürler Sayın Vural. 
Sayın Gök, buyurunuz.
2.- Ankara Milletvekili Levent Gök’ün,
şehit olan tüm asker ve polislere Allah’tan rahmet dilediğine, Cumhuriyet Halk
Partisi olarak terörün her türlüsünü lanetlediklerine ve 8 Mart Dünya Emekçi
Kadınlar Günü’ne ilişkin açıklaması
LEVENT GÖK (Ankara) – Teşekkür ederim Sayın Başkan.
Sayın Başkan, bütçe görüşmelerini sürdürdüğümüz bu
günlerde, ülkemizin doğu ve güneydoğusundan gelen şehit haberleriyle bir kez
daha sarsıldık. Dargeçit’te dün 3 şehidimiz var, Sur’da 1 şehit, bugün
Nusaybin’de 2 polisimiz şehit ve az önce aldığımız haberle de Şırnak’ın İdil ilçesinde
2 askerimizin daha şehit olduğunu büyük bir üzüntüyle öğrenmiş bulunuyoruz. 
Ülkemizin bu terör belasından kurtulması açısından,
Cumhuriyet Halk Partisi olarak, terörün her türlüsünü ister PKK’dan gelsin
ister IŞİD’den ister DHKP-C’den, kimden gelirse gelsin her türlü terörü
lanetlediğimizi bir kez daha huzurunuzda ifade ediyorum. 
Şehit olan tüm asker ve polislerimize Allah’tan rahmet
diliyorum, ailelerine ve ulusumuza başsağlığı diliyorum. Umuyor ve diliyorum ki,
temennimiz, bu üzücü olayların bundan sonra tekrarlanmaması ve Türkiye’mizin bu
ağır travmadan bir an önce kurtulması. Elbette burada Hükûmete düşen önemli
görevler var. Örneğin, Diyarbakır’ın Sur ilçesinde doksan güne yaklaşan sokağa
çıkma yasağına karşın niçin hâlâ orada olayların önlenmemiş olması da ayrı bir
soru işareti olarak ortada duruyor. 
Sayın Başkan, az önce siz de konuşmanızda belirttiniz,
bu hafta ve önümüzdeki günlerde Dünya Kadınlar Günü’ne ilişkin etkinliklerle
kadın haklarını tekrar hatırlamaya, hatırlatmaya gayret edeceğiz. Biz de
Cumhuriyet Halk Partisi olarak, tüm dünyada ve Türkiye’de ezilen ve şiddete
uğrayan tüm kadınlarımızın geleceğine dönük teminatlar olarak hepimizin ortak
bir iradede birleşmesini, kadınların sosyal, kültürel, ekonomik ve her türlü
yaşamda erkeklerle eşit, hatta erkeklerden daha ayrıcalıklı bir konumda söz
sahibi olmasını arzu eden bir partinin mensuplarıyız. Ama giderek artan...
(Mikrofon otomatik cihaz tarafından kapatıldı) 
BAŞKAN
– Açıyoruz Sayın Gök, tamamlayınız. 
Buyurun.

LEVENT
GÖK (Ankara) – Türkiye’de giderek kadına dönük şiddetin arttığına ve hâlâ
önlenemediğine tanık olmanın da büyük ızdırabını yaşıyoruz. Dolayısıyla, böyle
bir önemli konuda, 8 Mart Dünya Kadınlar Günü önümüzdeki hafta ve bu hafta
kutlanmaya ya da anılmaya başlanacakken özellikle Türkiye’deki kadına şiddet
konusunda tüm partilerin ortak iradesinin Mecliste sergilenmesini ve kadına
yönelik şiddet konusunda Cumhuriyet Halk Partisinin vermiş olduğu kanun
tekliflerinin bir an önce Meclisten geçmesini, kadına yönelik şiddette asla
ceza indirimi uygulanmamasını talep ediyoruz. 
Kadınlar
bizim baş tacımızdır. Kadının özgür olduğu -sizin de konuşmanızda ifade
ettiğiniz gibi- toplumlar ancak demokrasiyle tanışabilirler. Bizim de
temennimiz, Türkiye’deki ve tüm dünyadaki kadınların özgürce toplumun her
alanında yer almasıdır. 
Ben
de şimdiden Dünya Kadınlar Günü’nü kutluyorum ve tüm kadınlarımızın her alanda
aktif bir görev alması konusunda çabamızın, irademizin Cumhuriyet Halk Partisi
olarak ortada olduğunu ifade etmek istiyorum. 
Sağ
olun. 
BAŞKAN
– Teşekkür ederiz Sayın Gök. 
Sayın
Bostancı, buyurunuz. 
3.- Amasya Milletvekili Mehmet Naci
Bostancı’nın, Mardin Nusaybin’deki terör saldırısını kınadığına, teröre karşı
mücadelenin demokratik zeminleri savunmak durumunda olan herkesin görevi
olduğuna ve 8 Mart Dünya Emekçi Kadınlar Günü’ne ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Mardin
Nusaybin’deki terör saldırısını kınıyorum. Orada hayatını kaybeden
şehitlerimize Allah’tan rahmet, yaralılara şifa diliyorum. 
Terör
kirli yüzünü göstermeye devam ediyor ve bunun bedelini herkes ödüyor. Biraz
önce sizin konuşmanızda ismi geçen Taybet Hanım terörün kirli yüzünü gösteren
dramatik bir örnektir. Bugün 8 Mart Dünya Kadınlar Günü haftası olması münasebetiyle
ifade ediyorum. Bir başka örnek, Bingöl’deki Hatice Belgin Hanım’dır;
çocuklarını korumak için bombanın üzerine atlayan ve kahraman, anaç, sorumlu,
fedakâr anne timsali olarak öne çıkan birisi ama dramatik bir biçimde de
terörün yine o çirkin yüzünü gösteren bir örnektir. Siirt’teki genç kızları
hatırlamak lazım. 
Sonuçta,
bütün bu fotoğraflar, bütün acılar yan yanadır. Teröre karşı mücadele de bu
bakımdan demokratik zeminleri savunmak durumunda olan herkesin görevidir.
Kadınların tarih içerisindeki yolculuğu çok olumsuz örneklerle doludur, Batı’da
da öyledir, Doğu’da da öyledir. Modernleşme aynı zamanda kadının siyasete ve
kamusal hayata katılmasına ilişkin imkânlar ve fırsatlar tanıyor. Esasen,
demokrasi, oy hakkı, parlamento, parlamentoların teşekkülü yüz elli yıllık bir
tarihe sahiptir. Kadınların oy hakkı kazanmalarının ne kadar geç bir zamanda
olduğunu ve Türkiye'nin bu konuda cumhuriyetle birlikte önemli adımlar attığını
hatırlamak gerekir çünkü eğer oy hakkınız var ise siyasette varsanız…
(Mikrofon
otomatik cihaz tarafından kapatıldı)
BAŞKAN
– Açıyoruz Sayın Bostancı, toparlayın lütfen.
Buyurun.
MEHMET
NACİ BOSTANCI (Amasya) - …aynı zamanda toplumsal ve kamusal hayatta varsınız
demektir. Bu, kadınlar üzerine söylenecek retoriklerden çok daha önemlidir.
Türkiye'nin demokratikleşmesi, Türkiye'nin zenginleşmesi, Türkiye’de şehirli
hayatın güçlenmesi, bütün bunlar aynı zamanda kadınların erkeklerle eşit
haklara sahip bir biçimde hayatın içinde olmaları bakımından son derece
önemlidir. Özellikle, son yıllarda alınan mesafeleri bu açıdan da değerlendirmek,
yiğidin hakkını yiğide vermek gerekir.
Arz
ederim.
BAŞKAN
– Teşekkür ederiz Sayın Bostancı.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam) 
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE HAYVANCILIK
BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, şimdi yedinci turda gruplar adına konuşmacılara
sırasıyla söz vereceğim.
İlk
söz, Cumhuriyet Halk Partisi Grubu adına İstanbul Milletvekili Sayın Dursun
Çiçek’in. (CHP sıralarından alkışlar)
Sayın
Çiçek, süreniz sekiz dakika.
Buyurun.
CHP
GRUBU ADINA DURSUN ÇİÇEK (İstanbul) – Sayın Başkan, değerli milletvekilleri,
yıllarca birlikte görev yaptığımız kamu görevlileri, Sayın Bakanım; herkesi
sevgi ve saygıyla selamlayarak sözlerime başlamak istiyorum. 
Ne
yazık ki bugün de şehitlerimiz var, gazilerimiz var, onları da saygıyla
selamlıyorum.
Türkiye
Cumhuriyeti’nin 2016 bütçe kanununa göre, Millî Savunma Bakanlığı bütçesi
yaklaşık 35,5 milyar. Bunun millî bütçedeki oranı yüzde 5,6’dır. Türk Silahlı
Kuvvetlerinin en önemli ve güçlü yanı millî ordu olmasıdır. Özellikle maddi
durumu iyi olmayan Türk vatandaşlarının yoğunlukla hizmet ettiği Türk Silahlı
Kuvvetleri milletin ayrılmaz bir parçasıdır. Türk Silahlı Kuvvetlerinin esas
gücünü eğitimli ve disiplinli, vatan sevgisi yüksek olan Mehmetçikler teşkil
eder. Bu nedenle askerlik sistemi Türk Silahlı Kuvvetleri ve ülke savunması
için hayati önemi haiz bir konudur. 
Bu
Millî Savunma bütçesinin yüzde 54’ü personel giderlerine planlanmıştır. Ancak,
her gün şehitler verdiğimiz bir ortamda Türk askerinin ve polisinin temel
sorunu, hak ettiği hayat seviyesine ulaşmamış olmasıdır. Bu konu da aynı
bütçede yüzde 30’a yakın mal ve hizmet alımı, yüzde 9 da Sosyal Güvenlik Kurumu
primi olarak yer almaktadır. Millî Eğitim Bakanlığı bütçesinin yüzde 12 pay
aldığı bu 2016 bütçesinde, Millî Savunma Bakanlığının 2 katı oranında eğitime
pay ayrılmasını memnuniyetle karşılıyoruz. Tabii, eğitime ayrılan payın daha da
artmasını istiyoruz ancak Türkiye asla bir Fransa veya Almanya değildir.
Türkiye, bulunduğu coğrafya itibarıyla savunmasına, güvenlik kuvvetlerine çok
daha fazla bütçe ayırması gereken bir ülkedir. 
Türkiye’de ve bölgede barış ve huzur için “Güçlü ordu,
güçlü Türkiye.” şeklinde ifade edilen bir yapının oluşturulmasında etkin ve
adil bir askerlik sistemi esas olmalıdır. Bu konuda bir proje açıkladık, dün
kamuoyuyla da bunu paylaştık. Başta Rusya ve Amerika Birleşik Devletleri olmak
üzere, güçlü ülkelerin çıkarlarının ve kültürlerinin çatıştığı, Irak ve Suriye
iç savaşının yaşandığı, Kırım ve Ukrayna nedeniyle Batı’nın Rusya’ya ve nükleer
çalışmaları nedeniyle İran’a yönelik baskılarının devam ettiği bir bölgede
bulunan Türkiye, millî birlik ve bütünlüğünü çağdaş, demokratik ilkeler içinde
güçlendirmelidir. Bu konuda eğitimli, çağdaş, caydırıcı bir Türk Silahlı
Kuvvetleri ve Türk polisinin var olması Türkiye’nin bekası için gereklidir.
Türk Silahlı Kuvvetleri dâhil, canı pahasına ülkede
huzur ve güven için mücadele eden asker ve polisin özlük haklarının
geliştirilmesi kapsamında, sosyal güvenlik bakımından özel olarak korunması
gereken ve Anayasa’nın 61’inci maddesinin bir amir hükmü gereği, şehit
ailelerine ve gazi yakınlarına yönelik özlük haklarıyla ilgili çalışmaların bu
yasama döneminde yasalaşması önemlidir.
10 binden fazla üyesi olan bu dernek üyelerinin bize
yaptığı başvurularda, eş ve evlatlarına ve çocuklarına, anne ve babalarına
yapılan yardımların, maaşların asgari ücret seviyesinde olması özellikle talep
edilmektedir. Ülkenin bölünmez bütünlüğü ile güven ve huzuru için şehit
olanların tüm çocuklarına, bir kısıtlama olmaksızın mutlaka ücretsiz eğitim ve
iş hakkı verilmelidir ve yine, bu gazilerimizin protez, araç gereç
ihtiyaçlarının tamamı hiçbir katkı ve katılım payı istenmeden karşılanmalıdır. 
Terörle mücadeleye yönelik operasyonlar ile gerçek
mühimmat kullanılarak yapılan tatbikat ve eğitimlerde görev yapan Silahlı
Kuvvetler personelinin, bu görevleri süresince en az asgari ücret düzeyinde bir
ek tazminat alması için gerekli düzenlemeyi bu Meclis mutlaka yapmalıdır.
Üst rütbeli subaylar ile astsubaylar hakkında görev
tazminatı verilmesine yönelik çalışmalar iki yıldır sürdürülmektedir. Bu
çalışmaların bir an önce tamamlanması, asker ve polis emeklilerine yıllarca
hizmet ettikleri zor görevlere uygun bir yaşam standardı sağlanması bu Meclisin
vefa görevidir.
Terörle mücadelede her gün şehit ve gazi olma pahasına
kahramanca mücadele eden astsubaylar ile jandarma uzmanlar dâhil, uzman er ve
erbaşların kademe intibakları ve ek gösterge talepleri bu yasama döneminde
Meclisten geçmelidir.
Kumpas davalarında mağdur olan bini aşkın Silahlı
Kuvvetler personeline iadeiitibar yasası bu dönemde mutlaka yasalaşmalıdır. Bu
konuda, özellikle bu davalar sürecinde bu Meclis yeterince bu askerlere,
mağdurlara sahip çıkmamıştır; onların haklarını korumak bu Meclisin bir
insanlık görevidir. 
Resen
emekli edilen askerler var, Silahlı Kuvvetler personeli var; bunlar idari
kararlarla resen emekli edilmiştir, bunlara yargıya etkin başvurma hakkı
tanıyan bir yasa bu Meclisten mutlaka geçmelidir. 
2014
yılı Millî Savunma Bakanlığı Sayıştay raporuna göre, Türk Silahlı
Kuvvetlerinin, MİT’in ve emniyetin yakıt ihtiyacını karşılayan alt yükleniciyle
anlaşılmış ve yakıtların bir kısmı alt yüklenici olan Petrol Ofisinin
depolarında depolanmıştır. Bu raporda yer alan bilgilere göre, 2013 yılı içinde
14,5 milyon kilogram kalorifer yakıtı ile 1 milyon 310 bin kilogram kurşunsuz
benzin yüklenici firma tarafından birliklere teslim edilmemiştir. Yine, aynı
raporda, Silahlı Kuvvetler, MİT ve emniyet arasındaki yazışmalarda, kayıtlarda
farklılıklar olduğu, standart olmadığı vurgulanmaktadır. Her iki konunun da
uzmanlarca incelenmesi, varsa hatası olan personel hakkında işlem yapılması
gerekli görülmektedir. 
Askerlik
sisteminin ruhuna uygun olarak adil ve etkin hâle getirilmesi yine bu Meclisin
görevleri arasındadır. Anayasa’nın 72’nci maddesine göre, “Vatan hizmeti, her
Türkün hakkı ve ödevidir.” Bu hizmetin Silahlı Kuvvetlerde veya kamu kesiminde
ne şekilde yapılacağı yönündeki düzenlemelerin Mecliste gündeme getirilmesi ve
bu konuda Millî Savunma Komisyonunda alınan kararın gereğinin bir an önce
yapılması gerekmektedir. 
Mevcut
askerlik sistemi yamalı bohça gibidir, çeşitli istisnalar getirilmiştir; 2
milyondan fazla Türk genci bu istisnalardan faydalanarak şu an tecilli
durumdadır. Bedelli askerliklerle, dövizli askerliklerle bu işi temelden çözmek
mümkün değildir. Öngörülen uzman askerlik sistemiyle, 1927 yılında başlayan ve
doksan yıldır uygulanan, adil olmadığı için kamuoyunda eleştirilen, Türk
Silahlı Kuvvetlerinin kullandığı ileri teknoloji ürünü silah ve teçhizatın
kullanılması dâhil uzmanlaşma ihtiyacını karşılayan, bedelli askerlik
taleplerini çözen, kariyer ve iş planlamasında gençlerin önünü açan, millî
bütçedeki kaynak ihtiyacını azaltan…
(Mikrofon
otomatik cihaz tarafından kapatıldı)
DURSUN
ÇİÇEK (Devamla) – Bir dakika ilave…
BAŞKAN
– Sayın Çiçek, size bir dakika verirsem diğer konuşmacıdan bir dakika kesmek
durumunda kalacağım. 
DURSUN
ÇİÇEK (Devamla) – Türkiye’nin stratejik konumuna uygun olarak güvenlik
ihtiyaçlarını karşılayan yeni bir askerlik sistemi kurulmalıdır. 
Yüce
Meclisi sevgi ve saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Çiçek. 
İkinci
konuşmacı Bilecik Milletvekili Sayın Yaşar Tüzün. (CHP sıralarından alkışlar)
Sayın
Tüzün, sizin süreniz yedi dakika.
Buyurun.

CHP
GRUBU ADINA YAŞAR TÜZÜN (Bilecik) – Sayın Başkanım, değerli milletvekili
arkadaşlarım; Savunma Sanayi bütçesi üzerinde Cumhuriyet Halk Partisi Grubu
adına söz almış bulunuyorum. Yüce Meclisi saygıyla selamlıyorum. 
Değerli
arkadaşlarım, Türkiye'nin güçlü olabilmesi için güçlü bir ordunun gerekli
olduğu tartışılmaz bir gerçektir. Savunma sanayisinde en yüksek teknolojinin
kullanıldığı bir dönemi yaşıyoruz. Türk Silahlı Kuvvetlerinin de ileri
teknoloji ürünü silahlarla donatılmış bir yapıya hızla dönüşmesi ve dışa
bağımlılıktan kurtulması gerekiyor. Geçmişte, bunun için, özellikle 1974 Kıbrıs
Barış Harekâtı sonrası bunun acısını çok çektik ve işte, Savunma Sanayii
Müsteşarlığımız bu amaçla kurulmuştur. 
Savunma
Sanayii Müsteşarlığı, varlığıyla, Anadolu ve Trakya’nın hür ve bağımsız
yaşamasının en önemli teminatlarından biridir. Bunun yanı sıra,
vatandaşlarımızın bağışlarıyla kurulmuş olan, askerî vakıflara bağlı, yani
geçmişte analarımızın küpeleriyle, babalarımızın yüzükleriyle kurulmuş bir
“vakıf” adı altında 7 büyük savunma sanayi şirketimiz vardır. Başta, ASELSAN,
TUSAŞ, ROKETSAN, HAVELSAN, ASPİLSAN gibi çok sayıda şirketi olan bir
müsteşarlığı görüşüyoruz. Bu şirketlerimiz, kendi bünyelerindeki alt şirketler
ve özel sektör kuruluşlarıyla birlikte önemli projelere imza atıyor. Ancak son
yıllarda, sektörde lokomotif görev üstlenmesi gereken Müsteşarlığımızla ilgili
birtakım sorunlar yaşandığı da bir gerçektir. Bu sorunların başında öncelikle
Müsteşarlık kadrolarıyla sık sık oynanması gelmektedir ve bu kurumsal yapıya
büyük zarar vermektedir. Bu değişiklikler, yürütülen projelerde maalesef aksamalara
yol açmıştır.
Millî
Savunma Bakanlığı bünyesinde, Sayın Bakanım, Savunma Teknolojileri Eğitim
Merkezi yani kısa adıyla SATEM kurulmuştu. SATEM’in üzerinde neden önemle
durduğumu bir örnekle açıklamak istiyorum değerli arkadaşlarım.
Millî
uçak projelerini yürüten TUSAŞ’ta bugün 2 bin civarında mühendis çalışmaktayken
bunlardan sadece ve sadece 6-7 tanesi uluslararası sertifikasyon süreçlerinde
yetkindir. 2 bin mühendis var, 7 tane yetkili arkadaşımız var.
Bir
diğer önemli konu ise bildiğiniz gibi finansman desteği. Millî projelere kaynak
aktarılması için oluşturulan Savunma Sanayi Destekleme Fonu’nda ne kadar rezerv
birikmiştir ve en son hangi projelere, ne kadar kaynak aktarılmıştır?
Müsteşarlığımızın
öncülüğünde önemli projeler yürütülmektedir. Kısaca bu projelere de ve
sıkıntılara da değinmek istiyorum.
Sayın
Başkan, değerli milletvekili arkadaşlarım; hepinizin de yakinen takip ettiği
gibi Millî Tank Projesi yani ALTAY Projesi… Bir diğer önemli proje, genel
maksat helikopteri ortak üretimi. Sayın Bakan, 109 adet helikopter Türkiye için
üretilecek, hem askerî hem sivil amaçla kullanılacaktı ama iki üç yıl geçti,
proje gecikti. Bu projenin gecikmesinin sebebi nedir? Bu helikopterlerde
Türkiye'nin kendi yazılımı, kendi silahları kullanılacak, kısacası millî
olacaktı. Bu gecikmeyle Türk Silahlı Kuvvetlerinin muharebe yeteneğinin
gelişmesi engellenmiş midir, bunun cevabını istiyorum. Sözleşmenin gecikmesinin
sebebi nedir, bunun cevabını da istiyoruz. Bunlara yanıt bekliyoruz Sayın
Bakanım. Özgün Helikopter Projesi hangi aşamadadır? 
Bir
başka önemli proje ATAK Projesi, yani taarruz ve taktik keşif helikopterleri.
Bu, muayene ve kabul sürecinde ciddi gecikmeler yaşanmaktadır. Bu gecikmenin
sebebi nedir? Ürettiğimiz ve üreteceğimiz helikopter ve uçakların Sivil
Havacılık Genel Müdürlüğü bünyesinde sertifikasyonu için yetkili birim
oluşturulmuş mudur? Maalesef bugüne kadar oluşturmadı.
Değerli
milletvekilleri, yıllardır füze ihalesi konuşuluyor. “Amerika mı, Avrupa mı?”
derken Çin’e verildi ama maalesef, ardından bir gecede alınan kararla iptal
edildi. Aslında füze sistemi projesi Çin’le otuz yıldır görüşülüyordu. Bunun
sebebi nedir Sayın Bakanım?
Hava
Savunma Sistemi Projesi’nin acilen yürütülmesi gerekiyor. Bunun geciktirilmesi,
ülkenin geleceğine, güvenliğine vurulabilecek en büyük darbedir.
Bakın,
Türkiye bu çağda hâlâ ama hâlâ bir motor bile üretemiyor değerli arkadaşlarım
yani motosiklet motoru dahi bizler yapamıyoruz. ANKA İnsansız Hava Aracı için
yürütülen motor projesi hangi aşamadadır Sayın Bakanım?
HÜRKUŞ
Projesi planlandığı şekilde yürüyor mu? “Türkiye’nin kendi millî uçağı”
dediğiniz HÜRKUŞ’un dünya piyasasında rekabet şansını olumsuz etkileyecek,
Kore’den eğitim uçağı alma projesi kesin durduruldu mu? Kendi uçağınızı yapıp,
Güney Kore’den uçak almaya devam ederseniz kendi uçağınızı kime satacaksınız?
Yarın Kore çıkıp “Türkiye kendi yaptığı uçağa güvenmiyor, bizden uçak alıyor.”
demez mi değerli arkadaşlarım?
Ürettiğimiz
insansız hava aracı ANKA’ları, ATAK helikopteri ve diğer savunma sanayi
ürünlerini Libya, Mısır, Birleşik Arap Emirlikleri’ne satacaktık, maalesef
satamadık. Hatta ve hatta değerli arkadaşlarım, Eximbank‘tan –bakın burası çok
önemli- kredi bile çıkarılmışken, Mısır ve Suudi Arabistan’a ANKA satışı
maalesef direkten dönmüştür.
Dolayısıyla,
sevgili arkadaşlarım, Millî Savunma Sanayi Müsteşarlığı bir bakanlıkta bulunan
iki müsteşarlıktan birini oluşturuyor. Böylesine önemli bir müsteşarlığın
bütçesiyle ilgili yeterince vaktim olmadığı için anlatamadım. Sadece ve sadece,
AKP iktidarına ve Hükûmete şunu söylüyorum: Gölge etmeyin, başka ihsan istemez
diyorum. Çünkü Savunma Sanayii Müsteşarlığı gerekli çalışmaları yapacaktır
diyor, Genel Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Tüzün.
Cumhuriyet
Halk Partisi Grubu adına üçüncü konuşmacı, Kocaeli Milletvekili Sayın Tahsin
Tarhan.
Sayın
Tarhan, sizin süreniz sekiz dakika.
Buyurun.
(CHP sıralarından alkışlar) 
CHP
GRUBU ADINA TAHSİN TARHAN (Kocaeli) – Sayın Başkan, değerli milletvekilleri;
hepinizi saygıyla selamlıyorum. Sanayi ve Teknoloji Bakanlığı bütçesi hakkında
söz aldım.
Bugün,
ülke ekonomisini ayakta tutabilecek tek dayanak noktamız olan sanayiden ve
sanayiye ait rakamlardan söz edeceğim. Sanayi sektörünün nereden nereye
geldiğini, birkaç rakam üzerinden değerlendirelim. Sanayi denince aklımıza ilk
önce üretim gelir. 2002 yılında 29 milyar dolarlık kredinin yüzde 27’si imalat
sanayisinde kullanılırken, 2014’te 164 milyar dolarlık kredinin sadece yüzde
13’ü imalat sanayisinde kullanılmış. Kredi miktarı yaklaşık 5,5 kat artmış ama
imalata ayrılan pay yüzde 50 azalmış. Yoğunlaşma inşaat-emlak sektöründe. Bu
sektörün toplamdaki payı yüzde 5’ten yaklaşık yüzde 8’e çıkmış. İmalat sanayisi
2013'te banka kredilerinden yüzde 42,5 pay alırken, 2014 yılında yüzde 21’e
düştü. Fabrikalar kapandı. Ülkemizin değerleri söndürüldü. Sanayi üretim
yapabilmek için türlü yöntemler aramaya başladı. Gelişen ve değişen dünyada
sanayi, organize sanayi bölgelerinde toplanmaya ve buralarda teşvik edilmeye
başlandı. Bizde ise henüz organize sanayi bölgelerinin sayısı bile net değil.
Sayın
Bakan, Plan ve Bütçe Komisyonu toplantısında, 285 organize sanayi bölgesi
olduğunu söyledi. 26 Şubat 2016 Cuma günü Başbakan Davutoğlu Türkiye Büyük
Millet Meclisi Genel Kurulunda bütçeyle ilgili yaptığı konuşmada “organize
sanayi bölgesi sayısı 65’ti biz iktidara geldiğimizde, şimdi 166.” dedi. Hangi
rakamlar doğru; Sayın Bakanın mı, yoksa Başbakan Davutoğlu’nun söylediği mi?
(CHP sıralarından alkışlar) 
NECİP
KALKAN (İzmir) – İkisi de doğru.
TAHSİN
TARHAN (Devamla) - 119 organize sanayi bölgesi nerede? Rakamda netleşemedik,
acaba organize sanayi bölgelerinin doluluk oranında anlaşabilecek miyiz? En
yüksek doluluk oranı yüzde 80, bazı organize sanayilerde yüzde 20 civarında
doluluk, bazıları şu an atıl durumda.
Sanayi
hiçbir dönem AKP iktidarında olduğu kadar zora düşmemiş, sanayici hiç bu kadar
yıldırılmamıştır. AKP’nin ranta dayalı politikaları nedeniyle, üretim yapan
fabrikalar kapandı. AKP tarımı bitirdi, sanayiyi bölgesel planlayamadı. Çarpık
sanayileşme çarpık kentleşmeyi beraberinde getirdi. Ulaşım sorunu olmayan en
güzel koylara, deniz kıyılarına sanayiler kuruldu. Bunun sonucunda çevre
sorunları ortaya çıktı. Günümüzde ülkeler çevre sorunlarını çözdü, Bakanlığınız
daha bu konuyu gündemine bile almadı. Oysa yarın çocuklarımıza nasıl bir dünya
bırakacağımız hepimizin sorunudur. 
Değerli
milletvekilleri, Plan Bütçe görüşmelerinde son anda sunulan bir önergeyle,
anahtar teslim fabrika verilmesine ilişkin düzenleme yapıldı ve denildi ki: “Girişimcileri
destekliyoruz. Anahtar teslim fabrika vereceğiz.” İşte, çarpık sanayileşme.
Rekabet ortamı değerlendirdi mi? Pazar payı hesaplandı mı? Bu fabrikaların
üretim sistemleri ne olacak? Madem fabrika yapacaktınız, var olanları neden
sattınız? Yandaşlarınıza peşkeş çekeceğiniz anahtar teslim fabrikalar ne
zamandan beri teşvik kapsamında değerlendiriliyor?
Türkiye’nin
lokomotifi olan TEKEL, SEKA gibi yüzlerce fabrikayı sattınız. Neden bu
fabrikaları desteklemediniz, sattınız? Neden yatırım teşvik edilerek kiraya
vermediniz? Yatırıma dönük olarak kaç fabrika şu an iflas masasında? Katma
değer yaratacak sektörlerin hangisi sizin planladığınız bölgelerde fabrika
istiyor? Türkiye’de kaç fabrikanın üzerinde “Kiralık”, “Satılık” tabelaları
var, biliyor musunuz? Yapmayın böyle şakalar, bu millet size bugün gülmese de
yarın gülecek.
Değerli
milletvekilleri, bugüne kadar pek çok teşvik paketleri açıklandı, verilen
teşviklerin üretime sağladığı katkı nedir, Sayın Bakan açıklasın. Girişimciler,
sanayiciler teşvik beklemiyor. Girişimciler girdilerin, maliyetlerin
yüksekliğinden şikâyetçiler. Fabrika yapmayın, enerji kullanımındaki vergi
yükünü hafifletin. Vergiden vazgeçtik, elektrik üzerinde yandaş kurum TRT için
kesilen katkı payını kaldırın. Sanayilerin altyapısını oluşturun, arıtma
tesisleri kurun, ulaşım sorununu çözün, meslek okulları ve kreşler açın. İlle
teşvik verecekseniz hâlihazırda istihdam sağlayan, ihracat yapan, makine
üreten, vergisini gününde ödeyen, katma değer yaratan sanayicilerimizi
ödüllendirin. Fabrika yapmayın, vize için kuyruklarda bekleyen, dünyanın dört
bir yanına mal satan sanayicilerin pasaport sorununu çözün. Kanun teklifimiz
hazır, samimiyseniz, bütçeden sonra ilk iş sanayicilerimize yeşil pasaport
verilmesine ilişkin düzenlemeyi Meclisten geçirelim. “Yüksek teknolojiyle
ürünler üretmemiz gerekiyor.” diyoruz, iyi eğitim görmüş hangi gencimizi bu
ülkede tutabiliyoruz? Hangi insan kaynağıyla yüksek teknoloji üretilecek? Bu
eğitim sistemiyle mi? Yeni nesil sanayi devrimiyle ilgili kim ne biliyor?
Gidin, kim ne biliyor, sorun. Türkiye’yi sanayi 4.0’a taşıyacak sürece bu
Bakanlık öncülük yapmalı. Oysa ülkemizde bu bilinmiyor. 
Gerçekçi
olmalıyız. Artık sanayici bile işine yatırım yapacağına inşaata yatırım
yapıyor. Bu ülkenin en büyük değerlerinden biri olan Vestel AVM yapıyor,
değerlerimize yazık.
Sayın
Bakan, bu değerleri rantın bir parçası hâline getirmeyin. Gelin, hep beraber
sanayicilerimizin gerçek sorunlarını çözelim. Türkiye’de üretim sanayisini
ayağa kaldıralım. Önce terörü, terör sorununu çözelim. Özgürlüklerin önünü
açalım, demokrasiyi tüm kurum ve kurallarıyla yerleştirelim.
Sanayiciyi
yıllarca inek gibi gördünüz. Süt verdiği sürece sütünden faydalanmaya
çalıştınız, şimdi süt vermeyince de kesmek istiyorsunuz. Üretim olmazsa ekonomi
de büyümez, işsizlik çözülmez, yoksulluk ortadan kalkmaz.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Tarhan.
Dördüncü
konuşmacı Denizli Milletvekili Sayın Kazım Arslan.
Sayın
Arslan, süreniz yedi dakika.
Buyurun.
(CHP sıralarından alkışlar) 
CHP
GRUBU ADINA KAZIM ARSLAN (Denizli) – Sayın Başkan, değerli milletvekilleri;
Küçük ve Orta Ölçekli İşletmeleri Geliştirme ve Destekleme İdaresi
Başkanlığının 2016 yılı bütçesi üzerine söz aldım. Hepinizi öncelikle sevgiyle,
saygıyla selamlıyorum.
Bugün
2 şehidimiz var, 35 de yaralımız. 
ERKAN
HABERAL (Ankara) – 2 değil, 5 şehit var.
KAZIM
ARSLAN (Devamla) – Öncelikle, bu şehitlerimize Allah’tan rahmet, milletimize
başsağlığı, yaralı olanlara da acil şifalar diliyorum.
Ülke
tam bir terör havasının içine, kaos ortamının içine sürüklenmiş durumda.
PKK’yla müzakere etme hatasına düşen bu iktidar yönettiği bu ülkemizde terörle
mücadele konusunda gerekli görevini yapmadığı için, müzakereyi mücadeleye de
çeviremediği için, maalesef bugün tam bir çıkmazın eşiğine gelmiş durumdayız.
Bunu neden söylüyorum? Çünkü barışın ve huzurun olmadığı bir ülkede yatırım da
olmaz, üretim de artmaz, istihdam da artmaz, ihracat da artmaz arkadaşlar. Siz
sanayiciye, siz yatırımcıya güven vermediğiniz sürece, bu sorunları
çözemediğiniz sürece bu ülkeye ne içten ne de dıştan gelip de yatırım yapan bir
yatırımcı, bir sermayedar maalesef olmaz. Onun için, öncelikle bu ülkenin terör
sorununu bu iktidarın mutlak suretle çözmesi gerekir. PKK’nın silahı bırakarak,
bu çözümün görüşmelerinin Mecliste grubu bulunan partilerin liderleriyle
birlikte yapılmasında büyük bir fayda olacak ve netice alınacaktır diye
belirtmek istiyorum. 
Değerli
arkadaşlarım, KOSGEB 1990 yılında kurulmuştur. O günden bugüne küçük ve orta
ölçekli işletmelere destek vermektedir. Tabii, her geçen gün KOSGEB biraz daha
büyümüş, biraz daha gelişmiştir. Birçok alanlarda da teşvikler, destekler de
vermektedir. Bugünkü bütçesi ise 1 milyar 236 milyon 898 bin liradır ama bu
yeterli değildir arkadaşlar. Ülkemizin gerçekten yatırıma, üretime, istihdama
çok büyük ihtiyacı var. Eğer bunları teşvik edecek, destekleyecek daha büyük
rakamlarda bütçeler ayırmaz isek kesinlikle KOSGEB’in de gerçek anlamda amacına
ulaşma noktasında eksik kalacağını belirtmek istiyorum.
Değerli
arkadaşlarım, değerli milletvekilleri; şimdi, bir yandan destekler veriliyor,
bir yandan yatırımlar yapılsın isteniyor ama bir yandan da üretimin üzerindeki
yükler her gün artırılıyor, önündeki engeller bir türlü kaldırılmıyor. Şimdi,
siz ha bire üretim yapan, yatırım yapan sanayicinin üzerine yüklenmeye devam
ederseniz, vergisi artırırsanız, enerjisinin, doğal gazının fiyatlarını
artırırsanız, oralarda gerçekten bir indirim yapmazsanız, bir destek
yapmazsanız verdiğiniz desteğin bir işe yaramadığını açıklıkla gelecekte
göreceksiniz Sayın Bakanım.
Değerli
milletvekilleri, bütçe bir devletin en önemli siyasal sorumluğunu gösteren bir
kanundur. Hükûmetler bütçe yetkisini aldıktan sonra kuruşu kuruşuna hesap
verecek bir konumda da mutlaka olmalıdır. Bütçe, anayasasına ve yasalarına
saygı duyulan, anayasal kurumları yok saymayan ve etmiş olduğu yeminlere,
Cumhurbaşkanından, Başbakanından, bakanından milletvekiline kadar her bir
arkadaşımızın yeminine sadık kaldığı, ona uyduğu, sorumluluğunu yerine
getirdiği ve rejimin sadece mali temeli değil, hesap vermenin ve dürüst
yönetimlerin de ana belgesidir. Bunu özellikle dile getiriyorum çünkü
Meclisimizde gereksiz yere öyle bir tartışma yapıyoruz ki, bazen
Cumhurbaşkanının yapmış olduğu bir yanlışı saatlerce burada tartışıyoruz ve
birbirimize giriyoruz, kavga etme noktasına geliyoruz ve sonuçta da ne oluyor
biliyor musunuz? Meclisin itibarını zedelemiş oluyoruz. Sonuçta hiç kimse
kazanmıyor, onu söyleyeyim, hiç kimse buradan, bu tartışmalardan kârlı çıkmıyor
arkadaşlar. Siz gücünüze dayanarak muhalefete yüklenmeye, onu susturmaya
çalıştığınız sürece, yukarıda da yanlışlar devam ettiği sürece bu tartışmalar
bu Mecliste yapılmaya devam edecektir. Onun için herkes sorumluluğunu bulunduğu
alanda çok iyi bir şekilde yapmalıdır diye özellikle belirtmek istiyorum.
Değerli
milletvekilleri, bugün bu bütçeyi ağır bir devlet krizinin ortasında, terörün
can yaktığı bir zamanda görüşüyoruz. Ülkemizin temel değerlerini, barışı ve
kardeşliğimizi, devlet geleneklerini ve ahlakını dinamitleyen birçok kadrolar
bugün kendi yarattıkları toz duman ortamında enkaz kaldırma yarışına girmiş
bulunmaktadırlar. Doksan üç yıllık cumhuriyet dönemini enkaz olarak görenlerin,
cumhuriyet sayesinde milletvekili olanların, başbakan olanların, bakan
olanların, cumhurbaşkanı olanların hiçbir zaman böyle bir sözü söylemeye hakkı
yoktur, söyletmeye de hakkı yoktur. Bugün geçmişini inkâr edenlere, saygı
duymayanlara, gelecekte onlara da kimse saygı duymayacaktır, bunu açıklıkla
belirtmek istiyorum. 
Değerli
arkadaşlarım, geçmişte birçok hatalar yapıldı, dolayısıyla bu hataların artık
Hükûmet tarafından yapılmasına imkân yok ve artık bu hataları yapma lüksü hiç
yok. “Aldatıldık.” demeye de hiç gerek yok. Ülkenin güvenliğini sağlayarak, ülkede
huzuru sağlayarak bu ülkeyi yönetmelisiniz ve bu şekilde sözlerimi bitiriyorum.

Hepinizi
tekrar saygıyla, sevgiyle selamlıyorum. (CHP sıralarından alkışlar) 
BAŞKAN
– Teşekkür ederiz Sayın Arslan. 
Şimdi,
beşinci konuşmacı, İstanbul Milletvekili Sayın Didem Engin. 
Sayın
Engin, süreniz yedi dakika. 
Buyurun.
(CHP sıralarından alkışlar) 
CHP
GRUBU ADINA DİDEM ENGİN (İstanbul) – Sayın Başkan, sayın milletvekilleri;
Bilim, Sanayi ve Teknoloji Bakanlığının 2016 bütçesini konuşuyoruz. 
Geçtiğimiz
ay AR-GE kanun tasarısı Genel Kurulda konuşulurken yapmış olduğum konuşmada
dünya Endüstri 4.0’dan yani dördüncü sanayi devriminden bahsederken ülkemizin
bilim, teknoloji, inovasyon ve AR-GE konusunda nasıl dünyanın gerisinde
kaldığından, küresel rekabette daha güçlü bir konuma gelebilmek için devrim
niteliğinde reformlara ihtiyacımız olduğundan bahsetmiştim. 
Hükûmetimiz
yerli ve millî otomobil üretmeyi planlarken birkaç gün önce başlayan
Uluslararası Cenevre Otomobil Fuarı’nda en çok ilgi çeken otomobiller akıllı otomobillerdi.
Yol çizgilerini esas alıp sürücüyü yönlendiren, kazaları önleyen araçlar ve
yapay zekâ kullanılarak tasarlanan, yoldaki diğer araçlarla iletişim içinde
ilerleyen sürücüsüz otomobiller. 
Benzer
bir şekilde, akıllı fabrikalar dijitalleşmenin sanayiyi nasıl kökten
değiştirdiğinin bir göstergesi. Örneğin, Kore Hükûmeti geçen ağustos ayında,
yıl sonuna kadar toplam 900 akıllı fabrika kuracağını açıklamıştı. Üç boyutlu
modelleme ve baskı sistemleri ise sağlıktan ulaşıma, gıdadan yapı sektörüne kadar
çok sayıda alanda dönüşüm yaratıyor. Örnekleri çoğaltabiliriz. Birkaç gün önce
NASA sesten daha hızlı olan ve sessiz ticari uçak tasarımını başlatacağını
duyurdu ve ulaşımda yepyeni bir dönemin haberini verdi. Yine birkaç gün önce
Çin ikinci uzay laboratuvarını 2016’da uzaya fırlatmayı planladığını açıkladı.
2020’de ise yani dört yıl sonra ilk uzay istasyonunu kurmayı planlıyor.
Ülkemizde
ise yüksek teknoloji alanında genç girişimcilere yönelik bir program olan
Teknogirişim Sermayesi Desteği Programı’na başvuracak nitelikli iş fikirleri
bulunamıyor. Projeler için ayrılan toplam bütçe 50 milyon TL olmasına rağmen
Bakanlığın hazırlamış olduğu etki analizini incelediğimde 2014 yılı içerisinde
sadece 26,5 milyon TL’nin kullanıldığını gördüm. Bu da nitelikli başvuru
sayısının azlığının bir göstergesi. Ülkemizin yüksek teknoloji ve katma değerli
üretimdeki eksikleri, eğitim sistemimizdeki yetersizlikler ve girişimcilerin
karşılaştıkları zorluklar bu örnekte de çok açık bir şekilde karşımıza çıkıyor.

Dünyada
bilim, sanayi ve teknoloji alanlarındaki gelişmeleri, ülkemizdeki eksiklikleri,
ortak akılla nasıl çözüm bulabileceğimizi ve bütçeyi Mecliste detaylı bir
şekilde analiz etmek ülkemizin bugün içinde bulunduğu ekonomik, sosyal,
toplumsal ve dış politika sorunları nedeniyle ne yazık ki mümkün olmuyor. 
Bir
zamanlar üzülerek izlediğimiz Orta Doğu ülkelerinde yaşanan terör olaylarının
başkentimize kadar ulaştığı, her gün başka bir şehrimizden gelen şehit
haberleri ve acısıyla içimizin yandığı bir dönemi yaşıyoruz. Bugün
kaybettiğimiz şehitlerimize Allah’tan rahmet, sevenlerine ve ailelerine güç ve
sabır diliyorum.
Ülkemizin
doğusunda ve güneydoğusunda ise son birkaç ayda 100 binlerce kişi evinden
yurdundan ayrılıp başka şehirlere göç etmek zorunda kaldı. Birçok ilçe âdeta
yerle bir edildi. Geride kalan sosyal, toplumsal ve duygusal enkaz ise
Başbakanın eylem planında açıkladığı gibi, kent altyapılarının gözden
geçirilmesi ve yolların rehabilite edilmesiyle çözülebilecek kadar basit değil.
Devletin yıllardır yaşanan acıları anlamak istemesi, kucaklayıcı olması ve
kendi yurttaşlarına şefkatle yaklaşması gerekli. Yüzyıllardır bu topraklarda iç
içe yaşamış, tasada ve kıvançta beraber olmuş Türk ve Kürt halklarının birlik
ve bütünlüğünü güçlendirecek adımları vakit geçirmeden, hep birlikte
atabilmeliyiz.
Dış
politikamız ise tam bir açmazda; komşularla sıfır sorun ve aktif dış politika
söylemleriyle başlayıp kibirli bir yaklaşımla kendini “bilge oyun kurucu”
olarak nitelendiren, yeniden Osmanlı’yı canlandırmak ve İslam dünyası
liderliğine soyunmak isterken mezhep oyunlarının bir parçası durumuna gelen ve
“değerli yalnızlık”la son bulan bir başarısızlık hikâyesi. 
İflas
eden bu dış politikanın dış ekonomik ilişkiler boyutu ise üreticilerimizi,
sanayicilerimizi, ihracatçılarımızı ve dış müteahhitlik hizmetleri veren
firmalarımızı bir darboğazın içine sürüklemiş durumda. 2015 yılında ihracat bir
önceki yıla göre yüzde 8,7 azalarak 143 milyar dolara geriledi, 2016 yılı Ocak
ayında ise yüzde 21 azaldı. Irak’a yapılan ihracat yüzde 48, Rusya’ya yapılan
ihracat yüzde 46 azaldı. Turizm gelirlerimiz ise 2015’te yüzde 8,3 geriledi.
Hükûmetin sektör sorunlarına zamanında önlem almamış olması sebebiyle, 2016 ve
2017 de kayıp yıl olarak nitelendiriliyor. İşsizlik yüzde 10,5’e yükselirken
genç işsizliği yüzde 19,3; daha da kötüsü ise umutsuzluğun ve karamsarlığın her
geçen gün toplumumuzda daha da yaygınlaşması. 
Avrupa
Birliğiyle ilişkilerimiz ise sadece Suriye’den gelen mülteciler konusunda masa
başında yapılan pazarlığa indirgenmiş durumda. Hâlbuki her zamankinden daha
fazla Avrupa Birliğiyle ilişkilerimizi güçlendirmeye, Avrupa Birliğinin temsil
ettiği değerleri içselleştirmeye ihtiyacımız var. Bu değerler AB Antlaşması’nın
2’nci maddesinde şöyle ifade ediliyor: “Avrupa Birliği insan onuru, özgürlük,
demokrasi, eşitlik, hukukun üstünlüğü ve azınlıklara mensup kişilerin hakları
da dâhil olmak üzere insan haklarına saygı ilkeleri üzerine kurulmuştur. Bu
değerler çoğulculuk, ayrımcılık yapmama, hoşgörü, adalet, dayanışma ve
kadın-erkek eşitliğinin hâkim olduğu bir toplumda üye devletler için ortaktır.”
Ne yazık ki 2016 Türkiye’si bu değerleri benimseyen bir ülke görüntüsünden çok
uzakta; tam tersine, bu değerlerle çelişen bir görüntü sergileyen, hoşgörünün
ve adaletin mumla arandığı, hukukun üstünlüğünün ve yargı kararlarının devletin
en üst makamları tarafından reddedildiği, insan hakları ve özgürlük
ihlallerinde Avrupa İnsan Hakları Mahkemesi kararlarına göre ilk sırada yer
alan bir ülke konumunda. İşte on dört yıllık tek başına AKP iktidarının ülkemizi
getirdiği nokta bu. Güzel ülkemiz, bundan çok hem de çok daha iyi bir yönetimi
hak ediyor.
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Engin.
Altıncı
konuşmacı, Denizli Milletvekili Sayın Melike Basmacı. (CHP sıralarından
alkışlar)
Sayın
Basmacı, süreniz yedi dakika.
Buyurun.

CHP
GRUBU ADINA MELİKE BASMACI (Denizli) – Sayın Başkan, sevgili vekiller; hepinizi
sevgiyle, saygıyla selamlıyorum. 
Bugün,
burada özgürce konuşabiliyorsam, bunu, “Şuna inanmak lazımdır ki dünya yüzünde
gördüğümüz her şey kadının eseridir.” diyen Mustafa Kemal Atatürk’üme
borçluyum. (CHP sıralarından alkışlar)
Ben
bir cumhuriyet kadınıyım, Halide Edip Adıvar’ın, Kara Fatmaların, Türkan
Saylan’ın kızıyım; Vatanı için evladının örtüsünü mermi üstüne örten Elif
Bacı’nın kızıyım.
SALİH
CORA (Trabzon) – Nene Hatun…
MELİKE
BASMACI (Devamla) - Bugün, “Doksan yıllık reklam arası.” diyenlere, “Doksan
yıllık enkaz.” diyenlere bir hikâye anlatmak istiyorum, bence en güzel cevap bu
hikâye olacaktır.
Bir koca çınar varmış, bu çınarın dibine rüzgârın
etkisiyle sarmaşık tohumları gelmiş. Bahar mevsiminin etkisiyle sarmaşık
büyümeye başlamış. Yaprakları büyüdükçe kibri de büyümüş. Gölgesinde barındığı
çınar ağacına dönmüş ve demiş ki: “Epeydir buradasın sanırım ama bak ben senin
boyuna iki ayda geldim, sen kaç yıldır buradasın?” demiş. Çınar demiş ki:
“Doksan yıl.” Sarmaşık kibirle gülmüş… Sonra bugünkü gibi, tıpkı bugünkü gibi
hazan mevsimi gelmiş; sarmaşık sararmaya, solmaya başlamış. Endişeyle çınara
sormuş: “Bana ne oluyor?” Çınar demiş ki: “Ölüyorsun.” Sarmaşık inanamayarak
sormuş: “Neden ki?” “Çünkü benim emekle, inançla, sevgiyle doksan yılda
geldiğim yere sen iki ayda geldiğin için.” demiş. (CHP sıralarından alkışlar) 
Yani,
sevgili vekillerim, hepiniz şunu bilmelisiniz ki cumhuriyetimiz ulu bir
çınardır, köklerinde Mustafa Kemal Atatürk’ün, İsmet İnönü’nün, Halide Edib
Adıvar’ın, Kara Fatmaların ve dedelerimizin kanı olduğu, bunu, bu sistemi
değiştirmeye kimsenin gücünün yetmeyeceğini hatırlayarak, ülkemde emek harcamış
tüm kadınların 8 Mart Dünya Emekçi Kadınlar Günü’nü kutluyorum. (CHP
sıralarından alkışlar) 
Günlerdir
burada devletin bütçesini konuşuyoruz, bence biraz da milletin bütçesinden
bahsedelim. Hükûmet göreve başlayalı tam yüz gün oldu. Bu yüz günde biraz
karnesine bakalım, bir de milletin bütçesine bakalım. Mesela, birazdan hep
birlikte sokağa çıksak, önümüze gelen esnafa, memura, işçiye, iş adamına sorsak
“Nasılsınız?” diye. Ben, siz yorulmayın diye gelirken sordum. Esnaf dedi ki:
“Kredilerden belim büküldü. Şubat sonu, mart başı vergi ayı. İlan, reklam
tabelaları da işin cabası.” “Tabelanı büyüt de gel, kayda alırım, yoksa yazı
yarım yazarım.” diyen belediyelerle uğraşıyor. Bu da yetmedi, sokağa sandalye
koysan ceza, çatıyı kapatsan ceza, zaten AVM’ler esnafa komple eza. Sonra bir
memura sordum. Dedi ki bana: “Ev kira, çocuk okuyacak, yakacak, yiyecek,
enflasyon, et yemek rüya, kredi kartı kâbus olmuş.” Bir de atanamayanlar var.
Onlar ne yapsın? Anasının babasının sırtında hâlâ. Hele de memurun emeklisi yüz
gündür “zam” diye bekliyor. Seyyanendi, yüzdeydi, promosyondu, gün geçivermiş
ama ne su faturası ne elektrik faturası ne de hastane masrafı durmamış. Asgari
ücretli işçiye sordum, “Herhâlde senin derdin yoktur, daha yeni zam aldın.”
dedim. Dedi ki: “Benim derdim ekmek soğan. Ekmek olmuş 1 lira, soğan olmuş 3
lira. Isınmaktan, giyinmekten, gezmekten vazgeçilir de ekmek soğandan
vazgeçilir mi? Ülkemizde açlık sınırı 1.447 lira iken 1.300 lira asgari ücret
verip de kesintiyle geri alanlara benden selam söyle.” 
AYŞE SULA KÖSEOĞLU (Trabzon) – Onlar 1 Kasımda selamı
gönderdiler.
MELİKE BASMACI (Devamla) – Bir de iş adamına sordum
“Yüz gün oldu, nasılsın?” diye. Dedi ki: “Kredi sıkıntıları, pazar kayıpları,
azalan ihracat, rezervasyon sorunları, euro-dolar dengesizliği, damping
yasaları…” Yani, yüz gündür istikrar bekliyor iş adamı. Ama sanmayın ki yüz
gündür Hükûmet, AKP vekilleri boş oturdu. Tabii ki çalıştılar. Ne mi yaptılar
yüz günde? Bir önceki yılın Sayıştay raporları aklanmadan geçici bütçe yaptılar.
Ne mi yaptılar yüz günde? Bazıları kullansın diye AR-GE Yasası çıkardılar. Ne
mi yaptılar yüz günde? Fişleme yasası, kölelik yasası çıkardılar. Daha bitmedi,
çok çalıştılar, çok. Ne yaptılar biliyor musunuz?
AYŞE SULA KÖSEOĞLU (Trabzon) – Siz ne yaptınız?
MELİKE BASMACI (Devamla) – Suriyeli mültecilere iş,
sağlık, yaşam şartları iyileşsin diye yasalar çıkardılar.
TÜLAY KAYNARCA (İstanbul) – Vaatlerimizin yüzde 82’si,
reformların yüzde 53’ü…
MELİKE BASMACI (Devamla) – Ne mi yaptılar yüz günde?
Cumhurbaşkanının örtülü ödeneğini 2 katına çıkardılar. [AK PARTİ sıralarından
alkışlar(!)] Ne mi yaptılar yüz günde? Gazetecileri içeri attılar, siyasi
mülakatlarla kamu kuruluşlarına personel aldılar. En kötüsü de ülkemin ne kadar
kıymetli değeri varsa, ne kadar özeli varsa hepsini kullanarak ülkeme
umutsuzluk, çaresizlik, yoksulluk bulaştırdılar. Ama Maxwell’in dediği gibi
“İnsanların haksız yere çektikleri acılara şahitlik edenler, şahit oldukları
acının utançlarını ömür boyu taşırlar.” Ve unutmayın, ilahî adaletin zaman
aşımı yoktur. 
Saygılar sunuyorum, teşekkür ediyorum. (CHP
sıralarından alkışlar)
SALİH CORA (Trabzon) – Siz yine de istikrar için AK
PARTİ’ye verin.
BAŞKAN – Teşekkür ederiz Sayın Basmacı.
Sayın milletvekilleri, birleşime saat 13’e kadar ara veriyorum.

Kapanma Saati: 12.04
İKİNCİ OTURUM
Açılma Saati: 13.02
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Sema KIRCI (Balıkesir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 52’nci Birleşiminin İkinci
Oturumunu açıyorum. 
2016 Yılı
Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin Hesap
Kanunu Tasarısı üzerindeki görüşmelere devam edeceğiz.
Komisyon?
Yerinde.
Hükûmet?
Yerinde.
Şimdi
gruplar adına, Cumhuriyet Halk Partisi Grubu adına yedinci konuşmacı Antalya
Milletvekili Sayın Mustafa Akaydın’ı kürsüye davet ediyoruz. (CHP sıralarından
alkışlar)
Sayın
Akaydın, süreniz yedi dakika. 
CHP
GRUBU ADINA MUSTAFA AKAYDIN (Antalya) – Sayın Başkan, çok değerli milletvekilleri;
grubum adına TÜBA ve TÜBİTAK bütçeleri üzerine konuşmak için söz aldım.
Hepinizi ve bizi izleyen değerli halkımızı sevgi ve saygıyla selamlıyorum. 
Son
yirmi dört saat içinde Mardin ve Diyarbakır’da -bendeki rakamlara göre,
üzülerek söylüyorum, 7 olduğunu duydum- kaybettiğimiz, yitirdiğimiz değerli
şehitlerimizi saygıyla ve minnetle anıyorum; ailelerine ve milletimize de
başsağlığı diliyorum. 
Söze
başlarken, ayrıca, yakın zamanda yitirdiğimiz, bugünkü konumuzun emektarı
Profesör Tosun Terzioğlu ve sekiz yıl önce kaybettiğimiz değerli bilim ve
siyaset adamı Profesör Erdal İnönü’yü de TÜBİTAK’ın kurucu üyelerinden olarak
saygıyla anmak istiyorum. 
Bugün
sizlere sadece siyaset adamı değil, kırk yıllık akademik kimliğimle, bilgi
üretimi ve ülkemizde bilim kurumları yönetimine katkı koymuş bir arkadaşınız
olarak hitap ediyorum. 
Sayın
Bakanım, burada özellikle Sanayi, Bilim ve Teknoloji Bakanımızı kastederek
konuşacağım, Tarım Bakanımız ve Millî Savunma Bakanımız beni bağışlasın ama
eleştirilerim onlara yönelmeyeceği için, tabii, belki de sevinçle
karşılayabilirler. 
Çok
samimi duygularla Türkiye’nin en önemli üç bakanı arasında sizi görüyorum.
Kanımca diğer ikisi Millî Eğitim Bakanı ve Kültür Bakanlarıdır. Ülkemizin
geleceğini şekillendirecek üç bakan; geleceğimizi emanet edeceğimiz yeni
nesillerin eğitiminden, kalitesinden sorumlu ve ülkeyi orta gelir tuzağından
kurtarma misyonu olan üç bakan. Dolayısıyla, siz dâhil bu üç bakanın yanlışları
ülkenin geleceğine yapılabilecek en büyük kötülük ve haksızlıktır. 
Değerli
arkadaşlarım, bilesiniz ki kaliteli eğitilmişlik, moda deyimiyle “beşerî
sermaye” ülkeye demokrasiyi de getirir, barışı da getirir, hoşgörüyü de
getirir, ayrıca diktatörlüğün en iyi ilacıdır. Ancak eğitim, kültür, bilim ve
teknoloji adına AKP iktidarı zamanında niteliksel olarak yapılmış ciddi bir
katkı yoktur, zarar ise çoktur. Çok övündüğümüz Cumhuriyetin bütün çağdaş
birikimleri döneminizde tarumar edilmiş ve doksan yılın eserleri hakikaten,
sevgili diktatöriçenin de söylediği gibi enkaza çevrilmiştir. Onu kaldırmak
gene biz Kuvayımilliye ruhuna düşecektir. 
2003
yılında TÜBİTAK’ın, 2008 yılında üniversitelerin, 2011 yılında TÜBA’nın
yapısında siyaseten yıkım yapılmıştır. Atlantik ötesiyle işler bozulunca, yakın
geçmişte TÜBİTAK bir yıkım daha yaşamıştır, 1.240 kişinin işine son
verilmiştir. Hâlbuki, bu üç kurum da siyasetin en çok dışında tutulması gereken
kurumlardır. Lütfen bilim ve sanatı onu yapanlara bırakınız. 
Türkiye’nin
2008’den beri dünya biliminde hızla gerilediğinin farkında mısınız? Çok değil,
yirmi beş otuz yıl önce bizden geride olan Güney Kore bugün bizi açık ara
sollamıştır. Türkiye uygarlık trenini kaçırmaktadır. Lütfen, temsil ettiğiniz
bu kurumların içine hayvanat bahçesinden, İstanbul Büyükşehir Belediyesinden
naklen eleman almayınız, atamayınız.
TÜBİTAK’ın
kültürel ve yerel uygun olmadığı gerekçesiyle toplattığı 50 bin kitabın
hesabını veriniz. Unutmayınız ki bilim yerel değildir, evrenseldir. Charles
Darwin’e ve Evrim Teorisi’ne lütfen dokunmayınız.
Millî
Eğitim Bakanlığı yatırım bütçelerini en az 2 katına, ülkemiz AR-GE bütçesini en
kısa zamanda gayrisafi millî hasılanın yüzde 3 veya 4’ü düzeyine çıkarmaya
gayret ediniz. Arkadaşlar, şu anda dünyada orta gelir tuzağından kurtulmayı
yakın geçmişte başarmış Güney Kore gibi, İsrail gibi ülkelerin bu payı yüzde
4’ün üstüne çıkmış durumda. Mesafeyi kapatmak için yüksek rakam veriyorum.
Avrupa Birliğine sözümüz yüzde 2’ydi ama şu ana kadar bu sözümüzü yerine
getiremedik, ancak yüzde 1 düzeyindeyiz. Türkiye’de AR-GE’yi geliştirecek zihinsel
yapının ve felsefenin önünü açınız. Sözlerimin bir kısmı buradaki bakanlarıma
değil, Millî Eğitim Bakanına, Diyanet İşleri Başkanına da gidiyor ama Nasrettin
Hoca’nın, torunu yaşındaki kızlardan 2 tane zevcesinin olduğunu gösteren,
ilkokullarda okunmak üzere örnek gösterilen kitapların basılmasının evrensel
bilime, çocukların kafasına, beynine ne katkısı var? Yahut da Hristiyan
kültürünün masal kahramanlarının İslami figürlerle kitaplaştırılmasında ne
kazancı olacak bu çocukların? Yani Heidi’nin dua ettiği, Pinokyo’nun babasının
başına takke geçirildiği kitaplardan ne kazanımlarımız olacak? Yani bu gidişle
-bugün, çok ünlü bir yazarımızın da belirttiği gibi- yakında Tom ve Jerry’yi
umreye giderken de masallaştıran kitaplar çıkarsa hiç şaşırmayacağız.
Değerli arkadaşlar, bunları şunun için söylüyorum:
Bunlar yeni yetişen nesillerimizin önünde engeldir, bariyerdir. Bırakın
Hristiyan masallarının kahramanları kendi kültürlerinin içinde kalsınlar ama
kendi kültürümüzdeki Nasrettin Hoca gibi kahramanları da lütfen bozmayalım.
Bakın, Hayati Develi isimli bir profesör YÖK üyesi
olarak Sayın Cumhurbaşkanı tarafından yeni atandı. Sözlerini okuyorum: “Kötü
ayin yapan Kızılbaşlar… Allah onları kıyamete kadar aşağılık ve adi etsin.”
Değerli arkadaşlar, bu insan profesör unvanıyla şu anda YÖK Yürütme Kurulu
Üyesi.
ENGİN ALTAY (İstanbul) – Yazıklar olsun!
MUSTAFA AKAYDIN (Devamla) – Bu nefreti bu ülkeye
yaşatmaya hakkınız yok.
İktidarınız döneminde imalat sanayisi yüksek
teknolojili ürün ihracatının yarı yarıya düştüğüne dikkatinizi çekerim.
Bilimsel verilerle söylüyorum: AR-GE’ye yapılan yüzde 1 artış, teknik ürün
ihracatını yüzde 6,5 puan artırmaktadır. Patent üretimini sorgulamalısınız,
yılda bin bile değil, Güney Kore’yse bizim 100 katımız.
Sayın Bakanım, bundan iki sene önceki söylemlerinizle,
özellikle bu, TÜBİTAK’la ilgili birtakım, baba oğul arasında geçen sıfırlama
söylemlerinin, hissiyatınızla, olmadığını iddia ederek literatüre hisli bakan
olarak geçtiniz, sizi kutluyorum. Lütfen hissiyatınızı biraz Türkiye’nin bilim
ve teknolojisi üstüne yoğunlaştırın ve hislerin içine biraz da bilimselliği
katın diye sizden rica ediyorum.
Değerli
milletvekilleri, ya bunları başaracağız ya da bugün olduğu gibi, Namibya ve
Fildişi Sahili’yle beraber teknoloji üçüncü liginde kalacağız. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederiz Sayın Akaydın. 
Sekizinci
konuşmacı Edirne Milletvekili Sayın Okan Gaytancıoğlu. (CHP sıralarından
alkışlar) 
Sayın
Gaytancıoğlu, süreniz yedi dakika. 
CHP
GRUBU ADINA OKAN GAYTANCIOĞLU (Edirne) – Sayın Başkan, değerli milletvekilleri,
sevgili bakanlar; bugün, Tarım Bakanlığı bütçesinden bahsedeceğiz. 
Şöyle
başlamak istiyorum: Tarımı üretemeyen, çiftçisi borç batağında olan mutsuz bir
ülke arıyorsanız o da Türkiye’dir. 
Dünyada
her ülke tarımını desteklemektedir çünkü insanların besin maddesi ihtiyacını
garanti altına almak ülkelerin temel görevlerinden ve önemli konulardan
biridir. Günümüzde çok gelişmiş ülkeler dahi tarımını desteklemekte, destekleme
bütçelerini sürekli artırmaktadır. Devlet, çeşitli şekillerde üretime, tarıma,
çiftçiye müdahale etmektedir. Ülkelerde gıda maddeleri yetersiz olsa bile, bu
ihtiyaçlar dönemsel olarak ithalatla karşılanabilir ancak bu, dövizin gitmesine
ve ülkenin de dışa bağımlılığına neden olabilir. 
Örneğin,
Türkiye, bitkisel yağlarda net ithalatçı bir ülkedir ve bu ithalatı gün
geçtikçe artmaktadır. 2005 yılında 1,3 milyar dolar olan ithalatımız, bugün 4,5
milyar dolarlara yaklaşmıştır. 
Bir
ülkenin ithalatçı olması şu açıdan sakıncalıdır: Bakın, paranız olabilir ancak
yurt dışında bazen çeşitli sorunlarla karşı karşıya kalabilirsiniz. Bir örnek
vermek istiyorum, 2008 yılında yaşadığımız bir örnek: Türkiye'nin ciddi anlamda
parası var, dışarıdan fonlar geliyor, sıcak parayla ithalatımızı çeviriyoruz;
iyi, güzel ama bitkisel yağlarda Bulgaristan ve Moldova gibi ülkelere bağımlı
kalmışız, onlardaki üretimin tamamını almışız, yetmemiş, Arjantin pazarına
yönelmişiz ama Arjantin’de iç karışıklık çıkmış. Bunu önceden öngörebiliyor
musunuz? Hayır. Ukrayna’ya yönelmişsiniz, Ukrayna’da da bitkisel yağlara makine
yağı karışmış, bunu öngörebiliyor musunuz? Hayır. Peki, ham yağın tonu ne
olmuş? 900 dolardan 2.700 dolara çıkmış. Yani paranızla ürün bulamamışsınız,
paranızla rezil olmuşsunuz. Dolayısıyla, ithalatçı politikalarla bir yere kadar
gidebilirsiniz.
Bir
ülke üretmeli, önce kendine yeterli olmalı. Öngöremediğimiz başka politika: Rus
uçağının düşürüleceğini öngörüyor muydunuz? İhracat pazarlarının daralacağını
öngörüyor muydunuz? Ne oldu? Üç gün önce İstanbul yaş meyve sebze halini
dolaştım, içler acısı; armutlar çürüyor, marullar çürüyor, salatalıklar
çürüyor. Ee, peki, bu ne? İhracatta Rus pazarı durduğu için sıkıntı var. Peki,
bir önleminiz var mı, bunu öngörebiliyor musunuz? Hayır. Demek ki, nitelikli
bir tarım politikası uygulamak gerekir. Bunu öngöremediğiniz için diyorsunuz
ki: “Biz bazı ürünlerde kendimize yeterliyiz.” Örneğin, sütte kendimize
yeterliyiz de ne oluyor? Süt fiyatı yerlerde. 90 kuruşa kimse almıyor, diyorlar
ki: “50 kilogramla 150 kilogram arasındaki sütü alırız.” Ee, peki, üreticinin
10 tane ineği varsa, inek başına 20 litre süt veriyor bu hayvanlar, 200 litre
süt nereye satılacak? Bunları görmek zorundayız.
Fındıkta
ihracatçıyız da ne oluyor? Dün gittik, Düzce’deydik, fındık 8 liraya düştü,
piyasalarda sıkıntı var mı? Var. Maliyetler 10 liranın üzerinde. Peki, üretici?
Üretici kan ağlıyor. Ne yapsın? Onlarda mı İstanbul’a gelsin, zaten 16 milyon
olmuş İstanbul; onlar da mı Ankara’ya gelsin, zaten 6 milyon olmuş Ankara.
Peki,
bunların çözümü nedir? Bunların çözümü çok basittir: Okul sütü vereceksiniz,
okul fındığı vereceksiniz, yoksullara yardım yapacaksınız, arzı siz
düzenleyeceksiniz. Bunu kim yapacak? Tarım Bakanlığı. Bakanımız burada, geçen
gün Plan ve Bütçe Komisyonunda da söyledim, Bakanın A takımında, üst düzeyinde
1 tane ziraat mühendisi, 1 tane veteriner yok. Tarım Bakanlığı kapatılsa inanın
çiftçinin haberi olmaz, çiftçiyle bağı kopmuş, Türk tarımı Allah’a emanet.
Peki, Tarım Komisyonumuz nerede? Tarım Komisyonumuz var –altı aydan beri
üyesiyim- Tarım Komisyonu toplandı mı? Evet, bir defa toplandı, fotoğraf
çektirdik. Onun dışında bir şey yaptık mı? Hayır. Peki, bu süre içerisinde
Meclisten tarımla ilgili yasalar geçti mi? Evet. Ne geçti? Çok önemli bir
yasayı burada kabul ettik, KDV’yi indirdik yemde ve gübrede. Peki, Komisyona
soruldu mu “Nasıl yapalım, yöntem nasıl olsun? Üreticiye bu KDV indirimi nasıl
yansısın?” diye? Bunu sormadınız, sormadığınız gibi üreticiye yansımadı, bu
para aracıların cebine gitti. Yüzde 8 yemdeki KDV tamamen çiftçiye gitmedi,
aracıların cebine gitti. Örnek veriyorum: Kepek fiyatı 500 liraydı şimdi 600
lira oldu. Kim kazandı? Çiftçi her zamanki gibi kaybetti.
Peki,
Tarım Bakanlığının başka kuruluşları var mı? Var tabii ki ama çoğunu ne
yaptınız? Özelleştirdiniz ya da işlevini yitirttiniz. Örneğin TEKEL vardı,
TEKEL’i stoklarındaki üzümle yok pahasına sattınız. Toprak Mahsulleri Ofisi
kurumu çok güzel bir kurum, çiftçinin kara gün dostu ama “kara gün” yazısını
bile aldınız, “Toprak Mahsulleri Ofisi çiftçinin dostudur.” diyorsunuz;
müdahale edecek gücü yok, parası yok, müdahaleleri hep geç yapıyor. 
Peki,
şeker pancarı üretimi yerine nişasta bazlı şekerin Türkiye’de kotasını sürekli
artırıyorsunuz. Onun dışında, tarım satış kooperatifleri birlikleri. Kim
bunlar? FİSKOBİRLİK, TRAKYABİRLİK, KARADENİZBİRLİK, TARİŞ; bunların piyasadaki
gücünü azalttınız. Tarım kredi kooperatifleri, inanın tefeciden farksız bir
şekilde yüksek faizlerle çiftçinin kanını emiyor. ÇAYKUR’da ne yaptığınızı
bilmiyoruz, bir şeyler yapmaya çalışıyorsunuz. Bakliyatlarda en önemli gıda
maddeleri nohut, fasulye, mercimek; inanın Kanada olmasa şu an kuru fasulye
yiyemezsiniz, nohut yiyemezsiniz, mercimek yiyemezsiniz. Bu kadar dışa
bağımlılık, bu kadar tedbirsizlik olur mu? Tedbirler alınıyor, örneğin yüzde
225 olan kırmızı etteki gümrük vergisini sıfıra çektiniz, ne oldu? Yine et 40
lira, yine ithalatı konuşuyoruz. Dolayısıyla, bu böyle olmaz arkadaşlar. Bunun
olması için nitelikli, bilimsel temele dayalı ama içinde çiftçi olan, içinde üretim
olan, içinde para olan -yani çiftçiyi destekleyeceksiniz- üreten bir ülke… 
Merak
etmeyin, Cumhuriyet Halk Partisi iktidarında köylü yeniden milletin efendisi
olacak. Biz çaya da sahip çıkacağız, süte de sahip çıkacağız, fındığa da sahip
çıkacağız, mısıra da sahip çıkacağız, tarıma da, Türkiye'ye de sahip çıkacağız.

Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Gaytancıoğlu.
Dokuzuncu
konuşmacı Bursa Milletvekili Sayın Orhan Sarıbal. (CHP sıralarından alkışlar)
Süreniz
yedi dakika Sayın Sarıbal.
Buyurun.

CHP
GRUBU ADINA ORHAN SARIBAL (Bursa) – Sayın Başkan, değerli milletvekilleri;
evet, bütçeyi konuşuyoruz, tarım bütçesini, ama öncelikle mart ayı bahar ayı,
ülkeye barış diliyorum. Cemre su, hava, toprağa düşer, hani yolunu şaşırsın da
insanlığa düşsün istiyorum, bu ülkede bu kirli, kardeş savaşının bitmesi ve
barış, hoşgörü ortamının sağlanmasını istiyorum öncelikle, çünkü biliyoruz ki
bütçenin bütünü savaş bütçesine hizmet ediyor, bütçenin bütünü saray ve yandaşlarına
hizmet ediyor, bütçenin bütünü çok uluslu şirketlere hizmet ediyor, bütçenin
bütünü silah ticaretine hizmet ediyor, bütçenin bütünü emperyalizmin ikamesine
hizmet ediyor; petrolü al, parayı ver, insanı öldür meselesi üzerinden gidiyor,
hani bu özelden tarıma doğru gelmek isterim. 
Evet,
tarımda, sene 1980, 45 milyon insanı var bu ülkenin, 80 milyon hayvan varlığı
var ve bu ülkede 404 milyon dolar civarında bir ithalat var, 1,9 milyar
dolarlık da ihracat var, yani ithalatımızın tam 4 katı ihracat yapıyoruz. 
Sene
2002, bu ülkenin 3,8 milyar dolar civarında bir ithalatı var, 4 milyar dolar
civarında ihracatı var. 
Sene
2016, 78 milyon insanın olduğu bu ülkede, ne yazık ki ihracatımız 17 milyar
dolar, ithalatımız da 17 milyar dolar. 
Birazdan
Bakan buraya gelecek, diyecek ki “İhracatımız ithalatımızdan fazla.” Doğru,
ihracatımız ithalatımızdan fazla ama biz şunu söylüyoruz: Biz, tarımda ham
madde açısından doğrudan ithalatçı bir ülkeyiz. Ne demek istiyorum? 
Değerli
arkadaşlar, buğday, on üç yıllık AKP iktidarında 37 milyon 252 bin ton almışız.
Mısır, 11 milyon 980 bin ton almışız. Pirinç ve çeltik, 4 milyon 117 bin ton
almışız. Ayçiçeği, 7 milyon 323 bin ton almışız. Soya, 16 milyon 715 bin ton
almışız ki 2015 rekor yılıdır, 2 milyon tonun üzerindedir. Pamuk, 9 milyon 676
bin tondur. Yağlı tohum ve türevleri, 55 milyon ton. Değerli dostlar, toplam on
üç yılda 140 milyon ton tarımsal ham madde almışız ve 150 milyar dolar
civarında para ödemişiz, AKP gerçeği budur. O yüzden diyoruz ki bu bütçe
ithalatçı bir bütçedir, bu bütçe çiftçinin bütçesi değildir, bu bütçe çok
uluslu şirketlerin bütçedir. Neden? Çünkü tarım ilacını çok uluslu şirketler
veriyor bu ülkede, onlara para gidiyor. Traktör olabildiğince en yüksek
miktarda ithalata dayanıyor, çok uluslu şirketlere gidiyor. Gübrenin yüzde 70’i
ithalat, yabancı şirketlere gidiyor. Bu ülke parası yabancı şirketlerin,
yabancı ülkelerin çiftçilerini besliyor ama kendi ülkesinin çiftçisine “Kahrol
Mehmet Ağa.” diyor. Karacabey çiftçisi kanser hastası, şu anda tıp fakültesinde
tedavi görüyor ama icra var, tutuklama kararı var, su birliğine para ödemediği
için, tarım krediye para ödemediği için, bankaya parasını ödemediği için.
Değerli
dostlar, bu bitkisel üretimde böyleydi. Hayvancılık meselesine de kısaca bakmak
isterim, hayvancılığa da şöyle bir göz atalım. 
Biraz
önce söyledim, Türkiye 2002 yılına kadar, bunların iktidara geldiği ana kadar
dışarıdan ne bir hayvan aldı ne de herhangi bir et ihtiyacını karşılamak için
yurt dışına müracaat etti. Sene 2010, ithalat kararı alındı, 2010’dan bugüne
kadar 2,2 milyon küçükbaş, 1,7 milyon büyükbaş olmak üzere 3 milyonun üzerinde
canlı hayvan ithal ettik. 211 bin ton da kırmızı et ithal ettik, karkas.
Karşılığında ne verdik? 4 milyar dolar para verdik dışarıya. Kime? Yerli iş
birlikçiler ile yabancı şirketler ve yabancı çiftçilere verdik. Yani paramız
var, sayın milletvekilleri, paramız var, önemli olan paranın kime gideceği. 
Bakın,
2016 yılı bütçesinde tarıma desteleme olarak 10 milyar öngörülmüş. Peki, bir
grup rantiyeciye ne verilmiş? 53 milyar TL, bütçede var. On iki, on üç yıllık
süreçte çiftçiye verilen toplam 75 milyar TL. Peki, o bir avuç, bir eli yağda,
bir eli balda, bu ülkenin servetinin yüzde 51’ini tutan yüzde 1’lik, onun gibi
mutlu kesime verilen rakam ne kadar? 750 milyar TL. Yani, yaşasın Cengiz! Niye
Cengiz diyorum? Sadece bir şirketten, 400 milyon TL uzlaşmayla vergisi silinen,
bu kadar güçlü olduğunu iddia eden bu devlet, bu mekanizma, bu iktidar, ne
yazık ki çiftçinin su parasını, elektrik parasını ödeyemez durumda.
Evet,
yine 2002; 2,8 milyon çiftçi, toplam borcu 6 milyar. Bankalara 2,9 milyar,
toplam 6 milyar piyasaya borcu var, toplam. Bugün 2 milyon çiftçiye düştük, 1
milyon gitti. Nerede? Kentlerde. Ne yapıyor? Yoksul. Ne yapıyor? Sizin
verdiğiniz sosyal yardımlarla hayata tutunmaya çalışıyor. Evini sattı, barkını
sattı, tarlasını sattı, orada. Peki, şu anda 2 milyon çiftçinin borcu ne kadar
biliyor musunuz dostlar? 100 milyarın üzerinde. Hani, hep söylüyorlar ya:
“Asgari ücreti 3 kat artırdık, gayrisafi millî hasıla 3 kat arttı.” İyi, güzel.
Peki, borcu 40 kat arttı bu çiftçinin. Nasıl bir ilişki bu? Burada bir tezatlık
yok mu?
Evet,
zamanım daralıyor. Söyleyecek sözüm çoktur ama bilinmesini istediğim şey şudur:
Evet, sorun yaratanlar sorunu çözemezler. Bu topraklar, bu dağ, bu taş, bu
coğrafya size babanızdan miras kalmadı, size ve bize emanet kaldı. Siz bu
mirası sonuna kadar tüketiyor olabilirsiniz ama merak etmeyin, biz bu mirası
tüketmeyeceğiz, bu bize emanettir, sonuna kadar koruyacağız, kollayacağız.
Saygılar
sunuyorum. (CHP sıralarından alkışlar)
BAŞKAN
– Teşekkür ederiz Sayın Sarıbal.
Sayın
Bostancı sisteme girmiş.
Buyurunuz
Sayın Bostancı.
V.- AÇIKLAMALAR (Devam)
4.- Amasya Milletvekili Mehmet Naci
Bostancı’nın, Antalya Milletvekili Mustafa Akaydın’ın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın yedinci tur görüşmelerinde CHP Grubu adına yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, kısa bir açıklama için söz istedim.
Teşekkür ediyorum.
Biraz
önce kıymetli konuşmacı Mustafa Akaydın konuşurken kürsüden, Hayati Develi, YÖK
üyeliğine atanan bu kişinin Alevilere ve Kızılbaşlara hakaret ettiği şeklinde
bir alıntıyı orada okudu. Muhtemelen bir gazete haberine dayandırıyor. Tabii,
gazete haberlerini tahkik etmek lazım. Aynı zamanda ilgili kişinin de görüşünü
almak lazım. İlgili kişinin tekzibi de var ama tekzip, öyle anlaşılıyor ki,
ıskalanmış. Profesör Hayati Develi’nin atıf yapılan kitabında kesinlikle ne
Alevilere ne Kızılbaşlara yönelik herhangi bir olumsuz ifadesi yoktur. Esasen
bu iki adlandırma kitabında geçmemektedir bile. Orada bir örnek veriliyor.
Hanedanlar arasındaki kavgada, tarihsel bir metinde Safevi Hanedanı’na yönelik
eleştiriyi, biraz da kasıtlı bir şekilde, medya organları öyle çeviriyorlar.
Buradaki kastı halkımız anlayacaktır. Bir kusurdan kaynaklandığını düşünüyorum,
medya bilgisinden. 
Bu
açıklamayı yapmayı lüzumlu gördüm. 
Arz
ederim.
BAŞKAN
- Teşekkür ederiz Sayın Bostancı. 
MUSTAFA
AKAYDIN (Antalya) - Cevap hakkı istiyorum.
BAŞKAN
- Sayın Akaydın, buyurunuz. 
MUSTAFA
AKAYDIN (Antalya) - Kürsüye gelebilir miyim?
BAŞKAN
- Niçin?
MUSTAFA
AKAYDIN (Antalya) - Sataşma var.
BAŞKAN
- Sayın Akaydın, sataşma değil, bir düzeltme ihtiyacı duyduğu için ben Sayın
Bostancı’ya söz verdim. 
MUSTAFA
AKAYDIN (Antalya) - Düzeltme ihtiyacı, evet.
BAŞKAN
- Ama siz de eğer bir açıklama yapmak istiyorsanız size de yerinizden bir
dakika söz vereceğim.
MUSTAFA
AKAYDIN (Antalya) - Düzeltme için söz istiyorum.
BAŞKAN
- Buyurun Sayın Akaydın. 
5.- Antalya Milletvekili Mustafa
Akaydın’ın, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
MUSTAFA
AKAYDIN (Antalya) - Sayın Başkan, çok teşekkür ediyorum. 
Efendim,
Radikal gazetesinde ve İnternet basınında yer almış bir açıklamada bulundum. Bu
konuda ilgili profesörün herhangi bir tekzibini de -varsa da yoksa da- ben
bilmiyorum. Dolayısıyla, burada söz konusu ettiğim konu bugün Türkiye medyasında
önemli bir yer işgal etmektedir ve bütün Alevi camiasında da büyük bir öfke ve
tepki yaratmıştır. Dolayısıyla, Naci Bey’in söylediği gibi değildir olay. Bunun
açıkça tekzip edilmesi lazım ve YÖK Başkanı tarafından da tekzip edilmesi
lazım, yoksa gereğinin yapılması lazım.
MEHMET
NACİ BOSTANCI (Amasya) – Tekzip var efendim. 
BAŞKAN
– Peki, Sayın Akaydın, sizin de sözleriniz kayıtlara geçmiştir. 
Teşekkür
ederiz.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/35), 2014 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/36), 6085 Sayılı Sayıştay Kanunu Uyarınca
Hazırlanan Kalkınma Ajansları 2012 Yılı Genel Denetim Raporunun Sunulduğuna
İlişkin Sayıştay Başkanlığı Tezkeresi (3/28), 6085 Sayılı Sayıştay Kanunu
Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
(Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam)
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, Cumhuriyet Halk Partisi Grubu adına onuncu konuşmacı
Manisa Milletvekili Sayın Mazlum Nurlu. (CHP sıralarından alkışlar) 
Sayın
Nurlu, süreniz yedi dakika. 
Buyurun.

CHP
GRUBU ADINA MAZLUM NURLU (Manisa) – Sayın Başkan, Sayın Bakanlar, değerli
milletvekilleri; doğuda, güneydoğuda, yurdun her köşesinde birliğimize,
bütünlüğümüze, kardeşliğimize yapılan saldırıların yoğunlaştığı, hemen hemen
her gün yurdun dört bir yanına taşınan şehit cenazelerinin daha da acılı
kıldığı bir süreci yaşıyoruz. Şehitlerimize rahmet, ulusumuza başsağlığı ve
sabırlar diliyorum. 
Çiftçilik
yapan, tarımın içinden gelen bir milletvekili olarak Cumhuriyet Halk Partisi
adına Gıda, Tarım ve Hayvancılık Bakanlığı bütçesi üzerine söz almış
bulunuyorum. Yüce Meclisi ve ekranları başında bizleri izleyen yurttaşlarımızı
saygıyla selamlıyorum. 
Tarımı
ve çiftçiyi bir sorun olarak gören, onları kendi zor yaşam koşullarıyla baş
başa bırakan bugünkü siyasi yaklaşım kendi verimsizliğinin bedelini Türk
çiftçisine, Türk köylüsüne ödetmektedir. Köylüye “Bu millet sizi mi
besleyecek?” mantığıyla bakanlar, onları beslemelik seviyesine indirenler
unutmasınlar ki hâlâ bu ülkeyi besleyen Türk çiftçisidir, Türk köylüsüdür.
Çiftçimizin efendilik makamından azarlanarak beslemelik makamına indirgenmiş
olması AKP düzeninin çiftçiye ve köylüye çarpık bakışının bir ürünüdür, bir
sonucudur. 
Tarımda
kendi kendine yetebilen bir ülkeyken, maalesef, sadece 2015 yılında 11 milyar
dolarlık tarımsal ithalat yapmışız. Dikkat edilirse AKP sözcüleri ihracatın
arttığından bahsederken nedense tarımsal ithalatın giderek arttığından hiç söz
etmiyorlar. Ne acıdır ki Konya ilimizin yüz ölçümü kadar olan bir Hollanda’nın
tarım ihracatı 90 milyar dolar, koskoca Türkiye'nin tarım ihracatı ise 17
milyar dolar. 
Sayın
milletvekilleri, dünyanın en gelişmiş ve sanayileşmiş ülkeleri aynı zamanda
dünyanın en büyük tarım üreticileridir. Dünyada gelişmiş ülkeler ile gelişmekte
olan ülkeler arasındaki dış ticaret ihtilaflarının temelinde, zengin ülkelerin
kendi çiftçisine sağladığı ve rekabet avantajını büyüten tarımsal desteklemeler
vardır. 
Tarım
ekonomisi iktisat biliminin özel bir alanıdır. Tarım sektörü sanayiye ve
ticarete benzemez. Tarım politikaları, ekonomik boyutuyla birlikte daha çok bir
ülkenin sosyal boyutuyla değerlendirilir. Bu nedenle, ulusal tarım politikaları
belirlenirken kâr-zarar hesabı olmalı ancak öncelikli olmamalıdır.
Girmeyi
hedeflediğimiz Avrupa Birliği, bütçesinin yaklaşık yüzde 40’ını her yıl tarıma
destek olarak ayırdığını ve bu kapsamda 2020 yılına kadar çiftçilerine yılda
ortalama 50 milyar avro destek vereceğini birlik üyelerine duyurmuştur.
Sayın
Başkan, değerli milletvekilleri; tüccarın şaşkını parasıyla, malıyla değil
borcuyla övünürmüş. Hükûmet adına Sayın Bakan, çiftçinin kullandığı kredilerin
artmasından, dolayısıyla çiftçi borçlarının artmasıyla övünmekte ve maalesef,
bunu bir başarı olarak sunmaktadır. Şimdi, Sayın Bakana soruyorum: 2002’de 530
milyon lira olan çiftçinin borcunu tam 54 kat artırıp 28,5 milyar liraya
çıkarmak bir başarı mıdır? 13 milyon çiftçiyi borçlu hâle getirmek bir başarı
mıdır? Ülkedeki tarım arazilerinin yüzde 40’ına, Manisa’daki arazilerin yüzde
60’ına banka borç ipoteği koydurmak başarı mıdır? Tam aksine, bunlar bir başarı
değil, kötü yönetimin göstergeleridir, rakamlarıdır.
Değerli
milletvekilleri, başta Sayın Cumhurbaşkanı olmak üzere, AKP hükûmetlerinin kanun
tanımaz tavırlarıyla karşı karşıyayız. Anayasa Mahkemesi kararları, hatta kendi
çıkardıkları kanunlar bile tanınmıyor, kale alınmıyor. 2006 yılında çıkarılan
ve partimiz tarafından da desteklenen Tarım Kanunu’nun 21’inci maddesi
“Tarımsal destekleme programlarının finansmanı bütçe kaynaklarından sağlanır.
Bütçeden ayrılacak kaynak gayrisafi millî hasılanın yüzde 1’inden az
olamaz." diyor. Amir bir hüküm olan bu maddeye göre her yıl gayrisafi
millî hasılanın en az yüzde 1’i çiftçiye destek olarak verilmek zorunda. Peki,
AKP hükûmetleri bu desteği verdi mi? Koskoca hayır. Rakamları, önceki dönem
Tarım Bakanı olan Sayın Mehdi Eker’in bir soru önergesine verdiği resmî cevabi
bir yazıdan aynen aktarıyorum: 2007 gayrisafi millî hasıla 843 milyar,
verilmesi gereken destek 8,4 milyar, verilen 5 milyar 555 milyon, gayrisafi
millî hasılaya oranı yüzde 0,66; 2010 gayrisafi millî hasılamız 1 katrilyon 100
milyar, verilmesi gereken destek 11 milyar, verilen 5 milyar 817 milyon,
gayrisafi millî hasılaya oranı yüzde 0,53; 2012 gayrisafi millî hasılamız 1
katrilyon 416 milyar, verilmesi gereken destek 14 milyar, verilen 7 milyar 500
milyon, gayrisafi millî hasılaya oranı yüzde 0,53; 2015 gayrisafi millî
hasılamız 1 katrilyon 962 milyar, verilmesi gereken destek miktarı 19 milyar,
verilen 10 milyar, gayrisafi millî hasılaya oranı yüzde 0,52. Sonuç olarak
kanunun çıktığı 2006 yılından 2015 yılına kadar çiftçiye ödenmesi gereken
destek miktarı 118 milyar ancak destek maalesef 64 milyarda kalmış. Uzun lafın
kısası, AKP hükûmetlerinin çiftçiye ödemesi gereken ancak ödemediği 54
katrilyon destekleme borcu var. 2016 yılında ise gayrisafi millî hasılanın 2
katrilyon 200 milyara ulaşması bekleniyor, bu tabloya göre de bu yıl 22 milyar
destek verilmesi gerekiyor.
Son
söz olarak “Güçlü çiftçi, güçlü Türkiye.” diyerek Tarım Kanunu’yla getirilen
ancak ödenmeyen tarımsal desteklerin ivedi olarak çiftçimize ödenmesini, ayrıca
ve özellikle çiftçimizin ürettiği gıdalarla yaşadığımızı ve sadece bu sebeple
bile hepimizin onlara şükran borcu olduğunun hatırlanmasını diliyor, Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Nurlu.
İDRİS
BALUKEN (Diyarbakır) - Sayın Başkan…
BAŞKAN
– Buyurunuz Sayın Baluken.
İDRİS
BALUKEN (Diyarbakır) – İç Tüzük 60’a göre grubumuz adına çok kısa bir talebimiz
olacak.
BAŞKAN
– Sizin mi Sayın Baluken?
İDRİS
BALUKEN (Diyarbakır) – Garo Paylan Bey’in.
BAŞKAN – Peki, buyurun Sayın Paylan. 
V.- AÇIKLAMALAR (Devam)
6.- İstanbul Milletvekili Garo Paylan’ın,
Genel Kurulun pazar günkü çalışma saatlerinin Hristiyan milletvekillerinin
ayinlerine katılabilmesini sağlayacak şekilde düzenlenmesini talep ettiğine
ilişkin açıklaması
GARO PAYLAN (İstanbul) – Teşekkür ederim Sayın Başkan.
Sayın Başkan, biliyorsunuz, bütçemiz Genel Kurula inmeden
önce yirmi altı gün Plan ve Bütçe Komisyonunda görüşüldü ve Plan ve Bütçe
Komisyonunda cuma ve pazar günleri dâhil çalıştık. Ve cuma günleri de fiilî
olarak Sayın Başkan cuma namazı arası verdi hep bir-bir buçuk saat. Ben de cuma
günü ara verildikten sonra, pazar günü de çalışacağız arkadaşlar, pazar günü
benim de ibadetim var ve bu çerçevede pazar ayini arası da verilmesini talep
ettim. Bütün arkadaşlarımızın desteğiyle pazar ayini arası verildi. Az önce siz
de fiilî olarak cuma namazı arası verdiniz. Normalde bir-bir buçuk gibi verilen
ara on ikide verildi ve daha uzun verildi. Genel Kurulumuz pazar günü de
çalışacak. Bu çerçevede, bütün arkadaşlarımız, pek çoğu diyeyim, cuma
namazlarını kıldı, Allah kabul etsin. Meclisimizde bütün gruplarda neredeyse
Hristiyan milletvekili arkadaşlarınız var artık ve pazar günü de Genel Kurul on
birde toplanacak. Bizim pazar ayinimiz –Ankara’da da kiliselerimiz var- on bir
ile on iki otuz arası ve bu çerçevede bu pazar günü de...
(Mikrofon otomatik cihaz tarafından kapatıldı) 
BAŞKAN – Tamamlayınız Sayın Paylan. 
GARO PAYLAN (İstanbul) - ...pazar ayini arası
verilmesini talep ediyorum, saat on bir ile on iki otuz arasında. Bunu da Genel
Kuruldaki bütün arkadaşlarımızın destekleyeceğini düşünüyorum, önerilerini ve
görüşlerini bu çerçevede bekliyorum. 
Teşekkür ederim. 
BAŞKAN – Teşekkür ederiz Sayın Paylan. 
Pazar günü oturumu yönetecek olan Meclis Başkan
Vekilimizin de dikkatine sunmak isteriz.
GARO PAYLAN (İstanbul) – Ama önceden karar verilmesi
lazım. 
BAŞKAN – Tabii, bu konuda karar verici olan aslında
Sayın Meclis Başkanımızdır, bu talebinizi kendisine iletiyoruz. Ben de ayrıca
kendisiyle görüşeceğim ve bu talebinizin özellikle pazar ayini arası verilmesi
açısından dikkate alınması gerektiği vurgusunu yapacağım Sayın Paylan. 
Teşekkür ederiz. 
GARO PAYLAN (İstanbul) – Teşekkür ederim.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
(Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER AKADEMİSİ (Devam)
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN – Sayın milletvekilleri, Cumhuriyet Halk Partisi
Grubu adına son konuşmacı, Tokat Milletvekili Sayın Kadim Durmaz’dır. (CHP
sıralarından alkışlar) 
Sayın Durmaz, süreniz sekiz dakika. 
CHP GRUBU ADINA KADİM DURMAZ (Tokat) – Teşekkür ederim.

Sayın Başkan, Türkiye Büyük Millet Meclisinin
saygıdeğer üyeleri ve ekranları başında bizleri izleyen değerli yurttaşlarımız;
hepinizi Cumhuriyet Halk Partisi Grubu adına saygı, sevgi ve muhabbetle
selamlıyorum. 2016 yılı bütçesinin ülkemiz adına hayırlı olmasını diliyorum.
Değerli
milletvekilleri, tüm halkımızı, sağlığımızı yakından ilgilendiren şeker
fabrikalarının özelleştirilmesine değinmek istiyorum. Şeker pancarı sanayisi,
katma değeri yüksek, milyonlarca insanı istihdam eden bir alandır.
Nakliyecisinden işçisine, çiftçisine, besicisine, binlerce insana ekmek kapısı
sağlayan bir endüstri alanıdır. Bugün, şeker fabrikaları yüksek kâr oranı ve
şeker endüstrisinin önemine rağmen, maalesef özelleştirme kapsamındadır. Alıştı
ya Hükûmetimiz, cumhuriyetin kazanımlarını, değerlerini bir bir satıp günü
kurtarmaya. 
Değerli
milletvekilleri, şeker fabrikalarını özelleştirmek demek ülkemiz insanını mısır
şurubuna mahkûm etmek demektir. Nişasta bazlı, içeriğinde GDO bulunan mısır
şurubunun insan sağlığını tehdit etmesine rağmen, ülkemiz yüzde 50’ye yakın,
kotayı yükseltecek bir yapıyı tesis ediyor. Bunu artırma yetkisi ise hiçbir
sivil toplum örgütünün görüşünü almadan sadece Hükûmete bırakılmış. Bu oran
Almanya’da yüzde 1,9, Polonya’da yüzde 3, Fransa, İngiltere ve Hollanda’da ise
sıfırdır. Tekrar ediyorum: Bu oran bizde yüzde 50’ye yükseltilebiliyor. Ne
yazık ki Avrupalılar daha az tatlandırıcıyla bizden daha az hastalanacakken
Türk halkı yoksulluğa mecbur bırakıldığı gibi, hastalığa da mecbur bırakılıyor.
Birçok diyet üründe ve işlenmiş gıdalarda bulunan mısır şuruplarının obezite,
karaciğer yağlanması, diyabet ve kanser riskini yükselttiğini, kalp krizine
bağlı ölümleri artırdığını bilmeyen yoktur. Öyleyse şeker fabrikalarını
kapatalım, bol bol özel hastane yaptıralım. 
Değerli
milletvekilleri, Türkiye’de yapay tatlandırıcı kotası artırılıyor çünkü
beslenecek, büyütülecek çok uluslu şirketler var. İşte, bu Amerikan Cargill
şirketi, dünya devi olan bu şirket ülkemizde büyüdükçe bizim üreticimiz, bizim
çiftçimiz küçülüyor; halkımız yoksullaşıyor, topraklarından göç etmeye mecbur
kalıyor ve beraberinde göçemeyenler de sağlığından oluyor. 
Yine,
ne acıdır ki Amerikan Cargill şirketinin Genel Müdürü Muzaffer Sayınataç,
Türkiye’de Şeker Kurumunun 7 yöneticisinden 1’i yapılıyor. Şeker Kurumu, şeker
politikasını çiftçimizin ve insanımızın sağlığını korumaya değil, dev Amerikan
şirketinin çıkarlarına göre düzenleniyor, dizayn ediliyor. Ülkemizin
çıkarlarını bu şirketlere karşı koruyacak olan kimdir? Hükûmetimiz. Ama,
bakıyoruz, Hükûmet bu yetkiyi, çok güzel, ellere vermiş. Peki, Hükûmet nerede?
Her şeyde olduğu gibi şekerde de, TEKEL’de de bu insanın, bu ülkenin
menfaatlerini düşünmüyor. Bu mu sizin millîliğiniz? Bu mu sizin yerliliğiniz? 
Değerli
milletvekilleri, Şeker Kanunu’nu Hükûmet programına aldınız, yakında da Meclise
getirecek, var olan sayısal çoğunluğunuzu kullanarak bunu kanunlaştıracaksınız.
Bu, şeker pancarı ve çiftçinin unutmayınız ölüm fermanı olacaktır. Şeker Kanunu
şeker pancarını bitirip Amerikan devlerini büyütecektir anlaşılan. Peki, bu
ülkenin halkı, bu ülkenin Cumhuriyet Halk Partisi sizden hesap sormayacak mı
sanıyorsunuz? Bütün iyi niyetle sizlere oy veren halkımız artık bu
yaptıklarınızı bir bir görüyor. Gelecekte ve olacak ilk seçimde bunun hesabını
soracağına da inanıyorum. 
Değerli
milletvekilleri, şu an 25 şeker fabrikası ve beraberinde 8 fabrika özelleştirme
kapsamında. Şeker pancarı sektörü kaba yem, küspe, şeker, melas, ispirto ve
etanol üretiminin ana kaynağıdır. 
Değerli
milletvekilleri, bugün artık şeker pancarı ve şeker kamışından üretilen etanol,
dünyada ucuz yakıt kullanma amaçlı geliştirilip petrole katkı maddesi olarak
kullanılmaktadır ama gel gelelim ki ülkemizde bu alanda hiçbir çalışma yoktur.
Bugün, Alpullu, Susurluk, Ağrı ve Çarşamba fabrikaları özelleştirme kâbusu
yüzünden üretim yapamamaktadır. Kars’tan Eskişehir’e, Susurluk’tan Turhal’a
kadar fabrikalar bu ülkenin millî değerleridir, ekonomimizin işleyen çarkıdır
ama maalesef, bu çarkı durdurmak isteyenler vardır. İnsanları doğduğu
topraklarda tutmak varken göçe zorlamak niye sayın milletvekilleri? 
Değerli
arkadaşlar, Turhal Şeker Fabrikası neredeyse cumhuriyetle yaşıt, bölgenin bir
numaralı sanayi ve üretim merkezidir. 1.500 dönüm kent içerisinde arazisi, 500
daimî, 500 de –moda ettiğiniz- taşeron toplam bin çalışanı ile nakliyeciler,
besiciler, şoförler, 78 bin çiftçi, aile bireylerinin sayısıyla toplam nüfusu
da siz hesap edin. Bunların tamamı bu fabrikadan ve bağlı yan ürünlerden
geçimini temin etmektedir. 
Değerli
milletvekilleri, bilin bakalım şeker fabrikaları özelleştirme ihalesinde kimin
ismi var? Tahmin ettiniz değil mi? Evet, burada da Mehmet Cengiz karşımıza
çıkıyor. Bu özelleştirmelerin sebebini şimdi anlıyorsunuz sanıyorum. Türk halkında
olmayıp bu Mehmet Cengiz’de olan özellik ne acaba, merak ediyoruz. Yoksulun
sofrasından alıp Cengiz’e veriyorsunuz, bu bir vicdan mı? Bu millete küfreden
bu insana, milletin tüm değerlerinin AKP Hükûmeti eliyle Mehmet Cengiz’e
sunulması bu ülkenin kaderi değildir.
Değerli
arkadaşlar, artık o fabrikalarda üretilen doğal şekerleri böyle çuvallarla
alabiliyor idiniz ama artık yavaş yavaş buna düştü, bunu da bulamayacak, yapay
tatlandırıcılarla baklavaları yiyeceksiniz. O yüzden diyorum ki: Sayın Bakanım,
gün geçmeden -deneyimli bir Bakansınız- buna dur diyelim. 
Değerli
arkadaşlar, yöremize gelince…
(Mikrofon
otomatik cihaz tarafından kapatıldı) 
KADİM
DURMAZ (Devamla) - …Tokat, bir Tekel Sigara Fabrikasının kapatılmasıyla 400
bine yakın göç verdi ama bu fabrikanın kapatılışıyla şeker fabrikasının verdiği
zarar ve tahribatı yöremiz artık kaldıramayacaktır diyorum. Bu bütçeye kamu
kaynaklarını günü kurtarmak için bir bir satan AKP iktidarına kırmızı kart
diyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Durmaz.
Sayın
milletvekilleri, Cumhuriyet Halk Partisi Grubu adına konuşmalar tamamlanmıştır.

Şimdi,
sıra Milliyetçi Hareket Partisi Grubu adına konuşma yapacak olan
milletvekillerine gelmiştir.
İlk
konuşmacı Ankara Milletvekili Sayın Erkan Haberal.
Süreniz
on yedi dakika Sayın Haberal.
Buyurun.
(MHP sıralarından alkışlar) 
MHP
GRUBU ADINA ERKAN HABERAL (Ankara) – Sayın Başkan, değerli milletvekilleri;
yüce Meclisi saygıyla selamlıyorum. 
Türkiye
Cumhuriyeti’nin sayın bakanları, sayın bürokratları; sizi de saygıyla
selamlarım. Bu vesileyle memleketimizin kahraman askerlerine, jandarmamıza,
jandarma özel harekâtçılarımıza, polisimize, polis özel harekâtçılarımıza da
buradan selam göndermek isterim. Vatanın suyunu içip ekmeğini yiyip havasını
soluyup Eruh’tan beri on binlerce vatandaşımızın canına kastedenlere de lanet
olsun demek isterim. 
Cepheden
de bir mesajımız vardır. Sayın Bakanım, 1 milyona yakın astsubay emekli ve
aileleri, sizin verdiğiniz sözü tutmanızı beklemektedirler. Başlangıç
derecelerinin 9’uncu derecenin 2’nci kademesi olmasını talep etmektedirler.
Sayın Başbakan tarafından da defaten söz verilen görev ve makam tazminatlarının
da Meclisten geçirilip verilmesini takip etmektedirler, ilginizi beklerim efendim.
Bütçeler,
hükûmetin icraat ve politikalarının masaya yatırıldığı ve siyasi bir muhasebe
yapıldığı vesilelerdir. Hükûmetin bu alandaki sicili özürlü ve karanlık.
Bugün
Türkiye çok ağır iç ve dış güvenlik sorunlarıyla karşı karşıyadır.
Politikalarınıza baktığımızda karşımıza çok endişe verici, puslu ve karanlık
bir tablo çıkmaktadır. PKK terörü, çözülme süreci yüzünden şehirlere
taşınmıştır. Bölücülerin ayaklanma girişimleri, başlattığınız ve sonunu
hesaplayamadığınız çözülme süreci yüzünden yaşanmıştır. Sözde “özerklik” ilanı,
terörle mücadelede alçakça katledilen şehitlerimiz çözüm sürecinin bir
sonucudur. Ankara’nın kalbinde patlayan bombalar, sizin izlediğiniz yanlış
politikaların sonucudur. Suriye ve Irak’ta vahim gelişmeler yaşanırken Türkiye
her alanda itibar ve zemin kaybetmiştir, caydırıcılığı sıfırlanmıştır. PKK,
Irak’tan sonra Suriye’nin de kuzeyine yerleşmiştir. IŞİD tehdidi hem bölge hem
Türkiye için artmıştır. Suriyeli Türkmenler katledilmiştir. Hepsi sizin
izlediğiniz yanlış politikaların sonucudur. 
Hocam,
“siz” derken Hükûmeti kastediyorum, size bakarak konuşuyorum ama.
MEHMET
NACİ BOSTANCI (Amasya) – Estağfurullah, aynıyız zaten.
ERKAN
HABERAL (Devamla) – Hükûmetin İmralı canisiyle başlattığı çözülme süreci
sonunda geldiğimiz nokta ortadadır. Teröristleri siyasi muhatap kabul ettiniz.
PKK’ya, bölücü emellerini gerçekleştirme ümit ve cesaretini verdiniz.
Türkiye’nin millî birliğini ve bölünmez bütünlüğünü İmralı’da pazarlık
masalarına yatırdınız. Habur, Oslo ve Dolmabahçe bu felakete sürükleniş
sürecinin utanç verici kilometre taşları oldu, siz o taşları ellerinizle tek
tek döşediniz. Gerçekleri sakladınız, sahte beklentiler yarattınız. Türk
milletini sistemli ve bilinçli olarak aldattınız. “PKK sınır dışına çıkacak,
silah bırakacak.” dediniz, dağdaki teröristi şehre indirdiniz ve anladık ki
askerin, polisin ve güvenlik güçlerinin onca uyarısına rağmen siz bunları
görmezden gelmişsiniz. Yani, siz, İmralı sürecinin hatırına bunlara göz
yummuşsunuz. Güvenlik güçlerimizi kışlalara ve karakollara çektiniz, elini
kolunu bağladınız, vatan evlatlarına pasif bir gözlemci olarak bu rezaletleri
uzaktan seyrettirdiniz. PKK silah bırakmadı sayın vekiller, silah bırakan
Türkiye’nin güvenlik güçleri oldu. PKK’nın silahlı militanları bölgede âdeta
egemenlik yetkileri kullanırken siz “Analar ağlamayacak, güzel şeyler olacak.”
yalanlarıyla Türk milletini oyaladınız. Bir yandan bölücü hainlere cesaret
verip göz kırptınız, Türkiye’nin batısında ise sahte söylem milliyetçiliği
yaparak siyasi rant peşinde koştunuz. Türkiye’nin güvenliği, millî birlik ve
bütünlüğü oy hesabıyla ateşe atıldı. Sonuçta geçtiğimiz yıl Diyarbakır, Şırnak,
Mardin ve bölgedeki seçilmiş diğer yerlerde teröristler silahlı ayaklanma
başlattı, bölücü hainler özerklikten federasyona ve nihayet bağımsız Kürt
devletine giden yolun açıldığını hayasızca duyurdular. 
PKK,
Hükûmetin âczinden ve Suriye’deki gelişmelerden cesaretlendi, Kobani’yi
Diyarbakır’a, Cizre’ye, Silopi’ye taşımaya yeltendi, bölge yangın yerine döndü.
Sonuçta geldiğimiz yer ortadadır, 20 Temmuzdan bu yana 379 vatan evladını şehit
vermişizdir. Şehitlerimizin vebali bu duruma göz yumanların omuzları
üzerindedir, Hükûmetin yaşanan bu gelişmelerden hâlâ ders almadığı hazin bir
gerçek olarak ortadadır. Silahlı ayaklanma başlayınca Hükûmet çözüm sürecini
koruma altına almış ve buzdolabına kaldırmakla yeltenmiştir, ne yazıktır ki
buzdolabının fişini çekip çürümeye terk edememektedir, hâlâ bu ihanet sürecine
bel bağladığı görülmektedir. İleride ortam ve şartlar uygun olduğunda bölünme
süreci buzdolabından çıkarılacak ve yeniden ısıtılarak Türkiye’nin önüne
getirilecektir. Dolmabahçe’de resmiyet kazanan ve Türkiye’nin bölünmesinin yol
haritası olan teröristbaşının 10 maddelik bölünme manifestosu yeniden masadaki
yerine alacaktır. Yeni anayasa sürecinin de bu amaçla kullanılması
beklenmektedir. Dolmabahçe süreci, seçimler öncesi oy kaybı endişesiyle
kesintiye uğramıştır. Bu bakımdan, İmralı sürecinin buzdolabından alınarak yeni
bir söylemle ve yeni bir kılıfla canlandırılması şaşırtıcı olmayacaktır. Sayın
Başbakanın, şubat ayı başında açıkladığı yeni “millî birlik ve kardeşlik”
sürecinin bu yönde bir manevra olup olmadığı zamanla anlaşılacaktır. 
Sayın
Başkan, değerli milletvekilleri; Hükûmetin izlediği, dış ve güvenlik
politikaları da her alanda iflas etmiş, tel tel dökülmektedir. Irak ve
Suriye’deki gelişmeler bu acı gerçeği gözler önüne sermiştir. Hükûmetin Irak ve
Suriye konularında yığınakta yaptığı hatalar ve izlediği pusulasız politikalar,
bugün Türkiye’yi çok vahim güvenlik riskleri, tehlikeleri ve tehditlerine açık
hâle getirmiştir. Irak’tan başlamak gerekirse, Barzani’nin himaye ettiği PKK,
Kuzey Irak’ı Türkiye’ye karşı saldırı üssü olarak kullanmayı sürdürmektedirler.
Hükûmetin sırt çevirdiği ve Barzani’nin insafına terk ettiği Türkmenler can
çekişmektedir. Türkmenler, IŞİD ve Barzani arasında sıkışmış olup, ümitsiz ve
çaresiz bir şekilde varlık mücadelesi sürdürmektedirler. Barzani, sistemli Kürt
iskân politikalarıyla Kerkük’ten sonra Musul’un nüfus yapısını da
değiştirmiştir. Bugün Hükümetin Irak’ta tek muhatabı ve müttefiki ne yazık ki
Barzani ve onun peşmergeleridir. Musul, Kerkük ve Telafer gibi tarihî Türkmen
ellerini unutan Hükûmet, Erbil ve Süleymaniye’ye bel bağlamıştır. Hükûmetin
ortaklık yaptığı Barzani, Irak’ın kuzeyinde bağımsız bir Kürt devleti kurma
aşamasına gelmiştir. Barzani “Kürt milleti bağımsız devletlerini kurmak için
kimseden izin isteyecek değiliz.” sözleriyle de meydan okuma cüret ve
cesaretinde bulunmuştur. Dört parçalı büyük Kürdistan devleti hayalî peşinde
koşan Barzani’nin bu tehdidinin başlıca ve tek muhatabı Türkiye
Cumhuriyeti’dir. Dört parçalı devletin, Irak, Suriye, İran ve Türkiye’de
kurulması istenmektedir. Kuzey Irak bu konuda öncülük yapacak, Suriye’deki üç
PYD kantonu arkadan gelecek, Türkiye’deki parçanın hayata geçmesi de İmralı
süreciyle sağlanacaktır. 
Hükûmet,
işte bu Barzani’yi Irak’ta tek meşru muhatap olarak görmekte ve bu peşmerge
reisine siyasi ve güvenlik desteği sağlamaktadır. Bunun sonucu, Irak Merkezî
Hükûmetiyle ilişkilerimiz kopma noktasına gelmiştir. Başika eğitim kampının
Türkiye ile Irak Hükûmeti arasında ciddi bir soruna dönüşmesi, Hükûmetin bu
basiretsiz siyasetinin bir sonucu olmuştur. Türkiye, bu konuda sürekli
yalpalamış, tutarlı bir duruş sergileyememiştir. Önce “yeniden tanzim” adı altında
Başika kampındaki takviye güçlerini Barzani’nin bölgesine çekmiştir, sonunda
ABD müdahil olmuş ve Türkiye’nin yeni inisiyatif ve koordinasyon konusunda
Amerika’yla mutabakata vardığı açıklanmıştır. Bu yeni inisiyatifin ve
koordinasyonun ne olduğunu, fiiliyatta ne anlama geldiğini hiç kimse
bilmemektedir. Türkiye Büyük Millet Meclisine de bu konuda hiçbir bilgi
verilmemiştir. Bu mutabakat, kampta kalan Türk kuvvetlerinin zamana yayılarak
ve kademeli olarak geri çekildiğini mi öngördü, belirsizdir. 
Türkiye’nin
Irak’la ilişkileri bozulurken İran ve Rusya’nın Irak’taki etkisi ve nüfuzu
giderek artmaktadır. Türkiye’ye karşı, Irak Merkezî Hükümeti, İran-Rusya
cephesi oluşturmuştur. Barzani üzerinden yürütülen Irak politikaları sonucu,
Türkiye Irak’tan dışlanma noktasına gelmiştir. 
Suriye’deki
gelişmeler, Türkiye için aynı şekilde tam bir hezimet tablosudur. Hükûmetin
bütün tezleri çökmüştür. Ortada ne inandırıcılık ne caydırıcılık ne de kırmızı
çizgi kalmıştır. Hükûmet, Suriye politikasında sürekli yalpalamış, ne yöne
gittiğini bilmeden sürüklenmiştir. Bugün karşımıza çıkan Suriye tablosu her
yönüyle bir endişe kaynağıdır. 
PKK
ve maşası PYD, Kuzey Suriye’de Türkiye’ye karşı Irak’ın kuzeyindekine benzer
ikinci saldırı cephesi oluşturmuştur. PYD tarafından özerk bölge ilan edilen üç
kanton birleştiğinde güney sınırlarımız PKK kontrolünde husumet çemberine
alınacaktır. Bu bölgedeki Türkmenler ve Araplar PYD tarafından katledilmiş,
yerlerinden yurtlarından sürülmüşlerdir. Bugün karşımızdaki en büyük tehlike PKK
ve PYD’nin uluslararası meşruiyet kazanıyor olmasıdır. Daha da vahimi, IŞİD’e
karşı mücadelede PYD hem Amerika’nın hem de Rusya’nın operasyonel ortağı hâline
gelmiştir. Amerika ve Rusya, PYD’yi PKK’yla organik bağı olan terör örgütü
olarak görmemektedirler. Hükûmetin bu konuda dürüst bir vicdan muhasebesi
yapması kaçınılmazdır. 
PKK’nın
maşası PYD’ye meşruiyet kazandırmada ilk adımları kimler atmıştır? PYD’nin
lideri Salih Müslim’i Türkiye’de ağırlayan Hükûmet değil midir? Süleyman Şah
Türbesi’ni koruyamayan Hükûmet, türbe sandukalarının Türkiye’ye kaçırılmasında
PYD’den icazet ve iş birliği istememiş midir? 
Kanlı
terör örgütü IŞİD, Türkiye için çok ciddi bir güvenlik sorunudur. Türkiye
içinde terör eylemleri yapma potansiyeli kazanmıştır ve uygulamaya da başlamıştır.
IŞİD, bugün Suriye sınırımızın bir bölümünü, Cerablus-Azez hattını büyük ölçüde
kontrol altında tutmaktadır. Ancak sahadaki durum sürekli değişmekte, IŞİD bu
bölgelerde gerilemektedir. Bu bölgeden tamamen sökülüp atılmasından sonra bu
sınır bölgemiz Rusya, Suriye rejimi ve PYD’nin kontrolü altına geçecektir. 
Türkiye,
PYD’nin Fırat’ın batısına geçmesi hâlinde bunda sessiz kalmayacağını açıklamış
ancak Hükûmet bu sözünün de arkasında durmamıştır. PYD’nin silahlı kolu,
YPG’nin de içerisinde yer aldığı güçler Fırat’ın batısına geçmiştir. AKP
sözcüleri bu gerçeği itiraf etmek durumunda kalmışlardır. PYD’nin en batıdaki
Afrin kantonundan Cerablus’a doğru ilerlemekte olduğu bir gerçektir. Azez’de
yaşananlar ortadadır. Bu gelişmeler karşısında PYD’nin üç kantonu birleştirmesi
artık bir zaman meselesi hâline gelmiştir. Türkiye’nin bu konudaki kırmızı
çizgisinin de çiğnendiği görülmektedir. 
Geçtiğimiz
yıl kasım ayı sonunda hava sahamızı ihlal eden Rus uçağının düşürülmesi, Suriye
denklemini Türkiye bakımından kökten değiştirmiştir. Hükûmet, Suriye’de
güvenlikli bölge, uçuşa yasak bölge oluşturulmasından söz ederken, bugün,
neredeyse Suriye sınırında uçuş yapamaz hâle gelmişizdir. Bu anlamda Türkiye,
Suriye denkleminin dışına itilmiştir. İran, Hizbullah ve Rusya desteğinde Şam
rejimi her cephede zemin kazanmaktadır. Rus uçakları Türkmenleri acımasızca
vurmakta, Türkmenler can çekişmekte, çığlıklarını hiç kimse duymamaktadır.
Kobani konusunda dünyayı ayağa kaldıran çevreler, bu katliamlar karşısında
sessizliğe bürünmüştür. Kobani’ye gidecek Barzani’nin silahlı peşmergelerinin
geçişi için Türkiye topraklarında koridor açan Hükûmet, Türkmenlerin dramı
karşısında suskun ve hareketsizdir. Türkiye'ye geçen sığınmacılar sorunu iyice
ağırlaştırmakta, Halep’in Suriye güçlerince kuzeyden kuşatılması sonrası da
yeniden kitlesel bir göç beklenmektedir. Suriye’deki savaşa bir çözüm
bulunacaktır. Bu süreçte masada yer alacak unsurlar büyük ölçüde ortaya
çıkmıştır, Türkmenler burada da yoktur. Hükûmet bu konuda ciddi bir girişimde
bulunamamıştır. PYD’nin ise, Türkiye'nin bütün itirazlarına rağmen, bir şekilde
müzakere sürecinin parçası olacağı görülmektedir. Savaş sona erecek, yeni bir
siyasi mimari oluşacak, yeni bir siyasi dönüşüm ve inşaat süreci yaşanacaktır.
Yeni siyasi mimarinin parametreleri ve pazarlık unsurları giderek
şekillenirken, Türkmenlere karşı başlatılan acımasız harekâtın amacı Türkiye sınırının
güneyinden başlayarak Halep-Şam-Lazkiye hattını Türkmenlerden temizlemektir. Bu
bölgeler savaş sonrası Esat rejiminin varlığını sürdüreceği alan olarak ön
görülmektedir. Türkiye'nin bunun dışındaki güney sınırlarının ötesindeki
bölgelerde PKK/PYD hâkim olacaktır. Rus uçağının düşürülmesi sonucu yeni
denklem ve esaslar yeniden şekillenmektedir. Bu denklemin içinde Türkiye maalesef
yoktur. 
Bugün
gelinen noktada karşımızdaki tablonun siyasi, güvenlik ve ekonomik açılardan
büyük bir endişe kaynağı olduğu inkâr edilmeyecektir. Terör örgütü PYD güney
sınırlarımıza kalıcı olarak yerleşmiştir. 
Sayın
Bakan, IŞİD Türkiye için ayrıca bir iç güvenlik sorunu hâline gelmiştir.
Türkmenler, kitlesel katliamın kurbanı olmuş ve yurtlarından sökülüp
atılmıştır. 3 milyona yakın Suriyeli sığınmacı Türkiye’yi çok ağır ekonomik,
sosyal ve güvenlik sorunlarıyla baş başa bırakmıştır. PYD nedeniyle Türkiye ile
Amerika arasında derin bir çatlak oluşmuştur. Rusya’yla ilişkilerimiz ağır yara
almış, Rusya, kuzeyden sonra güneyde de Türkiye’ye husumet bekleyen, düşmanlık
güden komşumuz olmuştur. Bu duruma, Hükûmetin baştan beri izlediği temelden sakat
ve yanlış politikalar sonucu gelinmiştir. Milliyetçi Hareket Partisi bu
konularda Hükûmeti sürekli uyarmış, ancak bu uyarılarımız ne yazık ki karşılık
bulmamıştır.
Milliyetçi
Hareket Partisinin her zaman ülkenin bekası için devletinin, bayrağının, milletinin
yanında olduğunu buradan bir kez daha yüce Meclise hatırlatmak ister, hepinizi
saygıyla selamlarım. (MHP sıralarından alkışlar)
BAŞKAN
– Teşekkür ederiz Sayın Haberal. 
MEHMET
NACİ BOSTANCI (Amasya) – Sayın Başkan…
İDRİS
BALUKEN (Diyarbakır) – Sayın Başkan… 
BAŞKAN
– Sayın grup başkan vekilleri…
Sayın
Bostancı, Sayın Baluken daha önce girmişti sisteme, sırasıyla söz vereceğim. 
Buyurunuz
Sayın Baluken. 
V.- AÇIKLAMALAR (Devam)
7.- Diyarbakır Milletvekili İdris
Baluken’in, Cumhurbaşkanının Halkların Demokratik Partisine yönelik basında yer
alan bazı ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, Cumhurbaşkanı Erdoğan’ın, bugün basına da yansıyan, partimize,
grubumuza ve milletvekillerimize yönelik, buradan ifade edemeyeceğim, düzeyi
son derece düşük, ağır hakaretlerini bugün takip ettik. Ben, dediğim gibi, o
düzeye inmeyi düşünmüyorum. Ancak partimiz, grubumuz ve milletvekillerimiz
hakkında saçmış olduğu hakaretlerin tamamını misliyle çarpıp kendisine iade
ediyorum. Uzun süredir Parlamentonun iradesi üzerinde, yargının kurumları
üzerinde ve yürütmenin bütün erkleri üzerinde bir vesayet anlayışı kurarak bu
ülkeyi felakete doğru götürüyor. Sırf “başkanlık” hesabı uğruna içeride ve
dışarıda bu ülkeyi kaos ve savaş ortamına çevirmiş bir kişi şimdi HDP üzerinden
bir gündem yaratarak bu kaos ve savaş ortamının, halklarımızı sürüklediği bu
felaket ortamının gündemini değiştirmeye çalışıyor. Biz bunu yakından takip
ediyoruz. Bu gündemi değiştirmesine izin vermeyeceğiz. Özellikle insanlığa
karşı içeride ve dışarıda işlenmiş olan suçların takibini yaptığı için HDP’yi
hedefleştirerek bir linç kampanyası üzerinden kendisini bu işin içerisinden
sıyırmasına da asla müsaade etmeyeceğiz. 
Fezlekeler üzerinden HDP’yi tehdit eden, HDP’yi
korkutacağını sanan bir zihniyete karşı burada, alanlarda, sokaklarda,
meydanlarda daha güçlü bir şekilde mücadelemizi devam ettireceğiz. Bedeli ne
olursa olsun Halkların Demokratik Partisi kendi duruşundan bir tek adım geriye
atmayacaktır. Ancak ülkeyi darbe ve savaş girdabına sokan, ülkeyi âdeta kan
deryasına çevirenler HDP’nin yürüttüğü bu mücadele karşısında korkmaya devam
etsinler. 
(Mikrofon otomatik cihaz tarafından kapatıldı)
İDRİS BALUKEN (Diyarbakır) – Toparlıyorum Sayın Başkan.

BAŞKAN – Bir saniye Sayın Baluken…
Buyurun. 
İDRİS BALUKEN (Devamla) - Fezlekeler konusundaki
tavrımız son derece nettir. 550 milletvekilinin tamamının ve de
Cumhurbaşkanının da vatana ihanet dışındaki suçlardan da yargılanmasını
Halkların Demokratik Partisi olarak başından beri savunuyoruz. Her türlü bedeli
göze almış bir grup olarak, herkesin de ortaya çıkacak bu süreçle birlikte
siyasallaşmış bir yargı önünde hesap vermekten kaçmamasını da tavsiye ediyoruz.
Teşekkür ederim. 
BAŞKAN – Teşekkür ederiz Sayın Baluken. 
Buyurunuz Sayın Bostancı.
8.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklaması ile
Ankara Milletvekili Erkan Haberal’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın yedinci
tur görüşmelerinde MHP Grubu adına yaptığı konuşmasındaki bazı ifadelerine
ilişkin açıklaması
MEHMET NACİ BOSTANCI (Amasya) – Sayın Başkanım,
teşekkür ediyorum. 
Temmuz ayından bu yana yaşanan terörist saldırı şöyle
bir bağlama yerleştiriliyor: Saray ve AK PARTİ iktidarı Türkiye’yi savaşa
götürüyor. Oysa ki olup biten, Türkiye’ye, burada yaşayan insanlara, onların
can ve mal emniyetine karşı çok çeşitli nedenlerle girişilen bir terörist
saldırıdır. Böyle bir bağlama yerleştirilmesinin kastı yani Saray, AK PARTİ bir
tarafta, PKK diğer tarafta. Güya Saray’a ve AK PARTİ’ye karşı olan çevrelere,
muhalif çevrelere gel gel yapılmak isteniyor. Bu bir strateji. 
Sayın Cumhurbaşkanı, bu ülkenin birliğinden ve dirliğinden
sorumlu bir makamda bulunan kişi olarak bu dili, bu dili temsil eden siyaseti
ve bu çerçevede HDP’nin da zaman zaman bu bağlama oturan yaklaşımını
eleştiriyor. Bunda alınacak, gocunacak bir şey yok. 
GARO
PAYLAN (İstanbul) – Hakaret var.
MEHMET
NACİ BOSTANCI (Amasya) – Bu eleştiriyi bir kenara bırakıp da yine bağlamını
değiştirerek, yine çeşitli muhalif çevrelere gel gel yapma niyetiyle “Başkanlık
kastıyla böyle konuşuluyor.” demenin hiçbir kıymetiharbiyesi yoktur. Bu bir
strateji, bu bir propaganda dili, bunu reddediyorum çok açık bir biçimde.
Öte
taraftan, Sayın Haberal konuşurken eleştiriler dile getirdi. Eyvallah,
eleştiriler yapılır.
ERKAN
HABERAL (Ankara) – Haksız mıydım Hocam? 
MEHMET
NACİ BOSTANCI (Amasya) – Ama ifadelerin içinde “ihanet politikaları” sözü
vardı. Eminim ki Sayın Haberal milletimize büyük saygı duyuyor. Büyük saygı
duyduğunuz milletimiz hainleri işbaşına getirmez Sayın Haberal. On dört yıldır
bu ülkede AK PARTİ iktidarda, yarın da kim iktidar olursa hainler iktidar
olmayacak, bunu unutmayalım. (AK PARTİ sıralarından alkışlar) Eleştiri ayrı,
ihanet lafı ayrı, lütfen.
Saygılarımla.
BAŞKAN
– Teşekkür ederiz Sayın Bostancı. 
Buyurun
Sayın Baluken.
İDRİS
BALUKEN (Diyarbakır) – Sayın Bostancı, yaptığı değerlendirmede benim vermiş olduğum
bilgileri tamamen çarpıtarak ifade ettiğimi, aslında yürüyen bir terörle
mücadele konseptini Genel Kurula farklı bir şekilde sunduğumu iddia ederek
sataştı. 
SALİH
CORA (Trabzon) – Hiçbir şey demeyecek mi, olur mu öyle bir şey? Konuşmayacak
mı, cevap vermeyecek mi? 
İDRİS
BALUKEN (Diyarbakır) – Sataşmadan söz istiyorum.
BAŞKAN
– Buyurun Sayın Baluken, iki dakika size kürsüden söz vereceğim. 
Sayın
Gök, Sayın Baluken’den sonra sizi dinleyeceğim.
Buyurun.
VI.- SATAŞMALARA İLİŞKİN KONUŞMALAR
1.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı açıklaması
sırasında şahsına sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Bu
ülkede bir Saray ve karargâh darbesinin olduğunu artık herkes kabul ediyor. 
İSRAFİL
KIŞLA (Artvin) – Sen söylüyorsun diye kimse kabul etmek zorunda değil yani,
öyle bir şey yok.
SALİH
CORA (Trabzon) – Siz öyle düşünüyorsunuz. Terör örgütünün yandaşları öyle
düşünüyor.
İDRİS
BALUKEN (Devamla) – Siz ne kadar algı operasyonu yürütürseniz yürütün, şu anda
ödediğimiz faturanın da her darbenin halklara dayattığı fatura olduğunu herkes
biliyor. 
Bakın,
terörle mücadele tespitinize gelince. Şu fotoğraflara bir bakın, Cizre’den
çekildi bu fotoğraflar, dün çekildi. 
SALİH
CORA (Trabzon) – PKK bir terör örgütüdür. 
İDRİS
BALUKEN (Devamla) – Bu yıkık, viraneye dönmüş bir kent merkezinin kimler
tarafından bu hâle getirildiğini çok iyi biliyorsunuz. 
SALİH
CORA (Trabzon) – Terörist karargâhlarıdır.
FUAT
KÖKTAŞ (Samsun) – Biliyoruz, sayenizde geldiğini biliyoruz. 
İDRİS
BALUKEN (Devamla) – Hani, son günlerde bu kürsüye çıkıp günah çıkarmaya
çalışıyorsunuz ya, “Bölücü terör örgütü yıktı, yaktı.” diyorsunuz ya…
İSRAFİL
KIŞLA (Artvin) – Ya, bir cümle de “terörist” deyin Allah aşkına.
SALİH
CORA (Trabzon) – Militanlar dünya kamuoyu tarafından terör örgütü olarak kabul
edilmiş.
İDRİS
BALUKEN (Devamla) – Bakın, o bahsettiğiniz örgütün elinde bu manzarayı
yaratacak herhangi bir silah olmadığını bütün dünya biliyor, bütün Türkiye
kamuoyu biliyor. Şu tahribatın hangi tanklardan…
HALİL
ETYEMEZ (Konya) – O bombalara bir cevap ver, o bombalara.
İDRİS
BALUKEN (Devamla) - …hangi toplardan çıkan silahlarla yaratıldığını bütün dünya
kamuoyu biliyor. Bakın, şu fotoğrafa bakın. 
HALİL
ETYEMEZ (Konya) – PKK’nın attığı bombalara cevap ver.
İDRİS
BALUKEN (Devamla) – Bakın, şu fotoğrafa bakın. 
FUAT
KÖKTAŞ (Samsun) – Daha dün askeriyeye havan topuyla saldırdınız, “silah yok.”
diyorsunuz Baluken. Konuşurken biraz gerçekçi ol Baluken.
İDRİS
BALUKEN (Devamla) - Şu fotoğraflarda, Millî Savunma Bakanı burada, askerî
yetkililer burada…
KEMALETTİN
YILMAZTEKİN (Şanlıurfa) – PKK yaptı, PKK. PKK yaptı, “PKK terör örgütü yaptı.”
diyor.
İDRİS
BALUKEN (Devamla) - …PKK’nin keleşiyle eğer siz bir binanın bu hâle geleceğini
söylüyorsanız, çıkın burada bize açıklayın.
HALİL
ETYEMEZ (Konya) – Bombalara cevap ver, bombalara cevap ver. 
İDRİS
BALUKEN (Devamla) - Ben askerî bir bilgi sahibi değilim.
KEMALETTİN
YILMAZTEKİN (Şanlıurfa) – Bunu PKK yaptı, PKK. “PKK terör örgütü yaptı.” diyor.
İDRİS
BALUKEN (Devamla) - Ancak bu ortaya koyduğunuz yıkım tablosu, bu viraneye
döndürdüğünüz kentlerde…
SALİH
CORA (Trabzon) - Canlı bombalarınız yaptı o işi, canlı bombalarınız.
İDRİS
BALUKEN (Devamla) - …öldürdüğünüz siviller, bodrumlarda ve binalarda yaratmış
olduğunuz vahşet tam da bahsettiğim bu Saray ve karargâh darbesinin bir
sonucudur…
KEMALETTİN
YILMAZTEKİN (Şanlıurfa) – PKK terör örgütü öldürüyor.
İDRİS
BALUKEN (Devamla) - …ve inanın ki uluslararası mahkemede çok ağır bir faturayla
büyük bir yargılama surecini beraberinde getirecektir.
HASAN
BASRİ KURT (Samsun) – Merasim Sokak’taki saldırı da mı…
SALİH
CORA (Trabzon) – Sizin de hesap vermeniz yakındır.
İDRİS
BALUKEN (Devamla) - Hepinizi saygıyla selamlıyorum.
SALİH
CORA (Trabzon) – Sizlerin hesap vermesi yakındır.
BAŞKAN
– Teşekkür ederiz Sayın Baluken.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı buyurun.
MEHMET
NACİ BOSTANCI (Amasya) – Sayın Başkanım, Türkiye Cumhuriyeti Hükûmeti’nin ve AK
PARTİ iktidarının teröre karşı bu millet adına yürüttüğü mücadeleyi darbe
olarak tanımlayarak açık bir sataşmada bulunmuştur. Bu çerçevede 69’a göre söz
istiyorum.
BAŞKAN
– Buyurun Sayı Bostancı. (AK PARTİ sıralarından alkışlar)
2.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Sayın Baluken’in
burada sürekli tekrar ettiği bu dili iyi biliyoruz. Bu dilin kastını da iyi
biliyoruz. Aslında Sayın Baluken de biliyor niçin böyle yaptığını. 
Kıymetli
arkadaşlar, Temmuz ayında 2015’te malum gelişmelerden sonra Türkiye’deki
insanlara karşı, bu insanların birliğine karşı, can ve mal emniyetine karşı bir
terörist saldırı gerçekleşti. Öteden beri “PKK” diye bir örgüt var, otuz yıldır
zaten bu işleri yapıyordu. Sonuçta, 2015’te yeni bir faza, yeni bir moda
geçtiler. Elbette devlet de devrimci halk savaşı stratejini uygulamaya koyan bu
terör örgütüne karşı mukabele etti, etmek durumunda. Şimdi, terörle mücadele
çerçevesinde teröristlerin gerçekleştirdiği yıkımları, cinayetleri, katliamları tutup da devlete ihale etmeye kalkmak,
ortalık güllük gülistanlık da devlet durup dururken binaları yıktı imiş gibi
burada takdim etmeye çalışmak yani ya saflıktandır yahut da bir örtmece, bir
şemsiye olma, terörün girişimlerini kapama girişimidir. (AK PARTİ sıralarından
alkışlar) Elbette o teröristler cezalarını görecekler, bu millete karşı meydan
okumanın karşılığını görecekler. Yıkımdan bahsediyor. Daha bu sabah Mardin
Nusaybin’de yaşanan yıkımı gördünüz mü Sayın Baluken? Oradaki yıkımı gördünüz
mü? Patlayıcı arabayla gidilip orada yaşanan yıkımı, orada yaşanan can
kayıplarını?
İDRİS BALUKEN (Diyarbakır) – Onların da müsebbibi
sizsiniz.
MEHMET NACİ BOSTANCI (Devamla) – “Siviller” diyorsunuz,
oradaki sivilleri gördünüz mü? Sayın Baluken, teröre karşıysanız, “Bu ülkede
insanlar ölmesin, yıkımlar olmasın.” diyorsanız şu terör örgütüne Allah rızası
için bir çift laf edin bu millet şenlensin. (AK PARTİ sıralarından alkışlar)
İDRİS BALUKEN (Diyarbakır) – Sayın Başkan…
BAŞKAN – Sayın Baluken, buyurun.
İDRİS BALUKEN (Diyarbakır) – Sayın Bostancı tekrar açık
sataşmada bulundu. Yaptığım yorumların ya saflıktan ya art niyetten olduğunu
söyledi.
BAŞKAN – Peki, iki dakika daha veriyorum Sayın Baluken.
Buyurun.
FUAT KÖKTAŞ (Samsun) – Bugün dükkân açıldı, devam! İki
dakika iki dakika!
3.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
İDRİS BALUKEN (Diyarbakır) – Teşekkür ediyorum Sayın Başkan.
MEHMET NACİ BOSTANCI (Amasya) – Terörü mü
kınayacaksınız?
İDRİS BALUKEN (Devamla) – Sayın Bostancı, biz bu
ülkedeki sivillere yönelmiş olan bütün terör olaylarını bugüne kadar kınadık,
bundan sonra da kınamaya devam ederiz. Ancak, buraya gelip hedef saptırmanıza
asla izin vermeyeceğiz. 
SALİH CORA (Trabzon) – Terörü kınamamak da terör
suçudur.
İDRİS BALUKEN (Devamla) – Siz bir savaş konseptini
sahaya sürdünüz ve biz maalesef her gün bu savaşın ağır faturalarıyla bu ülkede
âdeta bir taziye havasını, bir yas havasını yaşamak zorunda kalıyoruz.
SALİH CORA (Trabzon) – Savaş devlet ile devlet arasında
olur. Biz terörle mücadele ediyoruz.
İDRİS BALUKEN (Devamla) – Hiçbir şey sizin sivil
yerleşim alanlarında üç aylık bir bebeği, anne karnındaki bir bebeği, 70
yaşındaki bir anayı katletmenizi meşrulaştırmaz.
SALİH CORA (Trabzon) – Onu hayali söylemeyin,
ispatlayın.
İDRİS BALUKEN (Devamla) – Bir kent merkezinin tamamına
darbe dönemlerinde bile görülmeyecek şekilde doksan gün boyunca sokağa çıkma
yasakları uygulayıp demin fotoğraflarını gösterdiğim o viraneye çevirmenizi
meşrulaştırmaz. 
SALİH CORA (Trabzon) – Halkın güvenliği için sokağa
çıkma yasağı uygulanıyor, sivilleri korumak için sokağa çıkma yasağı
uygulanıyor.
İDRİS BALUKEN (Devamla) – Bakın, elimde Uluslararası Roma Statüsü var. Bu Roma Statüsü’nün 24
maddesi var. Buna karşı çıkan, bununla ilgili suç işleyenlerin tamamı
Uluslararası Ceza Mahkemesinde yargılanıyorlar. Bir örnek vereyim: Bu
Sudan’daki diktatör var ya, tam da elimdeki bu Roma Statüsü’nü ihlalden
yargılandı. Sadece birkaç maddesini okuyacağım: “Savunmasız ve askerî hedef
oluşturmayan kent, köy, yerleşim yeri ve binaların bombalanması -fotoğraflarla
herhâlde ilişkisini kuruyorsunuz- Silahını bırakmış, kendini savunma
araçlarından yoksun birini öldürme veya yaralama. Kanuna dayalı ve gerekli
genel kabul görmüş yargısal garantileri haiz bir mahkeme kararı olmadan
cezalandırma ve infaz. Sivil nüfusa karşı kasten saldırı yönetilmesi. Saldırı
sonucu ele geçirilmiş olan yerde bir kenti tamamen talan etme. Ateşkes
bayrağını kaldıranlara saldırma.” İşkence, insanlık dışı muameleden giden 24 maddelik
bir uluslararası bir sözleşmenin maddeleri.
(Mikrofon
otomatik cihaz tarafından kapatıldı) 
SALİH
CORA (Trabzon) – Ayrılıkçı terör örgütlerine karşı yapılanlar istisnadır.
UĞUR
AYDEMİR (Manisa) – Ama uluslararası o, uluslararası; terör örgütüne karşı değil,
uluslararası o.
İDRİS
BALUKEN (Devamla) – Demin dediğim gibi, en son yargılanan kişi Sudan
diktatörüydü.
Bilginize
sunuyorum. 
BAŞKAN
– Teşekkür ediyorum Sayın Baluken. 
MEHMET
NACİ BOSTANCI (Amasya) – Sayın Başkan, 2015…
BAŞKAN
– Bir saniye Sayın Bostancı. 
Ben
hepinize söz veriyorum, biliyorsunuz. 
MEHMET
NACİ BOSTANCI (Amasya) – Kayıtlara geçsin diye söylüyorum. 
BAŞKAN
– Fakat, biraz önce Sayın Köktaş “Dükkân açıldı; bir dakika, iki dakika,
başladık.” diye bir laf etti.
FUAT
KÖKTAŞ (Samsun) – Aynen öyle, aynen öyle!
BAŞKAN
- Ben bunun doğru bir yaklaşım olmadığını düşünüyorum.
SALİH
CORA (Trabzon) – Fırsat veriyorsunuz Başkan. 
İDRİS
BALUKEN (Devamla) – Meclise dükkân gözüyle bakıyor Sayın Başkan.
BAŞKAN
- İç Tüzük’e göre hareket ediyoruz Sayın Bostancı.
İDRİS
BALUKEN (Devamla) – Yani anlayışları bu, ciddiyetleri bu, samimiyetleri bu!
Buraya dükkân gözüyle bakıyor!
BAŞKAN
- Buraya gelen milletvekillerinin, halkın iradesiyle seçilen milletvekillerinin
tabii ki bu kürsüde konuşma hakları vardır.
SALİH
CORA (Trabzon) – Meclisi çalıştırmıyorlar!
İDRİS
BALUKEN (Devamla) – Tüccar siyasetçi olunca Meclise de dükkân gözüyle bakar!
BAŞKAN
- İki dakika, beş dakika, bu benim takdirime bağlıdır. 
SALİH
CORA (Trabzon) – Gündemimiz bütçedir Sayın Başkan, gündemimiz bütçedir.
BAŞKAN
– Dolayısıyla, bu yakıştırmanın doğru olmadığını düşünüyorum. 
Sayın
Bostancı, buyurun, şimdi sizi dinleyeceğim. 
MEHMET
NACİ BOSTANCI (Amasya) – Sayın Başkanım, sadece kayıtlara geçsin diye
söylüyorum.
2015
Temmuzuna kadar Sayın Baluken’in burada gösterdiği fotoğrafların hiçbirisi
yoktu, hiçbirisi yaşanmamıştı. Ne zaman oldu?
İDRİS
BALUKEN (Devamla) – Diyarbakır’da 50 metre ötemde bomba patladı benim, 50 metre
ötemde!
MEHMET
NACİ BOSTANCI (Amasya) – O siviller orada yaşıyordu, o siviller orada vardı. Ne
zaman oldu?
SALİH
CORA (Trabzon) - Polisi ensesinden vurduğunuzda başladı onlar. 
KEMALETTİN
YILMAZTEKİN (Şanlıurfa) – Polisleri uyurken ensesinden vurduktan sonra oldu.
MEHMET
NACİ BOSTANCI (Amasya) – Terör saldırılarıyla birlikte oldu. Bunu sivillere
karşı bir saldırı gibi göstermek kesinlikle yanlıştır, haksızdır, açık bir
ithamdır. Yaşanan, teröre karşı bir mücadeledir, bunu saptırmayalım. 
Kayıtlara geçsin diye söylüyorum.
SALİH
CORA (Trabzon) – Her tarafa canlı bombalarınızı sürüyorsunuz Sayın Baluken. 
BAŞKAN
– Peki, kayıtlara geçti. 
İDRİS
BALUKEN (Diyarbakır) – Sayın Başkan…
BAŞKAN
- Buyurun Sayın Baluken. 
İDRİS
BALUKEN (Diyarbakır) – Kayıtlara geçmesi açısından ben de söyleyeyim: 7 Haziran
seçiminden öncesi Diyadin’den başlayarak Adana ve Mersin il binalarımızdaki
patlayan bombalarla beraber, 5 Haziranda Diyarbakır İstasyon Meydanı’nda benim
konuşma yaptığım esnada 50 metre ötemde patlayan bombalardan başlayarak sahaya
sürülmüş bir savaş konseptiyle karşı karşıyayız. 
SALİH
CORA (Trabzon) – Yol kesmeleri yaptınız, kamyonları yaktınız, ambulansları
durdurup infazlar yaptınız. 
UĞUR
AYDEMİR (Manisa) – Ya, savaş yok, terörle mücadele var, terörle mücadele. 
İDRİS
BALUKEN (Diyarbakır) – Bugüne kadar yaşanan bütün bu toplu katliamlarla beraber
sivil yerleşim alanlarındaki bu savaş konseptinin bütün sonuçlarını AKP
Hükûmeti örtbas etmeye çalışmasın. Bunlar açık bir şekilde insanlığa karşı
suçtur. Bizler de insanlığa karşı bu savaş suçlarını hem içeride hem
uluslararası ceza mahkemelerinde takip etmeye devam edeceğiz. 
İSRAFİL
KIŞLA (Artvin) – Baştan, teröre verdiğiniz desteğin bir bedelini ödeyin
bakalım. Öyle kolay değil. 
SALİH
CORA – Doğudaki vatandaşlarımız sizin gibi düşünmüyor, onlar AK PARTİ’yi
destekliyor. Terörü kınıyorlar, terörün karşısında duruyorlar. 
İDRİS
BALUKEN (Diyarbakır) – Bu suçu işleyen alandaki güvenlik güçleri de rahat
olmasınlar. AKP’nin kendilerine getirdiği ya da getirmeyi düşündüğü
dokunulmazlık zırhıyla, dokunulmazlık yasalarıyla asla bundan
sıyrılamayacaklar, tek tek, öldürdükleri her sivilin hesabını verecekler. 
Teşekkür
ederim. 
BAŞKAN
– Peki, kayıtlara geçti Sayın Baluken. 
MEHMET
NACİ BOSTANCI (Amasya) – Öldürülen herkesin hesabını o öldürenler veriyor,
vermeye de devam ediyor. 
İSRAFİL
KIŞLA (Artvin) – Teröre verdiğiniz desteğin hesabını vereceksiniz. Baştan siz
hesap vereceksiniz. 
MEHMET
NACİ BOSTANCI (Amasya) – Verecekler. Veriyorlar zaten, o katiller veriyor. 
İDRİS
BALUKEN (Diyarbakır) – Bütün hepsinin hesabını vereceksiniz, hepsinin. Merak
etmeyin, hepsini vereceksiniz.
SALİH
CORA (Trabzon) – Siz de hesap vereceksiniz ve yakındır. 
MEHMET
ERDOĞAN (Muğla) – Sayın Başkan…
BAŞKAN
- Sayın milletvekilleri, Sayın Gök’ü dinleyeceğiz. 
Sayın
Erdoğan, daha sonra size söz vereceğim. 
Sayın
Gök, buyurunuz. 
NURETTİN
YAŞAR (Malatya) – Sayın Başkanım, ben de konuşma hakkımı bundan sonra İdris
Bey’e veriyorum. İdris Bey, biz iktidar olduğumuz hâlde konuşma konusunda
iktidarı devralmış durumda. Tebrik ederim! 
İDRİS
BALUKEN (Diyarbakır) – Ne alakası var ya? Grup Başkan Vekiliyiz. İç Tüzük oku
Nurettin Bey ya, İç Tüzük’ten kaynaklanan hakkımızı kullanıyoruz. Size göre mi
siyaset yapacağız? 
NURETTİN
YAŞAR (Malatya) – Her zaman konuşuyorsun ya. Benim hakkımı da sana veriyorum. 
SALİH
CORA (Trabzon) – İç Tüzük çalıştırmama hakkınızı kullanıyorsunuz. 
BAŞKAN
– Buyurun Sayın Gök. 
V.- AÇIKLAMALAR (Devam)
9.- Ankara Milletvekili Levent Gök’ün,
Cumhurbaşkanının Türkiye gündemini işgal eden anlayışından çıkılması
gerektiğine ve Gine’de sarf ettiği bazı ifadelerinin dış politika açısından
uygun olmadığına ilişkin açıklaması
LEVENT
GÖK (Ankara) – Sayın Başkan, AKP yönetiminin görüşleri Cumhurbaşkanının
görüşüne göre süreklilik arz eden bir görüş olmanın ötesinde, sürekli değişen
görüşler hâline gelmeye başladı. Can Dündar ve Erdem Gül’ün tutuklandıktan
sonra Başbakan “Tutuksuz yargılanmaları esastır.” dedikten ve hatta Can Dündar
ve Erdem Gül tahliye olduğu gün burada AKP grup başkan vekilleri “Sevinçle
karşıladık.” dedikten sonra bir yandan AKP’lilere baktık ki Cumhurbaşkanı görüş
değiştirince hepsi görüş değiştirdi. Şimdi, tabii, Cumhurbaşkanının bu
vesayetçi anlayışından ve Türkiye gündemini işgal eden anlayışından çıkmamız
gerekiyor. Halkın gerçeklerini, halkın bütçesini konuşmamız gereken bir
mecradayız. Ama, aslında Cumhurbaşkanı şöyle bir susabilse, kendini bir
toparlayabilse bu ülke pek çok sorununu Meclis içerisinde tartışarak aşacak ama
Cumhurbaşkanı her şeye bir laf yetiştirme telaşı içerisinde, gündemi kendi
belirleme telaşı içerisindeyken bir de baktık ki Gine’ye karışmaya başlamış. 
Şimdi,
Cumhurbaşkanı Gine’de konuşurken -Cumhurbaşkanının yanında Gine Cumhurbaşkanı
var ve yurttaşlar, basın var- şöyle söylüyor Gine’deki Cumhurbaşkanlığı
Sarayı’yla ilgili olarak: “Gine’deki Cumhurbaşkanlığı -onun adını da külliye
yapmış- külliyesini değiştirmek faydalı olur. Burası Gine’nin makamına
yakışmıyor. Bunu da halletmemiz lazım.” Herhâlde bir cumhurbaşkanının yabancı
bir cumhurbaşkanını böylesine incittiği bir söz dünya siyasi tarihinde yoktur. 
(Mikrofon
otomatik cihaz tarafından kapatıldı) 
LEVENT
GÖK (Ankara) – Sayın Başkan, devam edebilir miyim?
BAŞKAN
– Tabii ki Sayın Gök, toparlayın lütfen.
Buyurun.
LEVENT
GÖK (Ankara) – Şimdi, bir eve gidiyorsunuz, misafirsiniz, ev sahibi size çay
ikram ediyor, pasta ikram ediyor ve siz de dönüp ev sahibine diyorsunuz ki:
“Senin eşyalarını beğenmedim, evini beğenmedim.” Şimdi, böyle bir anlayış kabul
edilebilir mi Sayın Başkan? 
Şimdi,
Cumhurbaşkanı sıfatıyla söylediği bu söz Türkiye'yi de bağlıyor. Şimdi,
Türkiye'nin dünyadaki uğradığı itibarsızlığa bakın, Gine Cumhurbaşkanının
incitmedeki karşılaştığı şaşkınlığa bakın. Ne desin, ne cevap versin? Yani “Bu
makam sana yakışmıyor, daha iyisini sana yapmak lazım.” Bu sözleri belki
AKP’liler benimseyebilirler ama biz Cumhuriyet Halk Partisi olarak dış politika
açısından çok sorunlu olarak görüyoruz. Ve Cumhurbaşkanının ülkedeki sorunlu
söylemlerine alıştık, hiç olmazsa yurt dışındayken Türkiye'nin itibarını
gölgelemesin diyoruz. 
Teşekkür
ederim.
BAŞKAN
– Teşekkür ederiz Sayın Gök.
MEHMET
ERDOĞAN (Muğla) – Sayın Başkan…
BAŞKAN
– Sayın Erdoğan, talebiniz nedir?
MEHMET
ERDOĞAN (Muğla) – Şimdi, Sayın Bostancı, Haberal’ın konuşması üzerine “Bizi
ihanetle suçluyorsunuz." dedi. Tutanakları da istedik henüz gelmedi ama
böyle bir konuşma metinde yok. Ayrıca, bununla ilgili partimizin duruşunu da
birkaç cümleyle ifade etmek istiyorum mikrofonu yerimizden açarsanız. 
BAŞKAN
– Peki, açıyorum Sayın Erdoğan, buyurun ifade edin. 
10.- Muğla Milletvekili Mehmet Erdoğan’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
MEHMET
ERDOĞAN (Muğla) – Sayın Bostancı biraz önce Baluken’in konuşmasına da cevap
verirken de ifade etti, 7 Haziran seçimlerine kadar yaşanan bir süreç var,
çözüm süreci. Şimdi, 7 Hazirandan sonrasını hep ortaya koyuyor temmuz ayıyla
birlikte. Çözüm süreci boyunca PKK’nın silah depolamasına göz yumuldu mu,
yumulmadı mı? Militan devşirmesine göz yumuldu mu, yumulmadı mı? Operasyonlara
izin verilmediğini zaten kendiniz de açıklıyorsunuz. Pekâlâ bu süreçte
iktidarın, Hükûmetin yaptıklarını hangi kelimelerle ifade edeceğiz? Sayın
Bostancı’nın buna cevap vermesini istiyorum. 7 Hazirandan sonraki süreçte
terörle mücadele edilmesini biz Milliyetçi Hareket Partisi olarak destekliyoruz
ancak 7 Hazirandan önce terörü azdıran ortamı geliştirenleri de elbette
unutmayacağız ve unutturmayacağız.
Teşekkür
ediyorum. (MHP sıralarından alkışlar) 
BAŞKAN
– Teşekkür ederiz Sayın Erdoğan. 
Sayın
Bostancı, kısa açıklamada bulunmak üzere talep eden grup başkan vekillerine söz
verdim. Gündemde bulunmayan bir hususta açıklamada bulundular. Malumunuz, Genel
Kurul görüşmelerinde gündeme bağlılık ilkesi geçerlidir. Ayrıca, açıklama hakkı
çerçevesinde sayın sözcülere karşılıklı sataşmadan dolayı da söz verdim.
Karşılıklı konuşmalar yapılmış, düzeltmeler yapılmış ve cevaplar verilmiştir.
Açıklama hakkı karşılıklı kullanılmıştır. Artık gündem üzerinde görüşmelere
kaldığımız yerde devam edeceğiz.
Teşekkür
ederim Sayın Bostancı.
İDRİS
BALUKEN (Diyarbakır) – Sayın Başkanım, tutanaklara geçmesi açısından bir hususu
ifade ediyorum.
Bizim
açmış olduğumuz gündem tam da bugün Meclisin ana gündemidir. Birincisi,
milletvekillerinin dokunulmazlığı, fezlekelerle ilgili…
RAMAZAN
CAN (Kırıkkale) – Bütçeyi görüşüyoruz Sayın Baluken.
İDRİS
BALUKEN (Diyarbakır) – …Cumhurbaşkanının görev yetkisi olmadığı bir konuyla
ilgili bir tespit üzerine söz aldık. İkincisi, sokağa çıkma yasakları ve
viraneye dönmüş kentlerle ilgili Millî Savunma Bakanlığı bütçesiyle ilgili
konuşuyoruz. 
RAMAZAN
CAN (Kırıkkale) – Sayın Baluken, bütçeyi konuşuyoruz.
İDRİS
BALUKEN (Diyarbakır) - Dolayısıyla, işletmiş olduğumuz gündem tam da bu
Parlamentonun ana gündemidir. Kayıtlara geçsin. 
BAŞKAN
– Teşekkür ederiz Sayın Baluken, kayıtlara geçmiştir. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam) 
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler Akademisi
2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, Milliyetçi Hareket Partisi Grubu adına ikinci konuşma
Denizli Milletvekili Sayın Emin Haluk Ayhan’a aittir. (MHP sıralarından
alkışlar) 
Sayın
Ayhan, süreniz on sekiz dakika.
MHP
GRUBU ADINA EMİN HALUK AYHAN (Denizli) – Teşekkür ediyorum. 
Sayın
Başkan, sayın milletvekilleri; Bilim, Sanayi ve Teknoloji Bakanlığı bütçesi
üzerine Milliyetçi Hareket Partisi Grubunun görüşlerini arz etmek üzere söz
aldım, bu vesileyle yüce heyeti saygıyla selamlıyorum.
Şimdi
görüştüğümüz Sanayi Bakanlığının bütçesi ve kesinhesabı. Burada bütçe
konuşmaları esnasında genel olarak o konuyu ilgilendiren hususlarda ve
faaliyetler hakkında görüş beyan edilir ama bütçe rakamları unutulur. Ben,
biraz müktesebatım itibarıyla da bu işlerle ilgili olduğum için, işin biraz bu
tarafına da bakalım dedim.
Şimdi,
Sayın Bakanım, şu, Bilim, Sanayi ve Teknoloji Bakanlığının 2016 yılı bütçe
tasarısı. 2014 harcama başlangıç ödeneğinin altında. 2015 harcaması 2014
bütçesinin yüzde 27 üzerinde. 2016 bütçe teklifi 2015 harcamasının yüzde 28
üzerinde. 2016 bütçe teklifi 2015 başlangıç ödeneğinin yüzde 50 üzerinde. Bu
Sanayi Bakanlığı bütçesi. 
TÜBİTAK
size bağlı. Bunun içinde var, detayına da gireriz. 2014 harcaması başlangıç
ödeneğinin yüzde 29 üzerinde. 2015 başlangıç ödeneği 2014 harcamasının yüzde 10
altında. 2015 harcaması 2015 başlangıç ödeneğinin yüzde 53 üstünde. 2016
başlangıç ödeneği 2015 harcamasının yüzde 17 altında. 
Gelelim
Standartlar Enstitüsüne. Şu. 2014 harcama başlangıç ödeneğinin yüzde 42
üzerinde. 2015 başlangıç ödeneği 2014 harcamasının yüzde 22 altında. 2015
harcaması 2015 başlangıç ödeneğinin yüzde 76 üstünde. 2016 bütçe teklifi 2015
harcamasının yüzde 34 altında. Dahası var, KOSGEB’e gelelim, 2016 başlangıç
ödeneği 2015 başlangıç ödeneğinin yüzde 118 üzerinde, 2015 harcamalarının da
yüzde 96 üzerinde. Bu da şu, detayı gözüksün diye, kamera alsın diye getirdim. 
Sayın
Bakan, siz bunlara bütçe mi diyorsunuz Allah’ınızı severseniz? İnsan içine
çıkacak hâli yok bu rakamların ya. Ben hakikaten sıkıntı duyardım. Böyle bir
şey olabilir mi? Hadi 2014 Aralık hadisesinden sonra geldiniz denge tutmadı, e,
ondan sonra? Ha, sizin de günahınız yok. Böyle bir orta vadeli programdan
sonra, üç ay değişen bir şeyden sonra nasıl bu dengeleri tutturacaksınız? Hadi,
yüzde 5 kaydı, 10 kaydı, vesaire kaydı. Ya, yüzde 100 fark eden olur mu
Allah’ınızı severseniz? Ya sektörünüzde korkunç bir olay meydana gelecek,
müspet veya menfi, yahut savaş çıkacak yahut da “Abuk sabuk bir şey.” deriz
buna yani Sayın Bakanım. Çok özür diliyorum ama söylemek zorundayım. Bunları
konuşmazsak neyi konuşacağız? Akşam, sabah “Allah bizi haklı çıkardı. PKK ne
yapıyor, AKP’yle ne oldu?” diyecek durumda değiliz. Hâl meydanda, millet de
görüyor. Şimdi, hesap yok, kitap yok. “Var.” derseniz işin ciddiyeti olmaz
Sayın Bakan. Böyle bir şey olmaz. 
Şimdi,
siz gerçi hisleri güçlü bir insansınız, hislerinizle bu işleri idare
ediyorsunuz. “Tape”lere falan da öyle dediniz ama, öyle geçelim. Bütçe işi
böyle, rakamsal. Detayına girsem daha da işin şeyi çıkacak. Ama ben biliyorum,
bunu hazırlayan arkadaki arkadaşlar ben bunları konuştuğum için memnuniyet
duyuyorlar. Bunu kesinlikle biliyorum. Ben o sıralardan geliyorum. 
Şimdi,
Sayın Bakan, uyguladığınız politikalar sonucunda 2023 hedefleri geçerliliğini
yitirdi, öldü. AKP’ye 2 gömlek büyük geldi bu hedefler. “Devletin ciddiyetinin
korunması adına bu hedefleri ya revize edin ya da artık resmî belgelerde
kullanmaktan vazgeçin.” diye size söylemiştim. Nitekim bunun değişeceğine dair
emareleri diğer bakan arkadaşlardan alıyoruz. Sizin de Plan ve Bütçede bu
konuya değinmemenizden işi düzeltmeye çalışacağınızı düşünüyoruz,
hissetmiyoruz. 
Şimdi,
AKP yönetiminde on üç yılda Türkiye'de sanayisizleşme süreci yaşandı. On üç
yılda bindiğiniz dalı kestiniz Sayın Bakan. Küreselleşme dalgasının en önemli
ayırt edici özelliği finansal sermayenin giderek üretici sermayeden
bağımsızlaşması, kendi rasyonalitesi üzerine yükselmesi olgusudur. Esasen,
küreselleşmenin aşırı etkilerinden korunmayan ekonomilerde küreselleşme ve
sanayisizleşme birlikte gitmektedir. AKP bu akıma kendini kaptırmıştır. Küresel
sermayenin de yönlendirmesiyle on üç yılda sermaye birikiminin sanayiye yönelik
sabit yatırımlardan uzaklaştığını görüyoruz. Giderek daha verimsiz, akışkan,
daha sıcak ve daha kısa dönemli yatırım sahalarına yönelmesini teşvik ettiniz. Gelinen
noktada yerli sanayinin ve imalat sanayisinin millî gelir içindeki payını ne
yaptınız? Eritmeye başlattınız. Şimdi, daha ziyade yabancı sermaye ve yandaş
sermayenin egemen olduğu, inşaat, enerji, perakende dağıtım, finans, medya,
turizm yatırımı, hizmetler ve bunun gibi sektörler, iktisadi faaliyet kolları
ekonomide egemen oldu. Yurt içindeki payları ve kârlılıkları da bunların,
yandaş sermayenin arttı. Şimdi, bunu böyle dediğimiz zaman belki şey
yapıyorsunuz ama vakıa bu.
Küresel
krizin etkileri Türkiye ekonomisinde ve özellikle imalat sanayisinde daha
derinden hissedilmiştir. 2011 yılından sonra, ekonominin geneline paralel
olarak, bilhassa sanayide düşük düzeyli büyüme ve kısıtlı üretim artışları var.
AKP hükûmetleri bu gelişmeleri seyretti. Siz otomobille uğraştınız, takdir
ettiğimizi ifade ettik. Doğrudur, yanlıştır, bir şeyin peşinden koşmaya
çalışıyorsunuz. Bunu söylüyoruz, inkâr da etmeyiz ama ne yaptığınızı bilmeniz
lazım. Bu bütçeyle falan bu iş olmaz. 
Son
yıllarda imalat sanayi büyümesi yüzde 2-3 gibi, çok sınırlı. Aynı şekilde
sanayi üretim artışı yavaşlamış. 2011 yılında yüzde 2,4; 2013 ve 2014’te yüzde
3,5; 2015 yılında yüzde 3,1 olarak düşük düzeyde. 
2015
yılında, tekstil ürünlerinin üretimi, ana metal sanayisinin üretimi, makine
imalat sektörünün üretimi azaldı. Geçmiş döneme ilişkin, Türkiye ekonomisinde
temel sektörlerin yapısı incelendiğinde, imalat sanayisi ağırlıklı olmak üzere,
sanayinin payında düşüş dikkati çekiyor. İmalat sanayisinin 2002 yılında yurt
içi hasıla içinde yüzde 17,6 olan payı 2014 yılında yüzde 15,8’e düşüyor Sayın
Bakan. Siz strateji hazırlıyorsunuz, bu 20’lerin üzerinde. Böyle bir şey olmaz.
Geçen sefer söyledim, onu başka bir şeyle geçiştirmeye çalıştınız. İçinizde
uzmanlar var, lütfen sorun. 
Şimdi,
2015 yılı üçüncü çeyrekte de imalat sanayisinin millî gelir içindeki payı yüzde
14. İmalat sanayisinin teknolojik yapısında kayda değer bir ilerleme yok,
bilakis imalat sanayisi ihracatında ileri teknoloji ürünlerinin payı 2002
yılında yüzde 6,2; 2015 yılında yüzde 3,7. Mevsim etkilerinden
arındırdığınızda, kapasite kullanım oranı -üretimdeki yavaşlamayı da dikkate
aldığınızda- 2015 yılında yüzde 75,4; bu da 2011’in düzeyi. Hâlihazırda
ihracatın yüzde 93,4’ü imalat sanayisinde. Bakın, ocak ayı ihracatı yüzde 22
azalmış, gıda ürünleri, tekstil ürünleri, giyim sanayisi ihracatı, kimya
sanayisi ihracatı, makine imalat sektörü ihracatı, otomotiv sektörü ihracatı,
bunların hepsi düşmüş.
Sayın
Bakan, sayın milletvekilleri; Türk sanayisinin en önemli sorunlarının başında
üretim ve ihracatın dışa bağımlılığı ve düşük teknoloji yoğunluğu geliyor.
Maalesef on üç yıllık AKP iktidarı bu alanlarda sadece laf, kâğıt üstünde eylem
planları ve stratejiler üretmiş, kamuoyuna açıklamış, hiçbir anlamlı gelişme de
kaydetmemiş. AKP döneminde sanayinin dışa bağımlılığının azaltılması, yerli
girdi üretimi, yüksek katma değerli ürünlerin üretilmesini sağlama, AR-GE insan
kaynağı kapasitesinin artırılması, teknoloji ve yenilikçi şirketlerin ortaya
çıkması ve gelişimini destekleme, üniversite-sanayi iş birliğini geliştirme,
kurumsallaştırma, AR-GE ve yenilik ekosistemini güçlendirme yönünde hiçbir
anlamlı adım yok, gözükmüyor, netice yok. 
Sayın
Başkan, değerli milletvekilleri; bilindiği üzere Bilim, Sanayi ve Teknoloji
Bakanlığınca 2011-2014 yıllarında Türkiye Sanayi Strateji Belgesi hazırladınız,
muhtevasıyla ilgili sizinle konuştuk. Bunun bir tanesinde “Orta ve yüksek
teknolojili sektörlerin üretim ve ihracat içindeki payını artıracağız.”
diyorsunuz, diğerinde “Bilgi ve teknolojiye dayalı, yüksek katma değerli yerli
üretim.” diyorsunuz. İstihdam ne oldu? Hep çift “digit”, hiç altına falan
düştüğü yok. İmalat sanayisinin millî gelir içindeki payı belli, imalat
sanayisi ihracatında yüksek teknolojili ürünlerin payı da belli. Bizde bu yüzde
6’dan 3,5’a düşüyor, OECD ülkelerinde en düşüğü yüzde 15 iken 25, 27’ye kadar
gideni var. 
Şimdi,
“AR-GE Yasası” diyorsunuz, AR-GE Yasası’yla ilgili destekledik. Sayın Bakan,
AR-GE politikalarını sadece arz yönlü kaynak sunumu olarak görmek yanlış. AR-GE
alanında kayda değer bir başarının sağlanabilmesi AR-GE, yatırım, dış ticaret
ve sanayi politikalarının eş güdümü içerisinde ele alınmasına bağlı. Şimdi,
bakın, diploma sorunu da vardı ama onun için söylemeyeceğim, TÜBİTAK’la ilgili,
“Niye kapatmıyorsunuz?” diye. Sizin bağlı sivil toplum örgütlerinin,
profesörleri, hocaları yazı yazıyorlar, bilmiyorum takip ediyor musunuz.
Şimdi,
bakın, TÜİK’in yayınladığı dördüncü çeyrek sanayi verilerini
değerlendirdiğimizde son dört yılda imalat sanayisinin üretim artışı toplamda
13,9; istihdam artışı 12,8 olmuş. Çalışan başına verim artışı düşük.
Dolayısıyla, önümüzdeki dönemde bu sıkıntı yaratacak. 
Asgari
ücrete yapılan zammın esasen verimlilik artışıyla karşılanması lazımdı. Aksi
takdirde Türk sanayisinin rekabet erozyonunun devam etmesi kaçınılmazdır. Sayın
Bakanım, inşallah bu işleri Kabine içinde konuşuyorsunuz. Dur, bugün baktım
Maliye Bakanı bile şu son üç ayda bekâr asgari ücret alanların ücretlerindeki
düşüşü vergi sistemini bozmadan nasıl telafi edeceklerini kamuoyuna açıklamaya
çalışıyor. Hesapsız kitapsız yaptığınız işin sonucu bu. Biz ona “Net 1.400.”
dedik, “Vergi yok.” dedik, açıkladık. 
Bakın,
Denizli’de önceki ekonomi bakanı söylüyordu, “İflas eder bu adamlar.” işçilerin
önünde patronlara. Adam doğruyu bildi, herkes iflas erteleme almaya başladı,
herkes iflas erteleme almaya başladı. Dolayısıyla, orada sıkıntı var. İzmir’de
işsizlik yüzde 14 olmuş. Her şey konuta kayıyor. Sanayi alanını ne
yapıyorsunuz? Alıyorsunuz, çıkarıyorsunuz, konut yapıyorsunuz. Bu arzu, “Sanayiyi
destekleyelim.” diyeceğinize sizde de depreşti. Şimdi, son sıra bir şeyler
ekleyerek siz de inşaat yapmaya gidiyorsunuz. Fabrika yapacak adam inşaatını
yapar. Siz karışmayın ona. Verecekseniz parayı verin ama zevk alıyorsunuz
inşaat yapmaktan. Lüzumlu lüzumsuz varlığı yokluğu… Zaten yüzde 50’ye gelmiş
inşaat. Verin arsasını adama, sizin harcayacağınızı da verin yapsın gitsin. Ne
işi var Bakanlığın bu işlerle ya, bırakın bunu. (MHP sıralarından alkışlar)
Şimdi,
tasarruflar bitmiş, serbest piyasa ekonomisi serbest müdahale ekonomisine
dönmüş. TOBB, TESK; PKK meselesinde kullandınız ya, mensuplarının işlerinde
kullanmadınız.
Daha
önce bu kürsüden ifade ettim, onların kalbini PKK’ya karşı yumuşatmak için
kullandınız adamları “akil adam” diye. Doldurun şimdi o akil adamları,
sanayicileri, götürün Güneydoğu’ya, bir görsünler ne hâle geldiğinizi, nasıl
ihmal ettiğinizi. Ne hâle geldiğinizi bir görsünler. Biz burada haklı çıktık
diye sevinmiyoruz. Memleket rezil kepaze oldu ya sizin idarenizde, böyle bir
şey olabilir mi? 
Faizin
düşmeyeceğini Başbakan Yardımcısı söylüyor. Yukarıdan da Cumhurbaşkanı
bastırıyor ki -gerçi yukarıdan aşağıya indi ama- “Faizi nasıl indirelim?” diye.
Hadi indirin. Başbakan Yardımcısı “Yüzde 16’nın altına çekemem.” diyor.
TÜSİAD’da konuşurken Başbakan Yardımcısı diyor ki: ”Siz dışarı yatırım
yapıyorsunuz, biz bunu biliyoruz ama engelleyemiyoruz, engellememiz lazım.”
Fazlam varsa eksiğim var, bir iki kelime fazla, eksik olur.
Bakın
asgari ücret artışına “İyi mi kötü mü?” diyoruz. Cevdet Yılmaz diyor ki:
“Büyümeye hız katacak.” Zeybekci diyor ki: “Batarlar, batarlar.” Hangisi
bilmiyorum. Siz ne diyorsunuz?
Şimdi,
mesela, Komisyon Başkanı arkadaşımız Ziya Bey diyor ki: “AR-GE paketiyle
üretimde sıçrama olacak.” Gazetede aynı şeyin yan sütununda ne diyor biliyor
musunuz? “Dış ticareti ancak bu kadar toparlayabildik.” Yani, bunlara ciddi bir
bakmak lazım, söylediğinizin kamuoyunda yankısı nedir, ne değildir. 
Bakın,
özel yatırımlar 2014’te binde 7 -yok yani- 2015’te binde 4, 2016’da -koyuyorsunuz-
yüzde 7,6. Nasıl olacak bu? Yani, olağanüstü bir şey mi var ki yapacaksınız
bunu? Kaynaklar belli. Orta vadeli program sizi şaşırttı, şaşıya çevirdi zaten.
Özel imalat sanayisi de aynı. 2014’te binde 1, 2015’te 4,4 diyorsunuz, onun da
nasıl olduğu belli değil; 2016’da 8 diyorsunuz. İnşallah olur da biz utanırız.
Biz, memlekette iyi olan bir şeyden utanırız, ondan bir şeyimiz olmaz, ifade
etmekten şey yapmayız.
Şimdi,
her 100 dolarlık doğrudan yatırım 22 dolar dışarı para çıkarıyor, kâr
transferi; 2013’te bu 39 dolar yani adam 100 dolar getirirse 39 dolar alıp da
gidiyor. Dünyanın hiçbir yerinde böyle bir şey olmaz. Bunları ben söylemiyorum.
Şimdi, bir bölgede sanayi devre dışı, diğerlerinde
iflas falan ediyor da güneydoğuda öğretim falan yok. Geçen açıkladım, onun için
buralarda söylemek istemiyorum fazla. Şimdi, yurt dışından doğrudan gelen
yatırımlar da imalat sanayisine gitmiyor. Teşviklerin yüzde 72’sinin düşük
teknolojilere gittiğini ihracatçı birlikleri, bölge başkanları falan söylüyor.
Bu kadar açık, net. Ama bütün bunlar sıkıntı. 
Bu gösterdiğim bütçeler, Sayın Bakan, bu bir kurumunun
bütçesi, bu diğerinin, bu TÜBİTAK’ın, bu da sizin. Bu sizi kurtarmaz. Hele
burada, vaktim olsa okuyacağım. Bak, sizin bu. Kredi maliyetlerinin yüksekliği,
kayıt dışı ekonomi, düşük fiyattan kaynaklanan ithalat, haksız rekabet,
bürokrasinin fazlalığı…
(Mikrofon otomatik cihaz tarafından kapatıldı) 
EMİN HALUK AYHAN (Devamla) - …kamunun sağladığı bazı
girdilerin fiyatlarının uluslararası fiyatlara göre yüksekliği, vergi
oranlarının yüksekliği; bunlar, sanayiye verilen tahribat, devrinizde, sayın
bakanların imzası olan programlarda var. 
Sürem bitti. Ben bütçenin hayırlı olmasını diliyorum.
Yüce heyete grubum adına saygılar sunuyorum. 
Teşekkür ediyorum. (MHP sıralarından alkışlar)
ERKAN HABERAL (Ankara) – Sayın Başkan…
BAŞKAN – Teşekkür ederiz Sayın Ayhan. 
Buyurunuz. 
ERKAN HABERAL (Ankara) – Sayın Başkan, tutanakları
aldım cevap vermek istiyorum efendim. 
Sayın Naci Bostancı Bey’in -grup başkan vekilinin-
şahsıma karşı söylediği Hükûmeti ihanetle suçladığıma dair karşı cevabı vermek
istiyorum. 
BAŞKAN – Peki, buyurun. (MHP sıralarından alkışlar)
İki dakika size söz verelim Sayın Haberal. 
VI.- SATAŞMALARA İLİŞKİN KONUŞMALAR (Devam)
4.- Ankara Milletvekili Erkan Haberal’ın,
Amasya Milletvekili Mehmet Naci Bostancı’nın yaptığı açıklaması sırasında
şahsına sataşması nedeniyle konuşması
ERKAN HABERAL (Ankara) – Sayın Başkan, değerli
milletvekilleri; aslında Sayın Naci Bostancı Bey benim Hükûmeti ihanetle
suçladığımı ifade edince gerçekten bir anda cevap veremedim, acaba konuşmamın
arasında heyecana kapılıp böyle bir ifadede bulundum mu diye. Ama tarz ve üslup
olarak ben kendim hiçbir zaman böyle bir üslupta olmadığım için tutanağı
bekledim ve özellikle karşılaştırmak istedim. 
Müsaade ederseniz sizinle paylaşmak isterim: “Hükûmet,
çözüm sürecini koruma altına almış ve buzdolabına kaldırmakla yetinmiştir, ne
yazık ki buzdolabının fişini çekip çürümeye terk edememektedir, hâlâ bu ihanet
sürecine bel bağladığı görülmektedir.” Yani, Hükûmete “İhanet etti, ihanet
ediyor.” diye bir cümlede bulunmadım. Artı, çözüm sürecine “ihanet süreci”
dedim. Referans olarak kendime Habur’u aldım, referans olarak kendime
Dolmabahçe’yi aldım, referans olarak kendime Sayın Cumhurbaşkanını aldım, Sayın
Davutoğlu’nu aldım, Sayın Cumhurbaşkanının “PKK çözüm sürecinde silah
depoladı.” demesini aldım, Sayın Başbakanın “PKK iki yıl boyunca yığınak
yaptı.” demesini aldım, çözüm sürecinin ihanet süreci olduğunu, kendilerinin de
bizimle beraber söylediğini tespit ettim ve konuşmamda kullandım. Bu
konuşmamdan dolayı “ihanet” kelimesini Hükûmete doğru direkt söylemiş olsaydım
-özür dilemek bir erdemdir- tabii ki özür dileyecektim sayın grup başkan
vekilinden ama sanıyorum Sayın Bostancı’nın bana bir özür borcu var.
Teşekkür
ederim efendim. (MHP
sıralarından alkışlar)
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
(Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam)
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN – Sayın milletvekilleri, şimdi Milliyetçi Hareket
Partisi Grubu adına üçüncü konuşmacı Hatay Milletvekili Sayın Mehmet Necmettin
Ahrazoğlu. (MHP sıralarından alkışlar)
Sayın Ahrazoğlu, süreniz on üç dakika.
MHP GRUBU ADINA MEHMET NECMETTİN AHRAZOĞLU (Hatay) –
Sayın Başkanım, değerli milletvekilleri; 2016 yılı Merkezi Yönetim Bütçe Kanunu
Tasarısı’nın Küçük ve Orta Ölçekli İşletmeleri Geliştirme ve Destekleme İdaresi
Başkanlığı, Türk Standardları Enstitüsü Başkanlığı ve Türk Patent Enstitüsü
Başkanlığı bütçeleri üzerinde Milliyetçi Hareket Partisi Grubu adına söz almış
bulunuyorum. Bu vesileyle heyetinizi ve televizyonları başında bizi izleyen
aziz milletimizi saygıyla selamlıyorum.
Bütçe, “Belirli bir dönem içerisinde gelir ve giderlerin
oranlarını ve niceliklerini önceden belirleyen, onaylayan ve bu işlemlerin
yapılmasına izin veren kanun veya karar, bu kanun veya karara yasama organının
yürütme organına verdiği bir yetki şeklidir.” diye tarif edilmektedir. Bütçe, aynı zamanda, hükûmetlerin
ülke yönetimi için öngördükleri yatırımların, halkın refah payının
yükseltilmesi, güvenliği, eğitimi, sağlığı gibi konularda finansal değer
yaratmak ve bu hizmetler için pay etmek anlamına da gelmektedir. 
Dilimizde
çok güzel bir deyim vardır: “Ayağını yorganına göre uzat.” Bu deyimi
bütçeleştirdiğimiz zaman denk bütçeye çağrışım yaptığını herhâlde hatırlarız.
Ancak, on dört yıllık süreç içerisinde ya boyumuz uzadı yorgana sığmıyor ya
yorgan küçüldü bedenimize, boyumuza uymuyor. AKP’nin bütçeleri de doğal olarak
rakamsal değerlerle büyürken reel olarak bu büyüme halka yansımıyor, halka bu
bütçe küçük geliyor. Yani, halkın bütçeden aldığı pay gittikçe azalıyor. On
dört yıllık dönem sonunda ücretli, ücretsiz her kesim perişan. 
Çiftçi
perişan; anasını alıp tarlada, bostanda yatıyor; mazot, gübre, tohum, ilaç,
sulama bedeli rüyalarına girmesin diye üzerine toprak örtüyor. 
Esnaf
perişan; kepenk kapatıyor, siftahsız evine gidiyor; çekini, senedini
ödeyemiyor. 
Memur
perişan; ay sonunu getiremiyor; otuz günlük aylığı on günde bitirerek bankalara
koşuyor. 
Emekli
perişan; ikinci, üçüncü iş bulursa hayatını devam ettirmeye çalışıyor. 
İşveren
perişan; bertaraf olmaktan korkuyor. 
İşçi
perişan; Çay simitle üç öğünü geçirmekte, evine gittiğinde de çocuklarının
yüzüne bakamıyor. 
Şimdi,
gelin siyasi literatürümüze de girmiş çay simit hesabı yapalım. 5 kişilik bir
ailenin sabah, öğlen, akşam bir simit, bir çay ile öğün geçirdiğini hesaplasak,
günlük 30 lira, aylık 900 lira, geriye kalıyor 400 lira. Bu 400 lirayla ev
kirası mı versin, çocuklarının masrafını mı karşılasın, mutfak masrafını mı
karşılasın, elektrik, su parası mı versin? Ne yapsın, nasıl denk bütçe
oluştursun? Burada, birilerinin söylediği gibi şeker, tuz yok; yumurtayı,
makarnayı lüks diye saymıyorum; hele hele burada yağ, bildiğiniz margarin
veyahut da sıvı yağ hiç yok.
Açlık
sınırının altında yaşayan milletimiz kadercidir, şükürcüdür, kimilerine göre de
fıtratında var. Onun için de bütçeniz hakça, adaletli bir bütçeden çok uzak
durmakta, yukarıda saydığım her kesime düşen pay on dört yıldır artarak
azalmıştır. Millet perişan, siz pembe tablo çizerek halkın refah içerisinde
olduğunu söylüyorsunuz ancak gerçekler öyle değil. Ama haklısınız perişan
olmayan bir kesim var, onlar da mücahitlikten müteahhitliğe, yandaşlıktan
yalılara, rezidanslara terfi eden, bütçeden istediğinden fazlasını alan kesim.
Sizin için halk bu kesim olmalıdır diye düşünüyorum.
Şimdi,
AKP şunu diyebilir: “Biz 11 defa seçim kazandık, yüzde 49,5 oy aldık.” Doğru,
sosyolojik bir olay ancak halk size oy verirken dış politikadaki
teslimiyetçiliğinize, zikzaklarınıza; terörü elinizle büyütmenize; askerimizin,
polisimizin terörle mücadelesine “katliam” denmesine göz yummanıza; toplumu
ayrıştırmanıza; hayat pahalılığına; ülkenin zenginliklerini yabancılara peşkeş
çekmenize oy vermedi. Siz nasıl ki her sıkıştığınızda “Aldandık, aldatıldık.”
diyorsanız siz de milleti aldatarak, kandırarak bugünlere geldiniz.,
İktidara
3Y ile geldiniz: Yolsuzluk, yoksulluk, yasaklar. Ama yumurtayı una akıttınız,
gemicikleri taka, bütçe açığını Sarraf’a, ayakkabı kutularını aksesuar, çelik
para kasalarını elbise dolabı, para sayma makinelerini kâğıt öğütme makinesi
yaptınız. Daha bitmedi, siz, siyasi parti mensuplarına kaset komplosu; kozmik
odaya suikast planı; askeri yan gelip yatan, cami bombalayan; polisi, hâkimi,
savcıyı paralelci; gazeteciyi, yazarı terörist; televizyonları, gazeteleri ya
kapattınız ya da yandaş yaptınız, sonra da “Kandırıldık, aldatıldık.” dediniz.
Yolsuzluk ve yargıda kendinize, yoksullukta millete gereğini yaptınız. 
Adaletsiz,
dengesiz, rakamlarla oynanmış bir bütçe ülkemize yakışmıyor. Onun için de
kurumların da durumu AKP’nin bütçesi gibi. 
Sayın
Başkan, değerli milletvekilleri; konuşmama KOSGEB bütçesi üzerinden devam etmek
istiyorum. KOSGEB, küçük ve orta ölçekli işletmelerin payını ve etkinliğini
artırmak, rekabet güçlerini ve düzeylerini yükseltmek, sanayide entegrasyonu
gelişmelere uygun bir biçimde gerçekleştirmek amacıyla kurulmuştur. Ülkemizin
sanayisinin itici gücü olan, ülkenin istihdamına katkıda bulunmasına ve katma
değer yaratmasında büyük rol oynayan KOBİ’lere destek veren KOSGEB, gelişim,
yenilik, AR-GE gibi çalışmalara katkısından dolayı sanayileşmemiz için büyük
önem arz etmektedir. 
Değerli
milletvekilleri, KOBİ’ler için önemli bir kuruluş olan KOSGEB, AKP iktidarları
döneminde maalesef hep yolsuzluk, usulsüzlükle anılan bir kurum hâline
gelmiştir. Kurumun ehliyetsiz ve liyakatsiz kişiler tarafından yönetildiğini,
ahbap çavuş ilişkisinin kurumun bünyesine girdiğini ve yerleştiğini söylemek
mümkündür. 
Kendilerini
danışman şirket olarak tanıtan dolandırıcılar, KOSGEB’in hibe ve kredilerinden
yararlanmak isteyen girişimcilere bu desteği garanti ederek hem fikri hem de
parasını alıp ortadan kaybolmuşlardır. Bu fikirleri başka şirketlere satarak
haksız kazanç sağlamışlardır. Demek ki KOSGEB'de bazı şeyler yanlış gidiyor.
Bazı firmalar korunuyor, her türlü destekten usulsüz de olsa yararlandırılıyor.
Sayıştay
raporları incelendiğinde, KOSGEB ve TÜBİTAK KOBİ’lere AR-GE destekleri
vermektedir. Aynı Bakanlığa bağlı KOSGEB ve TÜBİTAK’ın verdiği AR-GE destek
ödemelerinde bazı firmalara mükerrer ödemeler yapıldığı raporlarda
belirtilmiştir. Bu firmalar hangileridir? Mükerrer ödemelerin mali boyutu
nedir, ne kadardır? Kamu kaynağı kullanılırken verilen desteklerin hukuki
düzenlemeye uygun olarak kullandırılması, güvence altına alınması gerekmiyor
mu? Uygunsuzluk durumunda ilgili tarafın KOSGEB veri tabanından derhâl pasifize
edilmesi gerekmiyor mu? Desteklerden yararlandırılmaması gerekirken bazı
durumlarda bu işlemlerin yapıldığını görmek mümkün. Ben demiyorum, Sayıştay
raporları diyor. Sayıştay raporlarında başka olumsuzluklar da bulunmasına
rağmen zaman darlığından dolayı bunlardan bahsedemeyeceğim.
Peki,
KOSGEB'de sorunlar bunlarla bitiyor mu? Tabii ki, bitmiyor. KOSGEB'de çalışan
1.030 personelden 347 kişi nitelikli personel hizmet alımı yöntemiyle
çalışmaktadır. Bu personellere asli ve süreli görevler yaptırılmaktadır. Ayrıca
KOSGEB'in içerisinde hazırlanan fişleme raporu sonucu personelin “paralel”,
“solcu”, “ülkücü”, “yandaş” gibi sınıflandırılması ve haklarında olumsuz görüş
bildirilen bürokratların tek tek görevden alınması kabul edilecek bir uygulama
değildir. Bu uygulama “Bu ne kin, bu ne düşmanlık.” dedirttirmektedir.
Milliyetçi Hareket Partisi olarak KOSGEB'den, değişime ve gelişime uyum
sağlayabilen, girişimcilik kapasitesi yüksek, uluslararası rekabet gücüne
sahip, kurumsal yönetim anlayışını benimsemiş KOBİ’leri Türk ekonomisinin temel
dinamiği hâline getirmesini bekliyoruz.
Sayın
Başkan, değerli milletvekilleri; konuşmamın bu kısmında Türk Standartları
Enstitüsü hakkında bir şeyler söylemek istiyorum. 9’uncu Cumhurbaşkanımız
merhum Süleyman Demirel tarafından itibar müessesesi olarak adlandırılan Türk
Standartları Enstitüsü, AKP iktidarları tarafından itibarsızlaştırılmaya
çalışılmış, ancak bu kurumu yıpratsa da kurumun daha önce elde ettiği başarılar
itibarından bir şey kaybettirmemiştir. 
AKP
döneminde, uluslararası benzer kuruluşların baskısıyla kurumun fonksiyonları
azaltılmaya çalışılmış, kanununda yapılan değişiklikler ve 5018 sayılı Kamu
Mali Yönetimi ve Kontrol Kanunu kapsamına alınarak, rekabet etme şansı elinden
alınmıştır. Birçok yabancı şirket, mevzuattaki boşluklardan yararlanarak yüksek
ücretlerle sistem belgelendirmesi yapmaya başlamış, bunlarla da ilgili bir
denetim sistemi TÜRKAK tarafından kurulamamıştır. 
Eşit
işe eşit ücret söylemiyle personeller arasında farklılıklar yaratılmış, kurumu
bilmeyen, teknik yeterliliği bulunmayan, dışarıdan getirilen yandaş ve yanlış
personel kurumu pasif hâle düşürmüştür. Kurumda çalışan personelin maaşlarında
kesintiler yapılmış, verilen zamlar onların kesintilerini karşılayamadığı gibi
emeklilik durumlarında da mağduriyetlere yol açmıştır, ancak üst yönetimde ve
yandaş olanlar bu durumdan etkilenmemiştir. Bunun sonucunda personel arasındaki
iç barış bozulmuş, haksız makam ve atamalar ve verilen unvanlar, hem kurumsal
itibarın kaybına hem de personelin maddi kayıplarına, farklı ücretlendirmelere
sebep olmuştur. Nitelikli personel bunun sonucu olarak başka kurumlara gitmek
zorunda kalmıştır. Bu durum acilen çözülmelidir. 
Ayrıca,
TSE belgelendirme kuruluşudur. Bağımsız bir kuruluş olan TSE’nin, kamu kurum ve
kuruluşlarının belgelendirme işlemlerinde öncelik tanıması, kurumların iş
güvenliğini de üstlenmesi, bu konudaki bir eksikliği de giderecektir. 
Sayın
Bakanım, bir konuyu da söylemeden geçemeyeceğim. 
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Devamla) – Otomotiv Test Merkezi, evet, bu proje, TSE için
ve ülkemiz için de önemli bir proje. TSE’de yirmi sekiz yıl çalışan bir
mühendis olarak sizi bu projenizden dolayı tebrik ediyorum, ancak projenin de
bir an önce bitirilmesini arzu ediyoruz. Yalnız, bununla ilgili, bu test
merkezinin arazisiyle ilgili yapılan yanlışlıkların, hataların kuruma verdiği
zararın ve bunun da müsebbiblerinin değerlendirilmesini bekliyoruz.
Sayın
Başkanım, son sözü Patent Enstitüsü üzerinde söyleyeceğim müsaade ederseniz.
BAŞKAN
– Sayın Ahrazoğlu, normalde süreniz bitti biliyorsunuz. Size süre verirsem
diğer konuşmacının hakkından vermiş olacağım ama sözlerinizi sadece
tamamlamanız için bir dakika veriyorum.
Buyurunuz.
MEHMET
NECMETTİN AHRAZOĞLU (Devamla) – Konuşmamın son bölümünde Türk Patent Enstitüsü
kurumundan da bahsetmek istiyorum.
Bugün
itibarıyla Türk Patent Enstitüsüne baktığımızda, AR-GE faaliyetlerinin bir
sonucu olan patent başvuruları ve tescillerinde acı durumu da görmekteyiz. 2014
yılında 4.861 yerli patent başvurusu olmuş, 1.251’i tescil edilmiş. Aynı yıl
7.514 yabancı patent başvurusunda bulunulmuş, 7.279’u tescil edilmiş. Öyleyse
patenti tam anlatamamışız demektir. 
Milliyetçi
Hareket Partisi olarak millî yenilik sisteminin kurulması, patent, ticari
marka, endüstriyel tasarım ve telif haklarının korunması amacıyla fikrî
mülkiyet hakları sisteminin etkinleştirilmesini bekliyor, bütçenin ülkemize ve
milletimize hayırlı olmasını diliyor, yüce Meclisi ve aziz Türk milletini
saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Ahrazoğlu.
İLKNUR
İNCEÖZ (Aksaray) – Sayın Başkanım…
BAŞKAN
– Milliyetçi Hareket Partisi Grubu adına dördüncü konuşmacı…
İLKNUR
İNCEÖZ (Aksaray) – Sayın Başkanım…
BAŞKAN
– Pardon Sayın İnceöz, buyurunuz.
İLKNUR
İNCEÖZ (Aksaray) – Biraz evvel, hatip, konuşmasının içerisinde katliam, toplumu
ayrıştırıcı politikalar izlediğimiz, iktidara geldiğimiz günden beri yolsuzluk
ve yargıda kendimize özgü çalışmalar yaptığımızla ilgili ithamlarda
bulunmuştur. Grubumuzu ilzam edecek şekilde bir konuşması olmuştur. Bir açıklık
getirmek istiyorum. Sataşmaya göre söz talep ediyorum efendim.
BAŞKAN
– Peki, buyurun Sayın İnceöz, iki dakika. (AK PARTİ sıralarından alkışlar)
VI.- SATAŞMALARA İLİŞKİN KONUŞMALAR (Devam)
5.- Aksaray Milletvekili İlknur İnceöz’ün,
Hatay Milletvekili Mehmet Necmettin Ahrazoğlu’nun 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın yedinci tur görüşmelerinde MHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekili arkadaşlarım; az evvel,
hatip, konuşmasında bazı tespitlerde bulunmuştur. Öncelikle şunu belirtmek
istiyorum ki bu dönem başladığı günden itibaren, Parlamentoda yoğun bir şekilde,
burada, özellikle bazı hatipler gelerek bu kürsüde “katliam, savaş” gibi
terminolojileri ifade edecek şekilde kelimeleri kullanmışlar ve her bu
kelimeler kullanıldığında, her seferinde gelip söyleyecek sözümüz olmuştur.
Öncelikle
şunu belirtmek istiyorum: Ülkemizde ve bu Parlamentoda bu kelimeler
zikredilirken, bir kere, bunun katliam olmadığını, savaş olmadığını, ülkemizin
meşru ve hukuki anlamda terörle mücadele ettiğini her fırsatta dile getirdik ve
bundan sonra da, burada bu kelimeler her söylendiğinde bunu dile getirmeye
devam edeceğiz. Türkiye Cumhuriyeti’nin otuz beş yıldır süren ve her alanda
-ekonomik, sosyal, siyasal alanlarda- bütün dinamikleri hayata geçirerek
mücadele ettiği bir alan vardır; bu alan meşru, haklı, hukuki ve siyasi zeminde
yürütülen bir terörle mücadeledir, bunu öncelikle düzeltmek istiyorum.
Bununla
birlikte, biz on üç yıllık -on dördüncü yıla giren- iktidarımızla beraber, ilk
çıktığımız günden itibaren şunu söyledik: Ne aldatan olacağız ne aldanan
olacağız. 
İSMAİL
OK (Balıkesir) - Hep “Aldandık.” diyorsunuz.
İLKNUR
İNCEÖZ (Devamla) - Ve ayrıştırıcı bir dil kullanmama adına özellikle beyan
ettik, bütün farklılıklarımızı zenginlik olarak kabul ettik. 
Şunu
özellikle belirtmek istiyorum: Elbette ki bugün bu haklı mücadelemiz devam
ederken birileri ayrıştırıcı dil… Birileri bu ülkeyi bölmeye çalışırsa da buna
karşı her zaman söyleyecek sözümüz vardır. Buna, hem milletimizin kürsüsünde
hem de her platformda devam edeceğiz. Tüm ayrıştırmaya, tüm bölmeye karşı
farklılıklarımızı zenginlik olarak… Bir ve beraber yaşama azmimiz içerisinde de
buna karşı duracağız. 
Yolsuzluk,
yargı, vesaire, bunlarla ilgili ne kadar çok mücadele ettiğimizi…
MEHMET
GÜNAL (Antalya) - Tabii, tabii, üstünü kapatmak için çok uğraştınız.
İLKNUR
İNCEÖZ (Devamla) - …bugün ülkemizde birtakım oyunların, başka kılıflar adı
altında senaryoların ortaya konulduğunu ama bu senaryoların amacının tek… 
(Mikrofon
otomatik cihaz tarafından kapatıldı) 
İLKNUR
İNCEÖZ (Devamla) - …ve bir olduğunu, onun da amacının ülkeyi bölmek olduğunu…
MEHMET
GÜNAL (Antalya) - Çok uğraştınız üstünü kapatmak için.
İLKNUR
İNCEÖZ (Devamla) - …ve buna karşı da her zaman sesimizi çıkartacağımızı
belirtiyor, saygılar sunuyorum. (AK PARTİ sıralarından alkışlar)
BAŞKAN
- Teşekkürler Sayın İnceöz.
MEHMET
ERDOĞAN (Muğla) - Sayın Başkan…
MERAL
DANIŞ BEŞTAŞ (Adana) - Sayın Başkan…
BAŞKAN
- Sayın Erdoğan, buyurunuz.
MEHMET
ERDOĞAN (Muğla) - Sayın Başkan, hatip, sözcümüzün sözlerini çarpıtarak söyledi.
Buna cevap hakkı istiyoruz.
İLKNUR
İNCEÖZ (Aksaray) - Yok, çok net anladım ben sözlerini. Çok açık ve netti.
BAŞKAN
- Sayın Ahrazoğlu mu konuşacak?
MEHMET
ERDOĞAN (Muğla) - Evet, Sayın Ahrazoğlu.
BAŞKAN
- Buyurunuz Sayın Ahrazoğlu.
Size
de iki dakika söz veriyorum.
Sayın
Beştaş, sizi daha sonra dinleyeceğim.
6.- Hatay Milletvekili Mehmet Necmettin
Ahrazoğlu’nun, Aksaray Milletvekili İlknur İnceöz’ün sataşma nedeniyle yaptığı
konuşması sırasında şahsına sataşması nedeniyle konuşması
MEHMET
NECMETTİN AHRAZOĞLU (Hatay) - Sayın Başkanım, ben söylediğim sözlerin arkasındayım.
HAKAN
ÇAVUŞOĞLU (Bursa) - Sayın Bahçeli “Partiyi, paralel ele geçirmeye çalışıyor.”
diyordu. Ne diyeceksiniz?
KAMİL
AYDIN (Erzurum) - Arkada otur sen. 
HAKAN
ÇAVUŞOĞLU (Bursa) - Ona ne diyeceksiniz?
MEHMET
ERDOĞAN (Muğla) - Çok ayıp!
KAMİL
AYDIN (Erzurum) - Önde dinleyenler var. Bozma, insicamı bozma, arkada otur sen.
HAKAN
ÇAVUŞOĞLU (Bursa) - Ama Sayın Bahçeli söyledi bunu.
BAŞKAN
- Sayın Ahrazoğlu kürsüde, sayın milletvekilleri.
MEHMET
NECMETTİN AHRAZOĞLU (Devamla) – On üç yıllık, on dört yıllık iktidarınız
döneminde -AKP iktidarı- her seçim döneminde, ilk geldiğiniz dönemden beri
“3Y’yi halledeceğiz” dediniz. Yolsuzluk, yoksulluk ve neydi? 
ERKAN
HABERAL (Ankara) – Yasaklar. 
MEHMET
NECMETTİN AHRAZOĞLU (Devamla) – Evet, yasaklar. Bunları yapmadık mı, yapılmadı
mı? Gazeteci bir yazı yazdı diye, bir karikatürden dolayı, bugün bütçe
görüşülürken 1.800 tane dava açtığınızdan bahsediyorsunuz. Hani yasaklar
kalkacaktı? Kendi göreve getirdiğiniz yargıcı, polisi bir taraftan alkışlarken
diğer taraftan suçlamadınız mı, görevden almadınız mı? Getirdiğiniz yargıçlar
şimdi nerede? Onun için, söylediğim sözlerin hepsinin arkasındayım. 
“Yoksullukla
uğraşacağız, kaldıracağız.” diyordunuz. Kömürü dağıttınız, makarnayı
dağıttınız, doğrudur, sanki babanızın kesesinden verir gibi dağıttınız,
devletin bütçesinden yaptınız bunları. Ancak, asgari ücreti de size 7
Hazirandan önce 1.400 lira diye söyleyen Milliyetçi Hareket Partisini ve diğer
partileri gidip işverenlere şikâyet ettiniz. Sonradan da baktınız ki prim yapıyor,
1.300 lira yaptınız. Bugün açlık sınırı, kendi elinizle açıkladınız, 1.438
liranın üzerinde ve çay simidi her seçimde kullandınız. 
MEHMET
ERDOĞAN (Muğla) – Milleti çaya, simide muhtaç ettiniz. 
MEHMET
NECMETTİN AHRAZOĞLU (Devamla) – Ve bugün çay simit hesabını yaptığınızda,
maalesef, hesap veremez duruma geldiniz. 
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Devamla) – Elektriğin zammını, kömüre verdiğiniz zammı,
okul harçlarından aldığınız parayı daha söylemedim. Onun için, hepinize
saygılar sunuyorum. (MHP sıralarından alkışlar) 
BAŞKAN
– Teşekkürler Sayın Ahrazoğlu. 
İLKNUR
İNCEÖZ (Aksaray) – Sayın Başkan…
BAŞKAN
– Sayın İnceöz, Sayın Beştaş daha önce söz istemişti.
Sayın
Beştaş, buyurun. 
MERAL
DANIŞ BEŞTAŞ (Adana) – Grubumuz adına söz istiyorum yani bu özellikle
katliamlar ve savaş politikası ile çözüm sürecine dair yaklaşımımızı kısaca
ifade etmek istiyorum. 
BAŞKAN
– Yerinizden mi? 
MERAL
DANIŞ BEŞTAŞ (Adana) – Evet. 
BAŞKAN
- Buyurun Sayın Beştaş. 
V.- AÇIKLAMALAR (Devam)
11.- Adana Milletvekili Meral Danış
Beştaş’ın, Aksaray Milletvekili İlknur İnceöz’ün sataşma nedeniyle yaptığı
konuşmasındaki bazı ifadelerine ilişkin açıklaması
MERAL
DANIŞ BEŞTAŞ (Adana) – Sayın Başkan, değerli milletvekilleri; defalarca mikrofondan
dile getirdik ama bugün bir kez daha ifade etmek isteriz ki Meclis çatısı
altında çözüm sürecinin ve gerçekten çözüm süreci devamınca insanların en
azından ölümlerinin durdurulduğu, kısmi de olsa bir barış ortamının ve tartışma
ortamının sağlandığı dikkate alındığında, bu süreci mahkûm eden yaklaşımları
gerçekten halkımıza izah etmek mümkün değildir. Hele hele bugünkü ortamda, her
gün onlarca ölüm haberi aldığımız, her gün onlarca cenazenin Türkiye’nin
değişik illerine gittiği bir ortamda, bu çözüm sürecine ve görüşmelere yönelik
suçlamaları -artık eleştirileri aştı- biz Halkların Demokratik Partisi olarak
reddediyoruz ve tam da demokratik siyasetin, konuşmanın ve gerçekten ölümlerin
durması için tek yolun bu olduğunu bir kez daha ifade etmek istiyorum.
Son
olarak yani şu anda Sayın İnceöz konuşmasında dedi ki: “Katliam ve savaş
demeyelim.” Ne diyelim? Doksan beş günü aşan sokağa çıkma yasakları... Bugün
Cizre’ye giden Adli Tıp Derneği uzmanları çocukların kemik parçalarını
buldular, inşaatlarda çöken binaların altında vatandaşların uzuvları bulunuyor.
167 insan enkaz altında, o vahşet bodrumlarında yaşamını yitirdi. Buna savaş ya
da katliam demeyip ne diyebiliriz? Ortada realite neyse onu ifade etmek lazım.
Ne kendimizi yanıltalım ne halkı yanıltalım. 
Teşekkür
ediyorum.
BAŞKAN
– Teşekkürler Sayın Danış.
Sayın
İnceöz, buyurun.
12.- Aksaray Milletvekili İlknur İnceöz’ün,
Adana Milletvekili Meral Danış Beştaş’ın yaptığı açıklaması ile Hatay
Milletvekili Mehmet Necmettin Ahrazoğlu’nun sataşma nedeniyle yaptığı
konuşmasındaki bazı ifadelerine ilişkin açıklaması
İLKNUR
İNCEÖZ (Aksaray) – Sayın Başkanım, öncelikle sondan başlayayım. 
Buna
ne denileceği çok açık ve net belli yani bunun adı bir terörle mücadeledir. Bu,
dünyanın hangi ülkesinde olursa olsun, gelişmiş ülkesinde olursa olsun bu
mücadele bu şekilde sürdürülür. Burada savaş, katliam, vahşet bodrumları,
çocukların ölümü… Elbette ki çocukların, sivillerin katledilmemesi,
öldürülmemesi… Bu noktada bununla ilgili söylenecek söz varsa dönüp PKK terör
örgütüne ve türevlerine söylemek lazım; öncelikle bu bir.
Burada,
özellikle bu sürece nasıl geldiğimizi de hiç unutmamak lazım. Bakın, 20
Temmuzdan itibaren ülkemizde başlayan terör eylemleri -artan, sistematik bir
şekilde- 2 polis memurumuz evinde uyurken ensesinden vurulmak suretiyle… Eğer
bir katliam varsa buradan başlamak lazım. Yine, sivil vatandaşlarımıza yönelik
hayatlarına tehdit varsa PKK terör örgütünün oradaki tehdididir. Çukurlar
kazılmak suretiyle, orada yer altına bombalar döşenmek suretiyle bir tehdit
varsa yine burada PKK terör örgütünün tehdididir. Türkiye Cumhuriyeti
devletinin, Hükûmetin yapmış olduğu ise burada vatandaşlarını korumak, buradaki
hayatın olağan akışı içerisinde seyredebilmesi için yasal, meşru hakkı olarak
da ne tedbir almak gerekiyorsa bunu yapmak. Bunun adı “katliam” değildir, bunun
adı “savaş” değildir çünkü karşımızda bir terör örgütünden bahsediyoruz ve
terör örgütüyle de bir mücadeleden bahsediyoruz. İşte, bunun adını doğru
koymamız lazım. Onun için bu söylemleri bundan önce nasıl reddettiysek, bundan
sonra da reddetmeye devam edeceğiz. Türkiye Cumhuriyeti devleti, Hükûmeti, bu
haklı mücadelesini, haklı ve meşru müdafaasını da Türkiye’deki teröristler,
terör örgütleri silahlarını kaldırana kadar, bu ülkeyi silahlı unsurlar terk
edene kadar elbette ki sonuna kadar devam ettirecektir.
Bugün
şunu da söylemek istiyorum: Eğer bu tehditler, bu terörle mücadele konusunda
sürdürdüğümüz çalışmalar Avrupa’da, Avrupa’nın herhangi bir ülkesinde olsaydı
acaba hangi tedbirleri alacaktı, bunu da göz ardı etmemek lazım. 
(Mikrofon
otomatik cihaz tarafından kapatıldı) 
İLKNUR
İNCEÖZ (Aksaray) - Sözlerimi tamamlayacağım.
BAŞKAN
– Peki, Sayın İnceöz, mikrofonu açıyoruz.
İLKNUR
İNCEÖZ (Aksaray) - Onun için Türkiye’yi bu haklı mücadelesinde, uluslararasında,
âdeta bir savaş suçlusu gibi kendi parlamenterlerinin, kendi ülkesinin
vatandaşlarının uluslararası arenaya taşıyacak şekildeki eylemleri, söylemleri,
şikâyetleri de haksızlıktır.
Yine,
biz, hak ve özgürlükleri geliştirme noktasında -sonuna kadar-on dört yıl önce
neredeysek aynı çizgideyiz. Ama, “gazetecilik mesleği” adı altında hiç kimsenin
suç işlemesi, casusluk, vatana ihanet gibi suçları işlemesi de kabul edilemez
yani gazeteci olması birilerine bu anlamda suç işleme konusunda ayrıcalık tanımaz.
Bunun da özellikle böyle bilinmesi lazım.
Biraz evvel kürsüde de söylediğim şekilde, Türkiye’de
on yılda bir -geçmiş geleneğine baktığımızda- darbelerle, muhtıralarla
demokrasinin kesintiye uğratıldığı görülmektedir. Evet, dün asker vesayeti
altında bunlar yapılıyor olabilir, bunlar muhtırayla yapılıyor olabilir ama
yargı üzerinden de yapıldığına geçmiş dönemlerde tanıklık ettik. Bugün paralel
bir çeteyle mücadele ettiğimiz bir ortamda, sadece terör örgütüyle değil
paralel de bir çeteyle mücadele ettiğimiz ortamda gözümüzün bir tarafını
kapatarak bu gerçekleri görmezden gelmek ancak ve ancak -başka türlü bir ifade
bulamıyorum- yani hakikaten o suça iştirak etmekten öte onu savunuyor olmaktır
aynı zamanda. 
Evet, makarna, kömür dağıtımı, sosyal politikalar...
Anayasa’da sosyal devlet olmanın gereği 82 Anayasası içerisinde hep vardı,
herkes uygulayabilirdi. Eğer bunlar yapılıyorsa bunlar sosyal devlet olma
ilkesinin gereğidir, özellikle belirtiyorum. Sosyal politikaların uygulanması,
bunların bu şekilde... Artık, yani bu çizgiden uzak, Türkiye ve dünya
gerçekleri üzerinden de siyaset yapmamız gerektiği kanaatindeyim. 
Teşekkür ediyorum. 
BAŞKAN – Peki, teşekkür ederiz Sayın İnceöz.
MERAL DANIŞ BEŞTAŞ (Adana) - Sayın Başkan...
BAŞKAN – Sayın Danış, Sayın Gök sisteme girmiş,
sırasıyla söz vereceğim. 
Buyurunuz Sayın Gök. 
13.- Ankara Milletvekili Levent Gök’ün,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin açıklaması
LEVENT GÖK (Ankara) – Sayın Başkanım, Türkiye'nin en önemli
sorunu olan doğu ve güneydoğuda yaşadığımız olaylarla başlayan ve hâlen de
devam eden her gün şehitlerimizin olduğu ve masum pek çok insanın da hayatını
kaybettiği sorun önemli bir sorundur, bu sorun çözülmelidir, bu sorunu kimse
görmezden gelemez. Siyasetçilere düşen görev, Türkiye'nin tüm hassasiyetlerini
gözeterek bu sorunu çözmektir. 
Dünyanın pek çok yerinde Türkiye’deki soruna benzer çok
ciddi çatışmasızlık ortamları yaşanmıştır ve bu sorunların çözümünde diğer
ülkelerdeki liderler, muhalefet partilerini, toplumu bilgilendirmek ve meşru
ortamlarda bu sorunu çözmek açısından gayret sarf etmiştir. Örneğin
İngiltere’deki IRA sorunu böyle çözülmüştür, Güney Afrika’da Mandela’nın tekrar
hapishaneden çıkıp Cumhurbaşkanı seçilmesi böyle bir süreçten sonra olmuştur.
Şimdi, böyle bir sorunu çözmeye kalkan bir parti öncelikle samimi olacaktır,
gerçekçi olacaktır ve giremeyeceği angajmanlarda bulunmayacaktır. Böyle bir
devasa sorun -ki ülkemizdeki Kürt sorunundan bahsediyorum- bir siyasi partinin
kendi kişisel, siyasal konjonktürüne göre bir gün bu tarafa evrildiği, yarın
öbür tarafa evrildiği bir çözümle çözülebilecek boyutta değildir yani bu bir
siyasi partinin boyutunu aşar ve bir siyasi partinin de kişisel ikbali uğruna
ne harcanacak sorundur ne de bu işe başlanıldığı zaman geri dönülecek bir
sorundur. Böyle bir süreç başladığı zaman “Çözüm süreci başladı, anaların
gözyaşı dindi.” gibi iddialı söz söyleyen iktidar partisinin bugünlerde
herhâlde halka söyleyeceği bir şeyler olmalı. 
(Mikrofon
otomatik cihaz tarafından kapatıldı) 
BAŞKAN
– Sayın Gök, tamamlamanız için ek süre veriyorum. 
LEVENT
GÖK (Ankara) – Eğer bir süreç başlatmış ve anaların gözyaşı dinmişse o süreci
artık siz bir şekilde devam ettireceksiniz ya da nasıl devam ettireceğinizi
Mecliste gelip bütün partilerle paylaşmak durumundasınız. 
Şimdi,
yaşanılan tüm olumsuzlukların sahipleri kendileri değilmiş gibi, iktidar
partisinin hem terör ortamından hem de çözüm sürecinin başlangıcından kendini
sıyırarak masum ilan etmesi çok haksız bir yaklaşımdır. Bu çatışmasızlık
ortamları bisiklete binmeye benzer Sayın Başkan. Bisiklete bindiğiniz zaman
pedal çevirmeniz gerekir ki bisiklet düşmesin. AKP iktidarları ve özellikle
şimdiki Cumhurbaşkanı, Başbakan, bu bisikleti defalarca devirmiştir ama
devrilen sadece bisiklet değildir, tüm Türkiye'nin dengeleridir. 
Teşekkür
ederim.
BAŞKAN
– Teşekkür ederiz Sayın Gök. 
Sayın
Danış ve Sayın Erdoğan’a grupları adına söz vereceğim. 
Sayın
Danış, buyurun. 
14.- Adana Milletvekili Meral Danış
Beştaş’ın, Aksaray Milletvekili İlknur İnceöz’ün yaptığı açıklamasındaki bazı
ifadelerine ilişkin açıklaması
MERAL
DANIŞ BEŞTAŞ (Adana) – Sayın Başkan, aslında doğrudan bir sataşma var Sayın
İnceöz’ün sözlerinde. Bize yönelik olarak parlamenterlerin ülkemizi
suçlamasının ve şikâyetinin kabul edilemezliğini ifade etti ve hiç kimsenin suç
işleme ayrıcalığına sahip olmadığını… Gazeteciler üzerinden özellikle örnek
verdi. Kendisine kesinlikle hiç kimsenin suç işleme özgürlüğü olmadığı
konusunda iştirak ediyorum. Doğru, hukuk devleti isek eğer, bir anayasaya bağlı
isek, bütün vatandaşlar olarak hiçbir ayırım gözetmeksizin kanunlarda suç
olarak tanımlanan… Anayasa’ya aykırılık da dâhil, herkesin bunlara uyma
yükümlülüğü vardır. Bu konuda, ne Hükûmetin ne bakanların ne Başbakanın ne
Cumhurbaşkanının suç işleme özgürlüğü yoktur, cezadan muafiyeti de söz konusu
değildir. Bunu sadece iktidara muhalif söz söyleyenler için “Suç işleme
özgürlüğü yoktur.” demek, “Herkes hukuk önünde eşittir.” ilkesine aslında göz
yummak anlamına gelir. Ayrıca, gazetecilere yönelik başlatılan kampanyanın da
arka planının düşünce ve ifade özgürlüğü olduğunu ifade etmek istiyorum. 
Diğer
mesele, katliam ve savaş meselesi. Sayın Başkan, değerli arkadaşlar;
Uluslararası Ceza Mahkemesi Roma Statüsü’ne göre şu anda Kürt illerinde yaşanan
olaylar, güvenlik güçlerinin uyguladıkları yöntemler kesinlikle sözleşmeye
aykırıdır. Şu anda, Türkiye taraf değil, doğru ama bu savcılığın resen
soruşturma görevini de ortadan kaldırmaz. Buna ilişkin istisnaları da saklıdır.

Biz
kendi ülkemize, Türkiye’ye ihanet etmiyoruz, tam tersine Türkiye
yurttaşlarının, halkın, 79 milyonun devlete karşı hak ve özgürlüklerini
savunuyoruz. Hukuk devletinde önemli olan halktır, yurttaşlardır.
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Sözlerimi toparlayabilir miyim?
BAŞKAN
– Tamamlayınız Sayın Beştaş, buyurun.
MERAL
DANIŞ BEŞTAŞ (Adana) – Ve literatüre yeni bir kavram girdi, “Devlet meşru
müdafaa hâlinde.” Yani, bunu da ayrıca tartışmak lazım. Burada korunması
gereken halktır. Halkın, sivillerin katledilmesidir ve bu kesinlikle bir
şikâyet mekanizması olmasından öte devletin suç işlediğini ortaya koyuyor. Eğer
savaş değilse SAS komandolarının Cizre’de ne işi var? Orada deniz mi var? 110
binlik nüfuslu Cizre’ye neredeyse nüfusunun yarısı oranında asker, özel harekât
timi sevk edilmiştir, nüfusunun yarısı oranında orada konuşlanmışlardır. 
Son
olarak da şunu söyleyeyim: Doğru, Jonathan Powell’ın çok ünlü bir tespiti var
IRA sorununu çözerken -biz de kendisiyle tanışmıştık ve dinleme fırsatı
bulmuştuk- bisiklet pedalını asla durdurmamak lazım ama bize düşen de o pedalın
gerçekten süreklilik arz etmesi için üstümüze düşen sorumlulukları yerine
getirmektir çünkü gerçekten anneler ölmeye ve acı büyümeye devam ediyor.
Teşekkür
ediyorum.
BAŞKAN
– Teşekkürler Sayın Beştaş.
Sayın
Erdoğan, buyurun.
Grubunuz
adına size söz veriyorum. 
15.- Muğla Milletvekili Mehmet Erdoğan’ın,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin açıklaması
MEHMET
ERDOĞAN (Muğla) – Teşekkür ediyorum Sayın Başkan.
İktidar
sözcüleri bir türlü bugüne kadar 36’ya kadar saymayı başaramadılar ama hep
36’ya kadar sayma gayretiyle toplumumuzu etnik olarak ayrıştırma gayreti içinde
bulundular. Dün iktidar sözcüleri Ergenekon, Balyoz davalarının savcıları
oldular, bugün bu davalara “tuzak”, “kumpas” diye kılıf aramaktalar. Dün
beraber, ordumuza, polisimize, siyasi partilerimize operasyon yaptıklarına
bugün “paralel” demekteler. 2010 referandumunda “Yargı istediğimiz gibi değil,
bunu düzelteceğiz.” dediler, yargı sistemini altüst ettiler, bugün, “Ben
yargıyı tanımıyorum.” diyen Cumhurbaşkanının avukatlığına soyunuyorlar. 
Bizim
sosyal yardımlara, sosyal devlete itirazımız yok ama devletin parasıyla yapılan
yardımların iktidar partisinin seçim kampanyasına çevrilmesine itirazımız
vardır.
Teşekkür
ediyorum.
BAŞKAN
– Teşekkür ederiz Sayın Erdoğan.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü 2014
Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
(Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam)
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, şimdi söz sırası Milliyetçi Hareket Partisi Grubu
adına dördüncü sırada yer alan Erzurum Milletvekili Sayın Kâmil Aydın’dadır.
(MHP sıralarından alkışlar)
Sayın
Aydın, süreniz on iki dakika.
MHP
GRUBU ADINA KAMİL AYDIN (Erzurum) – Sayın Başkan, kıymetli milletvekilleri;
Milliyetçi Hareket Partisi adına TÜBİTAK ve TÜBA kurumları üzerinde konuşmak
üzere huzurlarınızdayız.
Konuşmama
geçmeden önce bugün yaşadığımız bir iki olaya atfen küçük bir açıklama yapma
ihtiyacı hissettim grubumuz adına. Şimdi, niyeyse bu çözüm sürecinde paydaş
olanlar böyle bir terminoloji dayatması içerisindeler. Yani biz adına “çözüm
süreci” demiyoruz, bu kadar faturası yüksek bir sürece biz “çözüm” gibi olumlu
bir kavram kullanmıyoruz, kullanmayacağız da. Yani 1991’de Bush, Irak’ı işgal
etme gibi bir niyeti varken, bunu açıklarken “Biz Irak’ı özgürleştirmeye
gidiyoruz.” dedi, bu süreç devam etti -Libya’yı özgürleştirmek, Tunus’u
özgürleştirmek- ama mahşerî vicdanlarda bu özgürleştirme olarak algılanmadı,
hep çözülme olarak algılandı, biz de bu süreci çözülme olarak
değerlendiriyoruz. Niye? 
Değerli
milletvekilleri, siyasal bir söylem oluştururken iki yöntem vardır ya
tümdengelim kullanırsınız ya tümevarım, ya nedenlerden hareket eder, sonucu
konuşursunuz ya sonuçtan nedenlere gidersiniz. Her ikisini de kullanayım birer
cümleyle. Sonuç ne oldu? Sizin öncesini hep inkâr edip… Hep temmuz sonrası
süreçtir sonuç. Yani, bugün orada evlatlarımız can pahasına mücadele
içerisindedir. Artık, ateş düşmemiş ocak kalmamıştır, sonuç budur. Peki,
nedenlerden hareket edelim. Temmuzdan önceki süreçte ne oldu? Sizin
bürokratlarınızın, resmî kurumlarınızın düştüğü notlardan, nedenlerden hareket
ediyorum. “Efendim, yığınaklar var.” Genelkurmay Başkanının ifadesi var
“Tonlarca bomba girişi oldu.” Ta güney sınırımızdan giriyor, Ağrı’nın Diyadin
ilçesine kadar tonlarca bomba seyahat ediyor, bizim öyle bir seyahat
özgürlüğümüz yok ama bombanın seyahat özgürlüğü var, mühimmatın var. İstihbarat
raporları geliyor, kolluk kuvveti “Müdahale edelim.” diye teklifte bulunuyor,
290 teklifin ancak 8’ine “Evet.” deniliyor, 282’si reddediliyor. Bunlar
nedenler. Bu nedenlerin böyle bir devasa sonuç doğurduğu bir şeye ben “çözüm”
demiyorum, ben “çözülme” diyorum, Milliyetçi Hareket Partisi bunda ısrarlı,
zorla “çözüm” dedirtemezsiniz çünkü o şehadet şerbetini içenlerin kanı hepimizi
boğar. Biri bu. (MHP sıralarından alkışlar) 
Bir
de parlamenter sistemde bir gelenek vardır. Biliyorsunuz, Batı demokrasilerinin
en köklüsü İngiliz Parlamentosudur. İngiliz Parlamentosunda bir gelenek vardır,
biz de onu iyi kötü uygulamaya çalışırız. Şahsım adına söylüyorum, hepinizi
tenzih ediyorum, ben bu Parlamentoya gelirken bir şeyler öğrenme güdüsüyle de
geldim ve icra etmeye çalışıyorum çünkü Avrupa’daki eğitim projelerinden bir
tanesi de “…”(x) diye, yaşam boyu öğrenme. Bizim,
Allah’a şükür, kültürümüz de onu söylüyor. Biz yaşadığımız sürece öğreneceğiz.
Ben de bazen önlere gelip oturuyorum, diyorum ki: Gerçekten şu konuşmalardan
bir şeyler not edeyim, öğreneyim. Olmuştur da her gruptan, her arkadaştan
öğrendiğimiz bir şeyler olmuştur, o vesileyle öne otururum. İngiliz
Parlamentosunda bunun formel bir adı vardır. Öne oturanlara: “…”(X) derler
yani önde oturan. Onun işlevi nedir biliyor musunuz? Saygıdeğer grup başkan
vekillerinin yanında ve arkasında yer alırlar ki: “Gündemde önemli bir şey
varsa not alayım, cevaben bir şeyler hazırlayayım, ben de bir şeyler
söyleyeyim, pür dikkat olayım.” Bir de “…”(X) dedikleri arkalarda
oturanlar vardır. Onlar da: “Efendim, gündemle benim şimdilik alakam yok, öne
geçip sıkıntı yaratmaktansa arkaya geçeyim sadece genelde ne yapılıyorsa, ben
de alkışlanacaksa alkışlayayım, efendim, reddedilecekse reddedeyim.” Şimdi,
maalesef bizde bu biraz ters uygulanıyor. Sanki arkadan bir şey söylenecekmiş
gibi ya da öndeki provoke etmeye, protesto etmeye çalışıyor. Bu, hakikaten
bizim yüce Meclisimizin insicamını birazcık zedeliyor diye düşünüyorum.
Saygıdeğer
milletvekilleri, insan yalnızca biyolojik bir varlık değildir. Aynı zamanda
duygusal ve ruhsal bir varlıktır yani bizler hem düşünür hem hissederiz. İnsanı
değerli kılan bu iki özellik arasında denge ve uyum olmalıdır çünkü duygusal
veya hissi boyutumuzla düşler, kurgular ve hayal ederiz. Düşünce ve mantık
boyutumuzda da sorgulamaya, araştırmaya ve somutlaştırmaya çalışırız. Diğer bir
ifadeyle, bir yönümüzle sanata, edebiyata, duyguya, kalbe yönelir ve
sosyalleşmeye katkıda bulunuruz; diğer yönümüzle ise düşleyip
kurguladıklarımızı somut deneysel ve bilimsel çalışmalara taşır, icatlar ve
teknolojik yenilikler yaparız. 
Şimdi,
efendim -Millî Savunma Komisyonu üyesiyim- geçen TÜBİTAK Başkanımız gerçekten
çok güzel bir brifing verdi bize. Biz de ondan edindiğimiz bilgiler ışığında
gördük ki TÜBİTAK ve TÜBA’mız, iki bilimsel kurumumuz, efendim, sanayiyle
üniversiteler arasında bir köprü oluşturuyor. Yani teorik olarak, düşünsel
olarak, efendim, hayali olarak üretilmesi düşünülen şeyleri, yenilikleri
sanayiye aktarmada bir aracı rolü var, böyle bir işlevi söz konusu. Yani,
olayın teorik veya kurgulama sürecinde üniversitelerimiz ve son aşamasında yani
üretim ya da imalat aşamasında ise sanayimiz var. TÜBİTAK ve TÜBA ise aradaki
koordinasyonu sağlayan bilimsel araştırma kurumları olması hasebiyle, ehliyet
ve liyakat merkezli bir düşünce ışığında, tamamen tarafsız ve evrensel
ölçütleri dikkate alan bir tutum ve davranış içinde olmalıdır. 
Güçlü demokratik yapıların en önemli güç kaynakları,
insanlığa kazandırdığı bilimsel ve teknolojik katkılardır. Bilimin,
araştırmanın olmadığı ülkeler karanlığa ve yönetilmeye maruz kalır.
Dolayısıyla, bilimi araştırmaya ve laboratuvar çalışmalarına yani AR-GE’ye çok
büyük kaynaklar ayırmak gerekir. Bilimsel özerkliği ve gücü olmayan milletler,
inanın, iktidar özerkliği ve güçlerini çok çabuk kaybederler.
Vaktim olsaydı biraz oryantalizmden bahsederdim ama
geçmiş yüzyılımızda, gerçekten, bilimsel ürünü ihmal etmiş milletler, devletler
sadece askerî ve insan gücüne dayanarak hayatta kalacaklarını zannetmişlerdir
ama Gertrude Bell diye bir Hanımefendiden bahsedeyim size, işte, Irak’ın ön
fetih çalışmasını yapan bir bilim insanıdır. Lawrence’i hepiniz biliyorsunuz.
Bunlar yüz yıl önce projelendirilmiş işlerdi. Önce bilim, bilgi gönderilir,
araştırılır, saha etüt edilir, hazırlanır ve sonra icraat vakti gelir, siyasi
erke icraatı yaptırırlar. 
Efendim, eğitim, yargı, savunma apolitik olması gereken
birimlerdir. Bunlara aynı şekilde, aynı hassasiyetle bilimi de katmamız lazım.
Yani, TÜBİTAK ve TÜBA’nın da sağlam ve bilimsel, idari, özerk, güçlü bir idari
yapıya kazandırılması gerekir. 
Şimdi, bakıyoruz ki burada, efendim, birtakım
değişiklikler yapıldı. TÜBA 1993’te kuruluyor, 1994’te atamalar yapılıyor.
Bugün baktığımız zaman, gerek TÜBİTAK’ta gerek TÜBA’da, siyasi bir erkin
egemenliğine girmek için müthiş bir söylem yarışmasına girildi. Oluşturulan
yeni yönetimlerde, bir bakıyoruz -ya da kontrol edilmeye çalışılıyor- yapı 150
üyeden oluşurken, bir anda “Kontrolü nasıl ele geçirelim? Yapıya müdahale
edelim, 300’e çıkaralım, seçimi bilim adamlarının kendi içerisinden bilimsel
kriterlerle yapmasını sağlamadan siyasallaştırmanın yolu nedir çoğaltalım.”
Bunu yargıda da başardılar biliyorsunuz. Bütün yüksek yargı organlarının
sayılarını çoğaltarak etkisizleştirmeye, siyasallaştırmaya çalıştılar. Aynı
şeyi TÜBA’da da yaşadık. 300’e çıkarılan üyelerin 100’ünü Hükûmet atayacak,
100’ünü efendim, YÖK, -YÖK’ün yapısı malum- 100’ünün de kendi yapısı içerisinde
ataması sağlanacak. Şimdi, böyle bir yapı içerisinde o zaman iki şey karşımıza
çıkıyor. Türkiye bunu yaşadı, değerli milletvekilleri, bu Hükûmetin iktidarı
döneminde yaşadık. Son beş yılda TÜBİTAK’taki skandalları hepimiz biliyoruz,
değil mi? Şucu, bucu ne derseniz deyin ama bir ihmal sonucu, bilimsel
kriterlerin, efendim, evrensel kriterlerin bir kenara bırakılıp tamamen
siyasallaştırılma sürecinin sonucu olarak bu, bizim gerçekten göz bebeği
kurumlarımızda büyük skandallar yaşandı ve bu skandallar Avrupa’ya, dünyanın
her yerine taşındı ve ülkemiz adına sıkıntılı günler geçirdik. Şimdi, bunları
yaşamamak için bu kurumların özellikle özerkliğinden, bilimsel özerkliğinden
taviz vermemek gerekir. 
Bir
başka husus akçeli işler… Bakın, bu kurumlarımızda çok büyük projeler
yapılıyor, özellikle TÜBİTAK bağlamında söylüyorum. Efendim, endişeler var,
yönetim kadrosunda da bu endişeler var, dile getirildiği için söylüyorum. Nedir
bunlar? Milyarlık rakamları bulan, milyonluk rakamları bulan birtakım projeler.
Bu projeler iştah kabartıyor yani bir köyde muhtar konağının dahi bakan
referanslarıyla ihale edildiği bir süreçte, Allah korusun, milyonluk rakamlarla
bir araştırma projesine çöreklenmek isteyen olmaz mı? Pek tabii olur, çok da
var. Ama, burada gerçekten o kurumu güçlü tutmak lazım, orada, tamamen bilimsel
ve evrensel kriterler ışığında destek verilir ve arkasında durulursa bunların
sonucunda ülkemizin belki önündeki elli yılını, yüz yılını kazanabiliriz. 
Saygıdeğer
milletvekilleri, bilim adamı bilen insandır, korkmayın! Bir şeyi bilen kendini
bilir, kendini bilen âlemi bilir; bir şey bilmeyen kendini de bilmez, âlemi de
bilmez; bunun adı da cehalettir ve çok tehlikelidir. Tarihsel sürece
baktığımızda, gelişmiş bir demokrasi özlemimiz varsa -örneklerden hareketle-
bilenlerin idaresindeki bir siyasi erk taçlanır ama bilmeyenlerin güdümüne
girmiş siyasi bir erk -Allah korusun- her an manipüle edilebilir, her an
yönlendirilebilir ve kontrolü çok kolaydır. Bunun örnekleri çok fazla var.
Dolayısıyla, işte, âlimin uykusunun abidin ibadetinden niye önemli olduğunu burada
anlıyoruz. Bilen insandan zarar gelmez, bilenden korkmayacağız. Bilenlerin bir
araya geldiği kurumdan hiç korkmayacağız çünkü onlardan zarar gelmez. Onların
yaptığı her türlü eleştiri sağlıklıdır, kutup yıldızı gibidir, yolumuzu
aydınlatırlar ama cehaletin eline düşerse -Allah korusun- dişi deveye erkek
derler erkek deveye dişi derler, helale haram derler harama helal derler,
yanlışa doğru derler doğruya yanlış derler. Ama tarihe nasıl düşerler?
Geldikleri iktidar noktasında kral da olsalar, padişah da olsalar, lider de
olsalar, bir Hazreti Ali gibi gönüllerde yer edemezler, taht kuramazlar. 
(Mikrofon
otomatik cihaz tarafından kapatıldı) 
KAMİL
AYDIN (Devamla) – Ebu Zerr el-Gifari gibi olamazlar. Tarihe bunlar
bilgelikleriyle düşmüştür ve kuşaktan kuşağa isimleriyle yaşatılmıştır diyorum,
saygı sunuyorum hepinize. (MHP sıralarından alkışlar) 
BAŞKAN
– Teşekkür ederim Sayın Aydın.
Milliyetçi
Hareket Partisi Grubu adına son konuşmacı, beşinci konuşmacı Balıkesir
Milletvekili Sayın İsmail Ok. 
Buyurun.
(MHP sıralarından alkışlar) 
Sayın
Ok, sizin süreniz yirmi dakika. 
MHP
GRUBU ADINA İSMAİL OK (Balıkesir) – Sayın Başkan, değerli milletvekilleri;
Milliyetçi Hareket Partisi Grubu adına Gıda Tarım ve Hayvancılık Bakanlığı
bütçesi hakkında söz almış bulunuyorum. 
Öncelikle
sözlerime başlarken, ay yıldızlı bayrağın altında toplanan ve İstiklal Marşı’na
“Benim marşım.” diyebilen bütün vekillerimizi canıgönülden, muhabbetle
selamlıyorum.
Öncelikle,
kabinenin en kıdemli bakanlarından olmasına rağmen Tarım Bakanlığında yeni olan
Sayın Bakanımıza başarılar diliyorum, canıgönülden başarılı olmasını diliyorum
çünkü Tarım Bakanlığının başarılı olması Türk köylüsünün ve çiftçisinin refahı
ve mutluluğu demektir. Ama maalesef, ülkemiz, Türkiye Cumhuriyeti devleti
kurulduğundan bu yana en sıkıntılı, en buhranlı, karanlık günlerini
yaşamaktadır. Gün geçmiyor ki hain PKK saldırıları sonucunda askerimiz,
polisimiz, masum insanlarımız şehit olmasın. Yine bugün şehitlerimiz var. Bu
vesileyle, başta bugün hayatını kaybeden şehitlerimiz olmak üzere, Türkiye
Cumhuriyeti devletinin kurucusu Gazi Mustafa Kemal Atatürk ve bütün
şehitlerimizi rahmet ve minnetle bir kez daha yâd ediyorum. 
Sayın
milletvekilleri, maalesef bu şartlar altında ülkenin ekonomik tablosunu ve
özellikle Türk köylüsünün, çiftçisinin içerisinde bulunduğu durumu konuşacağız.
Üzülerek ifade ediyorum ki Türk köylüsü ve çiftçisi tarihinin en sıkıntılı
günlerini yaşamaktadır. Geçen hafta bu kürsüden ifade etmeme rağmen maalesef
gerekli tedbirler alınmadığı için özellikle süt üreticileri büyük sıkıntı
içerisindeler, iflasın eşiğindeler. 
Evet,
niçin böyle oluyor? Niçin Türk köylüsü ve çiftçisi bu kadar büyük sıkıntılar
içerisinde? Çünkü on dört yıllık AKP Hükûmetinin yanlış uygulamaları Türk
tarımını ve hayvancılığını bitirme noktasına getirmiştir. Özellikle çiğ süt
üreticileri, başta seçim bölgem Balıkesir olmak üzere, Türkiye’de feryadı figan
etmektedirler. Köylülerimiz, tabiri caizse, yangın bacayı sarmış ve artık, bir
el uzatılmazsa süt ineklerini kestirecek duruma gelmişlerdir. 
2014
yılında Ulusal Süt Konseyi, çiğ süt litre fiyatını 115 kuruş olarak
belirlemesine rağmen maalesef bugün, başta Balıkesir’imizdeki süt üreticileri
olmak üzere ülkemizin birçok yerinde çiğ süt üreticileri sütlerinin litresini
75 kuruşa satamamaktadırlar. Oysa ki marketlerde süt fiyatı ucuzlamak bir yana
tam tersine artmıştır. Peki, bu durumlara nasıl geldik? Bu durumlara:
Meralarımızı tahrip ettik. Yaklaşık 15 milyon hektar olan meralarımız bugün 9
milyon hektarın altına düşmüş durumdadır. Dolayısıyla hayvancılık, yeme bağımlı
hâle gelmiştir ve hayvancılıkta da yemin çok önemli bir kısmını ithal etmek
durumundayız, bu da süt üreticiliğinde maliyeti artırmaktadır. 
Şimdi,
AKP Hükûmeti kurulalı tarım, hayvancılık ve gıda başta olmak üzere, Türk köylüsüne
ve çiftçisine tam 75 trilyonluk ithalat yapmıştır. Öte yandan, yaklaşık 85
trilyon liralık da teşvik vermiştir. Ama görülüyor ki Türk köylüsünün ve
çiftçisinin ve süt üreticilerinin bu içinde bulunduğumuz durum hiç faydasına
değil aleyhine olmuştur. Çünkü bu 75 trilyonluk ithalat Türk köylüsüne,
çiftçisine gitmediği gibi onların rakipleri başka ülkelerin çiftçilerine
gitmiştir. Oysa ki 75 trilyon liralık ithalat yerine köylümüze ve çiftçimize
bunları destekleme olarak vermiş olsaydık bugün süt krizi ve et krizi
yaşanmazdı. Bugün üreticilerimiz sütlerini 75 kuruşa dahi satamamaktadırlar.
Satanlar da ücretlerini üç-dört ay sonraya ancak alabilmektedirler. Hatta süt
firmalarının büyük bir kısmı yem üreticisi olduğu için “Eğer bizden yem
alırsanız sizin sütünüzü alırız.” demektedirler ve ücret yerine, döktükleri
sütün en az yüzde 70 karşılığında yem vermeye zorlamaktadırlar. Süt üreticileri
çaresizdir. Peki, sütte böylede ette farklı mı durum? Sütte de, ette de durum
son derece vahimdir. Zaten, sütte kriz varsa ette de kriz vardır. Biraz önce
ifade ettiğim gibi, meraların tahrip edilmesi, imara, ranta, AVM’lere açılması
sonucunda mera alanları azalmış ve özellikle mazot gibi girdi maliyetlerinin
yüksek olması dolayısıyla çiftçi tarlalarını boş bırakmaktadır; tarlalarını
ekmeyen çiftçi zarardan kurtuluyor, tarlalarını ekenler ise zarar ediyor. Peki,
ne olmalı çözüm, çare nedir? 
Başta,
Milliyetçi Hareket Partisi olmak üzere, seçimlerde vadettik “Mazot, gübre ve
yemden KDV alınmayacak.” diye. Başta, 7 Haziran seçimlerinde bunu
“hayalcilik”le suçlayan AKP Hükûmeti yem ve gübrede KDV’yi kaldırdı. Bu, olumlu
bir adımdı. Fakat, ne oldu biliyor musunuz? 2015’teki yem fiyatına göre -KDV
kaldırılmasına rağmen- bugün yem daha pahalı. Hepsini tek tek, kalem kalem, burada
isteyen arkadaşlarıma verebilirim ama bu vakti iyi değerlendirme adına
rakamlarla boğmak istemiyorum. Peki, bu yüzde 8’lik indirim kime gitti? İşte,
AKP Hükûmetinin yandaşlarına gitti, lobicilere gitti, faiz lobilerine gitti.
Kürsüye her çıktıklarında “Lobicileri, faiz lobilerini yıktık.” diyenler bugün
ithalatla Türk çiftçisini ve köylüsünü yerle bir etmişlerdir. Niye? Çiftçilikle
ilgisi olmayanlar ithalat yaparak Türk köylüsünü ve çiftçisini yerle bir
etmiştir. Onun için, bu uygulamalardan derhâl vazgeçilmelidir. 
Bakın,
“Mera alanları, tarlalar tahrip edildi.” dedik. Ne oldu bunlar? AVM oldu;
Türkiye AVM cenneti oldu ve yandaşlar zengin edildi. 
Dün,
bana, Balıkesir’in Çandır köyünden telefon ediyor köylü, çoban. Ha, şunu da
ifade ediyorum: Ben de köylüyüm, ben de çobanım, ben de çiftçiyim. Şahsım,
ağustos sıcağında alnının terini şöyle silerek, toprağı teriyle sulayan bir
çiftçi ailenin, köylü ailenin çocuğu, bununla da gurur duyuyorum. Ama AKP
Hükûmeti maalesef Büyükşehir Yasası’yla köylülüğü de yasakladı. Ama ben köylü
olmaya devam edeceğim, bununla gurur duyuyorum. (MHP sıralarından alkışlar)
Değerli
milletvekilleri, Büyükşehir Yasası’yla tarlalar ve mera alanları ranta açılmaya
devam ediyor. Balıkesir’in AKP’li Karesi Belediyesi köylülerin okulları için,
camileri için, kendi tarlalarından ayırarak köy tüzel kişiliğine, muhtarlığına
devrettikleri tarlaları şu anda satışa çıkardı, yüzlerce dönüm tarla -Sayın
Bakan, bilginize arz olunur- meralar da yine aynı şekilde. Kısacası, Türk
köylüsünün ve çiftçisinin içerisinde bulunduğu bu durumdan çıkmak için ve
özellikle sütle ilgili krizin bir an önce aşılması için… Bakın, yüz binlerce,
milyonlarca üniversiteli gencimiz yurtlarda kalıyor, benim oğlum da tam yedi
yıl yurtlarda kaldı, yedi yıl. Bu çocuklara akşamları yarımşar litre süt
dağıtalım, mideleri bayram yapsın. Bu, krizi aşmak için çözüm değildir ama kısa
vadeli, çok kısa vadeli bir tampon öneridir. Tabii, AKP Hükûmeti bunu yapmaz.
Milyonlarca Türk gencini, evladını sevindirmek yerine 1 tane yandaşı sevindirmek daha iyi. Biliyorsunuz, ben söylemekten utanıyorum
bir eğitimci olarak, milletin anasına küfredenlerin milyonlarca liralık
vergileri sıfırlandı. 1 kişiyi sevindireceğinize üniversite gençliğine ücretsiz
süt dağıtalım millet size dua etsin. Ama o zaman TÜRGEV’lere, Sayın Bilal
Erdoğan’ın başkanı olduğu TÜRGEV’e o iş adamları bağış yapmaz. Hepimizin inancı
tam, imanı tam, birçok arkadaşımıza bu konuda inanıyorum. Bu hayır mı oluyor
şimdi? Milletten vergiyi sıfırlayacaksınız, tüyü bitmedik yetimin malını
çalacaksınız, TÜRGEV’e bağış yapacaksınız.
İşte,
değerli milletvekilleri, Türkiye’de soygun ve talan AKP iktidarı döneminde
maalesef zirve yapmıştır. Utanarak söylüyorum, sizler utanmayabilirsiniz ama
Türkiye Cumhuriyeti tarihinde ilk defa 4 tane bakan yolsuzluk ve rüşvetten
istifa etmek durumunda kalmıştır. Evet ve bunları burada akladınız. Bunlardan
rahatsız oluyorsunuz ama söylemeye devam edeceğiz. 
MEHMET GÜNAL (Antalya) – Zorla istifa ettirdiler!
İLKNUR İNCEÖZ (Aksaray) – Sayın Başkan… 
İSMAİL OK (Devamla) - Evet, rahatsız olmaya devam
edeceksiniz.
İLKNUR İNCEÖZ (Aksaray) – Sayın Başkan, hatibi lütfen
temiz bir dille konuşmaya çağırır mısınız!
İSMAİL OK (Devamla) - Bakın, o zaman bir şey daha
söyleyeyim, bir şey daha söyleyeceğim: O bakanlardan birisinin kolundaki saat,
kolundaki saat bin tane asgari ücretlinin ücretinden, maaşından daha fazlaydı.
Yanlış duymadınız; o koldaki saat bin tane asgari ücretlinin aylığından daha
yüksekti. Bunları akladınız. Aramızdaki fark bu. (MHP sıralarından alkışlar)
ŞAHİN TİN (Denizli) – Gerçekleri anlatmıyorsun.
FEVZİ ŞANVERDİ (Hatay) – Geç onları, geç! Onlar demode
oldu. 
İSMAİL OK (Devamla) – Evet, değerli arkadaşlarım, sizin
için demode olabilir ama haram da olsa, helal de olsa yaptığınız her şeyin
karşılığını göreceksiniz; biz bunu Müslümanlar olarak, Türk milleti olarak
böyle kabul ediyoruz. Siz harama helal diyebilirsiniz aramızdaki fark bu. (MHP
sıralarından alkışlar)
Değerli, saygıdeğer vekiller, buradan bir şeye daha
değinmek istiyorum: Bakın, övündükleri dönemde neler olmuş: Maalesef, çiftçi
nüfusundaki sayı düşmesine rağmen 2002’den 2016 yılına gelindiğinde BAĞ-KUR’lu
sayısı 5 milyon 998 bine inmiş ve çiftçi BAĞ-KUR pirimi 322 liradan 435 liraya
çıkarılmış. Bunu yatıramıyor köylümüz. 
Yine, ülkemizde milyonlarca arazi ekilememekte ve
tarımda çalışanlar en düşük payı almaktadırlar. Bakın, yaşanan ihracat
düşüşlerinde, başta sebze olmak üzere, yüzde 50’lerin üzerinde ihracat düşüşü
yaşanmış. Neden yaşandı bunlar? Suriye’ye müdahale edersen, Libya’ya müdahale edersen,
İslam coğrafyasına maalesef ve maalesef bir hançer gibi saplanırsan, herkesle
kavga edersen, Müslümanların kanının dökülmesine ortak olursan işte, ihracat
kapıların da kapanır, köylü ve çiftçi, başta narenciye olmak üzere, ürünlerini
satamaz. 
Evet,
dedik ki ülkemiz ithalat cenneti oldu. Bakın, AKP Hükûmeti döneminde 3 milyon
300 bin baş hayvan ithal edilmiş. Karkas eti söylemeye gerek bile yok. Biraz
önce ifade ettiğim gibi, mera alanları hızla düşmüş, ekilen arazi miktarı
düşmüş. Niye? İmar ve ranta açtık. 
Buradan
özellikle seslenmek istiyorum: Bunların yanında, köylümüzü, çiftçimizi bekleyen
en büyük tehlike çevre kirliliği. Balıkesir’de Albayraklar SEKA Kâğıt Fabrikası
var, enerjisini kömür yakarak elde edecek. Balıkesir Ovası’na en hâkim noktada,
yaklaşık 50 bin kişinin yaşadığı kampüse 2 kilometre değil, Balıkesir’in su
ihtiyacını karşılayan göletimize kuş uçumu 2 kilometre değil, Balıkesir’e
yapılan bölge hastanesine kuş uçumu 3 kilometre değil. Şimdi, ondan sonra
kalkacağız, “Köylünün, çiftçinin, ektiği tarlaların verimi niye düşük?”
diyeceğiz. Toprağımızı, havamızı, suyumuzu zehirliyoruz. Sadece Balıkesir’e
değil, Bandırma’ya da, Bandırma ve Erdek, kısacası Kapıdağ Yarımadası’na da en
kirli sanayi kurulmakta. Bunları Balıkesir halkı istemiyor, tıpkı Artvinliler
gibi. Buradan trilyonlarca liralık vergi borcu silinen ve Artvin’i peşkeş çeken
Hükûmete, beşikten mezara, kadınıyla erkeğiyle mücadele ederek bu çevre
tahribatını, felaketini durduran Artvinlileri de saygıyla selamlıyorum. 
Saygıdeğer
milletvekilleri, AKP’nin yaptıkları sadece bunlar mı? Kamuda kıyım yaptılar,
kıyım. Darbe dönemlerini aratmayacak zulümler yaptılar. Daha dün 28 Şubat
sürecini televizyonlarda, buralarda ballandıra ballandıra anlatanlar bugün 28
Şubat sürecini ve darbe günlerine rahmet okutur zulümler yapmaktadırlar. 
Buradan
ifade ediyorum, darbecilerin canı cehenneme! Kim inancını yaşamak istiyorsa
bunları engellemeye çalışanların canı cehenneme! Ama dün biz bunlara karşı
çıkarken sizler, maalesef ve maalesef, 12 Eylül öncesinde saçakların altında
saklanıyordunuz, saçakların altında. 
SALİH
CORA (Trabzon) – Siz diz çöktünüz.
İSMAİL
OK (Devamla) - Şimdi, milletten aldığınız destekle kendiniz zulmediyorsunuz.
Yüz binlerce kamu çalışanını malum sarı sendikalı olmadığı için, çıkardığınız
hukuk dışı kararnamelerle, genelgelerle bir günde görevden aldınız. Mahkeme
kararlarını uygulamadınız. Sadece bu da değil, bu uygulamalarınızla devletin
temellerini dinamitlediniz. “Ergenekon, Balyoz” dediniz, hatta çok komik,
dünyaya adını duyurmuş, sempati toplamış Beşiktaş Çarşı grubunu bile darbeci
yaptınız, darbeci. Gerçekten utanç verici bir durum ve dönemin Başbakan
yardımcısına suikast ve darbe teşebbüsünden devletin en gizli odalarına, kozmik
odalarına girdiniz. Ne oldu sonuç? Ne oldu? Beraat ettiler, beraat ettiler ama
o kozmik odadaki belgeler, şimdi, devletin o gizli belgeleri kimin elinde
olduğu belli değil.
MEHMET
NECMETTİN AHRAZOĞLU (Hatay) – Alman servislerinin elinde.
MEHMET
GÜNAL (Antalya)- İnternet’te dolaşıyor.
İSMAİL
OK (Devamla) – İşte, siz böyle yaparsanız, PKK’yla savaşan kahraman
askerlerimizi, subaylarımızı, polislerimizi uydurma komplolarla Silivri’ye
tıkarsanız, kozmik odalardaki belgeleri yollara saçarsanız, maalesef ve
maalesef, Ankara’da Genelkurmay Başkanlığının önünde, Meclisin dibinde bombalar
patlar. Bu kanlar sizin yüzünüze sıçramıştır, bunun altını özellikle çiziyorum.
Alınganlık gösteriyorsunuz bize, ihanet politikasını söylediğimizde alınganlık
gösteriyorsunuz. Size hain demiyoruz, uyguladığınız
çözüm süreci, PKK’ya karşı mücadele eden kahraman askerlerimize, polislerimize
yaptığınız komplolar, bunlar ihanet politikalarıdır, AKP’nin ihanet
politikalarıdır. Hiç alınganlık göstermeyin, bunları hep hatırlatmaya devam
edeceğiz. 
Yine, buradan ifade ediyorum: Nasıl masum ve mazlumları
Silivri’ye tıktıysanız, Allah’ın izniyle, PKK’yla mücadele eden subaylarımızı
Silivri’ye tıkanlar, masumların kanını akıtanlar mutlaka ve mutlaka Silivri’ye
girecekler. Kim bunlar? Görevini yapmayan İçişleri Bakanı, Emniyet Genel Müdürü,
MİT Müsteşarı, ilgili Başbakan yardımcıları ve dönemin Başbakanı. Madem ülkede
adalet varsa, madem ki hukuk varsa göreceksiniz divanıharpte yargılanacaksınız
ve Silivri’ye gireceksiniz. Hiç boşuna kafanızı sallamayın. 
HALİS DALKILIÇ (İstanbul) – Onu rüyanda görürsün,
rüyanda! Bu millet buna izin vermez, bu millet buna izin vermez!
İSMAİL OK (Devamla) – Evet, verecek, verecek, bu sivil
darbe son bulacak. Evet, sivil darbe son olacak.
BAŞKAN – Sayın milletvekilleri…
İSMAİL OK (Devamla) – Milletten aldığınız yetkiyle
millete zulmettiniz. Bunlara katlanacaksınız. 
ADNAN BOYNUKARA (Adıyaman) – Sen de onu çok istersin.
Paralel ihanet çetesi bunu çok istedi, 7 Şubatta çok istedi.
İSMAİL OK (Devamla) – Tamam mı? Bitmedi daha
söyleyeceklerim, bitmedi. 
HALİS DALKILIÇ (İstanbul) – Hayalinizi mi
söylüyorsunuz?
İSMAİL OK (Devamla) – PKK’lılarla beraber yürüdünüz…
KASIM BOSTAN (Balıkesir) – Ayıp, ayıp!
İSMAİL OK (Devamla) – PKK’lılarla çözüm sürecinde
beraber yürüdünüz, Dolmabahçe Sarayı’nda mutabakatlar imzaladınız. 
HALİS DALKILIÇ (İstanbul) – Hayalinizde bile
göremezsiniz. Bu milletin gönlünde taht kurduk. Onun arkasında millet var. 
KASIM BOSTAN (Balıkesir) – Sokakta gezecek hâlin mi
var, yüzün mü var?
İSMAİL OK (Devamla) – Utan, utan, sen Kuvayımilliye
çocuğusun, Balıkesir Milletvekilisiniz, utanın! 
BAŞKAN – Sayın Ok, lütfen Genel Kurula hitap edin.
İSMAİL OK (Devamla) – Askere el uzatan, kurşun
sıkanlarla beraber yürüdünüz. 
ADNAN BOYNUKARA (Adıyaman) – Bilmediğin işlerle
uğraşma.
İSMAİL OK (Devamla) – Dolayısıyla, bunların hesabını
vereceksiniz, bunda hiç şüphe yoktur. 
ADNAN BOYNUKARA (Adıyaman) – Kendinden büyük laflar
ediyorsun. Konuştuğun lafların büyüklüğünün farkında değilsin. Senden büyük o
laflar. 
İSMAİL OK (Devamla) – Kamuda yaptığınız kıyım…
(Mikrofon otomatik cihaz tarafından kapatıldı)
İSMAİL OK (Devamla) – Bakın, çocukların sorularını
çaldınız, üniversite gençliğinin sorularını çaldınız. KPSS’de soruları
çaldınız. (MHP sıralarından alkışlar)
ADNAN BOYNUKARA (Adıyaman) – Bak, paralel ihanet çetesi
çok uğraştı, 7 Şubatta çok uğraştı!
İSMAİL OK (Devamla) – Karar verin, milletle mi
berabersiniz, PKK’yla mı berabersiniz? 
BAŞKAN – Sayın Ok, süreniz bitti.
HALİS DALKILIÇ (İstanbul) – 7 Haziranda, 1 Kasımda
millet kiminle beraber olduğunun kararını verdi.
İSMAİL OK (Devamla) – Ben buradan bir kez daha
söylüyorum: Milliyetçi Hareket Partisi her daim milletinin yanındadır, yanında
olmaya devam edecektir. 
BAŞKAN – Sayın Ok…
İSMAİL OK (Devamla) – Kuvayımilliye şehrinin bizlere
yetki veren evlatları bize bunun için yetki verdiler. 
BAŞKAN – Sayın Ok, süreniz tamamlandı.
İSMAİL OK (Devamla) – Ben bu duygularla hepinizi
saygıyla selamlıyorum. (MHP sıralarından alkışlar)
ADNAN BOYNUKARA (Adıyaman) – Selamlama!
İSMAİL OK (Devamla) – Dolayısıyla, bu günler, karanlık
günler geçecek ve yakında, inşallah,
PKK’yla iş birliği yapanlar hesap verecek.
ADNAN
BOYNUKARA (Adıyaman) – O senin dediğini paralel ihanet çetesi çok arzuladı.
BAŞKAN
– Sayın Ok…
İSMAİL
OK (Devamla) - Ben hepinizi saygıyla selamlıyorum. 
HALİS
DALKILIÇ (İstanbul) – Neyi ispat etmeye çalışıyorsun sen? Kime, ne ispat etmeye
çalışıyorsun? 
İSMAİL
OK (Devamla) - Evet, bu ülkede paralel var!
BAŞKAN
– Sayın Ok…
İSMAİL
OK (Devamla) - Bu ülkede paralel, AKP’nin kendisi.
ADNAN
BOYNUKARA (Adıyaman) – Paralel ihanet çetesi senin dediğini çok istedi!
İSMAİL
OK (Devamla) - AKP paralel devlet, AKP paralel devlet!
ADNAN
BOYNUKARA (Adıyaman) – Çok istedi paralel ihanet çetesi senin arzunu!
BAŞKAN
– Sayın Ok, süreniz bitti. Lütfen, rica ediyoruz!
İSMAİL
OK (Devamla) – Burada huzurunuzda söylüyorum.
KASIM
BOSTAN (Balıkesir) – Ayıp, ayıp!
İSMAİL
OK (Devamla) – Utan hemşehrim, utan; tamam mı! Kuvayımilliye şehrinden
yetişenler PKK ile iş tutmaz!
ADNAN
BOYNUKARA (Adıyaman) – Paralel ihanet çetesi senin bu dediğini çok istedi.
İSMAİL
OK (Devamla) – PKK’yla beraber yürümez!
BAŞKAN
– Sayın Ok…
İSMAİL
OK (Devamla) - Bakın, 20 yaşında gençler şehit oldu, 15 yaşında…
BAŞKAN
– Sayın Ok…
İSMAİL
OK (Devamla) - 15 günlükken gelinlerimizin kocaları şehit oldu.
SALİH
CORA (Trabzon) – Ya, yürü ya!
İSMAİL
OK (Devamla) – Bu, açılım sürecinin, ihanet sürecinin eseridir.
BAŞKAN
– Sayın Milletvekili, süreniz bitti. 
NURETTİN
YAŞAR (Malatya) – Bak, seni Devlet Bey’e şikâyet ederim!
İSMAİL
OK (Devamla) – İstediğiniz yere şikâyet edin. Bizlerin Allah’tan başka hiçbir
şeyden korkusu yok!
NURETTİN
YAŞAR (Malatya) – Bravo!
İSMAİL
OK (Devamla) – Zalimin önünde boyun eğmeyiz! (MHP sıralarından alkışlar) 
BAŞKAN
– Sayın milletvekilleri, birleşime on dakika ara veriyorum. 
Kapanma Saati: 15.56
ÜÇÜNCÜ OTURUM
Açılma Saati: 16.12
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Sema KIRCI (Balıkesir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 52’nci Birleşiminin Üçüncü
Oturumunu açıyorum. 
2016 Yılı Merkezi
Yönetim Bütçe Kanunu Tasarısı ile 2014 Yılı Merkezi Yönetim Kesin Hesap Kanunu
Tasarısı üzerindeki görüşmelere kaldığımız devam edeceğiz.
Komisyon
yerinde.
Hükûmet
yerinde.
Buyurunuz
Sayın Bostancı. 
MEHMET
NACİ BOSTANCI (Amasya) – Sayın Başkanım, biraz önceki konuşmacı İsmail Ok
Beyefendi “Haramı helal kıldınız.”, “PKK’yla yan yana yürüdünüz.”, “İhanet
politikalarını uyguladınız.”, “Asıl paralel sizsiniz.”, “Utanın!”,
“Utanmalısınız!” vesaire şeklinde sataşmalarda bulunmuştur. 69’a göre söz talep
ediyorum. 
BAŞKAN
– Sayın Bostancı, geçen birleşimde bu tartışma yaşandı biliyorsunuz. 
MEHMET
NACİ BOSTANCI (Amasya) – Evet.
BAŞKAN
– Ben de bir on dakikalık ara verdim yani bu tartışmayı kapatmak için aslında
bir şekilde ara vermiş bulunuyorum. Ama, siz Grup Başkan Vekili olarak açıklama
yapmak istiyorsanız size yerinizden söz verebilirim. 
MEHMET
NACİ BOSTANCI (Amasya) – O zaman yerimden söz istiyorum. 
BAŞKAN
– Buyurunuz Sayın Bostancı.
V.- AÇIKLAMALAR (Devam)
16.- Amasya Milletvekili Mehmet Naci
Bostancı’nın, Balıkesir Milletvekili İsmail Ok’un 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın yedinci tur görüşmelerinde MHP Grubu adına yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
İsmail
Ok Beyefendi’yi Balıkesirliler bir dönemde tanımışlar ve gerekeni yapmışlar
2014’te. Muhtemelen bu dönem millet de tanıyacaktır ve MHP’nin genel atmosferi
dolayısıyla seçildiği yerden yine ait olduğu yere, kişisel olarak, gidecektir
diye düşünüyorum. 
MEHMET
GÜNAL (Antalya) – Sen nereye aitsin? Bir de onu söyle bakalım, nereye aittin
sen Sayın Başkan?
MEHMET
NACİ BOSTANCI (Amasya) – Çeşitli ifadeler, hakaretler, sataşmalar, eleştiri içerisinde
değerlendirilmeyecek laflar söylemiş. Esasen -MHP'nin genelini tenzih ederim-
Sayın Ok’un bu provokatör üslubu 1 Kasım seçimlerinde de meydanlarda kimileri
tarafından temsil edilmeye çalışıldı daha ağır bir şekilde. Esasen benim bir
cevap vermeme gerek yok, millet bu üsluba en şık cevabı verdi. 
Saygılarımla.
(AK PARTİ sıralarından alkışlar) 
MEHMET
GÜNAL (Antalya) – Hocam yeni bir şeyler bul. Artık yeni bir şeyler bulmak
lazım.
OKTAY
VURAL (İzmir) – Millete havale ederseniz bunları zaten demek ki
kabulleniyorsunuz.
BAŞKAN
– Teşekkür ederiz Sayın Bostancı.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
(Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam)
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, Milliyetçi Hareket Partisi Grubu adına konuşmalar
tamamlanmıştır.
Şimdi
Halkların Demokratik Partisi Grubuna ait konuşmalar başlayacaktır. Sayın
milletvekillerini sırasıyla kürsüye davet edeceğim.
Halkların
Demokratik Partisi Grubu adına ilk konuşmacı, İstanbul Milletvekili Sayın Erdal
Ataş. (HDP sıralarından alkışlar) 
Sayın
Ataş, süreniz on beş dakika. 
HDP
GRUBU ADINA ERDAL ATAŞ (İstanbul) – Sayın Başkan, değerli milletvekilleri; millî
savunmaya yönelik yapmış olduğumuz bütçe değerlendirmesi, özellikle bugünkü
saldırgan dünya koşullarında çok daha önemli ve hayati bir yerde duruyor. Ama,
maalesef, diğer meselelerde olduğu gibi, bu konuda da mevcut iktidar ve
Hükûmetle ayrı düşmekteyiz. Temel birçok noktada sürdürülen politikalarda
farklı yerde durduğumuz açıktır. 
Millî
savunma, ekonominin ve politikanın önemli parçalarından bir tanesidir. Halkın
ihtiyaçlarına yönelik bu mevcut ekonominin paylaşılması, temel haklar
noktasında belirlenen düzenlemeler, yine aynı şekilde buna yönelik dış politika
ve diğer bütün politikalarının silah lobileriyle olan bağlantıları ve
benzerleri de dâhil olmak üzere, bunların hepsi savunma bütçesinin de genel
yönelimini ortaya koymaktadır. Bundan önceki hükûmetler ve iktidarlarda
maalesef bu mesele doğru ele alınmamış, ülkemizin ekonomisi askerî harcamalar
üzerinden önemli oranda çarçur edilmiştir. Bugüne kadar tekçi zihniyetten
kaynaklı, ülkemizdeki sorunların çözümünü gerçekleştirmek yerine sürdürülen savaş
politikalarından dolayı 400 milyar dolar para boşa gitmiş durumda. Bu mevcut
Hükûmet öncesiyle ilgili tartışmaları veriyorum. Gergin dış politikadan
kaynaklı, sınırlarımız olan hiçbir ülkeyle iyi ilişki sürdürülmemiş ve sürekli
silah lobilerinin denetiminde bir politikayla bir silah biriktirme, savaş
politikası gütme ve düşmanlık biriktirme siyaseti uygulanmıştır. Halkın
trilyonlarca TL parası –milyarlarca dolara denk geliyor- bunların tümü heba
edilerek çarçur edilmiştir. Eğitim alanında, sağlık alanında, iş alanında,
çalışma alanında insanların hakları gasbedilmiş ve insanlar oldukça
yoksullaştırılarak bugünkü pozisyon ortaya çıkarılmış durumda. 
Maalesef,
bugünkü Hükûmet bu politikanın çok daha ilerisinde bir hatalı politikayla var
olan yanlışları sürdürmeyle kalmamış, aynı zamanda bunları derinleştiren bir
siyaset uygulamıştır. Ayrımcı politikalar olduğu gibi devam etmiştir. Ülke
âdeta iç savaşa çevrilmiş durumda. Kentler işgal ediliyor, çevresi kuşatılıyor;
tanklarla, toplarla yıkılıyor; milyonlarca insanın yaşamı etkileniyor, ekonomik
alanda büyük oranda tahribatlar yaratılıyor, insanlar göçe zorlanıyor, ekonomik
olarak da bu ülkenin ekonomisi “savunma” adı altında halklarımızın
öldürülmesine, insanların katledilmesine harcanmış oluyor. 
Dış
politika da aynı. Birinci ve İkinci Dünya Savaşlarının başlangıcı öncesinde,
bir beş on yıl önce başlayan politika, bugün de üçüncü dünya savaşının ön
günlerini yansıtan bir durumda Orta Doğu’da cereyan ediyor. Dünyanın bütün
silah tüccarları, bütün emperyal tekellerinin tümü, Orta Doğu’daki enerji
kaynakları ve diğer bütün zenginlikler üzerinde kavga yürütüyor. 
Bu
politika süreci içerisinde bizim ülkemizdeki iktidar ve Hükûmetse, maalesef, bu
politikanın tümüne alet olmuş, âdeta dış ülkelere savaş açan bir pozisyonda bir
çatışma süreci izlemektedir. Komşuların tümüyle bir düşmanlık politikası
geliştirilmiş durumda, savaş uçakları düşürülüyor, ülkeleri işgal projeleri
geliştiriliyor, “Karşıdan iki üç füze atarız, biz de oraya gireriz.” biçiminde
planlar gerçekleştiriliyor ve sınırların tümü kapatılmış durumda. Bu mevcut
mesele üzerinde sürdürülen gerginlik, maalesef, önemli oranda ülkemizi bir
uçurumun kenarına getirmiş durumda. Bizim ülkemizin ekonomisi çeteleri
destekleme, tırlarla onlara para ve silah gönderme durumuna dönüştürülmüştür. 
Yine,
silah lobilerine yönelik geliştirilen politika da geçmiş sürecin çok daha
ilerisindedir. Mevcut, bugünkü süreç içerisinde 20 milyar civarında bir para
mevcut silahların geliştirilmesi ve benzeri üzerinden harcanırken beş on silah
tüccarı olan lobiler üzerinden silah tekelleriyle 27 milyar dolar civarında
anlaşmalar yapılarak nerede bir silah çıktıysa, nerede işte bizim ülkemizde
kullanılan, kullanılabilecek ne kadar silah varsa bunların bir bütünü hemen
isteniyor ve bunlar alınarak ülkemizdeki -maalesef- hem içte uygulanan bu
hatalı politikalarda kullanılıyor hem de dış düşmanlık politikalarında hayata
geçiriliyor. 
AKP’nin
bugünkü sürdürmüş olduğu savunma politikası ve buradaki bütçenin tamamı geçmişe
oranla çok daha büyük tahribatlar yaratmış yani 400 milyar dolar olarak sayılan
bu mevcut anlayış, bu mevcut harcama bugünkü politika sürdürülürse belki de 1
trilyonları aşabilecek durumda bir zemine ve yönelime sahiptir. 
Tabii
ki bu, sadece bununla sınırlı kalmıyor. Yani sen Rusya’nın uçağını düşürdüğünde
otomatik olarak onlar, 20 milyar dolarlık bir ticarette seninle anlaşmalarını
feshediyor, kapıları kapatıyor. 
Sen
Rojava’ya yönelik yani o insanlar kendi ülkesini IŞİD gibi barbar, gerici bir
zihniyetten korurken, sen oraya yönelik işgal girişimleri gerçekleştirmeye
çalışırken oradaki ticareti ve dostluğu da ortadan kaldırmış oluyorsun. 
Ermenistan
aynı politikayla sürdürülüyor. Dünyanın diğer taraflarıyla da öyle yani AB’yle
iş iyi gitmiyor, ABD’yle gitmiyor, Rusya’yla gitmiyor; hiç kimseyle iyi bir
ilişki kalmamış durumda. Bu hem tarıma yansıyor. Bugün Rusya’ya giden tarım
alanındaki bütün şeylerin tümü durmuş durumda ve buradaki küçük esnaf ve
üretici hemen hemen mahvolmuş durumdadır. 
Aynı
politika diğer meselelerde de geçerli. Yani burada turizm etkileniyor. Bizim
ülkemiz, tamamen, özellikle IŞİD ve benzerlerinin desteklenmesinden, onların
çalışmalarına göz yumulmasından kaynaklı, onların âdeta gelişme, kendisini
güçlendirme alanlarına çevrildiği için, insanlar bizim ülkemizde artık tatil
yapmayacak hâle gelmiş durumdadır. 
Tarım
darbeleniyor, sanayi darbeleniyor, ticaretin bütün alanları darbelenerek önemli
oranda bu ülkedeki halklar yoksullaştırılarak mevcut mesele halklarımızın
zararına dönüşmüş durumda. 
Kürt
sorunu üzerinden sürdürülen politikada öyle bir hâle gelindi ki bu mevcut
meselenin çözülmesi üzerinde… Dünyada yüzlerce ülkeyi, insanlar kendi
dillerini, kendi dillerinde eğitim yapma, kendi ulusal statülerinin kabulü
üzerinde bütün ülkeleri, hemen hemen bütün ülkeleri izlediğimizde, 5-10 tane
ülke –Türkiye bunun başındadır- dışında tümü bu meseleleri kabul etmesine
rağmen, bizim ülkemizde, maalesef, Lazlar, Araplar, Kürtler ve benzerleri bu
meselenin dışına itilmiş, tekçi zihniyetle bu alanlarda inkârcı politikayla katliamlar
yapılıyor. 
Son
süreç içerisinde yapılanlarda öyle bir hâle getirildi ki yani şehirlerin
birçoğu –demin de burada gösterildi- tahrip edilmiş, hepsi yıkılmış, insanlar
göçe zorlanmış ve ekonomik olarak da büyük bir tahribat yaratılıyor. Bu,
eğitime yansıyor, kültürel yapıya yansıyor, dostluk ilişkilerine yansıyor,
kardeşliğe yansıyor. Böyle bir gerçeklik içerisinde toplumun genetiğiyle
oynanmaya başlandı yani genetik dokumuzla oynanmaya başlandı. Bu toplumda
hiçbir zaman bir kadın cesedinin on gün sokakta kaldığı asla kabul edilmezdi
ama bu Hükûmet döneminde yapıldı. Bir kadın bedeninin çıplak hâle getirilerek
sokak ortasında teşhir edilmesi asla bu toplum tarafından kabul edilmezdi ama
bu Hükûmet o hâle getirdi. Toplumumuzu bastırarak öyle bir hâle getirdi ki
insanlar eskiden cenaze geçtiğinde şapka çıkarırken bugün orada, o sokaklarda
ne inancımıza ne kültürümüze ne vicdanımıza ne ahlakımıza uygun olmayan biçimde
toplumun genleriyle oynanarak birbirimize karşı düşmanlık yaratılmaya, kardeş
kavgası üretilmeye çalışılıyor. Bu noktada, eğer bu Hükûmet bu tutumundan
vazgeçmezse hem ekonomik olarak bu toplum büyük zararlar görecek hem de halklar
arasında bin yıldır süren bu kardeşlik dinamitlenecek. Tabii ki biz buna izin
vermeyeceğiz. Ama bu mevcut Hükûmet bu meseleyi sürdürdüğü müddetçe halklar
arasında büyük yaralar açmaya da devam edecek. 
Savunma
bütçesinin bu pozisyonda kullanılmasına biz nasıl destek verebiliriz ki? Yani
verdiğimiz vergilerle ortaya çıkmış olan bütçenin bu biçimde paylaşılmasını ve
savunma üzerinden halkların bu biçimde boğazlanmasını asla kabul edemeyiz ve
destek veremeyiz. Millî savunma bütçesi 22 milyar dolar olarak geçen yıl
sonuçlanmış oldu. Bu yıl da aynı düzeyde, biraz daha fazlası bu alana ayrılmış
durumda. Gelinen aşamada, buraya ayrılmış olan pay yani hem dış politikada
hatalı bir siyasetle hem ülkemizdeki iç meselelerinin çözümü noktasında
uygulanan hatalı siyasetle hem de silah tüccarlarına yönelik harcanan bu
sermaye halkımızın bu değerleri, maalesef, öyle bir hâle getirilmiş durumda ki
hem sosyal hizmetlerin hem eğitimin hem de sağlığın önüne geçmiş durumda. Diğer
bölümleri söylemiyorum yani insanlara 1.300 lira verip daha sonra yapılan
zamlarla onu hemen geri alıp 900 lirayla yaşamını geçiren insanların bugün
1.300 lirayla daha kötü pozisyonlarda bir yaşam sürmesinin gerçekliğe dönüştüğü
bir dönemde, biz, millî savunmaya ayrılmış bu payın tamamen bu ülkenin
sorunlarını çözme, onun güvenlik meselelerini çözme, onu savunma temeli üzerine
değil, bir kesimin, bir küçük iktidarın tekçi zihniyetini, onların ceplerini
doldurmayı getiren bir siyaset üzerinden gelişiyor. 
Çift
başlılık da var. Bu noktada, Millî Savunma Bakanlığı ile Savunma Sanayi
Müsteşarlığı üzerinden iki başlı bir siyaset de uygulanıyor. Bu, hem
harcamaları artırıyor hem de mevcut meselede burada uygulanan politikaları daha
da karmaşık hâle dönüştürüyor. 
Örtülü
ödenekten bu alanlara büyük paylar ayrılıyor, örtülü ödenekler geçmiş süreçten
çok daha fazla artmış durumda.
Aynı
şekilde, fonların paraları buraya gidiyor. Krizler döneminde normalde işçi ve
emekçiler iflas ederken, tarım alanı iflas ederken onlara bütçe ayırmak yerine,
maalesef, bizim ülkemizde her kriz döneminde olduğu gibi, bu dönemde de bütçe
savunma alanında artmış durumda, diğer taraflarda azaltılıyor.
Denetim
tamamen kaldırılmış durumda. Yani devlet sırrı, gizlilik ve diğer meseleler
üzerinde bu mesele de ortadan kaldırılmış durumda. 
Silah
firmaları… O noktada bize bunları sağlayan bütün o firmaların tümü bizim
ülkemizdeki bu harcamaların tümünü denetleyebiliyor, onların tümü bununla
ilgili hesap alabiliyor ama halk kendi vergileriyle almış olduğu bu savunma
sistemlerine yönelik hiçbir tane alanı denetleyemiyor. Ne araştırmayı
denetleyebiliyor ne silah alım satımını denetleyebiliyor ne diğer meseleleri.
Yani bu noktada Sayıştay da dâhil olmak üzere, hepsinin vermiş olduğu
raporlarda, bu meselede önemli oranda tahribatların olduğu ve halkın bu
meseleyi denetleyememesinden kaynaklı önemli oranda problemlerin yaşandığı da
görülüyor. Bu noktada halk eğer uluslararası tekellerin denetlediği bizim
savunma harcamalarımızı denetleyemezse, açık bir şekilde bunları göremezse,
artık bu ülkede bu mevcut meselenin hangi hâllere geldiğini görebiliriz ve bu
bütçeye de destek verilmeyeceğini açıkça ifade edebiliriz.
Silah
üretimi açısından da böyle. “Kendi silahımızı üreteceğiz.” deniyor. Yanlış
politikadan vazgeçilmediği müddetçe dışarıdan al, içeriden al, ne fark eder?
Eğer içeride yaptığın silahla kardeş kanı dökeceksek yapma, eğer içeride
üretilecek silahla komşulara saldıracaksak yapmaya gerek yok. Bu mesele de hem
silaha ayrılan bütçenin fazlalığı hem de uygulanan politikanın yanlışlığından
kaynaklı. Bu noktada halkın kandırılmasına ve “Kendi silahımızı üreterek daha
büyük tahribatlar yaratacağız.” biçimindeki söylemlere de karşı çıkmak
gerekiyor. Zaten o noktada 4-5 tane silah tekelinin dışında, onların denetimi
ve izni dışında öyle bir şey üretmek falan da mümkün değil. Bu politikayla asla
bunları da yapamayacaklar. Sadece seçim dönemlerinde bu mesele kandırma siyaseti
olarak uygulanıyor.
Askerî
üsler meselesi de öyle. Yani ülkemiz üçüncü dünya savaşının hemen hemen eşiği
biçiminde –yani Orta Doğu ve benzerleri- bir dönemden geçiyor. Bu noktada var
olan üslerin hemen hemen hepsi ülkemizi de açık hedef hâline getirmiş durumda.
Neresi bombalanıyorsa buradan kalkarak gidip oralar bombalanıyor ve bunlar, o
ülkelerin bize yönelik de düşmanlık geliştirmesine ve bizim halklarımızın bu
savunma sistemleri, üsler açısından bir kalkana çevrilmesine neden oluyor.
Vicdani
ret açısından da şunları söyleyeyim: Bu savaş politikalarına ve benzerlerine karşı
çıkarak vicdanen savaşa gitmek istemeyen insanlara yönelik de büyük bir linç
girişimi var. Dünyada askerlik gönüllü olarak onlarca ülkede vardır. Onlarca
ülkede, savaş istemeyen, silah istemeyen, buradan uzak duran insanlar gidip
kamu alanında kendi görevlerini yerine getirebiliyor. Bu ülkede de bu hâle
getirilmek zorundadır.
Asker
ölümleri açısından da böyledir. Son, Türkiye Barolar Birliği ve Emekli
Astsubaylar Derneğinin yaptığı araştırmada, 2015 Haziran öncesi çatışmalarda
815 kişi yaşamını yitirmiş, intihardan 964 kişi. Şimdi, böyle bir gerçeklikte,
24’üncü Dönemde 15 tane araştırma önergesi veriliyor, bunların tümü
reddediliyor. İnsanların çoğu, maalesef, bu yanlış askerî uygulamalar ve
askerlik sisteminden kaynaklı, askeriyede ya ırkçı, ayrımcı politikalardan
sürekli birbirine büyük zararlar veriyor ya da bilinçli olarak sürdürülen bu
politikalarda insanlar yaşamını yitiriyor ve intihar ediyor. Ailelerin buna
yönelik yaptığı bütün başvuruların hepsi bizzat AKP tarafından verilen
önergelerin reddedilmesiyle birlikte kapatılmış oluyor.
Son
olarak şunu söyleyeyim: Meclisin bu mevcut bütçeyi onaylaması değil, tam
tersine… Bu ırkçı, ayrımcı politikaların tümünden vazgeçilerek dış politikada
da dost bir siyasete dönülmemesi hâlinde bu mevcut bütçenin onaylanması daha
fazla ölüm, daha fazla zam, daha fazla zulüm ve sömürü getirecektir.
Saygılar
sunuyorum. (HDP sıralarından alkışlar)
BAŞKAN
– Teşekkür ederiz Sayın Ataş.
Halkların
Demokratik Partisi Grubu adına ikinci konuşmacı Diyarbakır Milletvekili Sayın
İdris Baluken. 
Sayın
Baluken, sizin süreniz beş dakika. 
Buyurun.
(HDP sıralarından alkışlar) 
HDP
GRUBU ADINA İDRİS BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; hepinizi saygıyla selamlıyorum.
Ben
konuşmama geçmeden önce, şöyle 4 resmin bulunduğu bir panoyu sizlere göstermek
istiyorum ve özellikle grup başkan vekillerine ve milletvekillerine de bir soru
sormak istiyorum: Bu 4 resimden 3’ü AKP Hükûmetinin emrindeki gladyo ve
Ergenekon çeteleriyle birlikte Sur’da ve Cizre’de yarattığı yıkıma ait, oradaki
vahşete ait. 
HÜSEYİN
BÜRGE (İstanbul) – PKK’nın eseri, PKK’nın. 
İDRİS
BALUKEN (Devamla) – 1’i ise Filistin’de, Gazze’de aynı yıkımı ve vahşeti ortaya
koyan İsrail devletine ait. Biz saatlerce, danışman arkadaşlarla da toplantı
yaptık, Sur’u ve Cizre’yi karış karış, adım adım bildiğimiz için uzun süren
tartışmalardan sonra zorla o resmi bulduk, ortaya çıkardık. Şimdi size
soruyorum arkadaşlar: Bu 4 resim arasında hangi resmin AKP Hükûmetinin
yıkımına, hangi resmin de İsrail devletinin yıkımına ait olduğunu seçebiliyor
musunuz? Ben bunu sizlere de göndereceğim. 
HALİL
ETYEMEZ (Konya) – Kaç ton bomba attınız, kaç ton?
HALİS
DALKILIÇ (İstanbul) – Onun gibi resimler Yahudilerin eseri, siyonizmin eseri, öbürü
de PKK’nın eseri. 
İDRİS
BALUKEN (Devamla) – Buradaki milletvekilleri belki mesainin çoğunu Mecliste
geçirdiği için bilemeyebilirler ama bu yıkım tablosunun mimarı Millî Savunma
Bakanı da burada olduğu için, o yıkım tablosunu yaratan askerî yetkililer de
burada olduğu için, Sayın Bakan, size de sormak istiyorum: Bu 4 resimden 1’i
İsrail devletinin yaptığı yıkım… 
HÜSEYİN
BÜRGE (İstanbul) – Diğeri de taşeron PKK’nın eseri. 
İDRİS
BALUKEN (Devamla) – …3’ü de sizin Sur’da ve Cizre’de yaptığınız yıkıma ait. 
HALİL
ETYEMEZ (Konya) – Kaç ton bomba attınız, kaç ton, onu söyle? Kaç tane araç
patlattınız?
İDRİS
BALUKEN (Devamla) – Acaba hangi resim İsrail’in yaptığı yıkıma aittir, hangi
resimler de sizin Hükûmetinize ait yapılmış olan yıkımdır diye size soruyorum.
İsterseniz resmi de size gönderebilirim. 
Yani
değerli arkadaşlar, demin burada, oturumdan önceki tartışmayı da ibretle
izledim. Çözüm süreci vardır diye “Yargı önüne çıkacaksınız.” deniyor, buraya
çıkıp bir cümle kullanamıyorsunuz. Dünyanın hiçbir yerinde, hiçbir ülkesinde
bir hükûmet barış görüşmesi yürüttü diye, akan kanı durdurma adına bir müzakere
çalışması yürüttü diye yargı önüne, mahkeme önüne çıkmamıştır, hesap
vermemiştir. Dünyanın bütün örneklerinde müzakere süreçleri, barış süreçleri
kutsanmış, ona katkı sunan hükûmetler sonuç almamışlarsa bile oradaki halklar
tarafından büyük bir kutsiyetle addedilmişlerdir. Ben beklerdim ki sizden
birisi buraya çıkıp desin ki, masaya, şu kürsüye yumruğunu vurup desin ki:
“Evet, biz o çözüm sürecini AKP Hükûmeti olarak yürüttük. İki buçuk yıl boyunca
bu virane kent tablolarını bu ülkeye yaşatmadık, binlerce gencin ölümüne neden
olacak bir sürecin önüne geçtik.” Şimdi, “Yok, bilmem, o süreçte mühimmat
yığıldı, hendekler oldu, barikatlar oldu.” Ya, külliyen yalan, çözüm sürecinde
hendek, barikat meselesi yok.
SALİH
CORA (Trabzon) – Vardı, vardı.
İDRİS
BALUKEN (Devamla) – Bir iki lokal olay oldu, iki gün içerisinde o lokal
olayların tamamı çözüldü. 
Silah
yığılma, mühimmat yığma meselesine gelince, biz Orta Doğu coğrafyasındayız
arkadaşlar, önünü almazsak Türkiye’de toplumsal kitleler karşı karşıya gelirse
toplumsal kitleleri üç günde, iki günde silahlandırmak için pusuda bekleyen
dünya kadar güç var; iki güne bakar, bir haftaya bakar, on güne bakar. O
nedenle çıkıp çözüm süreci üzerinden bu şekilde, tamamen o süreci vebalı
göstermek isteyen anlayışlara karşı net duruşlara sahip olmanız lazım. Sorun
nedir, biliyor musunuz? O dönemde cesur bir şekilde çıkıp “Ben baldıran zehrini
içmeye hazırım.” çıkışını yapanlar maalesef o baldıran zehrini kendileri
içmemiş, ülkeye ve halklarımıza içirmişlerdir. Oysa eğer farklı bir tutum
içerisinde olsaydınız bugün ne bu akan kan ve yıkım tabloları olurdu ne de siz
burada bu düzeyde aciz bir pozisyon içerisinde olurdunuz. 
Bakın,
dünya devletlerinde hükûmetler neden dolayı yargılanır çözüm süreçleri,
müzakere süreçlerinden sonra? Sürem kalmadı, sadece bunu okumak için gelmiştim.
Demin de birkaç maddesini okuduğum Roma statüsünde belirlenen Uluslararası Ceza
Mahkemesinin de mevzuatını teşkil eden o uluslararası hukuka uymamaktan dolayı
yargılanır. Şehir merkezlerini abluka altına almakla, sokağa çıkma yasaklarıyla
bütün kenti cezalandırmakla, kadın bedenlerini teşhir ederek insanlık onuruna
ağır saldırılar yöneltmekle hükûmetler yargılanır. 
(Mikrofon
otomatik cihaz tarafından kapatıldı)
İDRİS
BALUKEN (Devamla) - Sizin de günün birinde yargılanma durumunuz olursa “Niye
çözüm süreci yürüttünüz?” diye değil, “Niye çözüm sürecinden vazgeçip bu yıkım
tablosunu yarattınız?” diye olacak. (HDP sıralarından alkışlar)
Teşekkür
ediyorum.
BAŞKAN
– Teşekkür ederiz Sayın Baluken.
ADNAN
BOYNUKARA (Adıyaman) - Ya, biz yargılanalım, siz de mutlu olun. Biz
yargılanalım hepiniz mutlu olun.
GARO
PAYLAN (İstanbul) – Bir gün herkes yargılanacak.
ADNAN
BOYNUKARA (Adıyaman) – Yok, yok, hep birlikte mutlu olun.
BAŞKAN
– Sayın Boynukara, lütfen…
GARO
PAYLAN (İstanbul) – Suçu olan… Suçunuz varsa…
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
V.- AÇIKLAMALAR (Devam)
17.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in 118 sıra sayılı 2016
Yılı Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın yedinci tur görüşmelerinde HDP Grubu adına yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Çözüm
süreci konusu defalarca burada gündeme geldi, biz de gereken cevapları verdik.
Sayın Baluken müsterih olsun, her defasında gereken cevabı veriyoruz,
tutanaklara bakarsa bu cevapları da görür. AK PARTİ’nin durduğu yer bellidir:
Milleti kucaklamak, terörle de mücadele etmek. Bunu anlamayanlar olabilir ama
milletimiz bunu anlamış, 1 Kasımda da gerekeni yapmıştır. Milletle beraber bu
konulara bakmayan, daha kısmi bakanlara da kısmi bakışlarına göre bir cevap
vermiştir, bir kere bunu görelim.
İkincisi,
Sayın Baluken bazı fotoğraflar gösterdi, yıkımları gösterdi; evet, bazı
kasabalara, şehirlere ilişkin yaşanan yıkımlar. 
GARO
PAYLAN (İstanbul) – Hangisiydi?
İDRİS
BALUKEN (Diyarbakır) – Hangisi Sayın Bostancı? Burada, bak. Hangisi İsrail’in,
hangisi sizin eseriniz?
MEHMET
NACİ BOSTANCI (Amasya) - Bunlar 2015 Temmuzundan önce yoktu, bunlar
yaşanmamıştı. Kendisi de söylüyor, “Hendek yoktu, barikat yoktu.” diyor, evet.
Eğer devletin Sayın Baluken’in ifade ettiği gibi sivillere yönelik, haşa
Kürtlere yönelik bir harekâtı olsaydı 2015’ten önce Kürtler orada yaşamıyor
muydu, orada siviller yok muydu? Niçin bu işler yaşanmadı? 
İDRİS
BALUKEN (Diyarbakır) – Başkanlık takvimi var ya… Cevap vereceğim. Başkanlık
meselesi var ya, orada işler karıştı.
MEHMET
NACİ BOSTANCI (Amasya) - Çünkü devletin yaklaşımı -şimdi karıştırma başkanlığı
falan- bu değil. 2015 Temmuzdan sonra olan terör örgütünün sahaya çıkmasıdır,
Sayın Baluken’in de tek gözünün görmediği konu budur. Keşke görse böyle
“başkanlık” falan diye başka tür girişimlere şemsiye rolü oynayan bir diskurla
konuşmak yerine terörün maliyetini buradan görse aslında herkes için, HDP için
de iyi bir durum olur.
Üçüncü
olarak, bu fotoğrafları gösterip AK PARTİ ile İsrail arasında benzeştirme
yaparak…
(Mikrofon
otomatik cihaz tarafından kapatıldı)
MEHMET
NACİ BOSTANCI (Amasya) – Devam edebilir miyim?
BAŞKAN
– Tamamlayınız Sayın Bostancı. 
MEHMET
NACİ BOSTANCI (Amasya) – Teşekkür ediyorum. 
AK
PARTİ ile İsrail arasında benzeştirme yapma da bir propaganda tekniğidir.
Türkiye’de insanların, İsrail’in Filistin’e yönelik politikalarına karşı ne
kadar büyük reaksiyon içinde olduğunu bildiği için Sayın Baluken, bunları
PKK’nın eylemlerine tahvil etmek istiyor, buradaki refleksi. Hiçbir biçimde AK
PARTİ’nin yürüttüğü politika ile İsrail’in o fukara Filistinlilere yaptığı asla
aynı değildir. İnsanın şöyle bir an durması ve böyle cümleler kurarken 50 bin
kere düşünmesi lazım. 
Şimdi,
İsrail orada Filistinlilere karşı bir girişim içinde. AK PARTİ burada terör
örgütünün yıkımlarına karşı halkı koruyor. Acaba Filistinliler ile de PKK
arasında bir bağlantı mı kuruyor? AK PARTİ ile İsrail benzeştiğine göre
PKK’lılar da bu durumda Filistinliler oluyor, öyle mi Sayın Baluken?
GARO
PAYLAN (İstanbul) – Hamas’a da terör örgütü diyorlar.
MEHMET
NACİ BOSTANCI (Amasya) – Bu benzeşmeyi hiçbir tarafıyla kabul etmiyoruz. Uygun
değildir, mantıklı değildir, bu millete eğer hizmet etmek istiyorsak -ki buna
ilişkin ifadeler de var- bu dil, bu yaklaşım iyi değildir. (AK PARTİ
sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken.
İDRİS
BALUKEN (Diyarbakır) – Sayın Bostancı, benim tek gözle olaylara baktığımı ve
burada aslında niyetimin farklı olduğunu –artık bütün cümleleri sıralamayayım-
ifade ederek sataştı, cevap vermek istiyorum.
MEHMET
NACİ BOSTANCI (Amasya) – Yani “PKK’yı görmüyorsun.” dedim Sayın Baluken. 
BAŞKAN
– Buyurun Sayın Baluken.
İki
dakika.
SALİH
CORA (Trabzon) – O da yerinden yapsın.
BAŞKAN
– Sataşmadan istedi sayın milletvekili. 
İDRİS
BALUKEN (Diyarbakır) – Sataşmada kürsü oluyor. 
BAŞKAN
- Buyurun.
VI.- SATAŞMALARA İLİŞKİN KONUŞMALAR (Devam)
7.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı açıklaması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ederim.
Sayın
Bostancı, bu “Çözüm süreci ne için bitti?” meselesi çok önemli. Bunun için,
Başbakan Davutoğlu’nun ve Sayın Başbakan Yardımcısı Yalçın Akdoğan’ın yaptığı
açıklamalara bakın. “Ne zamanki Mecliste ‘Seni Başkan yaptırmayacağız.’ çıkışı
oldu, ne zamanki HDP çözüm süreciyle ilgili Mecliste bu çıkışı yaptı, çözüm
süreci ondan sonra yara almaya başladı.” diyen ben değilim, Başbakandır,
Başbakan Yardımcısıdır. Sizin bunu iyi bilmeniz lazım. 
HÜSEYİN
BÜRGE (İstanbul) – PKK insanları arkasından, ensesinden vurmaya başladı;
askerimizi, polisimizi şehit etmeye başladı, dediğin doğru. 
İDRİS
BALUKEN (Devamla) – Bakın, çözüm süreciyle ilgili asıl sorunu yaratan…
İmralı’da Sayın Öcalan’a uygulanan tecrit ne zamandan beridir var? 5 Nisan
tarihinden itibaren bu projenin en önemli muhatabı olan kişiye yönelik tecrit
uygulanırken temmuz ayına gelmiş miydik? 5 Nisan ile sizin bahsettiğiniz temmuz
ayı arasında ne kadarlık bir süre var? Hadi diyelim bizi suçladınız, hadi
PKK’yi suçladınız, e peki Sayın Öcalan bugüne kadar çözüm sürecine katkı
dışında ne yaptı?
HÜSEYİN
BÜRGE (İstanbul) – PKK suçlu değil mi Sayın İdris Bey?
İDRİS
BALUKEN (Devamla) – Niye tecrit uyguladınız? Çöktürme planı ne anlama geliyor?
2014 Ekim ayındaki MGK toplantısı ne anlama geliyor? E, bütün bunlara, çıkıp
buradan cevap vermeniz lazım.
Ha,
şu “Kürtlere karşı savaş vardı, yoktu.” meselesine gelince, hadi diyelim ki
içerideki tabloyu siz hendeklere, barikatlara bağladınız, ya peki Cerablus’ta,
Azez’de IŞİD’le, El Nusra’yla sınırdaş olurken, komşu olurken hiçbir
rahatsızlığınız yok ama Kürtlerle ilgili bir durum ortaya çıkarken Fırtına
obüslerini ateşlemesini biliyorsunuz.
Şimdi,
sen, IŞİD’den, El Nusra’dan rahatsız olmayıp Kürtlere obüs fırtınalarıyla sırf
IŞİD’çileri, El Nusra’cıları tehdit ediyor diye angajman kurallarını
uygularsan, kusura bakma, bunun adı içeride de dışarıda da açık bir şekilde
Kürt düşmanlığıdır, çok nettir. (HDP sıralarından alkışlar)
HARUN
KARACA (İstanbul) – Oradan prim yapamazsın.
MEHMET
NACİ BOSTANCI (Amasya) – Sayın Baluken, 2015 Temmuzda başlayan terörist
girişimi sanki başkanlık tartışmaları bağlamında devletin yaptığı bir iş gibi
takdim ederek, başkanlık hususunda farklı konumda bulunan muhalif çevreleri de
PKK’nın çizgisine çekmeye çalışıyor. Yürüttüğü strateji bu, bu stratejiyi
reddediyorum.
İDRİS
BALUKEN (Diyarbakır) – Ya, temmuzda yapan IŞİD’di, IŞİD. Sen IŞİD’e bir tek
saldırı yapmadan 400 sortiyi nereye yaptın? Ona cevap ver. Çık kürsüden cevap
ver. Kürsüden cevap verin.
Sayın
Başkan...
BAŞKAN
– Buyurun Sayın Baluken.
İDRİS
BALUKEN (Diyarbakır) – Yani, Sayın Bostancı keşke kürsüden cevap vermiş
olsaydı. 
Temmuz
ayında Suruç’ta yapılan katliamdan sonra -ki onun failinin kim olduğunu Sayın
Bostancı benden çok daha iyi biliyor- IŞİD’e yönelik yapılması gereken hava
saldırısının nereye yöneltildiğini Sayın Bostancı çıkıp açıklasın, hangi
gerekçeyle olduğunu da açıklasın. Bu kadar nettir yani. 
BAŞKAN
– Peki.
Sayın
milletvekilleri, sözleriniz tutanaklara geçmiştir.
Buyurunuz
Sayın Vural.
OKTAY
VURAL (İzmir) – Sayın Başkan, bir hususu tutanaklara geçmesi açısından söylüyorum.

Tabii,
ortada çok vahim bir tablo var. Gerçekten hepimizin içi kan ağlıyor ama
unutmayalım ki çözüm ortaklarının eseri olan bu tabloda “Sen yaptın, ben
yaptım.” diyerek bir sorumluluğu bu şekilde öteleme karşısında aziz
vatandaşlarımız bu tablonun kimin eseri olduğunu gayet iyi bilmektedir. 
İDRİS
BALUKEN (Diyarbakır) – Biz yaptığımız her şeyin arkasındayız, ötelediğimiz bir
şey yok. Hükûmetin de oraya dönmesi gerektiğini söylüyoruz. 
OKTAY
VURAL (İzmir) – Milletin aklıyla alay edilmemelidir. Tablonun, tamamen,
Türkiye’yi yönetenlerin ve PKK’nın bir tablosu olduğu gayet açık ve nettir. 
BAŞKAN
– Peki. 
Sayın
milletvekilleri…
İDRİS
BALUKEN (Diyarbakır) – Sayın Başkan, bizim ötelediğimiz, ertelediğimiz hiçbir
şey yoktur. Halkların Demokratik Partisi olarak içinde yer aldığımız
çalışmalardan onur duyuyoruz. Hükûmeti de o çalışmadan vazgeçip bu şekilde bir
yıkım tablosuna sebep olduğu için eleştiriyor ve o sürece mutlaka geri
dönmesinin tek çare olduğu konusunda uyarıyoruz. 
Teşekkür
ederim. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2014 Yılı Merkezî Yönetim Kesin
Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
(Devam)
1) Türkiye Bilimsel ve Teknolojik
Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam)
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, Halkların Demokratik Partisi Grubu adına üçüncü
konuşmacı Adıyaman Milletvekili Sayın Behçet Yıldırım. 
Sayın
Yıldırım, sizin süreniz yirmi dakika. 
Buyurun.
(HDP sıralarından alkışlar) 
HDP
GRUBU ADINA BEHÇET YILDIRIM (Adıyaman) – Teşekkür ederim Başkan. 
Değerli
milletvekilleri, saygıdeğer Türkiye halkları, sayın Komisyon ve Hükûmet
yetkilileri; hepinizi saygıyla selamlıyorum. 
Millî
Savunma Bakanlığına bağlı Savunma Sanayi Müsteşarlığının 2016 yılı bütçesi
hakkında Halkların Demokratik Partisi Grubunun görüş ve önerilerini belirtmek
üzere söz almış bulunmaktayım. 
Şimdi,
Sayın Bostancı, öncelikle, o temmuz olayını biz yaşadık. Adıyamanlı bir genç,
Abdurrahman Alagöz tek başına onu yapmadı. Git, sen Hükûmetsin. O Şeyh
Abdurrahman Alagöz’ün arkasında kimler vardı, sen bunu çözebildin mi?
Adıyaman’da bir astsubay öldürüldü, onun faili öyle terör örgütü falan değildi,
derin güçlerdi. Sen onları soruşturabildin mi?
MEHMET
NACİ BOSTANCI (Amasya) – Sakin, sakin. 
BEHÇET
YILDIRIM (Devamla) – Ceylânpınar’da 2 polis öldürüldü, onun failini sen
bulabildin mi? Hükûmetsin, sen bunları bulacaksın, öyle çamur atmakla olmuyor. 
Ve
“1 Kasım, 1 Kasım.” diyorsunuz, 1 Kasıma nasıl geldiğimizi şimdi sana
anlatacağım. 
BÜLENT
YENER BEKTAŞOĞLU (Giresun) – Barışın, barışın, dövüşmeyin. 
BEHÇET
YILDIRIM (Devamla) – Bu ülkede 7 Haziran sendromu yaşanmıştır, 7 Haziran
sendromu. Demokratik yollarla başkan olamayacağını anlayanlar, hatta demokratik
bir ülkede iktidarlarını kaybedeceğini anlayanlar, çok hızlı bir şekilde kirli
ittifaklarla savaş konseptine dönmüşlerdir. 7 Haziranda HDP’nin yüzde 13 küsur
gibi bir oyla 80 milletvekili çıkarmış olması, AKP’nin iktidarı kaybetmesi
bugünkü kaosun temel nedenidir. Bu durum derin devleti derinden incitmiştir. Bu
barış…
HALİS DALKILIÇ (İstanbul) – Yanlış okudun.
BEHÇET YILDIRIM (Devamla) – Bu benim ikinci dilim,
kusura bakma. 
FİLİZ KERESTECİOĞLU DEMİR (İstanbul) – Ana dilinde
konuşsa okurdu.
BEHÇET YILDIRIM (Devamla) – Bunları, evet, ben yazdım
ama ikinci dilimle yazdım. 
BAŞKAN – Sayın milletvekilleri, lütfen…
Sayın Yıldırım, siz Genel Kurula hitap edin. 
BEHÇET YILDIRIM (Devamla) – İstersen ben Kürtçe
konuşayım. Ana dilimle konuşsam daha güzel kendimi ifade ederdim. Bu benim
ikinci dilim. 
HALİS DALKILIÇ (İstanbul) – Konuşmanıza bir şey
demiyoruz, konuşmanıza saygı duyuyoruz ama yanlış okuyorsun, yanlış.
BEHÇET YILDIRIM (Devamla) – Tamam. 
Bu durum derin devleti de derinden incitmiştir. Barış
sürecinin HDP’ye yaradığını, Kürtlerin HDP’ye yöneldiğini gören AKP
milliyetçiliğe oynamış, 28 Şubat Dolmabahçe mutabakatını tanımadığını söyleyip
-ki bu, Cumhurbaşkanının bilgisi dâhilinde yapılmıştır- çözüm masasını
devirmiş, topyekûn savaş konseptini devreye koymuştur. 
Recep Tayyip Bey’in bu konudaki mahareti -tırnak
içerisindeki “mahareti”- inkâr edilemez. 7 Haziranda iktidarı kaybeden AKP’yi
dört-dört buçuk ay gibi kısa bir sürede tekrar yüzde 49,5’la iktidara taşıması
tam bir başarı hikâyesidir. 
HALİS DALKILIÇ (İstanbul) – Siyaset dehası bu.
BEHÇET YILDIRIM (Devamla) – Savaşla, kaosla,
korkularla, tehditlerle, şantajlarla, siyasi rüşvetlerle, Ergenekon’la, derin
devletle, MİT’iyle, Emniyetiyle, ordusuyla, imamından, muhtarından valisine
kadar kamu görevlisiyle, belediyeleriyle, kirli havuz medyası ve
kalemşorlarıyla, topyekûn bir savaşla seçimi kazanmış, bu savaşın faturasını bu
konuda en masum olan partimiz HDP’ye çıkarmaya çalışmış, kısmen de başarılı
olmuştur. 
Barış ortamında, herkesin kendisini özgürce ifade
edebildiği demokratik ortamlarda fazla barınamayacağını anlayan zihniyetin,
iktidarlarını sürdürmek için topyekûn uzun süreli bir savaşa yatırım yapıp
bütün politikalarını buna göre şekillendirdikleri, bütçelerini buna göre
hazırladıkları anlaşılmaktadır. Savaş politikalarınızı belirleyip hem içeride
hem dışarıda bu savaş politikalarınızı uygulamaya kalkarsanız savaş
harcamalarınızı ve savaş bütçenizi hazırlamak zorunda kalırsınız. Savaş bütçesi
hazırladığınız zaman da işin doğası gereği eğitime, sağlığa, adalete yeterli
imkân ve zaman ayıramazsınız.
Savaş harcamalarının emekçilere, işçilere, yurttaşa
yeni maliyetler getireceği aşikârdır. Şu an bile uygulanan zam ve artışlardan
bunu hissetmekteyiz. Savaş ve savaş araçlarına bu kadar meraklı egemenlerin
olduğu bir ülkede ağır vergiler, zamlar, kısıtlamalar, tasarruf paketlerinin
çok daha ağırı gelecektir. Bunu söylerken bunun bir altyapısını rakamsal olarak
da görüyoruz. Kürt sorunu üzerine savaşa harcanan para 300 milyar dolarken,
yine, Suriye’deki iç savaştan kaynaklı mültecilerle ilgili 8-10 milyar doların
harcandığından bahsedilmektedir. 
Türkiye
silaha çok para harcıyor arkadaşlar. Stockholm Uluslararası Barış Araştırmaları
Enstitüsünün (SIPRI) silah ticareti raporuna göre Türkiye dünyada silah
ithalatı sıralamasında 6’ncı sırada yer almaktadır. Savunma ve güvenlik
içerikli mal ve hizmet alımlarına ayrılan pay, sağlık için mal ve hizmet
alımlarına ayrılan payı katbekat aşmaktadır. Uygulamada hayata geçirilen bazı
projeler askerî harcamalardaki bu artışı açıklar niteliktedir. Öyle ki Savunma
Sanayi Müsteşarlığının ilgili firmalarca yapılan savunma projeleri haricinde
-daha önce belirtildiği gibi- çatışmasızlık süreci ve ardından gelen geri
çekilmeden bu yana geçen yıl boyunca resmî açıklamalara ve gazete haberlerine
göre sayıları 314 ile 402 arasında yeni kalekol, karakol inşaatı ihalesi
yapılmış, keza sınırda, Şırnak hattında 11, Dersim Munzur’da 4 güvenlik barajı
yapılmaktadır. Bunların 7’si için hâlihazırda 103,5 milyon TL harcanırken
toplam maliyetin 207 milyonu bulması beklenmektedir. Ayrıca 820 kilometrelik
bir güvenlik yolu yapılmaktadır. 2 bin civarında yeni korucu kadrosu
açılmıştır. Yine, bugün Kandil’e 400 sorti yapmakla övünüyorsunuz, bunun sorunu
çözme anlamında bir getirisinin olmadığı gibi bütçeye de ciddi bir maliyet
getireceği aşikârdır. 
Savaş
politikaları aslında bugün bütçesini düzenlediğimiz diğer tüm bakanlıkların da
bütçesini etkiliyor. Paylaşım savaşına katılması sonucu bir Rus uçağının
düşürülmesi, yine içeride devam eden savaş uygulamaları, DAİŞ’in sınırı hallaç
pamuğuna çevirmesinin doğal sonucu olarak turizm gelirleri de etkilenmiştir.
Geçen yıl şubat ayında Antalya’ya Rusya’dan 8.300 turist gelmişken bu yıl gelen
turist sayısı sadece 55 kişidir. Yine, içte yaşanan Kürt sorununa güvenlikçi,
askerî bakış açısı turizm gelirlerini de etkileyecektir. Turizmde patronların
kaybını karşılayacağınızı -ki bu bizim cebimizden karşılanacak- vadediyorsunuz.
Ya Turuşlu, Palaşlı köylü gencin, orta sınıfın, küçük esnafın zararını nasıl
karşılayacaksınız? Turizmde turist sayısı düşünce gençler işsiz kalmaktadır.
Her yıl Adıyaman’dan binlerce genç Antalya’ya çalışmak için gider, şu an
Antalya’ya giden çocuklar iş yok diye geri dönmektedir. 
Sayın
Başkan, değerli milletvekilleri; biz burada neyi denetleyeceğiz, neyin hesabını
soracağız? Canın hesabını vermekten kaçanlar malın hesabını verir mi? 
İşte,
kısa bir süre önce, biliyorsunuz, 28 Aralık 2011’de, bu Hükûmet zamanında
Şırnak’ın Uludere ilçesinin Roboski köyünde çoğu çocuk yaşta, 28’i aynı aileden
34 can savaş uçaklarının bombalarıyla katledildi. Bu nasıl bir hükûmet, nasıl
bir devlet ki kendi uçakları kalkıyor, kendi halkını bombalıyor, katlediyor ama
tek bir sorumlu yargılanmıyor. Basit yaralanmalı bir trafik kazasında bile
mahkemeler, tutanaklar, yargılanmalar bitmezken söz konusu Roboski olunca ne
yargılanan var ne sorgulanan. Henüz bu katliamın hesabı verilmemişken bu
Hükûmetten maliyet, gelir-gider hesabının sorulmasını beklemek, boş bir
hayalden öteye gidemez.
Roboski’de
yaşanan katliam nedeniyle dosyada verilen görevsizlik ve sonrasında verilen
takipsizlik kararıyla katliamın sorumluları yargıdan kaçırıldı ve hatta bizzat
yargı eliyle katliam dosyasını kapatmaya çalıştılar, çalışıyorlar.
Yine,
şu anda, aylardır devam eden, hukuksuz, kanunsuz sokağa çıkma yasakları ve bu
süre zarfında sistematik şekilde devam eden bir vahşet var. Ölümler yaşanıyor.
Sorun gerçek anlamıyla can almaya devam ediyor.
Cizre’ye
can ve mal güvenliği sağlayacağım diye girenler ne can bıraktı ne mal bıraktı.
Cizre’de ne oldu, kaç kişi öldü, nasıl öldü, Meclisin bile bilgisi yok şu anda.
Bizim oralarda kurduğumuz kriz masalarından aldığımız bilgilere göre, 178
cenaze vahşet bodrumlarından çıkarıldı. Bu vahşet bodrumunda yaşamını yitiren
siviller için her türlü girişimde bulunduk, yetkililerle defalarca görüştük,
açlık grevi dâhil her türlü eylemselliklerde bulunduk; bir ambulans bile
gönderilemedi. Sonuçta bir katliam yaşandı, tanınmayacak kadar yakılmış
cesetler var ortada. Bu cenazelerin çoğu teşhis edilemez durumda. Bu kadar
sivil, masum insanı katlettiğiniz yetmiyormuş gibi her birinin cenazesini
farklı illere gönderip ailelere ikinci bir zulüm yaşatılıyor. Ve şu an insanlar
morg morg gezip çocuklarının cesedini teşhis etmeye çalışıyorlar, DNA
testleriyle cesetlerini tanımaya çalışıyorlar. Cizre’de uygulanan vahşetin
aynısı Sur’da devam etmektedir. Yine Sur’da gözler kör, kulaklar sağır,
Cizre’de olduğu gibi.
Öyle
laf olsun diye söylemiyorum, sürekli bölgedeyiz, her gelen ölüm haberiyle
birlikte orada halka, özellikle gençlere barışı anlatmakta zorlanıyorum, barışa
dair olan inançlarını yitiriyorlar; “Ortak vatanda birlikte özgürce
yaşayacağız.” desem de artık bunu önemsemiyorlar. Olası gelişebilecek
katliamlardan sonra hiç kimse orada ne kardeşlikten ne barıştan bahsedemez.
Artık o halka anlatacak hiçbir şey kalmamıştır. Biz bunu dile getirdiğimizde,
“Duygusal kopuşlar var, yarın çok geç olacak.” dediğimizde iktidar sıralarından
“Tehdit mi ediyorsunuz?” naraları yükseliyor. Yuh yani!
Hiçbir
ölümü normalleştirmeyelim. Bunu bütün can kayıplarımız için söylüyorum. Orada
gencecik çocuklar ölüyor. Bu, asker olmuş, polis olmuş gerilla olmuş hiç fark
etmiyor ve göz göre göre her gün sivil insanlar öldürülüyor, açıkça savaş
suçları işleniyor. Bütün bu ölümler her gün biraz daha bu ülkeyi bölüyor ve
canımızı yakıyor. Meclisin bu savaşı durdurmak adına rol alması gerekirken
Hükûmet baskısıyla ve demokratik olmayan Meclis İçtüzüğü’yle bu ölümlere
seyirci kalmaktan öteye gidemiyor.
“Kardeşlik”
lafını ağzınızdan düşürmüyorsunuz ancak Hükûmetin ve Cumhurbaşkanın beyanlarına
bakıldığında “Kürt koridorunu kabul etmeyiz.” deniliyor. Kürtlerin komşuluğunu
bile kabul etmeyen bir anlayış bugün Kürtlerin kardeşliğinden bahsediyor. Komşu
olarak bile kabul etmediğiniz bir halkla nasıl kardeş olmayı düşünüyorsunuz?
Yine,
öyle ben onu muhatap almam, bunu muhatap almam diyerek bu sorunu çözemezsiniz.
Hükûmet atamayla muhatap arıyor. Ağzınızdan düşürmediğiniz milletin iradesine
ne oldu? Millet size oy vermeyince irade olmuyor mu? Sadece size oy verildiği
zaman mı irade oluyor? HDP 6 milyon oy almış bir parti. Halk oy vermiş, bu
partiyi iradesi sayıyor. Siz “Ben bu iradeyi tanımıyorum.” diyorsunuz. Yıllarca
bu halkı tanımadınız, “Kürt yoktur.” dediniz, yüz yıldan sonra geldiğiniz nokta
da ise “Kürt vardır ama iradesi yoktur.” demektesiniz. Sizin “var” ya da “yok”
demenizle bunlar olmuyor.
Yine,
Cumhurbaşkanının ve Hükûmet medyasının beyanlarına bakılırsa, içte savaş
yetmiyor, Suriye’ye girmekten bahsediliyor. Bu olsa olsa stratejik derinlik
değil stratejik delilik hâlidir. Türkiye bu bataklığa saplanmaya
çalışılmaktadır. Bu savaşı isteyenlere öncelikli önerim: Buyurun siz kendi
çocuklarınızı gönderin ama kendi çocuğunuzu gönderemediğiniz bir savaşa yoksul
Anadolu çocuklarını alet etmeyin.
Hükûmet
ne yaptı? “Bir Arap baharı geliyor, ben buna Orta Doğu’da öncülük edeyim.”
derken bunun olası sonuçlarını, kendi gücünü, bütçesini, uluslararası
ilişkileri dikkate almadan balıklama daldı. Bu politikayı uygularken rasyonel
mevcut sahayı, sosyolojik altyapıyı dikkate almadan yaptı. Orta Doğu’da,
özellikle Suriye politikasında tamamen mezhepçi ve Kürt karşıtı politikalarla
hareket etti. Bu mezhepçi ve Kürt karşıtı politikalar ülkeyi Suriye’de tamamen
bir çıkmaza soktu. Tamamen savaşçı bir politika izlerseniz bunun maliyeti var
ve bu maliyet sadece ekonomi anlamında değil sosyal, siyasal, kültürel, birçok
alanda sorunu ve maliyeti beraberinde getiriyor. Bugün Suriye’de yaşanan
savaşın sonuçlarını… En basitinden bir mülteciler sorunu var. 2,5 milyon
mültecilerden bahsediliyor ki bu insanlar yaşamın her alanında olmak
durumundalar ve hiçbir sosyal güvenceleri olmadan aramızda yaşayacaklar.
İleriki yıllara ilişkin bu maliyetin daha da artacağı muhakkak.
Evet,
bütün ülkeler Suriye’de ve Suriye’de güç dengeleri çatışıyor. Belki hepsi silah
zoruyla bir şeyler yaratabileceğine inanıyor ama Türkiye Suriye’de tek bir
kurşun sıkmadan en büyük kazanan olabilirdi, hâlâ da olabilir. Bunun yolu
açıktır, savaşa da bu kadar bütçe ayırmamıza gerek kalmazdı. Amerika, Rusya ve
diğer Batılı ülkeler buraya sınır ülkeler değil ve güçle orada durmaya
çalışıyorlar ama bizim binlerce yıldır orada yaşayan kültürel bağlarımız var,
911 kilometre sınırımız var. İşte tam da bu nedenle bu kadar uzun bir sınırımız
olduğu için orada barışçıl bir politika izlememiz gerekir. O sınırda her gün
“kardeşimiz” dediğimiz milyonlarca Kürt yaşıyor. Onlarla çatışarak, savaşarak
sınır güvenliğinizi sağlayamazsınız.
Bugün
bütün dünyayla kim yüzünden karşı karşıyayız? Milyonlarca soydaşı bu ülkenin
vatandaşı olan Kürtler yüzünden. Kürt karşıtı politikalar bugün Türkiye’yi
bütün dünyadan izole etmiş durumda. Eğer Suriye’de masada olmak istiyorsanız,
önce kendi ülkenizde masayı devirmemelisiniz. Kendi masanızı kurtarırsanız,
Suriye’de de emin olun masada olacaksınız.
Savunma
sanayisi, askerî harcamalar izlediğiniz politikalarla bire bir etkilenen bir
durumdur. Bu savaş bütçesinin altyapısı Hükûmetin izlediği politikalardır.
“Kürt sorununu savaş ile güvenlik tedbirleriyle çözeceğim.” diye bu süre
zarfında 300 milyar dolar para harcadınız. Harcadınız da ne oldu? Hem bu
ülkenin kaynaklarını harcadınız hem de bu ülkenin gençlerini harcadınız hem de
bu ülkenin geleceğini harcıyorsunuz.
Sayın
Başkan, değerli milletvekilleri; biz bütün bu problemlerden çıkış kaynağı
olarak barış projesi önerdik. Savunma Sanayi Müsteşarlığı “Şu projeye şu kadar
maliyet, bu projeye bu kadar maliyet; şöyle dünyada sıralamaya girdik, böyle
girdik.” diyor ya, hâlbuki projelere çok ciddi miktarda para aktarılıyor ve
çoğunun israf projesi olmaya aday olabileceği tahmin ediliyor. 
Bakın,
ben Savunma Sanayi Müsteşarlığına maddi anlamda çok ciddi bir katkı sunmak
istiyorum: En maliyetsiz proje nedir? Ciddi ve samimi bir barış projesidir.
Siz, hem ülkede hem Orta Doğu’da istikrarlı bir barış projesi yürütemediğiniz
müddetçe ülke olarak kaybetmeye mahkûmuz. Şimdi, diyebilirsiniz ki bu savaş
politikaları ortamında Suriye’de nasıl barış politikaları izleyelim? Basit bir
durum var. Ülkemizde yaşayan ve bu ülkenin vatandaşı milyonlarca Kürt yurttaş
var, bunların da ördüğünüz duvarlar arkasında teyzeleri, amcaları, dayıları,
kirveleri var. Suriye’de ve tüm Orta Doğu’da nefes almak istiyorsak komşu
ülkelerdeki Kürtlerle gelecek vizyonunu da içeren doğru ve barışçıl bir program
yürütmeliyiz. Bu ülkenin Suriye’deki barışçıl anlamda en büyük silahı, en büyük
gücü Kürtlerdir. Ama ne yapıyorsunuz? Kürtlerle olan sınırınıza duvarlar
örüyorsunuz. İnanın, o sınırda ördüğünüz duvarlara boşa para harcıyorsunuz. Çok
uzun olmayan bir vadede o duvarları yıkmak durumunda kalacağız. Hem ülkede hem
Orta Doğu’da barışçıl bir politika izleseydiniz belki, bugün, bırakın o
duvarları, oradaki telleri bile kaldırabilirdik.
Biz
bu barış politikalarında ısrarcı oldukça, işte tek adam yönetimi, otokratik
savaş hükûmeti burada devreye giriyor. Savaş ortamında akıl, fikir, özgür
düşünce, makul çözümler kenara itilir, hamaset kavramları üzerinden siyaset
yapılır. Barışçıl ortamda bu Hükûmet tıkandı çünkü barışçıl ortamda hamasetin
siyaseti tıkandı.
Bu
Hükûmet, ülkeyi kurtarmak için değil, kendini kurtarmak için savaş politikalarını
geri sarmıştır ama tecrübeyle sabittir ki bugüne kadar hiçbir hükûmet savaş
politikalarıyla ayakta kalamamıştır. Kısa süreli her şeyi örtebilir,
saklayabilir, katledebilirsiniz ama çok uzun olmayan bir vadede kaybetmeye
mahkûmsunuz.
Savunma
Sanayi Müsteşarlığı savunma projelerinden bahsediyor. Bakın, bir Rus uçağını
düşürdük, şimdi bütçe yapıyoruz. Bu Rus uçağının düşürülmesinin bize, halka
maliyeti ne kadardır? Hükûmete soruyorum: Uçağın düşürülmesinin ülkeye
maliyeti, turizme, enerjiye, tekstile, sosyal ve siyasal ilişkilerimize
yansıması ne olmuştur? İşte, memleketin ahvali budur arkadaşlar; içte savaş,
dışta savaş. Savaşın bedelini hem canıyla hem malıyla yoksullar öder, yarın
öbür gün bütün bütçeyi tek kaleme harcamak durumunda kalabiliriz. Yaptığımız şu
bütçeler, gelir-gider hesapları hepsi rafa kalkabilir. Bu gidişat çıkmaz
sokaktır, bu gidişat savaş çıkmazıdır. Peki, bu savaş çıkmazından nasıl
kurtulacağız? 
Tüm
ülkenin kısa vadeli değil, uzun vadeli bir rahatlaması için Türkiye’nin temel
paradigmasını değiştirmesi gerekir. Kürt sorunu artık sadece ulusal ölçekte
Türkiye’nin sorunu değil, bölge bazında dört ülkeyi ve genelde Orta Doğu’nun
güncel durumuyla birlikte değerlendirildiğinde uluslararası bir sorundur ve bu
anlamda artık bir dünya sorunudur. Bu nedenle, kendi Kürt sorununu bir an önce
çözmüş Türkiye uluslararası ilişkilerinde de bir sıkışmaya, daralmaya
girmeyecektir. Bu anlamda, Türkiye’nin temel bir paradigma değişikliğine
gitmesi gerekiyor. Dünyanın neresinde olursa olsun Kürtlerin kazanımlarını
Türkiye’nin kaybı olarak görmemelidir. Orta Doğu’nun kan gölüne döndüğü bir
ortamda bu ülkede Suriyelileşmeyi önleyecek, bu halkları kan gölünden, bu
kaostan çıkaracak anlayışın AKP’nin savaş beyanları değil, Sayın Abdullah
Öcalan’ın tabiriyle, barışa olan inancını barındıran Eşme ruhunda olduğunu
belirtmek istiyorum.
Konuşmanın
başında belirtmiştim, canın hesabını vermeyenler malın hesabını nasıl
verecekler? Biliyorsunuz -basında- yeni güvenlik yasaları çıkıyor, ki bunların
hepsi “Vur, kır, ben seni kollarım.” mantığıyla yapılıyor. Bu bir korumadır,
hukukta bunun hiçbir yeri yoktur, ben bunları atlıyorum ve son olarak şunu
söylüyorum:
Biliyorsunuz,
bugün Meclise sayın eş genel başkanlarımız ve bazı milletvekili arkadaşlarımız
için fezlekeler gelmesi emredilmiş, tavsiye değil emredilmiştir, gelecektir.
Ben şuradan bütün halkıma, bütün Meclise sesleniyorum: Eş başkanlarıma ve diğer
arkadaşlara gelen fezlekelerin… Daha fazlasını ben yaptım, onların yaptığı her
şeyin arkasındayım, onların söylediği her sözün altına imza atıyorum; hiçbir
zaman o fezlekelerden, şunlardan, bunlardan korkmuyoruz. 
Sayın
Ahmet Hakan da bizimle ilgili, “Parlamentoda ballı maaşlar alıp gel keyfim
gel...” demiş. Sayın Hakan bilsin ki, hiçbir HDP vekili bir maaş için vekil olmaz;
hepsi, parayla karşılığı ödenmeyecek, bütün dünyayı verseniz bedelini
karşılamayacak bir durumun, bir geleneğin ve bir siyasi duruşun emekçileri,
emektarları olarak buradalar. Eğer çok istiyorsa tüm milletvekillerimizin şu
andaki değil, geçmişteki mal varlığını araştırsın, milletvekili olmadan önceki
mal varlığı ile şu andaki durumlarını bir karşılaştırsın, kim allı ballı
maaşlarla, rüşvetlerle, yolsuzluklarla bütçesini genişletmiş ortaya çıkarsın.
Varsa böyle bir durum “Eyvallah!” deriz ve bunlar ortaya gelmişken gelin
yolsuzluk, hırsızlık, savaş suçlarını da bir araştıralım diyorum. 
Adıyaman’da
hendek mi vardı, çukur mu vardı? 250 kişi gözaltına alındı, 30-40 tanesi
tutuklandı; bugün bile 11 kişi gözaltına alınmış. 
Özet
olarak “Savunma Sanayii Müsteşarlığınca kara, deniz ve havacılık alanında
yürütülen çok önemli savunma projeleri var.” diyorsunuz. Bütün bu ülke için en
güvenilir politika nedir biliyor musunuz? Barış projesidir. Bu projeyi hayata
geçirmeden hiçbir şeyin projesi, bütçesi uygulanmaz bu ülkede. Uygulansa bile
bu ülkeye, bu halka bir hayrı olmayacaktır. 
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım.
COŞKUN
ÇAKIR (Tokat) – Sayın Başkan…
BAŞKAN
– Buyurunuz Sayın Çakır.
COŞKUN
ÇAKIR (Tokat) – Sayın Başkan, konuşmacı Sayın Yıldırım konuşmasında “Masum
Kürtleri öldürüyorsunuz, katlediyorsunuz.” demek suretiyle grubumuza sataşmada
bulunmuştur. 69’dan söz istiyoruz.
BAŞKAN
– Peki, iki dakika söz veriyorum Sayın Çakır.
Buyurun.
(AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
8.- Tokat Milletvekili Coşkun Çakır’ın,
Adıyaman Milletvekili Behçet Yıldırım’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın yedinci
tur görüşmelerinde HDP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
COŞKUN
ÇAKIR (Tokat) – Teşekkür ederim Sayın Başkan.
Masum
Kürtleri de öldürmüyoruz, Kürtleri de öldürmüyoruz. Eğer bölgede yaşanan
olağanüstü şartlar altında ölen insanlar varsa bunlar içerisinde Kürtler de
vardır, Kürt olmayan unsurlar da vardır. Dolayısıyla, öldürülen insanların
kimliği Kürt kimliği değil, terörist kimliği üzerinden bir tablo ortaya
koymaktadır. Öldürülen birileri varsa bunlar şaki, isyancı ve terörist
unsurlardır. 
Sayın
Yıldırım konuşmasında “Tehdit mi ediyorsunuz?” diyor. Tehdit ne kelime, tehdit
etmiyoruz, daha ötesini yapıyoruz. Orada devlete karşı, meri düzene karşı,
mevcut düzene karşı bir kalkışma içerisinde olanları ne demek tehdit etmek,
tehdit sadece bir ön durumdur; aksine, onların üzerine gitmek suretiyle,
güvenlik güçleri gerekeni yapmak suretiyle onların enterne edilmesini, bir
anlamda devre dışı bırakılmasını ortaya koymaktadır. Bu, tehdit falan değil,
aksine, gereğini yapmaktır. Bu, adaletli olmanın da gereğidir. Eğer adaletli
iseniz haklıyla haksızı, suçluyla masumu ayırt etmek zorundasınız. Bizim de şu
anda yapmış olduğumuz şey, adaletli davranmak, haklıyla haksızı ayırt etmek,
suçluyla masumu ayırt etmektir. Bu, biraz da kerim devlet olmanın, merhametli
olmanın gereğidir.
Öte
taraftan Sayın Baluken dedi ki: “Acz içindesiniz.” Hayır, acz içinde değiliz.
Eğer acz içerisinde olanları görmek istiyorsanız Sayın Baluken, son birkaç
gündür tablo çok nettir; hem Sur çağrısına hem cuma çağrısına bölgenin, bölge
insanımızın, Kürt kardeşlerimizin göstermiş olduğu ilgiden kimin acz içerisinde
olduğu açık seçik ve net bir şekilde görülmektedir. Bir acz arıyorsak acz
tablosu budur. 
Saygılarımla.
Teşekkür
ederim. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın grup başkan vekili konuşması sırasında bizim aciz
içerisinde olduğumuzu söyleyerek sataştı. Grubumuz adına sataşmadan söz
istiyoruz.
BAŞKAN
– Buyurun, size de iki dakika. 
İDRİS
BALUKEN (Diyarbakır) – Sayın Meral Danış Beştaş konuşacak. 
BAŞKAN
– Peki, Sayın Danış, buyurun.
9.- Adana Milletvekili Meral Danış
Beştaş’ın, Tokat Milletvekili Coşkun Çakır’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; hepinizi
selamlıyorum. 
Doğrusu
sayın hatip, Grup Başkan Vekili adaletli olmakla övündü diyeyim ve suçluyla
suçsuzu ayırdıkları ve bu atfedilen hiçbir zorluğu vatandaşa çıkarmadıklarını,
suç işlemediklerini söyledi. Suçlu ve suçsuz ayrımını yaptığınızı sadece iddia
edebilirsiniz ya da adaletli olduğunuzu sizin söylemenizin hiçbir anlamı yoktur;
önemli olan, Türkiye yurttaşlarının, Türkiye toplumunun gerçekten adaletli
olduğunuzu ifade etmesidir. Hani, halk diliyle, kendini övmek değildir, “Ben
bunları yaptım, ben iyiyim.” demek değil, bunların takdir edilmesidir. 
Yani
Selamet Yeşilmen, bir anne olarak, kendi bahçesinde, iki çocuğunun yanında
öldürüldü. Ekin Van’ın cenazesi, çıplak bedeni teşhir edildi. Daha geçen hafta,
Mardin’de, bir kadın, mekanizması bozuldu diye panzerden açılan ateşle
öldürüldü. Üç aylık bebekten, Miray’dan, 70 yaşındaki Taybet İnan’a kadar bu
isimleri hep duymaya devam edeceksiniz, orada öldürülüyor ve katlediliyor. Bu
mudur adaletli olmak? Eğer adaletli olmak buysa, adaletsizlik nedir, onun
cevabını hep birlikte aramamız lazım. Şu anda herhangi bir yasa dışı örgütle
mücadele edilmiyor, halkla mücadele ediliyor. Bugün Sayın Başbakan Silopi’ye
gitmiş ve diyor ki: “Biz devletin kudretini gösterdik, şimdi sıra şefkatte.”
Böyle bir şey olabilir mi ya? Git, yak, yık, öldür, katlet yüzlerce insanı,
bütün her yeri yerle bir et, sonra “Biz kudretimizi gösterdik ama şimdi de
şefkat gösteriyoruz.” de! Yani bunlar tebaa mıdır? Bunlar bu ülkenin köleleri
midir, siyahları mıdır? Silopi’de, Cizre’de yaşayan insanlar aylardır kan
ağlıyorlar, her gün ölümle yüz yüzeler, yüzlerce evladını kaybetmişler, şimdi
şefkatten söz ediliyor. 
Böyle
bir şefkat kabul edilmez, böyle bir savunma asla kabul edilmez. Bunun karşılığı
yoktur ve sizin söylediğinizin de gerçek hayatta hiçbir karşılığı yoktur. Bunu
ifade etmek istiyoruz. (HDP sıralarından alkışlar) 
BAŞKAN
–Teşekkür ederiz.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii Müsteşarlığı
2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî Yönetim
Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
(Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam)
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, Halkların Demokratik Partisi Grubu adına dördüncü
konuşmacı Muş Milletvekili Sayın Ahmet Yıldırım. (HDP sıralarından alkışlar) 
Sayın
Yıldırım, süreniz yirmi dakika. 
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; ben de hepinizi öncelikle saygıyla
selamlıyorum.
Ben
bugün özellikle Bilim, Sanayi ve Teknoloji Bakanlığının 2016 yılı merkezî
yönetim bütçesi üzerinde grubumuzun düşüncelerini ifade etmek üzere söz almış
bulunmaktayım.
Açıkçası,
Bilim, Sanayi ve Teknoloji Bakanlığına bağlı kurumlara tek tek geçmeden önce,
ülkemizde çok büyük bir probleme neden olduğunu düşündüğümüz -ben de bir
akademisyen olarak- bilim özgürlüğü ve üniversite özerkliği hakkında düşüncelerimizi
ifade etmek istiyorum. 
İnsanlık
tarihinde din ve felsefenin arasındaki tartışmalardan bir antitez olarak ortaya
çıkmış olan bilimin ilk ortaya çıktığı günden bugüne kadar iktidar yapıları ve
toplum arasında sürekli tartışmalı bir ilişki söz konusu olmuştur. İnsanlık
tarihi ve bilimsel çalışmalarla özdeş olan iktidar yapıları ile bilim insanları
veya bir bütün olarak bilimsel kurumsallaşmanın sürekli bir problemi olmuştur. 
Bugün
bilimin en önemli sorunu, en önemli meselesi üniversitelerin, araştırma
merkezlerinin, bilimin ve onun mensuplarının özerk ve özgür olma sorunudur. Bu
dünyanın birçok coğrafyasında var olduğu üzere ülkemizde de bu problem çok
sancılı bir şekilde yaşanmaktadır. Açıkçası, tarihsel kesit içinde, bilim ve
bilimsel özgürlük devlet ve toplum tarafından, toplumun belli kesimleri
tarafından sürekli tehlikeli olarak görülmüştür. Çünkü bilimin amacı, sürekli,
yeni olan, yeni olduğu için de alışık olunmayan bir hakikat arayışıdır. Sürekli
hakikat peşinde gidilir. Yeninin, bugüne kadar açığa çıkarılmamış olanın özgün
bir biçimde, objektif bir biçimde açığa çıkarılması amacı taşınır.
Bilimin
ilkeleri ve değerleri ile bilim ve bilimsel özgürlük ile devlet ve toplumun
belli kesimleri arasında çelişki sürekli var idi. Açıkçası, Sümerlerde ilk
bilimsel çalışma olarak tanımlanabilecek araştırmalardan Antik Yunan’daki
Sokrat’a, Platon’a ve Aristo’ya varıncaya dek bu iktidar yapıları ile bilim
arasındaki, bilimin mensupları arasındaki çelişkiler, çekişmeler, sorunlar hep
var olmuştur.
Bir
bilim insanı, bilimsel çalışmayı yürütürken, bilimin devlet, etnik, ulusal,
dinî sınırları yoktur, bunları gözetmez. Bir bilim insanı bilimsel çalışma
yürütürken, devletin hassasiyetlerini değil, ulusallığın hassasiyetlerini
değil, toplumun örfe ve geleneğe dayanan hassasiyetlerini değil bilimin
evrensel ilkelerini, bilimin evrensel prensiplerini gözeterek hakikat yolunu
seçer. Buradan bakıldığında, engelleyici olarak karşısına çıkan her şeyi aşmak
ister, kendisine sınırlar çizmek isteyenleri dinlemez, bu anlamda hakikate
ulaşırken de çalışma konusu ne olursa olsun -uzay, tabiat, yeryüzü, jeoortam,
tarih, iktidar, güç odakları- canlı olan her şeyin ama her şeyin geçici ve
değişken olduğuna inanır. Bilim hiçbir şeyin statik ve durağan olmadığına, şu
arzıcihan döndüğü sürece her şeyin değişeceğine, canlı ve cansız ortamın da
sürekli değişeceğine inanır. Siyasi yapılar, iktidarlar, beşeriyete ait olan
hiçbir şey bundan azade değildir. Bu, 5 bin yıllık bilimsel çalışmaların açığa
çıkarmış olduğu muazzam bir birikim ve tecrübeyi ifade eder. 
Peki,
bilim, devletleri, onun sınırlarını, onun statükolarını, onun basmakalıplarını
değil de neyi esas alır? Kendisine çalışma konusu yapmış olduğu olguları ve
olgular arası ilişkileri esas alır. Kendi yaptığı çalışmanın hakikate ulaşması
konusunda önüne çıkacak olan dogmatizmi yıkma, sınırları aşma, devlet ve
iktidarların tartışılmazlığı ve değişmezliği üzerine kurulu olan konformizmini
de hiç şüphesiz rahatsız eder. Çünkü bilimsel çalışmalar sonucunda, çalışma
konusu ne olursa olsun, özellikle de sosyal bilimlerde, toplum bilimlerinde
hakikate ulaşılırken tarihsel süreç boyunca en çok rahatsız olanlar iktidar
yapıları olmuştur. 
Şüphesiz,
bütün bilimsel çalışmaların kendi içinde özgünlüğü vardır ama fen bilimlerine
ve doğa bilimlerine göre sosyal bilimler, iktidar yapıları tarafından daha
fazla tehlikeli görülmüş, devletler ile konforunun bozulmasından rahatsız olma
riski yaşayan bazı toplum yapıları da buna karşı çıkmıştır çünkü sosyal
bilimler, iktidar ilişkileri ve toplumsal sınıflar arasındaki güç
dengesizliğini hedefine koyar, arasındaki güç dengesizliği üzerinden açığa
çıkmış olan baskı düzenlerinin nedenlerini araştırmaya çalışır. Bu, sosyal
bilim için tespitler, nedenler, açığa çıkmış olan baskı düzenlerinin giderilme
yöntemlerini ortaya koymaya çalışırken baskıyla karşılaşır ama özlü bilim
insanları ve çalışanları, emekçileri bu baskıya karşı şüphesiz bilimin
direnişçi yönünü göz ardı etmezler.
Sosyal bilim, devlet ile toplum, ezen ile ezilen,
zengin ile fakir, kadın ile erkek, mağrur ile mazlum arasındaki sorunları
siyasi, askerî, ekonomik, sosyal, kültürel ve psikolojik nedenleri ve arka
planlarıyla açığa çıkarmaya ve bu açığa çıkarma üzerinden bir hakikate ulaşma
ve toplumsal meselelerin bir bilimsel perspektifle ortadan kaldırılması
yöntemleri üzerine kafa yorar. Yine, belirtmeliyiz ki bu çalışmaları yaparken
yasal sınırlar değil evrensel hakikatler ve onun arayışları ve onun sınırlarını
aşma bilim insanının en önemli öncelikleri ve hassasiyetleridir. 
İşte, muktedirlerin nazarında bilim insanlarının
affedilmez günahı budur çünkü onların yaratılmış olan iktidar yapılarını
sürekli tehdit eder. Onların orantısız bir biçimde, dengesiz bir biçimde
sürdürdükleri konforları tehdit eder. Bu sadece bugünün ve ülkemizin sorunu değildir,
yeryüzünün farklı yerlerinde ve farklı dönemlerinde… Ama son birkaç asırda
artan bir biçimde bilim insanlarının, bilimin özerkliği ve bilimin özgürlüğü
önünde sürekli engeller çıkmış, baskı araçları artmıştır. Ama şunu üzülerek
ifade etmeliyiz ki son yıllarda ülkemizde, maalesef, bu baskıların
sıradanlaştırıldığı, bilim üzerindeki despotik ve tehditvari, özellikle eyleme
de dönüşebilen söylemlerin arttığı bir süreci yaşamaktayız. Bu, ülkemizin
üzerine kurulu olduğu kültürel hazinenin tarihsel birikimiyle örtüşmeyen
orantısız bir durumu ifade etmektedir. Bilim insanı, düşündüklerinin ve
çalışmalarının kimi rahatsız ettiğine, kimi de mutlu edeceğine bakmaz. Bir
bilim insanı, yaptığı çalışmalar neticesinde iktidarın mı, muhalefetin mi
istifade edeceğine veya mutlu olacağına bakmaz. Bilim insanı, her zaman için
doğrunun ve hakikatin peşindedir. Bugün Batılı ülkelerde, özellikle bizim de
içerisinde olduğumuz Doğu’ya göre -tırnak içinde söylüyorum- nispeten daha
fazla üniversite özerkliğinin ve bilimsel özgürlüğün kurumsallaştığını ifade
edebiliriz. Batı’da bilim ile devlet arasında da şüphesiz gerilim vardır. Ama,
Batı’da bilimsel çevreler ile devlet ve iktidar yapıları arasındaki gerilim
hiçbir zaman üniversiteye ve bilime bir müdahale ve baskı gerekçesi yapılmaz. 
Yine
bir hususu belirtmek isterim ki Batı’nın bugün varmış olduğu bu düzey, asla ama
asla kendi tarihsel “background”undan getirmiş olduğu bir birikim değildir.
Şunu ifade edelim ki: Batı kendi karanlık döneminden çıkmaya başladığı, yavaş
yavaş düşünce ve bilimin gelişme göstermeye başladığı dönemlerde yani Batı’nın
Rönesans’ı yaşadığı süreçlerde Doğu’dan çok ciddi bir birikim maalesef Batı’ya
kaçırılmış ve kaçmıştır. Bugün Batı özgürlüğün, bugün Batı insan haklarının,
bugün Batı evrensel standartların konforunu yaşıyorsa Doğu’dan kaçırmış olduğu
bilimsel birikimin ve müktesebatın üzerine kurmuş olduğu düzenle bunu
yürütmektedir. Şu topraklar; Anadolu ve Mezopotamya toprakları tarihsel süreç
içerisinde… Bakın, Mezopotamya’daki tabletlerde çıkmış olan çivi yazıları da,
bütün dünya tarafından da kabul edildiği üzere, Batı’dan bin yıl önce bilimsel
çalışmalara, astronomiden matematiğe, tıptan sosyal bilimlerin birçok dalına
kadar, Mezopotamya’da başladığını ifade etmektedir. Batı, buradan kaçırmış
olduğu zenginlikler üzerine bir kültürel hazine kurmaya çalışmış; bugün vardığı
noktayı, bugün özellikle bilime biçtiği özerk yapıyı, değeri, özgürlüğü buradan
kaçırdığı hazineler üzerine bina etmiştir. 
Türkiye’de bugün itibarıyla sınırlı sayıdaki
üniversitenin belli kürsüleriyle sınırlanmış olan bir bilim özgürlüğüyle karşı
karşıyayız. Özellikle, Batı’nın Doğu’dan bilimin kültürel hazinesini alarak
Batı’ya götürdüğünün birkaç örneğiyle konuşmama devam etmek istiyorum. Düşünün,
bütün dünyada Pisagor matematiğin babası olarak kabul edilir ama İyonyalı
Pisagor eğitimi İyonya ya da Yunanistan’da almamıştır. Yirmi iki yıl Mısır’da,
ondan da önce yedi yıl Babil’de yani Mezopotamya’da görmüş olduğu tahsil
üzerine dünyada kendi çağı için bugün de geçerli olan bilimsel çığırları
açmıştır. Doğu’nun bu hazinesinin göz ardı edildiği ve Mezopotamya’da -başta
matematik olmak üzere- özellikle tıpta, matematikte, astronomide ve sosyal
bilimlerde var olan gelişmişliğin üzerine bina ettikleri özgürlüğün konforunu
sürdürürken, biz, bugün üniversitelerimizde bilim insanlarımıza, bilimin
özgürlüğünü ve üniversitenin özerkliğini değil, iktidar uğruna feda edilen
baskılarını ve onların çalışma koşullarını –deyim yerindeyse- burunlarından
getirecek kadar sıkıntılı bir süreçle yürütmeye çalışıyoruz. 
Buradan hareketle birkaç kuruma dair de bilgi vermek
istiyorum. Komisyon görüşmeleri esnasında Sayın Bakana da ifade etmiştim.
Bakın, TÜBİTAK’ta, özellikle bilimsel bilgi, eleştiriye açık, sınanabilir,
tutarlı olmalıdır. Yine “Bilgiyi üretecek bilim insanlarının da bağımsızlığı en
önemli şartlardan biridir.” diye ifade etmiştik. TÜBİTAK, kuruluş misyonunun
tersine bugün bu şartlardan giderek uzaklaşmış, bir kurum hâline
dönüştürülmüştür. Bir bilimsel kimlikten ziyade bir devlet kurumu, bir kamu kurumu
hâline dönüştürülmüştür ve TÜBİTAK bilimsel araştırma, bilgiyi yayma, uzmanlığı
kamunun ve toplumun faydasına sunma işlevlerini önemli ölçüde yitirmeye
başlamış, toplum nezdinde bağımsız olmayan, uzmanlığın değil, maalesef ama
maalesef, iktidarın ve güç odaklarının yasal yetkileriyle atamaları sonucunda
yönetilen bir kuruma dönüştürülmüştür. 
TÜBİTAK’la
ilgili, yakın geçmişte bütün vekil arkadaşlarımızın bilebileceği bir örnek
üzerinden hareket edelim. Malumunuz olduğu üzere, sonbaharda Bingöl’ün Sarıçiçek
köyüne düşen bir meteor üzerinden, özellikle bu taşların bir maddi değerinin
olabileceği düşüncesiyle, yerli halktan ve Batılı ülkelerden buradan örnek taş
almaya gelenlere dair -bakın, TÜBİTAK- burada, özellikle devlet adına vergi
memurları, halkın kazancının vergiye tabi olup olmadığını inceleyerek düşen
meteorlardan vergi alınıp alınmayacağını tartışmıştır. Bunun bilimsel
çalışmalarda nerede kullanılabileceğinden ziyade, acaba bundan bir vergiyle
istifade eder miyiz gibi, bir tüccar mantığıyla yaklaşılmıştır. 
COŞKUN
ÇAKIR (Tokat) – Ahmet Hocam, maliye o, maliye.
AHMET
YILDIRIM (Devamla) – Geleceğim, şu anda onun “tweet”ini okuyacaktım. 
Bakın,
Sayın Bakan, dönemin Bakanı Sayın Şimşek’in Twitter üzerinden paylaştığı şu
cümlesi gerçekten hepimiz açısından, bilimin özerkliği, özgürlüğü açısından
ibret vericidir. “Taşlardan vergi alınsın mı?” anketini başlatmıştır. Bakın,
“Taşlardan vergi alınsın mı?” anketini Twitter’dan paylaşmıştır. 
Bir
diğer hususu TÜBA’yla ilgili olarak belirtelim. Bilimsel kurullar ülkelerin
prestijleridir. Bu prestiji özerk olmaları, gerektiğinde devleti ve hükûmetleri
eleştirerek ilerlemeye ve yanlışları düzeltmeye katkı sağlayacak şekilde
yaparlar. Bu kurullardaki bilim insanları kendi yetkinliklerini tartışmaya
açmazlar. Ancak, TÜBA, özerk yapısını -üzülerek ifade edeyim- AKP hükûmetleri
döneminde yitirmiştir çünkü bugün TÜBA’ya kurul üyesi olarak atananların üçte
1’i siyasi iktidar tarafından belirlenen YÖK’ten gelmekte, üçte 1’i yine siyasi
iktidar tarafından belirlenen TÜBİTAK’tan gelmekte, sadece üçte 1’ini kendi
üyeleri arasından seçmektedir. TÜBA maalesef böyle bir siyasal kimliğe
sahiptir.
Ben
konuşmalarımı tamamlamadan önce, özellikle -Tarım Bakanımız burada değil ama-
kendi seçim çevrem olan Muş’taki TİGEM’le ilgili, Komisyon aşamasındayken Sayın
Bakana soru sormuştum, sağ olsun Sayın Bakan bürokratları aracılığıyla
Meclisteki adresime ulaşan bir cevap göndermiş. 
Değerli
milletvekilleri, Muş’taki TİGEM arazisi 65.147 dönüm arazi varlığına sahip.
TİGEM ilk kurulduğu zaman bu 65 bin küsur dönümlük arazinin üçte 1’i çevre
köylerden “İlimiz kalkınsın, ekonomik ve refah düzeyimiz yükselsin.” diye
köylülerin mal varlığından devlete bağışlanmıştır Bakanın da cevabında
belirttiği üzere. Peki, halk kendi alın terinden, atalarından, dedelerinden
kendilerine kalan topraklarını sadece işlemekle meşgulken ve “Devlet de bizim
sunduğumuz katkılarla bu kenti kalkındırsın.” diye arazilerini bağışlarken
Tarım Bakanlığı 25 Temmuz 2010 yılında Resmî Gazete’de yayımlanan bir ilanla
ihaleye çıkmış ve 16 Mart 2011 günü yandaş bir ticari şirkete kiralamıştır,
uzun süreli kiralama yoluna gitmiştir. Biz Sayın Bakandan Komisyonda rica
ettik, dedik ki: Bakın, burası sözleşme şartlarına uygun bir biçimde
kullanılmıyor. Burası sözleşmede olmadığı ve sizden rıza alınmadan üçüncü
şahıslara kiralanıyor ama bunların olmadığını Sayın Bakan bürokratları
aracılığıyla bize ulaştırdığı yazıda iddia etmiş. Ben de ifade edeyim: Bakın
Sayın Bakan, isimlerini istediğiniz anda size sunmak üzere söylüyorum, “Hiç iş
kazası olmamıştır.” diye cevap vermişsiniz; Engin Kuş isimli vatandaş 2
parmağını asla kullanamayacak şekilde iş kazası geçiriyor, işten çıkarılıyor
dava yoluna gittiği için. Daha büyük sakatlık yaşayan bazı -isimleri bende
mahfuz olan- emekçiler taşeron işçisiyken “Yargı yoluna gitmeyin, tazminat
talep etmeyin, biz sizi kadroya alalım.” diye susturulmaya çalışılıyor. 
TİGEM
arazisindeki kesilmemesi gereken kavak ağaçları kesiliyor, 726 bin TL’ye
satılıyor; Sayın Bakan, bunların faturası şirket kayıtlarında var,
iletebiliriz. Yine, en nihayetinde, 1.470 dönümlük bir yer bir köye
kiralanıyor. Aynı şekilde, Sayın Bakan, bu sözleşmede bulunan personel
sayısının yarısı kadar personel çalışıyor, sözleşmede şart olarak koştunuz,
kiralama şartı olarak koştunuz ve bir TİGEM bürokratı olan yani kiraladığınız
şirketi denetlemekle yükümlü olan bir TİGEM bürokratı, ismi bende, isterseniz
bunu söyleyeyim, Mufil Yeşilyurt oranın genel müdürü Sayın Bakan. Düşünün,
orayı denetlemekle yükümlü olan bir kurumun bürokratı kiraladığınız şirketin şu
anda genel müdürü. Oradan etkin bir denetleme ve soruşturma çıkar mı
usulsüzlüklere karşı Sayın Bakan? Hani, tüyü bitmemiş yetimin hakkı üzerinden
herkesin hakkını koruyacağınızı söylediniz, 65 bin dönümlük arazi maalesef şu
anda, adı üzerinde, “çiftlik” olarak kullanılıyor. 
Saygılar
sunarım. (HDP sıralarından alkışlar)
BAŞKAN
– Teşekkür ederiz Sayın Yıldırım.
Halkların
Demokratik Partisi Grubu adına beşinci ve son konuşmacı Bitlis Milletvekili
Sayın Mahmut Celadet Gaydalı.
Sayın
Gaydalı, süreniz yirmi dakika.
Buyurun.
(HDP sıralarından alkışlar)
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; hepinizi saygıyla selamlıyorum. Gıda, Tarım ve Hayvancılık
Bakanlığının 2016 yılı bütçesi hakkında Halkların Demokratik Partisi Grubunun
görüş ve önerilerini belirtmek üzere söz almış bulunmaktayım. 
Gıda,
Tarım ve Hayvancılık Bakanlığı İnternet sitesinde ithalat ve ihracatla ilgili
ayrıntılı bilgiler sunmamaktadır. Birçok bilgide kaynak olarak TÜİK gösterilmekte,
TÜİK tam bir saha çalışması yapmamakta, sadece Bakanlık sitesine göre bir rapor
hazırlamaktadır. Bu bağlamda, birçok bağımsız kuruluş rapor
hazırlayamamaktadır. Onun için, verilen rakamların ne kadarının güvenilir
olduğu şüphelidir. Gerçi, dün akşam genç bakanımız, konuşmalarında “Rakamlar
yalan söylemez.” demişti, son derece doğru bir tespit. Rakamlar değil, insanlar
yalan söyler, yanlış rakamlar vererek. 
Tarımın
durumu, Sayın Başbakanın, bakan ve AKP’li milletvekillerinin çizdikleri gibi
pembe bir tablo değildir. Türkiye, 1970’li yıllarda dünyada kendi kendisine
yetebilen 7 ülkeden biriyken bugün gıda kalemlerinden birçoğunu ithal eder
durumdadır. Tarımın Türkiye ekonomisi içindeki payı giderek azalmaktadır. 
Tarım
alanları, AKP iktidarının on iki yılık döneminde yüzde 10,7 azalmıştır. 81
ilden 62’sinde tarım topraklarında azalma olmuştur. 2013 verilerine göre toplam
29 milyon 555 bin 704 dekar tarım alanı yok olmuştur. Bakanlık, her ne kadar
kamu spotlarında verimli tarım arazilerinde tarım dışı faaliyetlere izin
verilmeyeceğini belirtmekteyse de tarımda her alanda gelişmelerden bahseden
Hükûmet, 2004-2014 yılları arasındaki on yıllık bir periyotta 27 milyon 825 bin
64 dekar tarım arazisini imara açmıştır. En çok kayıp da Türkiye'nin tahıl
deposu olarak bilinen Konya’dadır. Konya’da yüzde 27,35’le 7 milyon 161 bin
dekar arazi kaybolmuştur. Bunu Yozgat, Diyarbakır, Kars, Adana, Afyon, Maraş,
Malatya, Edirne, Tekirdağ gibi illerimiz takip etmektedir.
Gerek
Hükûmetin savaş politikaları gerekse neoliberal politikalarla tarımın
istihdamdaki payı yüzde 34,9’dan yüzde 24,6’ya gerilemiştir. Siyasi, ekonomik
veya toplumsal birçok alanda olumlu tablolar çizen AKP Hükûmeti, aslında, var
olan krizi sistematik ve bilinçli bir şekilde örtbas etmektedir.
Ziraat
Mühendisleri Odası Yönetim Kurulu Başkanı, Türkiye’nin Hükûmet yetkilileri
tarafından dünyanın en üretken ülkesi olarak sürekli dile getirildiğini, oysa
gerçeğin bunun tam tersi olduğunu, Türkiye’de üretilen birçok ürünün Türkiye
halklarına yetmediğini dile getirerek, bunun içinde buğday, arpa, nohut ve
mercimek gibi ürünlerin de yer aldığını bildirmiştir. Belki de en çarpıcı
yaklaşım, samanın bile Ukrayna’dan ithal ediliyor olmasıdır. 
Biz,
her şeyden önce, toprağın değerini bilmiyoruz. 2 milyondan fazla insan tarımdan
koparılmıştır. Oluşumu binlerce yılı alan “topsoil” denen nebati üst toprağın
altın değerinde olduğunu henüz tam anlamıyla farkına varmış bir toplum değiliz
maalesef. Yaklaşık iki yüz yılda 1 santim oluşabilen ve ziraat için bunun en az
20 santim bir kalınlıkta olması gereken bu serveti heba etmekteyiz. İnşaat
faaliyetlerine açılan alanlarda en az 20 santimlik üst toprağın sıyrılarak
rezerv olarak kaldırılması gerekir. Tabii -AKP’nin miladı 2002’yle başlıyor-
sadece AKP döneminde yapılan yol, baraj ve göletlerin kapsadığı alanları,
sadece 20 santimle çarparsanız çarpıcı bir volüm ortaya çıkacaktır. Düşünün,
Hollanda, denizden toprak kazanarak ülkesini büyütmüştür, biz ise maalesef hem
kaybediyoruz hem de katlediyoruz toprağımızı.
Ülkemizin
sahip olduğu hayvan popülasyonu, dünyada ilk sırada yer almasına rağmen gerek
verim gerekse üretim açısından istenilen düzeyde değildir. Özellikle Doğu ve
Güneydoğu Anadolu Bölgelerinde hayvan yetiştiriciliği ilk sıralardayken 1990’lı
yıllardan itibaren boşaltılan kırsal alanlar, mayınlanan araziler, yasaklanan
mera ve yaylalar nedeniyle hayvancılık üretimi büyük oranda azalmıştır.
Türkiye’nin hayvan varlığı gün geçtikçe azalıyor, canlı
hayvan ihracatı düşüyor. Hayvancılık politikasının geldiği son nokta sınırsız
ithalat olmuştur. 1960 yılından beri Avrupa’nın değişik ülkelerinden damızlık
kültür ırkı hayvan ithal edilmektedir. Yerli ırk olan Doğu Anadolu Kırmızısı
ırkı kaybolmak üzeredir. Bunun yerine Montofon, Holştayn, Simental, Jersey ve
en sonunda da ne olduğu bilinmeyen Angus denen bir ırkı bu ülkeye monte
ettiniz. Sınama ve yanılma metotlarıyla bu seçimler yapıldığından, her dönemde
gelen kültür ırkı damızlık hayvanların yüzde 50’si iklim ve yem şartlarına uyum
sağlayamadığından telef olmuştur.
Türkiye’de tür ve ırklarına göre koyun sayılarının 2000
ile 2014 yılları arasındaki dağılımına baktığımızda, koyun sayısının 2010
yılında bir artış trendine girdiği gözükmektedir ancak 1991 yılına göre 2014
yılını mukayese edersek yüzde 22,98 oranında bir azalma olduğunu görürüz. 1991
yılına göre, 2014 yılında kesilen koyun sayısında yüzde 34,43 oranında bir
azalma ve et üretim miktarında da yüzde 23,05 oranında bir azalma vardır. Günün
şartlarında, yem fiyatları başta olmak üzere diğer giderler göz önüne alınınca
hayvan yetiştirmenin hiçbir cazip tarafı kalmamıştır.
Sayın Bakana sormak istiyorum: Besicilerin piyasaya
sürdüğü büyükbaş hayvanlarda hormon kontrolü yapılıyor mu? Hormon dozajında bir
kısıtlama söz konusu mudur? Çünkü bunlar, insan sağlığıyla doğrudan orantılı olaylardır.

Ne yazık ki şap ve şarbon hastalıkları, Doğu ve
Güneydoğu Anadolu Bölgelerinde olmasına rağmen gizli tutulmuştur.
Avrupa Birliği uyum çerçevesinde üreticiye teşvik
verilmektedir. Gıda, Tarım ve Hayvancılık Bakanlığına bağlı birçok birlik
bulunmaktadır. Bu teşvikin üreticiye ulaştırılması da kurulan birlikler
aracılığıyla yapılmaktadır. Birlikler, Avrupa uyum yasasının Türk tipi
versiyonudur. Birlikler, sadece teşviklerden nemalanan kuruluşlardır. Mavi
vurgun operasyonunu hatırlayacaksınız Sayın Bakan. İl tarım müdürlüğü ve
birlikler marifetiyle 200 bin hayalî hayvan üzerinden 10 milyon liralık
destekleme ve sıfır faizli kredi alınarak yolsuzluk yapılmıştı.
Hayvanlara
takılan küpeler, envanter çalışması açısından uygun olabilir fakat meralarda
gezen hayvanlar için seçilen malzeme uygun değildir. Küpeler, maliyeti kuruşlar
mertebesinde olan ucuz ve basit plastik parçalardır. Bunlar üreticiye
büyükbaşlarda 3, küçükbaş her bir hayvan için de 1,5 liraya mal olmaktadır.
Meralarda gezdiğiniz zaman da binlerce küpenin yerlerde gezdiğini fark
edersiniz. 
Gıda
güvencesi ve gıda güvenliğine ilişkin yaşanan sorunlar, dünyada olduğu gibi
ülkemizde de artarak sürmektedir. Uygulanan neoliberal politikaların sonucu
olarak 1 milyar insan açlık sınırının altında yaşam savaşı verirken 1,3 milyar
insan da aşırı ve yanlış beslenmenin getirdiği obeziteye bağlı sağlık
sorunlarıyla uğraşmaktadır. 
Ulusal
Biyogüvenlik Yasası yürürlüğe girdiğinden bu yana, genetiği değiştirilmiş
organizma, GDO’yla ilgili tartışmalar yoğunlaşmakta, Bakanlık tarafından ne
yazık ki kamuoyuna gerekli bir şekilde açıklama yapılmamaktadır. Tokluk hissi
vermeyen ve kanserden kalp hastalıklarına ve karaciğer yetmezliğine kadar
birçok kronik hastalığa yol açtığı ileri sürülen nişasta bazlı şeker, daha doğrusu,
mısır şurubu Fransa, Hollanda ve İngiltere’de yasaklandı, Türkiye’de ise
tüketim rekoru kırıyor. Amerika Birleşik Devletleri’nde bilim adamları obezite
ve obeziteye bağlı hastalıkların artışını mısır şurubuna bağlayınca, üretim
yüzde 10’dan yüzde 2’lere düşürülmesine rağmen, Türkiye’de olan yüzde 10’luk
üretim kotası yüzde 15’e çıkmıştır. Bunun tek nedeni ise nişasta bazlı şekerin
pancara göre ton başına 250-300 dolar daha ucuz olmasıdır. Her ne kadar daha
ucuz görünse bile neticede sağlık sorunlarıyla bunun birkaç mislini
ödemekteyiz. Avrupa ülkelerinde kişi başına nişasta bazlı şeker tüketimi 1-1,5
kilo olmasına karşılık, Türkiye’de bu, 6 kilodur.
Türkiye’de
mısır üretimine ilaveten mısır ithalatı da yapılmaktadır. Bu, mısır şurubu
üretimi için ithal ediliyor. İthal mısır da mutlaka GDO’lu mısırdır. Sadece
2008 yılında, 1 milyon 151 bin 490 ton mısır ithal edilmiştir.
Sayın
Yalçın Akdoğan geçen günkü konuşmasında “Siyasi ve ekonomik istikrarsızlık,
çatışmalarla, savaşlarla, insani krizlerle çalkalanıyor. Bu çalkantının içinde
unutulan şey, insandır yani insan ıskalanmaktadır ve çok büyük insani krizler
yaşanmaktadır.” demişti. Sayın Akdoğan’ın bu itiraflarına tamamen katılıyorum.
Aylardır yaşanan Sur, Cizre, Nusaybin, Şırnak olaylarını çok güzel ifade
etmiştir. 
Uzun
yıllardır uygulanan güvenlikçi politikalarla köy ve mezralar boşaltılmış, yaşam
alanları kısıtlanmış, meralar ve yaylalar yasaklanarak insanlar ekmeklerinden,
topraklarından ve hayvanlarından koparılmıştır. Bu yasaklar sonrası, tarımsal ve
hayvansal anlamda üretim düşünce de “haydi köyümüze geri dönelim projesi”
yaratılmaya çalışılmıştır. 
Başbakan
Davutoğlu, bu kürsüden yaptığı açıklamada gençlere 30 bin TL’ye kadar destek
vereceğini açıklamıştır. Sayın Başbakan, insanlara kısa süreli ekonomik
yardımlar yaparak tarım ve hayvancılık alanındaki sıkıntıları aşamazsınız.
Ekonominin düze çıkması için insanları üretken ve üreticiyi de para kazanır bir
duruma getirmemiz gerekiyor. Aksi takdirde, aracı ve tüccarla çalışan bir
üretim politikasıyla üreticinin de, tüketicinin de mağdur olacağı aşikârdır. Bu
sorunu da ancak bilinçli ve programlı bir tarım politikasıyla aşmayı
başarabiliriz.
Diğer
bir husus da, tütün ve alkol üzerindeki vergi anlayışıdır. 2016 bütçesinde
gelirlerin dağılımına göre bütçe gelirlerinin yüzde 84,8’i vergilerden, kalanı
ise harçlar, elektrik, doğal gaz fiyatlarına yapılan yüksek zamlar, cezalar ve
diğer devlet gelirlerinden oluşmaktadır. Özel tüketim vergisi gelirlerinin
yüzde 33’ü alkollü içkiler ve tütün mamullerinden sağlanmaktadır.
Bütçedeki
açığı kapamak adına tütün, tütün ürünleri ve alkollü içeceklere yapılan
zamlarla birlikte sahtecilik ve kaçakçılık tetiklenmiştir. Her yıl insanlar
sahte alkol yüzünden yaşamını yitirmektedir. Bu anlamsız vergi, anlamlı bir
noktaya çekilmelidir. 
Tütün
üreticiliğini bitirdiniz ama tütün üzerinden kâr etmeye devam ediyorsunuz.
Bugün “batıyor” dediğiniz ve emsal gösterdiğiniz Yunanistan bile Philip Morris
şirketiyle üç yıllık anlaşarak tütün üretimini destekleyip üreticinin yüzünü
güldürmüştür. Biz ise Philip Morris gibi şirketler yüzünden üreticiyi ve
emekçiyi bu işe kurban ettik. 
Soma,
AKP iktidarı tütün sektörünü bitirinceye kadar Ege Bölgesi’nin önemli tütün
üretim merkezlerinden biriydi. Sizler, insanları önce ekmeklerinden ettiniz,
sonra da madenciliğe mahkûm edip katlettiniz 
Vekilliğini
yaptığım Bitlis iliyle ilgili bir şeyler söylemek istiyorum. Coğrafi konum
nedeniyle Bitlis’in ekonomisini, tarım ve hayvancılık teşkil ediyor. Gerek özel
sektör gerekse devlet eliyle işsizliğin ortadan kaldırılması için herhangi bir
iş kolu, fabrika türü istihdam alanları açılmamış, var olanlar da kapanmış.
İnsanlar, geçimlerini tarım ve hayvancılıktan sağlıyor. 342 köyümüzün 100’den
fazlasının ekonomisi tütün üreticiliğine dayanıyordu. Bitlis’te daha önce
yaklaşık 1.500 kişinin çalıştığı sigara fabrikası AKP Hükûmeti döneminde
kapatıldı, buna karşı herhangi bir alternatif sunulmadı. Dolayısıyla her biri
bir fabrika gibi istihdam sağlayan tütün üreten köyler, tütün üretimini
bıraktı. Bundan dolayı da gençler, Batı illerine göç etmek zorunda kaldı.
Kapatılan fabrikalarla Bitlis’te ekonomik ve sosyal sistem allak bullak oldu.
Dünya
sigara kartellerinin dayatması sonucu, tütün üreten sahalar ve sigara
fabrikaları kapatıldı. Sigarada kâr marjı yüzde 200 ile yüzde 300 arasında
değişmektedir. Tabii ki emperyalist güçlerin kâr marjı bu kadar yüksek bir
malı, hem de alışkanlık ve bağımlılık yapan, katkı maddeleri ile karıştırılarak
piyasayı kontrolleri altına alma hevesinde olmaları bunun neticesidir.
Biraz
da su konusuna değinmek istiyorum: Bilindiği gibi, tarımın ve yaşamın ana
kaynağı sudur. 
Sayın
Yalçın Akdoğan, bu konuyu çok iyi bilecek ki buradan yaptığı konuşmada
Somali’de 1.046 su kuyusu açtığını ve Kırım’ın 14 köyünde 25 binden fazla
insanın temiz suya kavuşması için su sağlama projeleri ürettiklerini ve
binlerce bina yaptıklarını söyledi. 
Ben
size olaylara bire bir şahit olduğum için iki olayı anlatmak istiyorum. Bir
tanesi: Seçim sırasında Ahlat’ın Cemalettin Köyü’ne gittiğimiz zaman köyde hiç
kimseyi göremedik. Bir de baktık, dağın yamacında çoluk çocuk bir sürü insan
kaynaşıyor. Gittik yanlarına, bir baktık ki bunlar çamur ve mille dolu olan su
depolarını çoluk çocuk hep beraber temizlemeye çalışıyorlardı. Su deposu
tamamen doluydu mille. Tabii, acemi siyasetçi olduğum için -ben yeni
siyasetçiyim- fotoğrafını çekip size bunu gösteremedim, hakikaten manzara
korkunçtu. Yani “Bunu senede iki defa temizliyoruz.” diyorlardı. Peki buralara
bir filtre sistemi yapmak çok mu zor? Sayın Akdoğan’a bunu soruyorum. Benzer
durum, mutlaka çevre köylerde de vardır. Bu, Güroymak, Hizan, Adilcevaz,
Tatvan’da da vardır, yalnız, ben buraları gezdiğim için sadece bunu
aktarıyorum. 
Yine
Mutki’nin köylerinde yol, su ve elektrik sorunları devam etmekte. Kış aylarında
haftada ortalama bir gün elektrik veriliyor bu köylere. Size sorarım: Hanginiz
böyle bir ortamda yaşamak ister? Altyapısı tamamlanan bir ortamda ancak üretim
yapılır ve geliştirilebilir. 
Küçük
gölet projeleriyle, su sorunu olan onlarca köyün problemini çözebiliriz.
Herhâlde rant olmadığı için küçük projeler itibar görmüyor.
Evet,
bir de Sayın Davutoğlu’nun AR-GE’ler üzerindeki ifadesine değinmek istiyorum.
Sayın Başbakan, iktidara geldiklerinde “Toplam teknoloji geliştirme bölgesi
sadece 2’ydi şimdi 63.” dedi. Keşke bu ikisi ekip ve ekipman tarafından güzel
donatılmış olsaydı ve bir şeyler üretmiş olsaydı da “Şu iki üretim merkezinde
şunları ürettik.” diyebilseydi. Kantite değil, kalite mühimdir. Bu teknoloji
merkezinde hangi teknoloji gelişti, ben bunları merak ediyorum. Geçen gün,
gazetede güzel bir havadis vardı; Hindistan’da birisi, bir saat pedal çevirerek
köyde evinin bir günlük elektrik ihtiyacını karşılayan bir sistem geliştirmiş.
Keşke, bizim de böyle küçük projelerimiz olsa. Ne yazık ki bugüne kadar böyle
bir şeye hiç değinilmedi. Ancak, bizde, işte, doğal gaza karşı tezek
savunuluyor. Onu da bilmiyorum, tezekler için santraller falan düşünülüyor mu,
tezek santrallerinin yapılması? 
Değerli
milletvekilleri, bütçe, adil, hesap verebilir, şeffaf ve denetlenebilir
olmalıdır. Harcamaların ciddi olarak kayıt altına alınmadığı, gereksiz program
ve kayıt sistemleriyle, Sayıştayın bile yorumlayamadığı durumların ortaya
çıktığı, usulsüzlüklerin örtbas edildiği ve açıklanamadığı bir bütçenin
profesyonellikten ve ciddiyetten uzak olduğu inancındayız. Dolayısıyla,
“bismillah” ile başlayıp, yıl sonunda “elhamdülillah” deyip bitireceğiniz bu
bütçeye “hayır” oyu kullanacağımızı belirtmek isterim. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Gaydalı.
Sayın
milletvekilleri, Halkların Demokratik Partisi Grubu adına konuşmalar
tamamlanmıştır. 
İDRİS
BALUKEN (Diyarbakır) – Sayın Başkan, İç Tüzük 60’a göre yerimden söz istiyorum.

BAŞKAN
- Şimdi, Adalet ve Kalkınma Partisi Grubunun konuşmacılarını sırasıyla
çağıracağım… 
Sayın
Baluken’in söz talebi var. 
Buyurunuz
Sayın Baluken. 
V.- AÇIKLAMALAR (Devam)
18.- Diyarbakır Milletvekili İdris
Baluken’in, Hükûmetin muhalif bir çizgide yayın yapan bütün basın kurumlarını
susturmaya çalışmasının kabul edilemez olduğuna, bu darbe anlayışını kınadığına
ve Cumhurbaşkanı ile Hükûmeti bu yanlış tutumdan vazgeçmeye çağırdığına ilişkin
açıklaması
İDRİS
BALUKEN (Diyarbakır) – Teşekkür ediyorum. 
Sayın
Başkan, Türkiye'de uzun süredir sorunlu bir alan olan basın özgürlüğü, AKP
Hükûmetinin eliyle neredeyse bitirilme noktasına getirildi. Gün geçmiyor ki
haber yaptığı için tutuklanan gazetecilerin, sokak ortasında darp edilen,
işkenceye tabi tutulan, başına silah dayatılan basın emekçilerinin, birkaç muhalif
cümle yazdı diye işinden olan, sansüre tabi tutulan gazetecilerin haberini
almayalım; neredeyse bir rutin hâline getirildi. Sadece son birkaç hafta
içerisinde İMC TV’nin ekranının karartılmış olması, yine Kanaltürk, Bugün TV
başta olmak üzere, AKP’ye muhalif olan basın kurumları üzerindeki baskılar
bütün Türkiye kamuoyunun takdirinde. Bugün de, basına yansıyan haberlere göre,
Zaman gazetesine kayyum atanmasıyla ilgili bir süreç gelişmiş durumda. Belli ki
AKP Hükûmeti, kendisinden farklı olan, muhalif bir çizgide yayın yapan bütün
basın kurumlarını susturmaya çalışıyor.
Biz,
siyasi çizgisi ne olursa olsun, ideolojik içeriği ve basınla ilgili yayın
ahlâkı ne olursa olsun, basın kurumlarına yönelik, Hükûmetin veya devletin
ortaya koyduğu bu uygulamaları kabul edilemez buluyoruz, basın özgürlüğüne bir
darbe olarak değerlendiriyoruz. AKP Hükûmeti, neredeyse, bütün Türkiye sahasını
bir operasyon sahası hâline getirdi. Yani, siyasi soykırım operasyonları
yapılıyor, belediye başkanları tutuklanıyor, askerî operasyonlarla insanlar
katlediliyor, iş adamlarına, sermaye gruplarına yönelik operasyonlar yapılıyor,
holdinglere el koyuluyor.
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Toparlıyorum Sayın Başkanım. 
BAŞKAN
– Tamam Sayın Baluken, buyurun. 
İDRİS
BALUKEN (Diyarbakır) – Basın kurumlarına operasyon yapılıyor, yayınlar
karartılıyor, o kurumlar kapatılıyor. Şimdi bu açıklamayı yaparken de yeni bir
haber ulaştı elime, Sayın Mirgün Cabas’ın da işine son verilmiş. Gerçekten
kınanması gereken bir durum. Halkların Demokratik Partisi olarak 7 Hazirandan
beri bir darbe konseptinin ve darbe zihniyetinin işbaşında olduğunu
söylüyorduk, işte, bu gelişmeler de bizi doğrulayan gelişmeler. Yani, farklı ve
muhalif olan bütün kesimleri zorla, elindeki devlet gücüyle baskılamaya
çalışmak, susturmaya çalışmak, tasfiye etmeye çalışmak darbenin ta kendisidir.
Tam da bu noktadan bu darbe anlayışını bir kez daha kınadığımızı buradan ifade
etmek istiyorum. Basın özgürlüğüyle ilgili hem Sarayı hem AKP Hükûmetini bu
yanlış tutumdan vazgeçmeye çağırıyorum. 
BAŞKAN
– Teşekkür ederiz Sayın Baluken. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
(Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam)
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, şimdi, Adalet ve Kalkınma Partisi Grubu adına ilk
konuşmacı, İstanbul Milletvekili Sayın Şirin Ünal. (AK PARTİ sıralarından
alkışlar)
Sayın
Ünal, süreniz beş dakika.
AK
PARTİ GRUBU ADINA ŞİRİN ÜNAL (İstanbul) – Sayın Başkan, değerli
milletvekilleri; 2016 yılı Merkezi Yönetim Bütçe Kanun Tasarısı ile 2014 yılı
Merkezi Yönetim Kesin Hesap Kanunu Tasarısı hakkında, Millî Savunma
Bakanlığımızın bütçesi üzerine söz almış bulunmaktayım. Bu vesileyle yüce
heyetinizi saygıyla selamlıyorum.
Değerli
milletvekilleri, Millî Savunma Bakanlığımız, AK PARTİ hükûmetleri döneminde
birçok yeniliğe imza atmıştır. 2003 yılında on sekiz aydan on beş aya düşürülen
askerlik süresi, iki yıl önce on iki ay gibi makul bir süreye indirilmiştir.
Geçmiş dönemlerde Türkiye tarihine birer kara leke olarak düşen askerî
darbelere dayanak sağlayan İç Hizmet Kanunu’nun 35’inci maddesi değiştirilerek
askerî vesayetin önüne geçilmiştir. Askerliğin tanımı: “Askerlik, harp sanatını
öğrenmek ve yapmak mükellefiyetidir.” şeklinde değiştirilmiştir; böylece,
siyaset-asker ilişkisi yeniden düzenlenmiştir. Bu bağlamda, Türk Silahlı
Kuvvetleri mensuplarının tamamen siyasetin dışında kalması sağlanmıştır. 
Mehmetçiğe
verilen hücre cezası kaldırılmış, askerlik şubesi başkanlıklarınca kısa
sürelerle teşkil edilen ve etkinliği kalmayan askerlik meclisleri kaldırılmış,
ilk yoklama ile yedeklik yoklama işlemleri kaldırılmış, asker hastanesi
bulunmayan yerlerde engelli, yatalak, uzuv kaybı gibi gözle görülür
rahatsızlığı bulunanlar hakkındaki “Askerliğe elverişli değildir.”
raporlarıyla, sevk geciktirmesi veya ertesi yıla bırakma kararlı sağlık
raporlarının askerlik şube başkanıyla mülki amirler tarafından görevlendirilecek
resmî 2 tabipten oluşan geçici sağlık kurulunca verilmesi sağlanmıştır. Yoklama
süreleri uzatılmış ve buna bağlı olarak yoklama kaçağı sayısı azaltılmıştır.
Astsubayların birinci dereceye yükselmelerine imkân sağlanmıştır. Askerlik
hizmeti sırasında veya bitirdikten sonra fakülte veya yüksekokulları
bitirenlerin, sözleşmeli astsubay veya subay olmalarına imkân tanınmıştır. 2011
yılında ve 2014 yılında bedelli askerlik kanunları çıkarılarak
vatandaşlarımızın beklentileri karşılanmıştır. İlk bedelli yasasından 70 bin,
ikincisinden ise 200 binin üzerinde vatandaşımız yararlanmış, elde edilen
gelirler şehit aileleri ile gazi yakınlarına, bir kısmı da savunma sanayimizde
yapılacak olan yatırımlarda kullanılmak üzere ayrılmıştır.
Değerli
milletvekilleri, Türkiye, artık eski Türkiye değil, güçlü Türkiye’dir;
yenilenmiş, üretebilen savunma sanayisiyle, güçlü ordusuyla birçok Orta Doğu ve
Avrupa ülkesinin gıpta ettiği bir konuma gelmiştir. Ülkemizin ve milletimizin
elde ettiği güven sayesinde, Türkiye, ALTAY tankını, MİLGEM savaş gemilerini,
ATAK taarruz helikopterlerini, insansız hava araçlarını, haberleşme uydularını,
millî piyade tüfeğini, hassas güdüm kitini, bir kısım hava savunma füzelerini
ve daha birçok savunma teçhizatını üretir hâle gelmiştir.
Değerli
milletvekilleri, bu topraklar üzerinde bin yıldır süregelen kardeşliğimizi
bozmaya çalışan hainlere şunu söylemek istiyorum: Vatan topraklarının bütünlük
ve güvenliğinin teminatı olan Türk Silahlı Kuvvetleri ve Emniyet güçlerimiz
terörün her türlüsüyle kararlılıkla mücadeleye devam edeceklerdir. Türk Silahlı
Kuvvetleri, vatandaşlarımızın refah, huzur ve güven içinde yaşaması için ırk,
din ve bölge ayrımı yapmaksızın kahramanca görev yapmaya devam edecektir. 
Terörle
mücadelede şehadete ermiş olan asker, polis, sivil tüm vatandaşlarımıza
Allah’tan rahmet, yakınlarına başsağlığı diliyorum. Kahraman gazilerimize
sağlık ve afiyet dileklerimi ve şükranlarımı sunuyorum. 
Ayrıca,
17 Şubat Ankara saldırısını gerçekleştiren ve 29 canımıza kıyan hain teröristin
taziyesine katılma cüretini gösteren bir milletvekiliyle aynı çatı altında
görev yapmaktan zül duyuyorum. (AK PARTİ sıralarından alkışlar) 
Milletimizi
bölmeye çalışan terör örgütlerine silah, cephane taşıyan ve destek veren,
halkımızı “Silahlanın!” diye isyana teşvik eden milletvekillerinin
fezlekelerinin bir an önce Genel Kurulda görüşülerek dokunulmazlıklarının
kaldırılmasının milletimizin acil, adil ve ötelenemez bir ihtiyacı olduğunu
değerlendiriyorum. 
Bu
vesileyle Millî Savunma Bakanlığımızın 26,5 milyarlık bütçesinin hayırlara
vesile olmasını diliyor, hepinize selam ve saygılarımı sunuyorum.
Teşekkür
ederim. (AK PARTİ sıralarından alkışlar) 
BAŞKAN
– Sayın milletvekilleri, birleşime beş dakika ara veriyorum.
Kapanma Saati: 17.58 
DÖRDÜNCÜ OTURUM
Açılma Saati: 18.10
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Sema KIRCI (Balıkesir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 52’nci Birleşiminin Dördüncü
Oturumunu açıyorum. 
2016 Yılı
Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin Hesap
Kanunu Tasarısı üzerindeki görüşmelere devam edeceğiz.
Komisyon
yerinde.
Hükûmet
yerinde.
Adalet
ve Kalkınma Partisi Grubu adına ikinci söz Düzce Milletvekili Sayın Faruk Özlü’ye
aittir. (AK PARTİ sıralarından alkışlar)
Süreniz
beş dakika Sayın Özlü. 
Buyurun.
AK
PARTİ GRUBU ADINA FARUK ÖZLÜ (Düzce) – Sayın Başkan, değerli milletvekilleri;
Savunma Sanayi Müsteşarlığı bütçesi üzerinde söz almış bulunuyorum. Genel
Kurulu saygıyla selamlıyorum.
Savunma
Sanayi Müsteşarlığı, bir tarafında Türk Silahlı Kuvvetleri, diğer tarafında
savunma sanayisi kuruluşları olan ve son derece stratejik konumu olan bir
kurumdur. Yani, bir tarafta sayısı 550 bini geçen Türk Silahlı Kuvvetlerini
modern askerî teçhizatla donatma görevi bulunan, diğer tarafta 32 bin çalışanı
ve 5 milyar doları aşan cirosuyla Türk savunma sanayisini yönlendirme görevi
olan bir kurum Savunma Sanayi Müsteşarlığı. Bu konumu, nitelikli personel
kadrosu ve yürüttüğü projelerin stratejik önemi sebebiyle Savunma Sanayi
Müsteşarlığı Türkiye’nin en güzide kurumlarından biridir. Müsteşarlığın bu
ayrıcalıklı ve özel konumu, bugün Türk Silahlı Kuvvetleri envanterinde bulunan
modern askerî teçhizata ilişkin ne varsa hepsinde ya doğrudan ya da dolaylı bir
şekilde katkısı olmasından gelmektedir. 
Bugün
Savunma Sanayi Müsteşarlığı bünyesinde 400’e yakın proje yürütülmektedir. Bu
400 projeden yaklaşık 300 adedi bizim dönemimizde yani AK PARTİ döneminde
başlatılmıştır.
Müsteşarlığın
bugüne kadar imzaladığı sözleşmelerin toplam bedeli 41 milyar dolardır. Bu 41
milyar dolarlık projenin yaklaşık 30 milyar doları yine AK PARTİ döneminde
imzalanmıştır. Geçen yıl 57 milyon TL idari bütçesi olan Savunma Sanayi
Müsteşarlığının projeler için harcadığı rakam 4,5 milyar liradır.
Müsteşarlık
bünyesinde, sözleşmeli, kadrolu ve danışman statüsünde olmak üzere yaklaşık 880
personel bulunmaktadır.
AK
PARTİ olarak cumhuriyet tarihinin en önemli ilklerini bu kurum bünyesinde
yürütülen çalışmalarla gerçekleştirdik. Türkiye’nin kendi tasarımı ilk tankı
ALTAY’ı, kendi tasarımı ilk insansız hava aracı ANKA’yı, yine kendi tasarımı
ilk savaş gemisi MİLGEM’i bu kurumun çok değerli personelinin özverili
çalışmalarıyla hayata geçirdik.
AK
PARTİ olarak, Türkiye’yi savunma ve güvenlik teknolojilerinde üstün kılmayı,
bunun için de teknoloji üretmeyi stratejik hedeflerimiz ve önceliklerimiz
arasına aldık. Bunu da ilk önce savunma sanayisinde uygulamaya koyduk ve bunu
“offset” uygulamalarıyla destekledik. Geçen yıl savunma AR-GE projeleri için
800 milyon dolar harcama yaptık. 2002 yılında 2 adet patent alınabilirken 2015
yılında bu sayı 59’a ulaştı.
Son
on üç yılda savunma sanayisi sektöründe yapısal bir dönüşüm gerçekleştirdik.
Tersine çalışan bir sistemi düzene soktuk. Yabancı firmalar yerine yurt içi
firmaları ana yüklenici olarak belirledik. Savunma sanayisini üretim ağırlıklı
bir yapıdan tasarım ve mühendislik ağırlıklı bir yapıya dönüştürdük. Artık
kendi tasarımlarımız olan, adını bizim koyduğumuz sistemler söz konusu. Dünyanın
en büyük ilk 100 savunma firması arasına 2 Türk firmasını soktuk.
Savunma
harcamaları yönüyle, Türkiye’nin savunma harcamaları sanıldığının aksine dünya
ortalamasının altındadır. Hatta, NATO’nun tavsiye ettiği yüzde 2 sınırının da
altındadır.
Türkiye’nin,
bundan sonraki süreçte, savunma yönetimi, askerî teşkilat ve savunma sanayisi
olmak üzere 3 ana alanda kapsamlı bir savunma reformuna ihtiyacı olduğunu
düşünüyorum. Hızlı ve etkin çalışan bir tedarik ve lojistik sistemi kurmalıyız.
Savunma Sanayii Destekleme Fonu kaynaklarını ve fon yönetimini
sadeleştirmeliyiz. İngiltere’deki DE&S, Almanya’daki BWB, Fransa’daki DGA
benzeri bir yapılanmayı düşünmeliyiz. 
Bu
temennilerle yüce heyetinizi saygıyla selamlıyor, Savunma Sanayi
Müsteşarlığının 2016 bütçesinin milletimize hayırlı olmasını diliyorum. (AK PARTİ sıralarından alkışlar) 
BAŞKAN
– Teşekkür ederiz Sayın Özlü. 
Üçüncü
konuşmacı İstanbul Milletvekili Sayın Hasan Sert. (AK PARTİ sıralarından
alkışlar) 
Süreniz
beş dakika. 
Buyurun.

AK
PARTİ GRUBU ADINA HASAN SERT (İstanbul) – Sayın Başkan ve değerli
milletvekilleri; ben de hepinizi sevgi ve saygıyla selamlıyorum. 
Terör
dolayısıyla şehit olan asker, polis ve sivil halkımızı rahmetle anıyorum. 
Bilim,
Sanayi ve Teknoloji Bakanlığının 2016 bütçesi hakkında görüşlerimi açıklamak
için huzurunuzda bulunmaktayım. 
2016
merkezî yönetim bütçesine baktığımızda, giderlerimizin 570,5 milyar TL
civarında, gelirlerimizin de 540,8 milyar TL civarında olduğunu, bütçe açığının
da 29,6 milyar TL olduğunu öngörmüş bulunmaktayız. Bunun yanında, Bilim, Sanayi
ve Teknoloji Bakanlığı ödeneğinin de 4,3 milyar TL civarında olduğunu zaten
öğrenmiş durumdayız. 
Tabii,
bu bütçeleri yaparken Bilim, Sanayi ve Teknoloji Bakanlığı hangi genel
müdürlüklerle, hangi aktivitelerle bunları yapıyor diye baktığımızda, Türk
Patent Enstitüsü, Türkiye Bilimler Akademisi, KOSGEB, TÜBİTAK, Türk
Standartları Enstitüsü, Şeker Kurumu, Sanayi Genel Müdürlüğü, Sanayi Bölgeleri
Genel Müdürlüğü, Sanayi Ürünleri Güvenliği ve Denetimi Genel Müdürlüğü, Bilim
ve Teknoloji Genel Müdürlüğü, Metroloji ve Standardizasyon Genel Müdürlüğü,
Verimlilik Genel Müdürlüğü ve Avrupa Birliği ve Dış İlişkiler Genel Müdürlüğü
koordineli bir şekilde Türkiye’nin bilim ve sanayideki atılımlarını yapmak için
çalışmaktadırlar. 
Değerli
milletvekilleri, dünyada var olan 206 dünya ülkesi arasında olağanüstü bir
ticaret hacmi var ve yaklaşık olarak 75-76 trilyon dolar civarında seyreden bu
ticaret hacmi içerisinde Türkiye'nin almış olduğu hak, hisse yaklaşık yüzde
0,86’dır. Yani, yüzde 1 bile etmeyen bu ticaret hacmini mutlaka yüzde 1,5’lara,
yüzde 2’lere çıkartmak zorundayız. Bunu çıkarmanın iki tane yolu var. Bir
tanesi, Türkiye hem üretmiş olduğu ürünlerin ürün konseptini değiştirmek
zorunda, daha nitelikli, daha inovatif, daha kaliteli, katma değeri daha yüksek
ürünleri üretmek zorunda hem de ürün ve ihracat miktarını artırıp, yeni
pazarlara doğru koşturup, dünyanın dört bir tarafına gidip ürünlerimizi satmak
zorunda. 
Bunları
yaparken Türkiye'nin gelmiş olduğu noktaları şöyle bir izleyip sirkülasyonu
hatırlamak zorundayız. 1981 yılında Türkiye'nin ihracatı yaklaşık 4,5 milyar
dolar iken 2002 yılında bu rakam 36 milyar dolara, 2014 yılında 157 milyar
dolara gelmiştir. 2015 yılında hafif bir türbülansla, aslında ihracattaki sayı
ve kilogram bazında düşüş olmamasına rağmen dolar bazının dünya piyasalarındaki
niteliğinden dolayı bir düşme söz konusu gibi gözükmekte ama sanayi ürünümüzün
yapılan genel ticaretin içerisindeki payı yüksek olduğu için memnun edici bir
sonuç var diyebiliriz.
Bir
başka açıdan bizim ihracatımızı incelediğimiz vakit, ihraç ettiğimiz orta ve
yüksek teknolojili ürünlerin kilogram fiyatı 4,5 dolar, yüksek teknoloji
ürünlerinin kilogram fiyatı 34 dolar, ihraç ettiğimiz makinaların ortalama fiyatı
7 dolar, ithal ettiğimiz makinaların ortalama fiyatı 13 dolar. Buradan da
gözüküyor ki Türkiye ucuz satıyor, pahalı alıyor. Biz bu konsepti mutlaka Bilim
ve Sanayi Bakanlığı politikaları dâhilinde ya da Türkiye'nin yapmış olduğu bu
politikalar neticesinde artırmak ve tersine çevirmek zorundayız. İlaç
sektöründe daha farklı ve aleyhimize gelişen bir durum var, uçak sanayisinde ve
hassas teknolojilerde biraz daha fazla olmuş olduğunu görüyoruz. Bunu mutlaka
değiştirmemiz lazım. Özellikle, düşük teknolojili ürünlerin genel ticaretimiz
içerisindeki oranı yüzde 35; orta düşük teknolojili ürünlerin payı yüzde 29,5;
orta yüksek teknolojili ürünlerin payı yüzde 31,8; yüksek teknolojili ürünlerin
ihracatımızın içindeki payı yüzde 3,7. Burada da görülüyor ki biz, Batı Avrupa
ülkelerinde ve Amerika’da, Japonya’da yüzde 15’lerin, 20’lerin üzerinde olan
yüksek teknolojili ürünleri mutlaka üretmek ve yüzde 3,5 bandından yüzde 10
bandına doğru çıkmak zorundayız. 
Sayın
Başkan ve değerli milletvekilleri; Türkiye Büyük Millet Meclisinde, Genel Kurulda
7 Hazirandan bu tarafa yapılan toplantıları biraz izlemiş durumdayım ve
özellikle son sekiz gündür bütçe görüşmelerinden dolayı yapılan çalışmalara
yoğun olarak katılmış durumdayım ve burada tespit ettiğim bazı olumsuzlukları
da belirtmek istiyorum. Milletvekillerimizden bazılarının çatışmacı bir dilden
uzak durmalarını temenni ediyorum. Bazı milletvekillerimizin gündem dışı
konuşmalara çok fazla girmesini doğru bulmadığımı ifade etmek istiyorum. Yine,
sayın milletvekillerimizden bazılarının teröre cesaret verici konuşmalar
yapmasından rahatsız olduğumu ve kınadığımı belirtmek istiyorum. 
Bu
duygu ve düşüncelerle yüce heyetinizi saygıyla selamlıyor, bütçemizin hayırlı
uğurlu olmasını temenni ediyorum. (AK PARTİ sıralarından alkışlar) 
BAŞKAN
– Teşekkür ederiz Sayın Sert.
Dördüncü
konuşmacı Gaziantep Milletvekili Sayın Abdullah Nejat Koçer. (AK PARTİ
sıralarından alkışlar)
Süreniz
beş dakika.
Buyurun.
AK
PARTİ GRUBU ADINA ABDULLAH NEJAT KOÇER (Gaziantep) – Sayın Başkan, sayın
milletvekilleri; 2016 yılı Bilim, Sanayi ve Teknoloji Bakanlığı bütçesi
üzerinde AK PARTİ Grubu adına söz almış bulunuyorum. Hepinizi saygıyla
selamlıyorum.
Konuşmamın
başında, Şırnak ve Nusaybin’de gerçekleşen hain saldırılarda can veren ve bugün
Gaziantep’te toprağa verilen şehit Uzman Onbaşı Muhammet Karadağ’a ve tüm
şehitlerimize rahmet, minnet ve şükran duygularımı iletmek istiyorum. Terörü ve
destekçilerini lanetliyorum. Ülkemizin dört bir yanında operasyonda olan, nöbet
tutan, görev başındaki tüm asker ve polislerimizi milletin kürsüsünden
selamlıyorum; Allah gücünüzü artırsın.
Bizler,
bölmeye, öldürmeye ve kaos yaratmaya çalışan zihniyetin karşısında; üreten,
yaşatan, vatandaşının refah seviyesini yükseltmeye çalışan bir anlayışla
ülkemiz ve milletimiz için çalışıyoruz.
Değerli
milletvekilleri, dünya “4.0” olarak adlandırılan yeni bir sanayi devrimine
doğru ilerliyor. Üretim modelleri değişiyor, iş gücü dijital teknolojiye
dönüşüyor.
Türkiye’nin
bu değişime ve dönüşüme seyirci kalmaması memnuniyet verici. AR-GE
harcamalarımız 15 milyar lirayı aşmış durumda. AR-GE’nin millî gelire oranı
tarihte ilk defa yüzde 1’i geçti. Türkiye artık yüksek teknolojili ürünler
ihraç ediyor, katma değeri yüksek ürünlere yoğunlaşmış durumda. AR-GE,
inovasyon, tasarım ve markalaşma ülke gündemimizde. Tüm bunların nedeni çok
açık: Ülkemize ve vatandaşımıza çok daha yüksek bir refah sunmayı arzu
ediyoruz. Türkiye bunu hak ediyor. 
Küresel
ölçekte ekonomik bir daralma yaşansa da dünya hızla gelişiyor ve büyüyor. Bu
hızlı değişim ve gelişime ayak uydurmak için Türkiye yeni bir sıçrama yapmak
zorunda. İhracatımız 144 milyar dolara ulaştı. Yeterli mi? Değil. 2023
hedefimiz inşallah 500 milyar dolar. Gayrisafi yurt içi hasılamız 822 milyar
dolar. Yeterli mi? Hayır. Hedef 2 trilyon dolar. Kişi başı millî gelir 11 bin
dolar seviyesine ulaştı. Yeterli mi? Tabii ki yeterli değil. Hedef 25 bin dolar
inşallah. AR-GE harcaması yüzde 1’i aştı. Hedef yüzde 3 değerli arkadaşlar.
Değerli
milletvekilleri, Sanayi Bakanlığının, bilime, proje üretmeye ve ürettiği
projelerde yerliliğe ne kadar önem verdiğini görüyor, takdir ediyoruz. Yerli
otomotiv sektörüne, yenilenebilir enerji üretimine, savunma sanayisine, uzay
teknolojisine yönelik yürüttüğü projeler; AR-GE’nin, inovasyonun, tasarımın öne
çıktığı bu projeler heyecan ve gurur veriyor bize.
Türkiye
değişiyor, yenilikçiliğe değer veriyor artık. Türkiye’nin AR-GE personeli
sayısı 112 bine, teknopark sayısı 61'e, AR-GE merkezi 192'ye, teknoloji
transfer ofisi sayısı 34'e ulaşmış durumda. Hızla büyüyoruz. AR-GE yapan, proje
üreten bir ülke olma yolunda hızla ilerliyoruz. Girişimcilik her alanda
destekleniyor.
KOBİ’lerimize,
KOSGEB aracılığıyla geçen yıl 38 bin girişimciye 351 milyon lira destek
sağlanması, bu girişimciliğin desteklenmesi ve KOBİ’lerimizin geleceği için
önem arz ediyor. Bugüne kadar verilen 187 adet tescilli coğrafi işaret
Türkiye'nin en büyük zenginliği. En önemli coğrafi işaretimiz olan Gaziantep
baklavasının Avrupa Birliği tarafından tescil edilen ilk Türk ürünü olması da
ülkemiz adına önemli bir kazanım.
MUSA
ÇAM (İzmir) – Nejat Bey, bekliyoruz baklavayı. 
ABDULLAH
NEJAT KOÇER (Devamla) – İnşallah…
Türkiye
tasarım ve başvuru artışında Avrupa’da 2’nci, dünyada 5’inci sırada. Marka
başvurularında 110 binden fazla başvuruyla Avrupa’da 1’inci, dünyada 6’ncı
sırada. Her yıl patent sayısında çok büyük bir artış var, her yıl yaklaşık
yüzde 15 her yıl artıyor. Çalışan ve üreten organize sanayi bölgemiz 188’e
ulaştı.
Değerli
milletvekilleri, sanayileşmede ülkemize model olmuş, Türkiye'nin en büyük
organize sanayi bölgelerinin bulunduğu marka şehir Gaziantep’in uzun yıllar
Sanayi Odası Başkanlığını yapmış, şehrin üretimine ve istihdamına yönelik
birçok AR-GE, inovasyon ve markalaşma projesi yürütmüş biri olarak, Sanayi
Bakanlığımızın ortaya koyduğu performans ve projelerinin sanayimizin geleceği
açısından memnuniyet verici olduğunu ifade ediyor, bütçenin hayırlı uğurlu
olması dileklerimle hepinizi sevgiyle saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederiz Sayın Koçer.
Adalet
ve Kalkınma Partisi Grubu adına beşinci konuşmacı Giresun Milletvekili Sayın
Cemal Öztürk. (AK PARTİ sıralarından alkışlar) 
Süreniz
beş dakika.
AK
PARTİ GRUBU ADINA CEMAL ÖZTÜRK (Giresun) – Sayın Başkan, değerli
milletvekilleri; Bilim, Sanayi ve Teknoloji Bakanlığımızın 2016 bütçesi
üzerinde grubumuz adına görüşlerimi aktarmak üzere söz almış bulunuyorum.
Muhterem heyetinizi saygıyla selamlarım.
Bilim,
Sanayi ve Teknoloji Bakanlığı, üretimde teknolojik dönüşümü sağlamak ve
uluslararası rekabet gücümüzü artıracak politikalar belirlemek amacıyla önemli
çalışmalar yapmakta, toplumumuzun her kesimine hizmet sunmaktadır. Gönül ister
ki burada bu hizmetlerin hepsinden bahsedebilelim ancak takdir edersiniz ki beş
dakikalık süre içinde bu mümkün değil. Bu yüzden, önemli gördüğüm birkaç hususu
dile getirmek istiyorum.
Bunlardan
biri Bakanlığımızın öncülüğünü yaptığı yerli otomobil projesidir ki, otomotiv
sanayisine emek vermiş biri olarak bu projeden ayrı bir heyecan duyduğumu ifade
etmek isterim. İnşallah, yakın bir zamanda, tüm sınai mülkiyet hakları ülkemize
ait olan yerli otomobili kullanabileceğiz.
Sayın
Başkan, değerli milletvekilleri; hükûmetlerimizin sanayi alanında attığı önemli
adımlardan biri de ihtisas endüstri bölgeleridir. Filyos, Ceyhan ve Karapınar
Enerji İhtisas Endüstri Bölgeleri kurulmuş, Karasu Otomotiv İhtisas Endüstri
Bölgesi ile Niğde Bor Enerji İhtisas Endüstri Bölgeleri ilan edilmiştir ki
bunlardan Karasu Otomotiv Endüstri Bölgesinin ilan edilmesinden de ayrıca
memnuniyet duyduğumu otomotiv sanayisine emek vermiş bir kişi olarak belirtmek
isterim.
Yine
yeri gelmişken bir tane ihtisas endüstri bölgesinin de aynı zamanda bir sanayi
ürünü olan fındığa has olmak üzere Doğu Karadeniz Bölgemize, özellikle de
Giresun iline kurulmasının çok yerinde bir karar olacağını belirtmek istiyorum.
Bilindiği gibi, Giresun fındığın başkentidir ve fındık tarımsal üretimimizde ve
gıda sanayimizde çok önemli bir paya sahiptir.
Hükûmetimizin
AR-GE reform paketini hayata geçirdiğini hepimiz biliyoruz. Araştırma ve
geliştirme ve yenilik faaliyetlerini kendi bünyelerinde yapmak isteyen özel
sektör firmalarına araştırma geliştirme belgesi verilmektedir. Hâlen 238
araştırma geliştirme merkezinde 25 bin insan istihdam edilmektedir. Bu
merkezlerde yürütülen AR-GE projesi sayısı 4.523’tür, patent başvurusu sayısı
ise 3.729 adet olup bunların 1.030 tanesi belgeye bağlanmıştır. Araştırma ve
geliştirme merkezi kurmak için gerekli personel sayısıysa Hükûmetlerimiz
döneminde 50’den 30’a indirilmiştir ki bu, özellikle orta ölçekli
sanayicilerimiz için son derece faydalı olmuştur. Nitekim, bu indirim sayesinde
Bakanlıkça 2014 yılında 24 tane AR-GE Merkezi Belgesi verilmişken 2015 yılında
verilen belge sayısı yaklaşık 3 kat artarak 67’ye ulaşmıştır.
AR-GE
reform paketinde ayrıca, tasarım merkezlerinin AR-GE merkezlerinin yararlandığı
tüm destek ve muafiyetlerden yararlanması sağlanmıştır. AR-GE merkezi kurmak
için gerekli personel sayısının belirli sektörler için 15’e düşürülmesinin önü
açılmıştır. AR-GE ve tasarım merkezlerinde istihdam edilecek olan temel
bilimler mezunlarının maaşlarının brüt asgari ücret kadarlık kısmı iki yıl
süreyle devlet tarafından karşılanmaktadır. Üniversite-sanayi iş birliği
faaliyetlerinde bulunan öğretim elemanlarımızın bu faaliyetlerinden elde
ettikleri gelirlerden gelir ve damga vergisi kesintisi yapılmasına son
verilmiş, döner sermayeden aldıkları pay da yüzde 54’ten yüzde 85’e
çıkarılmıştır ki eski bir akademisyen olarak bunu son derece önemli bulduğumu
da ifade etmek isterim.
Süre
yetersizliği nedeniyle burada sayamadığım daha birçok hizmeti fedakâr bir
şekilde yürüten başta Sayın Bakanımız Fikri Işık Bey olmak üzere tüm Bakanlık
çalışanlarını tebrik eder, bütçemizin hayırlı olması dileklerimle muhterem
heyetinizi saygıyla selamlarım. (AK PARTİ sıralarından alkışlar)
BAŞKAN
– Teşekkür ederiz Sayın Öztürk.
Altıncı
konuşmacı, Konya Milletvekili Sayın Mustafa Baloğlu.
Süreniz
beş dakikadır.
Buyurun.
(AK PARTİ sıralarından alkışlar)
AK
PARTİ GRUBU ADINA MUSTAFA BALOĞLU (Konya) – Sayın Başkan, değerli
milletvekilleri; Bilim, Sanayi ve Teknoloji Bakanlığı bütçesi üzerine söz
aldım. Hepinizi saygıyla selamlıyorum.
Gelişmiş
ülkelerin kendi geleceklerine ilişkin öngörüleri, sosyoekonomik hedefleri
vardır. Öngörülen hedeflere ulaşabilmek için kullanılan en etkili araç bilim,
teknoloji ve sanayi yetkinliğidir. Teknolojinin getirdiği insan yapısı
üstünlüğünü korumak, en tepeden alta kadar vasıflı iş gücü gerektirir. 21’inci
yüzyılda iş gücünün vasıfları rekabetin başlıca silahı olacaktır. Beyin gücü
yeni teknolojileri yaratacak fakat bu teknolojileri düşük maliyetle
üretebilmenin kolları ve bacakları vasıflı iş gücü olacaktır. Ülkelerin
üstünlük yarışında, doğal kaynaklara sahip olmak gibi pek çok faktör önemini
yitirmeye başlamış, insan ön plana geçmiştir. 
Gelişmiş
bir ekonomiye sahip olan Japonya, sanayisinde ham maddenin ve enerjinin
yetersiz olmasına rağmen, ithalatıyla bu açığı kapatmış ve gelişiminin ilk
evrelerinde uygulamış olduğu sistemli ve istikrarlı korumacı politikaların,
ihracata yöneldiği anda elinde hazır ve gelişmiş bir sanayi ve yönetim
altyapısının oluşmasında kilit rol oynadığı görülmüştür. Japonya, gelişiminin
ilk evrelerinde kendisini, bebek sanayiyi koruma politikaları, teşvik
kredileri, üreticinin menfaatine yönelik ve iç talebi canlandırıcı vergi
uygulamaları ve sağlam kurumsal altyapının oluşturulması gibi pek çok faaliyet
aracılığıyla uluslararası rekabete hazır bir konuma gelmiştir. Japonya, izlemiş
olduğu bu yol sayesinde “Asya kaplanları” diye bildiğimiz Asya ülkelerine yol
göstermiştir. 
Japonya
ve Almanya gibi dünya savaşından yenik olarak çıkan, ülkeleri harap olan, tüm
ithalat ve ihracatlarına el konulan, büyük tazminatlara maruz kalan iki ülke,
çok kısa sürede ülkelerini yeniden kalkındırıp şu anda dünyanın en büyük
ekonomilerinden biri olabildilerse bizim, genç nüfusumuzla, doğal
kaynaklarımızla, üç tarafı denizlerle çevrili ülkemizle ve çalışkan
insanlarımızla şu anda bulunduğumuz konumda, kendi içimizde birliğimizi
tamamlayıp ülkemizin kalkınmasını, nüfusumuzun refah seviyesini artırmamız tüm
milletimizin çıkarına olacaktır. 
Türkiye,
uzun yıllar, bilim ithal edecek yerde eskimiş teknolojileri ödünç almakla
yetinmiştir. Günümüzde, gelişmekte olan ülkelerin hepsinin temel sorunu, sahip
oldukları mevcut kaynaklarıyla kalkınma hamlelerini gerçekleştirememektir.
Ayrıca, bölgelerarası dengesizlikler sorunu, gelişmekte olan ülkelerde olduğu
gibi bazı gelişmiş ülkelerde, hatta ülkemizin sınırları içinde dahi yoğun
olarak görülmektedir. 
Kalkınma,
sadece üretimin ve kişi başına gelirin artırılmasından ibaret olmayıp ekonomi
ve sosyalkültürel yapının da değiştirilmesi, yenileştirilmesi anlamına gelir.
Kalkınma, bir toplumun ekonomik, sosyal ve kültürel açıdan belirli bir hayat
seviyesine ulaşması demektir. 2023 yılında Türkiye’nin dünyanın ilk 10
ekonomisi arasına girmesi ve belirlenen ulusal hedeflere ulaşabilmesi için,
ülke çapında ileri teknoloji uygulamalarını besleyecek bir bilimsel enerji
potansiyeli yaratılmalı, eğitim sistemimizde daha belirgin bilimsellik ve
süreklilik nitelikleri kazandırılmalı, tarım, sanayi, hizmet ve kamu
sektörlerinde bu potansiyelin verimlilik odaklı bir kinetik enerjiye
dönüştürülmesi mutlaka sağlanmalıdır. Aksi hâlde, kamu ve özel sektör
çalışanları ne kadar gayretli ve yetenekli olursa olsun, sadece belirli para ve
maliye politikalarıyla ülkemizin dünya piyasalarında hatırı sayılır bir statü
kazanması ve insanımızın mutlu ve onurlu bir yaşam seviyesine ulaşması bir
ütopyadan ibaret kalacaktır.
AK
PARTİ hükûmetleri olarak bu kalkınmayı gerçekleştirilebilmek için,
cumhuriyetimizin 100’üncü yılına denk gelen 2023 yılı için iddialı hedefler
ortaya koyduk. Bunlar arasında, 2 trilyon dolar millî gelire ulaşarak dünyanın
ilk 10 büyük ekonomisi arasına girmek, ihracatımızı 500 milyar dolara çıkarmak,
orta ve yüksek teknolojili ürünlerde Avrasya’nın üretim üssü olmak, üretim ve
ihracatımız içindeki yüksek teknoloji ürünlerinin payını yüzde 20’lere
çıkarmak, AR-GE harcamalarının millî gelir içindeki payını yüzde 3’lere
çıkarmak ortaya koyduğumuz hedeflerin bazılarıdır.
2023
hedeflerini gerçekleştirmek amacıyla, başta ekonomiyle ilgili bakanlıklar olmak
üzere bakanlıklarımız yeniden yapılanmış, Bilim, Sanayi ve Teknoloji
Bakanlığımız da bu amaçla yenilenmiştir. Bakanlığımızın yeni yapısı
Hükûmetimizin 2023 hedeflerini karşılamak amacıyla ülkemizde ilk kez bilimin,
teknolojinin ve sanayinin birbiriyle olan ilişkilerini ve entegrasyonunu daha
da derinleştirmek üzere şekillendirilmiştir. Bu yeni yapıda, görevleri
itibarıyla Bakanlığımız faaliyetleriyle ilişkili olan TÜBA ve TÜBİTAK gibi
kurumlar Bakanlığımıza bağlı ve ilgili kuruluşlar arasında yerini almıştır.
Bu
vesileyle, şu anda güneydoğuda ve doğuda terör örgütleriyle ve vatan
hainleriyle mücadele eden şanlı askerimizi, polisimizi alınlarından öpüyorum ve
hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Baloğlu.
Adalet
ve Kalkınma Partisi Grubu adına yedinci konuşmacı, Elâzığ Milletvekili Sayın
Metin Bulut. (AK PARTİ sıralarından alkışlar)
Süreniz
beş dakika, buyurun.
AK
PARTİ GRUBU ADINA METİN BULUT (Elâzığ) – Sayın Başkan, çok kıymetli
milletvekilleri; Küçük ve Orta Ölçekli İşletmeleri Geliştirme ve Destekleme
İdaresi Başkanlığının (KOSGEB) bütçesi üzerine Adalet ve Kalkınma Partisi Grubu
adına söz almış bulunmaktayım. Yüce Meclisi ve aziz milletimizi saygıyla
selamlıyorum.
1990
yılında, 3624 sayılı Kanun’la kurulan KOSGEB’in kuruluş amacı, ülkenin ekonomik
ve sosyal ihtiyaçlarının karşılanmasında KOBİ’lerin oranını ve etkinliğini
artırmak, rekabet güçlerini yükseltmek, ekonomik ve sosyal kalkınmadaki
paylarını artırmaktır. 
2002
yılı sonu itibarıyla veri tabanına kayıtlı işletme sayısı yaklaşık 4 bin iken
bu rakam 2015 yılı itibarıyla 822.385’e ulaşmıştır. 2002 yılında 24 ilde KOSGEB
hizmet merkezi bulunurken 2015 yılında 81 ilde 88 noktada KOSGEB hizmet merkezleri
hizmet vermektedir. 
KOSGEB’in
KOBİ’lere yönelik şu anda yürütmüş olduğu 8 adet destek mevcuttur. Bunlar,
AR-GE, İnovasyon ve Endüstriyel Uygulama Destek Programı; İşbirliği-Güçbirliği
Destek Programı, Genel Destek Programı, Girişimcilik Destek Programı, Gelişen
İşletmeler Piyasası KOBİ Destek Programı, Tematik Proje Destek Programı, KOBİ
Proje Destek Programı, Uluslararası Kuluçka Merkezi ve Hızlandırıcı Destek
Programı şeklindedir. Bu destekler 81 ilde devam etmektedir. 
Kendi
ilim üzerinden bu desteklere örnek vermek istiyorum. Elâzığ KOSGEB 2010
tarihinde kurulmuş olup o günden bugüne 5.789 işletmeye ulaşılmış, bunlardan
842’si KOBİ desteklerinden faydalanmıştır. 
Elâzığ’da,
bu kapsamda, kredi faiz desteği hariç 16 milyon 367 bin 455 TL hibe, 2 milyon
885 bin 139 TL geri ödemeli, toplamda 19 milyon 252 bin 594 TL destek
sağlanmıştır.
Bir
il düzeyinde bu kadar desteğin verildiğini düşünecek olursak, Türkiye genelinde
KOSGEB’in sağlamış olduğu katkının ne kadar büyük olduğunu görmüş oluruz.
Lakin, bu desteğin ve hizmetlerin devam edebilmesi için siyasi istikrarın devam
etmesi gerekir çünkü ekonomin en büyük düşmanı belirsizliktir. 
Maalesef,
son zamanlarda, Sayın Cumhurbaşkanımız ve ailesi her fırsatta gündemde
tutularak yalan ve iftiralarla yıpratılmaya çalışılmaktadır. Konu
Cumhurbaşkanımızı karalamak olduğunda, tüm muhalefetin ağız birliği
yapmışçasına aynı dili kullanması, aynı cümlelerle konuşması manidardır. Asla
bir araya gelmez denilenler koalisyonunun adı “Recep Tayyip Erdoğan
karşıtlığı”dır. Tabii, biz bu oyunu ilk defa izlemiyoruz. Hatırlayalım, Adnan
Menderes düşmanlığıyla bu ülkeye bedel ödetildi, Turgut Özal düşmanlığıyla bu
ülkeye bedel ödetildi, 28 Şubat postmodern darbesiyle rahmetli Erbakan
üzerinden bu ülkeye bedel ödettiler. Aynı şekilde, on dört yıldır Recep Tayyip
Erdoğan karşıtlığıyla da bu ülkeye bedel ödetilmek isteniyor. Cumhurbaşkanımız
üzerinden itibar katliamı yapmaya yeltenenler, Sayın Başbakanımızı yıpratmaya
çalışmak isteyenler bu yolla, istikrarın adresi AK PARTİ’yi kendi gereksiz
gündemlerinde boğabileceklerini düşünüyorlar ama kesinlikle yanılıyorlar. Yakın
siyasi tarihimiz bu saplantılı yanılgının hezimetleriyle doludur. Milletin
sağduyusu her türlü komplonun ve iftiranın karşısında kesintisiz nöbettedir. Şu
bilinmelidir ki amir olan millettir. Milletle inatlaşmak olmaz. Millet Sayın
Cumhurbaşkanımızı ve Başbakanımızı seviyor, milletin sevdiğine saygı göstermek
zorundasınız. Unutulmamalıdır ki on dört yıldır bıkmadan, usanmadan her yolla
saldıranlara millet sandıkta en güzel cevabı vermiştir, bundan sonra da Allah
nasip ederse vermeye devam edecektir.
Hepinizi
saygıyla, muhabbetle selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Bulut.
Sekizinci
konuşmacı, Kastamonu Milletvekili Sayın Murat Demir, buyurun. (AK PARTİ
sıralarından alkışlar)
Süreniz
beş dakika.
AK
PARTİ GRUBU ADINA MURAT DEMİR (Kastamonu) – Sayın Başkan, değerli
milletvekilleri; Türk Standartları Enstitüsü 2016 yılı bütçesi üzerine AK PARTİ
Grubu adına söz almış bulunmaktayım. Aziz milletimizi, yüce heyetimizi saygıyla
selamlıyorum.
Konuşmama
başlamadan önce, ülkemizin geleceğini karartmak isteyen eli kanlı terör örgütü
karşısında Türk milleti dimdik ayakta duracaktır, şehitlerimizin hesabı elbette
sorulacaktır. Bu vesileyle, dün İdil’de şehit olan 2 askerimize, bugün
Nusaybin’de şehit olan 2 polisimize Allah’tan rahmet, bizlere emaneti olan
ailelerine ve milletimize baş sağlığı ve sabırlar diliyorum.
Türk
Standartları Enstitüsü, Türk sanayisinin daha az maliyetle yüksek üretim yapmasının,
inovasyon faaliyetlerini etkin bir şekilde sürdürmesinin, uluslararası
standartlara uygun hizmet sağlayarak uluslararası pazarlara girmesinin anahtarı
konumundadır. TSE’nin yürüttüğü çalışmalar neticesinde, millî sentez
standart ve yabancı kuruluşlardan adapte edilerek kabul edilen standart sayısı
35 binin üzerine çıkmıştır. TSE, başta enerji sistemleri ve enerji verimliliği,
yenilenebilir enerji, biyogenetik, gıda ve kimya gibi birçok alanda, çok önemli
laboratuvarlarıyla 1.757 metottan ulusal ve uluslararası akredite olmuş bir
şekilde hizmet sunmaktadır.
Değerli
arkadaşlar, Türk sanayisi ve sanayicisi on üç yılda gerek Türkiye’de gerekse
uluslararası alanda önemsenecek şekilde, üretim bazında rol almaya başlamış
olup Türkiye markasını onurla, gururla dünya piyasasında temsil etmektedir.
Özellikle 2002 öncesi zor şartları yaşamış bir sanayici olarak, o günlerde
dünya piyasasında hiç yeri olmayan sanayicimizi bugün, 2016 yılı itibarıyla,
dünyada kendi sektörlerinde liderliğe oynayan, hatta dünya lideri olmuş
sanayicilerimizi rahatlıkla görebilir ve onlarla gurur duyabiliriz. 
Tabii,
ben bir sanayiciyim. O ortamın tozunu 12 yaşından beri yutmuş, bizzat yaşamış
biri olarak şu kürsüde, hiçbir sanayi tesisini belki de gezmemiş, bu ülkede
neler oluyor, neler bitiyor, ne üretiliyor, bizzat tanık olmamış ama eline
gerçekle hiç alakası olmayan verileri alarak Türkiye sanayisi için felaket
senaryoları yazan konuşmacıları bir sanayici olarak, maalesef, hayret ve
şaşkınlıkla dinliyorum.
Sayın
milletvekilleri, istihdamın en önemli yükünü çeken, ihracata en ciddi katkıyı
sunan sanayi kuruluşlarımızın sayısı her geçen gün artmaktadır. Bu ülkede,
kendi sektöründe dünya devleri arasından sıyrılmış ve markasını dünyaya kabul
ettirmiş, makine ve ekipman üreten ve bu üretiminin yüzde 70’lik kısmını Çin’e
ihraç edebilen firmalar bulunmakta. 
2008
yılından itibaren, dünya genelinde, küresel ekonomide yaşanan krizlere rağmen,
Türkiye'nin büyümesinde üreten sanayicimizin, Bakanlığımızın, Hükûmetimizin
yürüttüğü akılcı politikalar etkili olmuştur. Bu durumu görmek için sadece
kumun içindeki kafaları çıkartıp etrafa geniş açıdan bakarsak, emin olun, neler
olup bittiğini çok rahat görebiliriz. 
2002
yılında 1 milyar dolardan fazla ihracat yapan il sayısı 5 iken 2015’te 15 adet
olmuştur. 2002 yılında 100 milyon dolardan fazla ihracat yapan il sayısı
2015’te 51 adede ulaşmıştır. 2002’de 31.731 ihracatçı firmamız var iken 2015’te
62.750 sayısına ulaşmıştır. 
Değerli
arkadaşlar, 2002 öncesinde kendimizi tanıtmak için zar zor çıktığımız yurt
dışında, firmalar tarafından yüzümüze kapıların kapandığı o günleri bizzat
yaşadım ve o günleri unutmam da mümkün değil. Bugün ise o kapılar biz
sanayicilere çok kolay açılmaktadır. Bunun nedeni ise güçlü, istikrarlı bir
Türkiye'nin var oluşudur. 
Değerli
arkadaşlar, verilere bakarak değil bizzat yaşamış biri olarak şunu söylüyorum:
Şimdi, özellikle son on üç yıldır, yurt dışına çıktığımızda gördüğümüz ilgi,
alaka ve itibar karşısında AK PARTİ iktidarlarıyla gurur duyuyorum çünkü şunu
çok iyi biliyorum ki: Dünyada parayla pulla, hiçbir şekilde satın alınamayan en
önemli şey kişilerin ve ülkelerin itibarlarıdır. Bu ilkeyi ülkemize kazandıran,
başta efsane liderimiz, Cumhurbaşkanımız Sayın Recep Tayyip Erdoğan’dır, Genel
Başkanımız, Başbakanımız Ahmet Davutoğlu’dur, AK PARTİ iktidarı ve onun güçlü
kadrolarıdır, partimizi oylarıyla iktidara taşıyan halkımızdır. Halkımıza
sonsuz teşekkür ediyor, 2016 yılı bütçemizin hayırlı olmasını diliyor, hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Demir. 
Adalet
ve Kalkınma Partisi Grubu adına dokuzuncu konuşmacı İzmir Milletvekili Sayın
Kerem Ali Sürekli. (AK PARTİ sıralarından alkışlar) 
Sayın
Sürekli, süreniz beş dakika. 
Buyurun.

AK
PARTİ GRUBU ADINA KEREM ALİ SÜREKLİ (İzmir) – Sayın Başkan, değerli
milletvekilleri; hepinizi saygıyla selamlıyorum. 
Bir
selamlamayı da… Bugün Silopi’de cuma namazını eda eden Sayın Başbakanımızı,
bakanlarımızı saygıyla selamlıyorum. Onları bağrına basan Silopi halkına da
minnetlerimi sunuyorum, onları da saygıyla selamlıyorum. (AK PARTİ sıralarından
alkışlar) 
Bu
arada, Sur’da, Diyarbakır’da yapılan provokatif çağrılara uymayan yöre halkına
teşekkür ediyorum, minnetlerimi sunuyorum. Yine, her zaman olduğu gibi, vatanın
ve milletin yanında yerlerini almışlardır, sağ olsunlar, var olsunlar. (AK
PARTİ sıralarından alkışlar) 
Türk
Patent Enstitüsünün 2016 yılı bütçesi üzerine söz almış bulunuyorum. Türk
Patent Enstitüsü nedir? Sınai mülkiyet haklarının tescilinin yapıldığı bir
kurumdur. Nedir bu sınai mülkiyet hakları? Marka, tasarım ve patenttir. Bu
alanda, her alanda olduğu gibi, on üç yılda büyük gelişmeler olmuştur. Bakın,
rakamlarla ifade edeyim: 2002 yılında 414 patent başvurusu yapılmışken 2015’te
5.512 patent başvurusu yapılmıştır. Markaya gelirsek: Markada zaten 2011
yılından itibaren en çok marka başvurusu yapılan Avrupa ülkesiyiz. 2002’yle
kıyaslarsak: 2002 yılında yapılan marka başvurusu sayısı 36.426, 2015’te
yapılan marka başvurusu sayısı 110.679. Tasarıma gelirsek: Tasarımda 2002’de
yapılan başvuru sayısı 20.302, 2015’te yapılan başvuru sayısı 40.306; muazzam
bir artış var. (AK PARTİ sıralarından alkışlar) 
Aynı
şekilde, kurumsal olarak Türk Patent Enstitüsünün geliştiğini de görüyoruz,
gözlemliyoruz. Uzman sayısı son beş yılda 3,5 kat artmıştır. 
Yine,
bütçe bazında baktığımızda, Türk Patent Enstitüsünün bütçesi 2002’de 10 milyon
800 iken 2016’da öngördüğümüz bütçe 62 milyon 157 bindir. Bu da kurumsal
olarak Türk Patent Enstitüsünün ne denli gelişme gösterdiğini bizlere
göstermektedir.
Evet,
önümüzde ne var? Önümüze sınai mülkiyet kanunu taslağını getiriyoruz. Sayın
Bakanım çalışıyor, Türk Patent Enstitüsü çalışıyor, Bakanlığımız çalışıyor.
AR-GE Yasası’nda olduğu gibi hep beraber… Mecliste yapılan katkılarla bu AR-GE
Yasası’nı çıkardık, yine yapılan katkılarla bu yasayı da çıkaracağız. 
Buraya
getirilecek önemli bir düzenlemeye işaret ediyorum -sürem de bitiyor- çok
önemli bir saptama yapacağım: Coğrafi işaretleri getireceğiz, bu da bölgesel
kalkınmaya katkı olacak.
Patent
Enstitüsünden konuşurken kurtuluşun simgesi, aynı zamanda hoşgörünün de
patentine sahip bir ilin, İzmir’in Milletvekili olarak bir tespit yapmak
istiyorum. (AK PARTİ sıralarından alkışlar) Geçen gün İzmir
milletvekillerimizden, Cumhuriyet Halk Partisinden Tuncay Özkan burada çok
güzel, büyük bölümüne katıldığım, uzlaşmacı, yapıcı bir konuşma yaptı; teşekkür
ediyoruz. Aynı zamanda, bizim yine milletvekilimiz, AK PARTİ Milletvekilimiz
Hüseyin Kocabıyık da Twitter’dan kendisine teşekkür etti. İşte, İzmir
milletvekilleri olarak bu şekilde, Mecliste bu tür girişimlerle, uzlaşmayla
inşallah yeni bir anayasanın önünü açarız. Yeni bir anayasaya ihtiyacımız var,
uzlaşmaya ihtiyacımız var, birlik ve beraberliğe ihtiyacımız var. 
Ben
olumlu yönlerden bakmak istedim. Tabii, üzen, bizim canımızı sıkan çok şey de
var ama artık, bu güzel konuşmanın ardından bunlara değinmek istemiyorum.
Gelin, hep beraber uzlaşalım, birleşelim, yeni Türkiye’de güçlü gelecek için
hep beraber girişimlerde bulunalım. Ben, bunu, bu yüce Meclisten bekliyorum ve
geleceğe dair umutlarımı da muhafaza ediyorum, dünden daha umutluyum.
2016
yılı Türk Patent Enstitüsü bütçesi hayırlara vesile olur inşallah.
Hepinize
saygılar sevgiler sunuyorum. (AK PARTİ sıralarından alkışlar) 
BAŞKAN
– Teşekkür ederiz Sayın Sürekli.
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken.
İDRİS
BALUKEN (Diyarbakır) – Sayın Başkan, sayın hatip konuşması esnasında “Sur’da
bir ikinci Cizre vahşeti yaşanmasın.” diye partimizin yapmış olduğu çağrıyı
provokasyon çağrısı olarak değerlendirerek açık sataşmada bulundu, ona cevap
vermek istiyoruz.
Ahmet
Yıldırım, cevap verecek.
BAŞKAN
– Buyurun Sayın Yıldırım.
Süreniz
iki dakika.
VI.- SATAŞMALARA İLİŞKİN KONUŞMALAR (Devam)
10.- Muş Milletvekili Ahmet Yıldırım’ın,
İzmir Milletvekili Kerem Ali Sürekli’nin 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın yedinci
tur görüşmelerinde AK PARTİ Grubu adına yaptığı konuşması sırasında Halkların
Demokratik Partisine sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; bakın, iki üç günden beri Eş Genel
Başkanımızın özellikle de Diyarbakır’daki halkı Sur’a doğru yürümeye çağırırken
yaptığı açıklama çok net olmasına rağmen, iktidar partisi hatipleri tarafından
çarpıtılıyor. “Asla hiç kimsenin canına, malına zarar gelmeyecek şekilde, bir
sivil itaatsizlik eylemi kapsamında Sur’a yürüyün.” (AK PARTİ sıralarından
gürültüler) 
MAHMUT
ATİLLA KAYA (İzmir) – 6-7 Ekimde de öyle oldu değil mi?
FARUK
ÇATUROĞLU (Zonguldak) – 50 kişi öldü, 50 kişi!
AHMET
YILDIRIM (Devamla) – Çarşamba günü Diyarbakır’da bulunan biri olarak
söylüyorum. Peki, sizin kitlesellikten anladığınız güvenlik güçlerinin
kurşunlarıyla ille birilerinin ölmesi mi?
NURETTİN
YAŞAR (Malatya) – 6-7 Ekim…
AHMET
YILDIRIM (Devamla) – Genel Başkanının çağrısına riayet etmiş, Bağlar’dan,
Yenişehir’den, Kayapınar’dan cadde cadde yürürken eğer hiç Genel Başkanın
çağrısı karşılık bulmamışsa… 
MAHMUT
ATİLLA KAYA (İzmir) - Bulmadı zaten!
AHMET
YILDIRIM (Devamla) – …1.500 polisi dışarıdan getirerek, 10 bin güvenlik gücünü
Sur’un etrafına yığarak ve binlerce gaz fişeğiyle Diyarbakır’ın üstünü bir gaz
bulutuna niye dönüştürdünüz? Kimse yoktuysa canınız sıkıldı da mı sıktınız siz
onu veya Başbakan çıkıp Silopi’de namaz kılıyor da, Allah kabul etsin… (AK
PARTİ sıralarından gürültüler)
NURETTİN
YAŞAR (Malatya) – Amin!
AHMET
YILDIRIM (Devamla) – …Eş Genel Başkanın Diyarbakır’da Sümer Park’ta namaz
kılmasını niye siyasi saikle yorumluyorsunuz? Bir açın, tarafsız bir basın
organı tarafından, Silopi’deki cuma namazına iştirak eden etrafındaki güvenlik
ordusu dışında kimsenin olmadığını görün…
MAHMUT
ATİLLA KAYA (İzmir) – Resimlere iyi bak!
YILMAZ
TUNÇ (Bartın) – Ya resimlere bak! Utanmıyorsun!
AHMET
YILDIRIM (Devamla) – …bir de Sur’daki binlerce kişiyle beraber kılınan namaza
bakın...
YILMAZ TUNÇ (Bartın) – Yanındakiler Kürt değil mi? 
AHMET YILDIRIM (Devamla) - ...ondan sonra havuz ve
çamur medyasının öyle haberlerine itibar ederek burada bir algı oluşturmaya
çalışmayın. 
HÜSEYİN BÜRGE (İstanbul) – O resimdekiler sizi niye
rahatsız ediyor?
AHMET YILDIRIM (Devamla) - Sizin kitlesel eylemden
anladığınız ille orantısız müdahalelerle birilerinin orada ölmesiyse böyle bir
çağrı yok.
Diyarbakır halkına da gösterdiği duyarlılıktan ve
olgunluktan ötürü teşekkür ediyorum. 
MEHMET UĞUR DİLİPAK (Kahramanmaraş) – Üç maymunu
oynamayın, üç maymunu! 
BAŞKAN – Teşekkürler Sayın Yıldırım. 

III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
(Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam)
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN – Adalet ve Kalkınma Partisi Grubu adına onuncu
konuşmacı, Siirt Milletvekili Sayın Yasin Aktay. (AK PARTİ sıralarından
alkışlar) 
Süreniz beş dakika. 
Buyurun. 
AK PARTİ GRUBU ADINA YASİN AKTAY (Siirt) – Sayın
Başkan, değerli milletvekilleri; Türkiye Bilimsel ve Teknolojik Araştırma
Kurumu üzerine konuşmak üzere Adalet ve Kalkınma Partisi adına söz almış
bulunuyorum. 
Tabii, sözlerimin başında ben de dün İdil’de, bugün de
Nusaybin’de vahşi bir terör örgütünün -vahşi, cani, katil, insanlıktan nasibini
almamış bir terör örgütünün- bir terör saldırısı neticesinde hayatlarını kaybeden,
şehit düşen asker ve polislerimize Allah’tan rahmet, yakınlarına da başsağlığı
diliyorum. Acı hepimizin acısı tabii ki. Sadece bu olayı bile günlerdir, daha
doğrusu bu Meclis açıldığı günden beri bu kürsüde bize nasıl bir pişkinlikle bu
yalanları her gün gelip sanki devlet durup dururken insanlara savaş açıyormuş
gibi, insanların üzerinde, durup dururken Sur üzerinde birtakım uçaklar
uçuruluyormuş gibi, orada masum, sivil itaatsizlik örnekleri sergileyen, sivil
itaatsizlik eylemleri sergileyen insanlara devletin müsamahasızlığı gibi
yansıtmaya çalışmayı büyük bir pişkinlik olarak niteliyorum sadece, en hafif
deyişle. (AK PARTİ sıralarından alkışlar) Yani hakikaten, eminim, halkımız
televizyonlarının başında izlerken -ki haberlere de yansıyor- bu kadar büyük
bir pişkinliği büyük bir hayretle izliyordur. Yani arkadaşlar, Adalet ve
Kalkınma Partisi olarak biz, iktidara geldiğimiz günden beri kan dursun, bu
memlekette herkes demokratik haklarını sonuna kadar kullansın diye elimizden
geleni yaptık, büyük bir samimiyetle, üstelik baldıran zehri içme pahasına.
Sayın Cumhurbaşkanımız bunu büyük bir cesaretle ifade etti diye almadığımız
eleştiri, yemediğimiz küfür kalmadı ama bu bir riskti tabii ki, siyasi bir
riskti. Kanı durdurmak, anaların yüreğini soğutmak, “Analar ağlamasın, babalar
ağlamasın.” demek, bu büyük bir riskti ve biz bu riski göze aldık, bu riski
üstlendik. Fakat, öbür taraf ne yaptı? Öbür tarafın ne yaptığı çok önemli
değil. Teröristtir, terör örgütüne hiçbir şekilde hiçbir güven olmayacağını çok
çok iyi biliyoruz. Kimin adına, kimin taşeronu olduğunu bugün çok net bir
biçimde görüyoruz. Kimin adına, bölgemizde neyin mücadelesini veriyor olduğunu
çok net bir biçimde herkes görüyor, hepimizin gözü önünde ve ne yazık ki gelip
burada, sanki devlet durduk yerde bu operasyonları yapıyormuş gibi… Bunu yapmak
hakikaten çileden çıkarıcı bir şeydir, kusura bakmayın çok değerli arkadaşlar.
Yani, bu Mecliste söyleyemeyeceğiniz hiçbir şey yok, her şeyi gelip bu kürsüden
istediğiniz gibi söyleyebiliyorsunuz, yalan bile atabiliyorsunuz. Bütün
iftiralarınızı, devletimize, askerimize, milletimize her çeşit iftirayı buradan
ifade edebiliyorsunuz. Daha ne istiyorsunuz? Söyleyemedik ne var ki terör
örgütünün yaptığı bu tür hareketlere? Gerçekten samimiyetinize inanmak isterim.
Dönüp askere söylediğiniz şeyin onda 1’ini ya, onda 1’ini, mislini söylemenizi
beklemiyorum; dönüp şöyle bir Kandil’e, dönüp terör örgütüne şöyle bir
söyleyin: Ya, biz burada siyaset yapıyoruz, orada silah senin neyine?
Arkadaşlar, o silah, benim kendi vatandaşıma sıkılan bir silahtır. Bugün, o
terör örgütü gelip Siirt’ime, Diyarbakır’ıma, Sur’uma müdahale ederken o
topraklar benim topraklarım, Türkiye Cumhuriyeti’nin topraklarıdır, o topraklar
hepimizin topraklarıdır. (AK PARTİ sıralarından alkışlar) Bu topraklarda biz,
hepimiz… 
Bakın,
Kürtler şu anda bizim coğrafyamızda İran’ından, Suriye’sine, Irak’ına kadar,
Rusya’sına kadar hiçbir yerde kullanmadıkları özgürlüğü, hiçbir yerde sahip
olmadıkları şahsiyeti, özgürlüğü bu ülkede sahipleniyorlar, yaşıyorlar,
hissediyorlar; bunun daha fazlası değil. Bunun arasına, sizin yapmaya
çalıştığınız, bir tek fitneden başka bir şey değil. Onun için, burada, gelin,
biraz dürüst olalım. Dürüst olun, dönün, Kandil’e de deyin ki: “Bu silah
kalleşçe sıkılan bir silahtır. Bu silaha gerek yok.” Eğer siyasetse biz burada
siyaset yapıyoruz. Esasen, Kandil’in yaptığı şey sizi işsiz bırakmak. Sizin
burada şu anda yaptığı şey ne yazık ki… Türkiye demokrasisinin şu anda gelmiş
olduğu şu seviyeye şöyle bir bakın ki bu kadar konuşmayı tolere edebiliyor.
Aslında, bundan da bir ders almanız gerekiyor, bundan da bir ibret almanız
gerekiyor. Evet, Türkiye siyaseti her şekilde o olgunluğa ulaşmıştır, her şeyin
konuşulabildiği bir Meclis vardır. Yani, hatırlayın, bu Meclisten kimler
kovuldu, hangi şartlarda nasıl kovuldu. Bizim Merve Kavakçı’mız nasıl kovuldu
bu Meclisten? Nasıl tempo tutuldu? Üstelik hiçbir şey yapmamıştı, kendi hakkını
kullandı. En doğal şey ya; bir Müslüman ülkede, bir Müslüman ülkenin Meclisine
başörtüsüyle girmeyi denemişti, başka bir şey yapmamıştı. 
(Mikrofon
otomatik cihaz tarafından kapatıldı) 
YASİN
AKTAY (Devamla) – Fakat sizin yaptığınız şu anda tek kelimeyle pişkinliktir,
başka bir şey söyleyemiyorum. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken.
İDRİS
BALUKEN (Diyarbakır) – “Pişkinlik” ve… Herhâlde diğerlerini söylemeye gerek
yok. Sataşmadan…
BAŞKAN
– Buyurun Sayın Baluken.
YILMAZ
TUNÇ (Bartın) – Ne sataşması var burada? “Silahı bırakın.” dedi, “Silahı
savunmayın.” dedi.
İDRİS
BALUKEN (Diyarbakır) – Kulağınız duymuyor mu? Dinlemiyor musunuz? Aklınız başka
yerde mi? “Pişkinlik”ten tut her türlü hakaret…
FARUK
ÖZLÜ (Düzce) – Hiç “HDP” demedi ki, niye alınıyorsunuz? 
VI.- SATAŞMALARA İLİŞKİN KONUŞMALAR (Devam)
11.- Diyarbakır Milletvekili İdris
Baluken’in, Siirt Milletvekili Yasin Aktay’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
yedinci tur görüşmelerinde AK PARTİ Grubu adına yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Değerli
milletvekilleri, hepinizi saygıyla selamlıyorum.
Mevlâna’nın
güzel bir sözü var…
MEHMET
UĞUR DİLİPAK (Kahramanmaraş) – Mevlâna’yı biliyor musun?
İDRİS
BALUKEN (Devamla) – Ona şimdi girmeyeyim, peki; bu, pişkinlik meselesine bir
değineyim. 
Bir
siyasi partinin lideriyle ilgili salavat getiren birisinin pişkinlik ve
hakikilik kriterini ve ölçütünü hepinizin takdirine bırakıyorum. (HDP
sıralarından alkışlar)
Şimdi
burada çözüm…
Mevlâna’nın
sözünü de eğer istiyorsanız söyleyeyim, oraya girmeyeyim, çok sertleştirmeyeyim
diye söylüyorum. 
MEHMET
UĞUR DİLİPAK (Kahramanmaraş) – Mevlâna’yı tanımazsın sen!
MAHMUT
ATİLLA KAYA (İzmir) – Bari Mevlâna’ya bulaşma!
İDRİS
BALUKEN (Devamla) – Bu çözüm sürecinin bitmesiyle ilgili hususu söyleyeyim. Hep
temmuz ayından bahsediyorsunuz ya, bakın ben size kronoloji çıkardım. (AK PARTİ
sıralarından gürültüler)
Bir
sataşmadan dinlerseniz bu kronolojiyi.
HÜSEYİN
BÜRGE (İstanbul) – Ama sen de sataşacak durum oluşturma!
İDRİS
BALUKEN (Devamla) – Bakın, 7 Mart, temmuz ayından aylar önce, Erdoğan: “400
vekili verin, bu iş huzur içinde çözülsün.”; 22 Mart, Erdoğan: “Ben oradaki
toplantıyı da tanımıyorum.” yani Dolmabahçe mutabakatını reddediyor. 27 Mart,
İç Güvenlik Yasası, bugünkü terör uygulamalarının yasal dayanağı; 11 Nisan,
Ağrı Diyadin provokasyonu, 3 kişi yaşamını yitirdi. 5 Nisan, Sayın Öcalan
üzerinde tecrit uygulanması; 18 Nisan, HDP Genel Merkezine silahlı saldırı; 28
Nisan, Erdoğan: “Çözüm sürecinde karşı karşıya oturulan bir masa yok.”; 5
Mayıs, Akdoğan: “HDP barajın altında kalırsa süper olur.”; 15 Mayıs, Akdoğan:
“HDP’nin barajı aşması demokrasi açısından bir sorun.”
FARUK
ÇATUROĞLU (Zonguldak) – Ne var bunda? Siyasi söylem ya!
İDRİS
BALUKEN (Devamla) – 18 Mayıs, Adana ve Mersin bombalaması; 22 Mayıs, Erdoğan:
“7 Haziran bir kırılma olacak.”; 17 Temmuz, Erdoğan: “Dolmabahçe diye bir
çalışmayı asla kabul etmiyorum.”; 29 Temmuz, Akdoğan: “HDP barajı geçmek
suretiyle süreci havaya uçurdu.”; Davutoğlu, 30 Temmuz: “HDP bunun hesabını
verecek.” yani barajı geçmenin hesabını verecek. 
YILMAZ
TUNÇ (Bartın) – Ne alakası var ya! 
FARUK
ÇATUROĞLU (Zonguldak) – Ne alakası var ya! Cinayetlere, katliamlara bak, insaf
ya! Katliamların hesabını sordu. 
(Mikrofon
otomatik cihaz tarafından kapatıldı) 
İDRİS
BALUKEN (Devamla) – 15 Ağustos, Erdoğan: “İster kabul edin ister etmeyin,
yönetim sistemi fiilen değişti.”; 16 Ağustos, Müezzinoğlu: “Erdoğan başkan
seçilseydi bunlar olmazdı.”; 16 Ağustos, Erdoğan: “Bu mücadele kıyamete kadar
sürecek.” 
Şimdi
anladınız mı çözüm sürecini kimin bitirdiğini, ortada her şey.
Hepinizi
saygıyla selamlıyorum. (HDP sıralarından alkışlar)
MAHMUT
ATİLLA KAYA (İzmir) – Sana sordu, Kandil’i konuşsana, Kandil’i.
YASİN
AKTAY (Siirt) – Sayın Başkan…
BAŞKAN
– Sayın Aktay, buyurun.
YASİN
AKTAY (Siirt) – Sayın Başkan, kişiselleştirerek bana bir sataşmada bulundu.
Sayın Erdoğan’a salavat getirmiş olmakla…
BAŞKAN
– Sizin şahsınıza bir sataşma yok Sayın Aktay. (AK PARTİ sıralarından
gürültüler)
FUAT
KÖKTAŞ (Samsun) – “Salavat getirdi.” dedi. 
YASİN
AKTAY (Siirt) – Var, var; “Salavat getirdi.” dedi.
İDRİS
BALUKEN (Diyarbakır) – Getirmedin mi? Görüntülerde var. 
BAŞKAN
– Peki, buyurun. (AK PARTİ sıralarından alkışlar)
12.- Siirt Milletvekili Yasin Aktay’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
YASİN
AKTAY (Siirt) – Evet, Sayın Başkan, tabii, pişkinlik diye başladık, devam
ediyoruz, dibi tutmaya başladı iyice. Şimdi, burada, salavat getirmeyle ilgili
tabii ki paralel medyanın ısıtıp benim hakkımda yaydığı bir algıyı tekrarlamış
oldu, zaten iş birliği içerisinde olduklarını çok iyi biliyoruz. (AK PARTİ
sıralarından alkışlar) Fakat bu, aynı zamanda, bu memleketin, bu milletin
kültürüne, inancına ne kadar yabancı olduğunu da gösterir. Evet, İdris Baluken
diye bir isim beni sinirlendirmişse ben yine “salli alâ Muhammed” derim. “Salli
alâ Muhammed” öyle bir şeydir ki bizim Siirt, Diyarbakır, Mardin, Arapların çok
yoğun olduğu o bölgede herhangi bir durumla karşılaştığımız zaman, bizi
sevindiren veya üzen veya sinirlendiren, öfkelendiren bir durumla karşıya
kaldığımızda “salli alâ Muhammed” der, geçeriz. Sinirlenmemek için, hepimiz
ortak bir sağduyuya… Sakinleşmek için bunu söyleriz ama siz o kadar
yabancısınız ki… 
Evet,
biz “Tayyip Erdoğan” dediğimiz zaman bu memleketin başına gelmiş en güzel
şeylerden…
İDRİS
BALUKEN (Diyarbakır) – Salavat getiririz diyorsun yani. Getiriyorsun yani
salavat.
YASİN
AKTAY (Devamla) – …en güzel olaylardan, şahıslardan, bir lider olarak onu
gördüğümüz zaman “salli alâ Muhammed” deriz. Ama ben sana baktığım zaman da
“salli alâ Muhammed” derim yani. (AK PARTİ sıralarından alkışlar) Bu, seni
kutsadığım anlamına gelmiyor, Sayın Erdoğan hakkında söylediğimiz zaman da onu
kutsadığımız anlamına gelmiyor, bu sadece bizim bir kültürümüzdür. Birazcık
bizim kültürümüze aşina olsaydınız böyle bir iddiayı gelip burada
dillendirmezdiniz ama sizin kılavuzunuz tabii ki paralel medya. Kılavuzu
paralel medya olanın başına neler geldiğine hepimiz beraber şahit oluyoruz. (AK
PARTİ sıralarından alkışlar)
İkincisi,
başka bir nokta, tehdit edildiğinizi, saldırıldığınızı söylediniz. Seçim
hadisesinde sadece benim seçim otobüsüme, seçim minibüsüme bir ay içerisinde en
az 20 defa saldırıldığını da keşke şöyle bir duysaydınız, öğrenseydiniz.
Siirt’te sizin partinizin gençlik ve çocuk teşkilatları…
(Mikrofon
otomatik cihaz tarafından kapatıldı) 
YASİN
AKTAY (Devamla) – Yani “çocuk istismarı” derseniz, ayrı bir çocuk istismarı da
var orada. O çocuk istismarı çerçevesinde 12-13 yaşındaki çocukların benim
seçim minibüsümü ve arkadaşlarımın seçim minibüslerini nasıl taşladığını ve
hareket edemez hâle getirdiğini de görürsünüz. Siz sadece kendinize yapılanı
görürsünüz, üstelik size yapılan da bir şey yok. Siz ancak yaparsınız. 
Teşekkür
ediyorum. (AK PARTİ sıralarından alkışlar)
FUAT
KÖKTAŞ (Samsun) – Ambulans kurşunlarının yanında sizinki zekât sayılır.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Yani tekrar şahsımı da hedef alarak ağır sataşmalarda
bulundu, cevap vermek istiyorum. (AK PARTİ sıralarından gürültüler)
YILMAZ
TUNÇ (Bartın) – Cevap verdi sadece.
BAŞKAN
– Sayın Baluken, buyurun iki dakika daha ama yeni bir sataşma olmasın lütfen.
13.- Diyarbakır Milletvekili İdris
Baluken’in, Siirt Milletvekili Yasin Aktay’ın sataşma nedeniyle yaptığı
konuşması sırasında şahsına sataşması nedeniyle konuşması
İDRİS
BALUKEN (Diyarbakır) – Aslında, bu tartışmayı şundan dolayı uzatma niyetinde
değilim: Yani Mevlâna’nın o sözünü söyleyeyim…
MEHMET
UĞUR DİLİPAK (Kahramanmaraş) – Mevlâna’yı tanımazsın sen.
İDRİS
BALUKEN (Devamla) - …“Bir lafa bakarım laf mı diye, bir de söyleyene bakarım
adam mı diye.” 
YASİN
AKTAY (Siirt) – Yuh!
İDRİS
BALUKEN (Devamla) - O yüzden, cevap verme gibi bir niyetim yoktu ama buraya
çıkıp aleni çelişkilerle dolu yalanlar söylediği için cevap verme zorunluluğu
doğdu. 
FARUK
ÇATUROĞLU (Zonguldak) – Aynaya bak, aynaya. 
İDRİS
BALUKEN (Devamla) - Şimdi, zaten kendinle çelişiyorsun. Önce salavat getirmeyip
buna “Paralel medyanın servisi.” dedin, sonra “Sana bakıp da yine aynı şeyi
söylerim.”e getirdin, demek ki sen yaptığın o şeyi kabullenmiş oldun.
Şimdi,
bu paralel medyayla iş birliği işine gelirsek, vallahi bizden hiç kimse,
şahsımın da dâhil olduğu hiçbir siyasetçi bu paralel yapıya herhangi bir şehrin
herhangi bir yerini parsel parsel vermedi. Yine, bizden herhangi bir siyasetçi
ya da eş genel başkanımız çıkıp da bu paralel yapı için “Ne istediniz de size
vermedik?” demedi. Yine, bizden herhangi bir siyasetçi çıkıp bu paralel yapıyla
kol kola verip 10 bin siyasetçiyi, belediye başkanını, belediye meclis üyesini
içeri atmadı, bunların tamamını yapan sizsiniz. Bütün bunları yaptıktan sonra
buraya gelip birilerini paralelle iş birliği yapmakla suçluyorsunuz ya,
söyleyecek başka cümleye zaten mahal bırakmıyorsunuz. Durumunuz, samimiyetiniz
buradan zaten görülüyor. 
Senin
seçim çalışmalarındaki saldırılara gelince, biz yöredeki, bölgedeki seçim
çalışmalarında AK PARTİ’li herhangi bir vekilin, seçmenin seçim çalışmasıyla
ilgili bir saldırı olduğunda kınamışız. Yerelde de onun önüne geçmeyle ilgili
en küçük bir bilgi bize gelmişse, bizden kaynaklanan katkı sunucu bir şey
olmuşsa mutlaka engellemeye çalışmışız. Ama sen birkaç çocuğun otobüse taş
atmasıyla bir partinin Genel Merkezinin yakılmasını, 400 yerden fazla yerde
lince tabi tutulmasını, insanların sokak ortasında öldürülmesini…
(Mikrofon
otomatik cihaz tarafından kapatıldı) 
İDRİS
BALUKEN (Devamla) – …aynı kefeye koyarsan, kusura bakma, orada da asla
inandırıcı olmazsın, asla da senin bu söylediklerine hiç kimse inanmaz. 
Teşekkür
ederim. (HDP sıralarından alkışlar) 
NURETTİN
YAŞAR (Malatya) – İdris Bey, paralelle ilgili Öcalan sizi döver. Abdullah
Öcalan sizi dövecek paralelle ilgili, duyarsa hepinizi sopayla kovalar.
YASİN
AKTAY (Siirt) – Efendim, sataşma var.
BAŞKAN
– Sayın Aktay, oradan söyleyin kayıtlara geçsin.
YASİN
AKTAY (Siirt) – Sataştı, hayır ama bakın “Adam dediğin adam mı?” dedi yani. 
FARUK
ÇATUROĞLU (Zonguldak) – “Adam değilsin.” dedi. 
FUAT
KÖKTAŞ (Samsun) – Hayır, hayır, “Söyleyene bakarım.” dedi. 
BAŞKAN
– Peki, buyurun, bana göre hava hoş.
Vereceğim
iki dakika kim istiyorsa.
Buyurun.
14.- Siirt Milletvekili Yasin Aktay’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına tekraren sataşması nedeniyle konuşması
YASİN
AKTAY (Siirt) – Evet, “Adam değil.” diye… Yani bu lafa cevap verilecek…
FARUK
ÇATUROĞLU (Zonguldak) – Bir salavat getir Hocam, bir salavat.
YASİN
AKTAY (Devamla) - Bunu basit bir küfürbazlık olarak alıyorum, bu Meclisin
kürsüsüne yakıştırmadığım bir ifade olarak söyleyeceğim.
İDRİS
BALUKEN (Diyarbakır) – Mevlâna’nın sözü her yere yakışır.
MEHMET
UĞUR DİLİPAK (Kahramanmaraş) – Mevlâna’yı tanısan böyle olmazsın zaten!
İDRİS
BALUKEN (Diyarbakır) – Mevlâna’yı sen git tanı! Sen kendi tekelinde mi
sanıyorsun? Sen kimsin ki!
YASİN
AKTAY (Devamla) – Ancak şunu söyleyeyim: Evet, ben kabul ettim, öyle bir şarkı
söyledim, öyle bir türkü söyledim, Siirt’in folkloruna ait, son derece güzel;
birazcık ona kulak verseniz, çok güzel dersler alabileceğiniz güzel bir
türküdür o, türküdür haddizatında o, salavat değildir. 
Paralel
medyanın alakası şudur: Paralel medya onu aldı, sanki “Salli alâ Tayyip
Erdoğan” demişim gibi, o şekilde lanse etmeye çalıştı ve onu köpürttü ve siz de
o köpürtmenin üzerine gittiniz, herkes gitti. 
MEHMET
UĞUR DİLİPAK (Kahramanmaraş) – Balıklama atlamışlar.
YASİN
AKTAY (Devamla) – Doğrusu ben bir gazete yazısı yazdım. Zaten gazete yazımda o
şeyi çok güzel de açıkladım. Yani, onu duyanlar, bilenler bunun ne kadar güzel,
ince bir kültür olduğunu da... Bu vesileyle de tabii, Siirt’in bu güzel,
müstesna türküsünü de kamuoyunun ve sizlerin, yüce heyetimizin takdirine de
sunmak istiyorum.
Arabam,
benim minibüsüm öyle sadece bir defa, iki defa şey yapılmadı -ki, bütün medyada
yer aldı- benim minibüsüme her gün saldırılarda bulunuldu ve bir tane HDP’liden
ne bir “Geçmiş olsun.” ziyareti aldım ne bir “Geçmiş olsun.” telefonu aldım ne
de sizden bir kınama duydum. Buna mukabil ben, Mersin’deki şeye saldırıda
bulunulduğu zaman, Adana’daki büronuza, ofisinize saldırıda bulunulduğunda
basın toplantısı yaptım, basın açıklaması yaptım ve bunu şiddetle kınadım. (AK
PARTİ sıralarından alkışlar) 
Burada,
o şartlarda biz siyaset yapıyoruz ve o şartlarda siyaset yapıyor olmanın
zorluğunu tabii ki biz görüyoruz. Orada aldığım tehditlerin haddi hesabı yoktu,
benim arkadaşlarımın aldığı tehditlerin haddi hesabı yoktu ve ben sizden yana
en ufak bir şey de duymadım. 
İDRİS
BALUKEN (Diyarbakır) – Bizim üzerimize kurşunlar yağıyor, kurşunlar, ne
tehdidi.
YASİN
AKTAY (Devamla) – Kurşunları siz yağdırıyorsunuz, sizinkiler yağdırıyor.
İDRİS
BALUKEN (Diyarbakır) – Silvan’da bizim üzerimize sizin talimatlandırdığınız
güçler kurşun yağdırıyor. Tehdit diyor ya!
YASİN
AKTAY (Devamla) – Sizin savunduğunuz, sizin toz dokundurmadığınız terör örgütü
yağdırıyor o kurşunları. Bunu biz bilmiyor muyuz, kime anlatıyorsunuz? Burada
arkadaşlarımız nezaketen suskun kalıyorlar diye yani bunları millete
yutturacağınızı mı zannediyorsunuz? (AK PARTİ sıralarından alkışlar) 
İDRİS
BALUKEN (Diyarbakır) – Suskun kalmayın canım, verin cevabı.
III.-KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii Müsteşarlığı
2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
(Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam)
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN
– Adalet ve Kalkınma Partisi Grubu adına on birinci konuşmacı, Kahramanmaraş
Milletvekili Sayın Mehmet İlker Çitil. (AK PARTİ sıralarından alkışlar) 
Süreniz
beş dakika Sayın Çitil, buyurun.
AK
PARTİ GRUBU ADINA MEHMET İLKER ÇİTİL (Kahramanmaraş) – Sayın Başkan, değerli
milletvekilleri; Türkiye Bilimler Akademisi 2016 yılı bütçesi için grubum adına
söz almış bulunmaktayım. Sizleri ve bizi televizyon başında izleyen kıymetli,
aziz vatandaşlarımızı buradan saygıyla selamlıyorum. 
Bugün
ve önceki süreçte güneydoğumuzda şehit olan tüm askerimize, polisimize,
sivillerimize, hatta hizmet için orada bulunan sağlıkçı şehitlerimize Allah’tan
rahmet, yakınlarına başsağlığı, yaralılarımıza da ben buradan acil şifalar
diliyorum. Görevi başında çarpışan, canı pahasına orada bizler için mücadele
eden güvenlik güçlerimize de Allah’tan kolaylıklar diliyorum. 
Evet,
bilimin, bilim insanlarının ve bilimsel çalışmaların her zaman uygarlık,
toplumsal gelişme, refah açısından belirleyici bir etkiye sahip olduğu
gerçeğinden hareketle kurulan ve Türkiye’nin ulusal akademisi olan Türkiye Bilimler
Akademisi 7 Ocak 1994 tarihinde çalışmalarına başlamıştır. Türkiye Bilimler
Akademisi, yirmi iki yıl boyunca amaçları doğrultusunda çeşitli faaliyetler
gerçekleştirmiştir. Akademi, bilimsel öngörü çalışmalarından bilim insanı ödül
ve destek programlarına, uluslararası temsil görevlerinden bilimsel iş birliği
projelerine, bilimsel konferanslardan kültür projelerine, bilimsel nitelikli
birçok yayından Türkçe bilim terimleri projelerine kadar program, proje ve
faaliyet ile bilime ve bilim insanlarına hizmet amacı doğrultusunda faaliyetler
göstermektedir. 
Değerli
milletvekilleri, Türkiye Bilimler Akademisi bu faaliyetlerinin yanı sıra
destek, ödül ve burs programları, bilimsel program, yayınlar, uluslararası
ilişkiler başlıkları altında çalışmalar yürütmektedir. Ayrıca, tıp camiasında
her geçen gün önemi artan kök hücreyle ilgili önemli çalışmalar yapan Kök Hücre
Çalışma Grubu; yine, insan ölümlerinin en yaygın sebeplerinden olan kanser
hastalığıyla ilgili ülkemiz genelinde çalışmalar yürüten Kanser Çalışma Grubu
önemli faaliyet alanlarıdır. Bu gruplar ve diğer çalışma grupları vasıtasıyla
sempozyumlar, çalıştaylar ve bilimsel toplantılar yapılarak ülke bilimi ve
kültürü için önemli katkılar sağlanmaktadır. Bu çalışmalara örnek olarak 2015
yılı içerisinde Kanser Tedavisinde Paydaşlar Arası Koordinasyonda Yaşanan
Problemler Sempozyumu Raporu da yayımlanmıştır. Bu bağlamda, kanser tedavisinde
hizmet sunumunda kalitenin daha da artırılabilmesi için, aksaklıkların
giderilmesi ve hızlı bir şekilde üzerine gidilmesi de amaçlanmaktadır.
Sayın
milletvekilleri, Türkiye Bilimler Akademisi Konseyi kök hücre araştırmalarının
taşıdığı önemi göz önüne alarak Türkiye Bilimler Akademisi Kök Hücre Çalışma
Grubu adı altında, bünyesinde farklı disiplinlerden gelen üyelerin bulunduğu, bilim
insanlarının katılımına açık bir grup oluşturulmuştur. Kök Hücre Grubu,
çalışmalarının, insan sağlığı konusundaki değerinin farkındalığıyla ülkemizin
bilim alanındaki birikimini ülke hizmetine yöneltecek girişimlerde bulunmak,
ülkemiz için büyük önem taşıyan ve ancak akademi öncülüğünde
gerçekleştirilebilecek olan konuları yaşama geçirme görevini üstlenmiştir. 
Sayın
milletvekilleri, dünya bilim akademileri topluluğunun en faal ve en saygın
üyelerinden biri olarak ülkemiz bilim politikalarına yön veren bir bilim
akademisi olma vizyonuyla çalışmalarına devam eden Türkiye Bilimler Akademisi,
2015 yılında olduğu gibi, 2016 yılında da Türkiye'nin ulusal akademisi olma
sorumluluğunu ve stratejik bir yaklaşımla amaç ve görevlerini mevcut yeni program
ve projelerle daha etkin olarak gerçekleştirmeye de devam edecektir. 
Bilim
dünyasının baş döndürücü bir hızla ilerlediği günümüz dünyasında AK PARTİ
iktidarlarımız, pozitif bilimler ve gelişen teknoloji endeksli kalkınma
programlarını hayata geçirmiş, bundan sonra da başarıyla devam ettirecektir.
Bilim
dünyasının, TÜBA’nın yanı sıra TÜBİTAK, üniversitelerimiz, enstitülerimiz,
araştırma laboratuvarlarımızda AR-GE ve inovasyon odaklı bilimsel çalışmaların
desteklenmesi ve özendirilmesiyle Türkiye’miz daha müreffeh yarınlara
ulaşacaktır.
Hazır
sağlık konusuna değinmişken, güneydoğuda Hükûmetimizin, teröristlere karşı,
millî birlik ve beraberliğimize kasteden kan emici teröristlere karşı yaptığı
operasyonlarda o bölgede hizmet eden, canı pahasına, canını ortaya koyarak
mücadele eden, hizmet eden sağlıkçılarımıza, hekimlerimize, tüm sağlık
teşkilatımız üyelerine ben buradan teşekkür ediyorum. 
Yine,
bu süreçte ve tüm süreçlerde, bu PKK ile kan emici, birlik beraberliğimize
kasteden teröristlere karşı yurdumuzun her köşesinde, özellikle de belli bir
süredir devam eden güneydoğuda çarpışan askerlerimizi canıgönülden kutluyorum.
Oradan bir polis arkadaşımızın bizden bir ricası var: “Biz burada çarpışıyoruz,
canımız pahasına çarpışıyoruz, kardeşlerimiz belki bu topraklar için yanımızda
şehit oluyor. 
(Mikrofon
otomatik cihaz tarafından kapatıldı) 
MEHMET
İLKER ÇİTİL (Devamla) - Sizlerden ricamız, ne olursa olsun sonuna kadar devam
edin, tek bir silahlı unsur kalmayıncaya kadar devam edin, yılmayın. Biz burada
sizler için, geleceğiniz için, çocuklarımızın rahat nefes alıp verebilmesi için
çarpışıyoruz, sizden de destek bekliyoruz.” diyorlar. 
BAŞKAN
– Sayın Çitil, süreniz bitti. 
MEHMET
İLKER ÇİTİL (Devamla) - Ben, bu doğrultuda hem orada hizmet eden sağlık
çalışanlarımıza hem Türkiye’nin dört bir yanında hizmet eden ve sağlığa çağ
atlatan başta çalışanlarımız olmak üzere her iki Sağlık Bakanımız Recep Akdağ
ve Mehmet Müezzinoğlu’na, Genel Başkanımız Ahmet Davutoğlu’na ve kurucu Genel
Başkanımız Recep Tayyip Erdoğan’a huzurlarınızda teşekkür ediyorum. (AK PARTİ
sıralarından alkışlar) 
BAŞKAN
– Sayın milletvekilleri, Adalet ve Kalkınma Partisi Grubu adına on ikinci
konuşmacı, Edirne Milletvekili Sayın Rafet Sezen. (AK PARTİ sıralarından
alkışlar) 
Süreniz
beş dakika. 
Buyurun.

AK
PARTİ GRUBU ADINA RAFET SEZEN (Edirne) – Sayın Başkan, değerli milletvekilleri;
Gıda, Tarım ve Hayvancılık Bakanlığının 2016 yılı bütçesi hakkında grubum adına
söz almış bulunuyorum. Bu vesileyle değerli milletimizi ve yüce Meclisi
saygıyla selamlıyorum. 
Değerli
milletvekili arkadaşlarım, hain terör örgütünden ve geçmişte şehit olan tüm
şehitlerimize yüce Allah’tan rahmet, ailelerine sabırlar diliyor, yaralı
kardeşlerimize de acil şifalar diliyorum. 
Yokluğunda
önemi daha iyi anlaşılan bir sektör olan tarım, bir başına varlığıyla değer
ifadesi olmayı aşmış, işlenerek katma değeri yükseltilen ve uluslararası
ticarette stratejik değeri olan bir unsur hâline gelmiştir. Tarımın insan
hayatındaki önemi hepimizce bilinen bir gerçektir. Artan dünya nüfusuna paralel
olarak gıda ihtiyacının karşılanması en önemli sorun hâline gelmekte, tarımsal
üretim ve gıda güvenliği son yıllarda dünyanın en önemli sorunlarından biri
olarak karşımıza çıkmaktadır. 
Özellikle
son dönemlerde gelişmekte olan ülkelerde yaşanan gıda kıtlığı, tarımsal
üretimin ne kadar önemli olduğunu bize bir kez daha hatırlatmıştır. Bunun yanı
sıra istihdam, tüketim harcamaları, diğer sektörlere ham madde temini, millî
gelir ve ihracattaki payı tarım sektörünün sosyoekonomik açıdan sahip olduğu önemi
daha da arttırmaktadır. Bu yüzden, tarımsal üretim sorununu çözmek için ulusal
ve uluslararası stratejilerin geliştirilmesi ve bu alanda verimli ve etkin bir
iş birliği yapmak çok önemlidir. 
Türkiye
tarımı içinde Edirne’nin özel bir yeri vardır. Herkesin takdir ettiği gibi
ekmeklik buğday, yağlık ayçiçeği ve pirincimiz dünya standartlarının
üzerindedir. Türkiye’deki çeltiğin yüzde 45’ini, ayçiçeğinin yüzde 15’ini,
buğdayın da yüzde 3’ünü üreten Edirne önemli bir tarım kentidir. 1 Kasım
seçimlerinden önce çeltik fiyatlarının bir önceki yıla oranla çok geriye
düşmesi ve piyasada alıcı dahi bulunmamasından dolayı üreticinin mağduriyetinin
önlenmesi için seçimden hemen sonra aralık ayı başlarında Toprak Mahsulleri
Ofisini devreye alan ve 1.580 TL fiyatla piyasaya müdahale ederek piyasada
güvenin tesis edilmesini sağlayan Gıda, Tarım ve Hayvancılık Bakanımız Sayın
Faruk Çelik’e çeltik üreticileri adına şükranlarımı sunuyorum. 
İktidarımız
döneminde sürekli takip edilerek doğru ve zamanında yapılarak üreticilerimizin
ve çiftçilerimizin girdi maliyetlerini mümkün olduğunca azaltabilmek için
tarımda önemli destekler sağladık. İlk kez mazot desteğini 2003 yılında biz
verdik. Kimyevi gübre ve yemde KDV’yi sıfırladık. Yağlık ayçiçeği, aspir,
kanola ve soya fasulyesi için sözleşmeli üretim yapan üreticilere bu yıl
ödenmek üzere 15 TL dönümüne destek verdik. Bu dönem de gümrük vergilerinde
gözetim fiyatı uygulamasıyla üreticilerimizin korunmaya çalışıldığı ilk
dönemler olmuştur iktidarımız döneminde. Biz topraktan ekmeğini kazanan,
ekmeğinin ve alın terinin karşılığını helal olarak elde eden kanaatkâr
insanlarız. 
Değerli
milletvekili arkadaşlarım, ayrıca genç çiftçilere 30 bin TL hibe, 70 bin TL
sıfır faizli kredi veriyoruz. Bu projeden yararlanmak için 18-40 yaş aralığında
olmak ve 81 ildeki nüfusu 20 binden az kırsal kesimde yaşamak şartlarını
taşımak gerekmektedir. Tarımda sürdürülebilirliğin sağlanması, genç çiftçilerin
girişimciliğinin desteklenmesi, gelir düzeyinin yükseltilmesi, alternatif gelir
kaynaklarının oluşturulması ve genç kırsal nüfusun istihdamına katkı
sağlayacak, kırsal alandaki tarımsal üretime yönelik projelerin desteklenmesini
amaçlıyoruz. 
Tarım
Bakanlığımızın desteğiyle, kontroller yapılarak piyasadaki taklit ve tağşiş
yaparak rekabeti bozan ve milletimizin sağlığıyla oynayanlar için çok ciddi bir
şekilde takipler yapılmaktadır. Bu nedenle, başta Başbakanımıza, Tarım ve
Hayvancılık Bakanımıza ve bürokratlarına buradan teşekkür ediyorum. 
Tarımda
problemler, sıkıntılar mutlaka vardır. Bu problemleri, Sayın Bakanımız Faruk
Çelik, asıl sahiplerinden bilgi alarak çözümleme konusunda çalışmalara iyi
niyetle devam etmektedir. Ben burada benden önceki hatiplerin bahsettiği iki
tane düzeltmeyi yapmak istiyorum. 
Değerli
arkadaşlar, 2001 yılını hiç unutmadım bugüne kadar, unutmam da mümkün değil.
2002 yılında Ziraat Bankasının çiftçiler kapısından içeri giremezken bugün
geldiğimiz noktada Ziraat Bankasının kapıları çiftçilere sonuna kadar açık.
28,5 milyar kredinin verilmesi o gün kapıların kapalı olmasından dolayı. Ben
çiftçi ailesinin evladıyım ve çiftçilikle geçinen bir kardeşinizim. Edirne’nin
Karayusuf köyünde bilfiil, hâlen devam ediyorum, 410 dönüm tarlam var,
çiftçiliğini de bizzat kendim yapmaktayım. Bunu da buradan ifade ederek bir de
düzeltme yapacağım.
(Mikrofon
otomatik cihaz tarafından kapatıldı)
RAFET
SEZEN (Devamla) – 2008 yılında 900 dolardan 2.700 dolara çıkan ham yağ
fiyatının doğru olmadığını, 1 Ocakta 1.430 dolar olan ayçiçek ham yağının 15
Haziranda 1.925 dolara çıktığını ifade ediyorum. 
Bakanlığımız
bütçesinin tüm ülkemize ve tarımdaki çiftçilerimize hayırlı olmasını diliyor,
hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Sezen. 
Şimdi,
on üçüncü konuşmacı Şanlıurfa Milletvekili Sayın Mehmet Akyürek. (AK PARTİ
sıralarından alkışlar)
Süreniz
beş dakika. 
AK
PARTİ GRUBU ADINA MEHMET AKYÜREK (Şanlıurfa) – Sayın Başkan, değerli
milletvekilleri; görüşülmekte olan 2016 Mali Yılı Bütçe Kanunu Tasarısı’nın
7’nci turunda Gıda, Tarım ve Hayvancılık Bakanlığı bütçesi üzerinde AK PARTİ
Grubu adına söz almış bulunuyorum. 
Tarihin
ve kültürün harmanlandığ, on bir bin beş yüz yıllık kadim topraklardan seçim
bölgem peygamberler şehri Şanlıurfa adına hepinizi saygıyla, sevgiyle
selamlıyorum. (AK PARTİ sıralarından alkışlar) 
Dünyada 800 milyon insanın aç yaşadığı, buna rağmen
yılda 1,3 milyar ton gıdanın israf edildiği, yani kıtlıkla bolluğun yan yana
olduğu bir dünyada yaşıyoruz. Kendi kendine yeten nadir ülkelerden biri olarak
sahip olduğumuz nimetlerin kıymetini bilmeli ve kaynaklarımızı iyi
değerlendirmeliyiz. Sürekli, yenilikçi ve güncel tarım politikaları
geliştirmeliyiz. Sahip olduğumuz coğrafi konum, geniş bitki deseni ve iklim
çeşitliliği bakımından tarımı kültür hâline getirmiş bir ülkeyiz.
Değerli milletvekilleri, GAP kapsamında yer alan ve
ülkemiz tarımına olağanüstü katkı sunacak dev sulama projeleri birer birer
hayata geçirilmeye başlanmıştır. Mardin ana kanalı üzerinde bulunan ve
tamamlanmak üzere olan Mardin ve Ceylanpınar 1, 2, 3 sulama projeleriyle
Ceylanpınar ilçemizde 660 bin dekar alan sulanacak ve yine ihaleleri tamamlanan
ve yapımına başlanan Viranşehir 1 ve Viranşehir 2 sulama projeleriyle
Viranşehir ilçemizde 400 bin dekar alan sulanacak olup bölge tarımındaki
enerjiye bağımlılık kademeli olarak ortadan kalkacaktır. (AK PARTİ sıralarından
alkışlar) 
Ayrıca, bölge halkının büyük bir heyecanla beklediği
GAP kapsamındaki en büyük proje olan Hilvan-Siverek-Viranşehir pompaj
sulamasının projesi tamamlanmıştır. 1 milyon 580 bin dekar alanı sulayacak,
sabırsızlıkla beklediğimiz bu projenin bir an önce hayata geçirilmesini
sağlayacak olan başta Sayın Başbakanımız olmak üzere Orman ve Su İşleri
Bakanımıza, Kalkınma Bakanımıza; Gıda, Tarım ve Hayvancılık Bakanımıza
Şanlıurfalı hemşehrilerim adına minnet ve şükranlarımı sunuyorum.
Yine, Ceylanpınar ve TİGEM arazileri içinde çağdaş
insanın en önemli ihtiyacı olan ulaşım, sağlık ve eğitim hizmetinden yoksun
olarak yaşayan 674 aileye arazi vererek yüz yıldır kangren olan toplumsal bir
sorunu çözmüş olduk. (AK PARTİ sıralarından alkışlar) Bir yanda Suriye sınırı,
diğer yanda TİGEM arazilerinin arasına sıkışan Ceylanpınar ilçemizi de büyük
ölçüde rahatlatacak olan, TİGEM’e ait tarım dışı bir araziyi de Ceylanpınar’a
katarak yani Kepez mevkisi dediğimiz Ceylanpınar’da kurulması çalışmalarına
devam etmekteyiz. Bölgemizdeki yatırımlar arttıkça gelir seviyesi ve refah
artacak, binlerce yıldır dil, din, ırk çeşitliliğiyle barış içinde yaşadığımız
bu topraklarda kışkırtıcılık ve bölücülük yapıp dostluk ve kardeşliği bozmaya
çalışanlar kötü amaçlarına ulaşamayacaklardır. (AK PARTİ sıralarından alkışlar)
Zaten AK PARTİ Hükûmeti ve Grubu olarak bizler de buna müsaade etmeyeceğiz.
Yüce Allah’tan dileğim bu düşüncede olanların ıslah olmasıdır.
Değerli
milletvekilleri, Urfa’nın hatta Türkiye’nin geleceğine yön verecek bu dev
adımların yanı sıra, doğup büyüdüğüm Viranşehir’e yapılan çok önemli
yatırımların da altında AK PARTİ’nin imzası vardır. Son dört yılda 4,5
katrilyon yatırım yapılan Viranşehir ilçemize şu anda hizmet veren 200 yataklı
devlet hastanesi ve bu yıl eğitime açılacak dört yıllık sağlık yüksek okulu,
insanlara istihdam sağlayacak İŞKUR projeleri ve TOKİ’nin tamamlanmak üzere
1.100 konutu ve sosyal donatıları vardır. Sadece bunlar mı? Eğitime, öğretime
açılan 43 adet yeni okul yapıldı ve eğitime başlandı. (AK PARTİ sıralarından
alkışlar)
Her
köyüne rahatça ulaşımı sağlayan yeni asfalt yolları var, her yerleşimde içme
suyu var, birbirinden değerli hizmetleri Şanlıurfa’ya, memleketim Viranşehir’e
ve Ceylanpınar’a getiren Hükûmetimizin tüm kadrolarına, desteğini esirgemeyen
Sayın Cumhurbaşkanımız Recep Tayyip Erdoğan’a, Sayın Ahmet Davutoğlu’na; Gıda,
Tarım ve Hayvancılık Bakanımız Sayın Faruk Çelik’e başta olmak üzere, Kabinenin
değerli üyelerine, milletvekili arkadaşlarıma tüm hemşehrilerim adına teşekkür
ediyor, şükranlarımı sunuyorum. 
2016
yılı bütçemizin ülkemize hayırlı olmasını diliyorum. 
Hepinize
saygılarımı sunuyorum. (AK PARTİ sıralarından alkışlar)
BAŞKAN
– Teşekkür ederiz Sayın Akyürek.
On
dördüncü konuşmacı Konya Milletvekili Sayın Muhammet Uğur Kaleli. 
Süreniz
beş dakika.
Buyurun.
(AK PARTİ sıralarından alkışlar)
AK
PARTİ GRUBU ADINA MUHAMMET UĞUR KALELİ (Konya) – Sayın Başkan, değerli
milletvekilleri; Gıda, Tarım ve Hayvancılık Bakanlığı bütçesi üzerinde grubum
adına söz almış bulunmaktayım. Bu vesileyle yüce heyetinizi saygıyla
selamlarım.
Evet,
değerli arkadaşlar, ben Konyalıyım ve Konya da Hazreti Mevlâna’nın şehri.
Hazreti Mevlâna der ki: “Birlik denizinin elçisi olan damlaya yedi deniz esir
olur.” Allah’tan birlik diliyorum, dirlik diliyorum, tekrar inşallah 7 kıtada
bu ülkenin insanları, Türk milleti söz sahibi olur diyorum. (AK PARTİ
sıralarından alkışlar)
Değerli
arkadaşlar, ben de şehitlerimize Allah’tan rahmet diliyorum.
Değerli
arkadaşlar, değerli hazırun; büyük tarım potansiyeline sahip olan ülkemizde
tarım alanında son yıllarda birçok değişimler yaşanmıştır. Biz tarımı
sanayileşmeyle birlikte kalkınmanın önemli bir halkası ve kendine yeterli olma
kaygısından kurtarıp küresel ticaretin en önemli sektörü hâline getirmek için
çalışıyoruz.
Toprak
ve pazardaki süreçte yönetilen ve kırsal alanda etkin olan tarımı, artık,
küresel ölçekte izlenmesi ve yönetilmesi gereken bir alan olarak görmekteyiz.
Ülkemizde ilk defa çıkarılan Tarım Kanunu, Tarım Havzaları Üretim ve Destekleme
Modeli, değiştirilen Miras Kanunu, arazi toplulaştırmasına verilen hız, verimli
sulama projeleri, kırsal kalkınmaya ve hayvancılığa verilen destekler,
sertifikalı tohum üretiminde yaşanan gelişmeler, tohum yem bankası, gıda
güvenliği konusunda atılan adımlar, yıllık verilen 14 milyar liralık destek ve
son olarak da gübre ve yemdeki KDV’nin kaldırılması gibi çalışmalar tarım
sektörünün 2023 hedeflerine ulaşması için yapılanlardan bazılarıdır. 
Bununla
birlikte dünyada 7’nci, Avrupa’da 1’inci tarım ekonomisi olmak ve 17 milyar
dolarlık bir ihracatla 5 milyar dolar tarımsal dış ticaret fazlası
gerçekleştirilmiştir. Türkiye'de her 4 kişiden 1’inin çalıştığı tarım sektörü
sadece gıda temini değil, istihdam ve
ticaretiyle de önemini ortaya koyması açısından önemlidir.
Sayın Başkan, değerli milletvekilleri; Türkiye 365
milyar dolar tarımsal ürün ithalatı yapan, 1,5 milyar insanın yaşadığı
coğrafyanın tam ortasında bereketli topraklar üzerindedir. Dünya pazarından
bizim daha çok pay almamız için 2023 yılına kadar Türkiye’nin tarımsal üretim
değerini 150 milyar dolara, ihracatı ise 40 milyar dolara çıkarmamız gerekiyor.

Tarım ve gıda stratejik bir sektör olmasından dolayı
dinamik bir yapıya sahiptir. Bu açıdan küresel ve ülkesel fiyat değişimleri de
yüksek olmaktadır. “Ürettiğiniz değil, sattığınız mal sizindir.” sözü artık,
küresel bir olgudur. Tarımsal ticaretin küreselleştiği günümüzde Türkiye
bulunduğu jeopolitik konumu gereği uluslararası tarımsal ürün ticaretinde
üreten kuzey yarım küre ile tüketen güney yarım küre arasında önemli bir
köprüdür. 
Piyasa istikrarı, tüketicimizin ani fiyatlardan,
artışlardan korunması ve küresel rekabet edebilmek için organize piyasalar olan
borsalarımızın da küreselleşmesi kaçınılmaz bir sonuç olarak karşımıza
çıkmaktadır. Bu açıdan, lisanslı depoculuğa verdiğimiz desteklerin yanında
bölge ihtisas borsacılığı ve ürün ihtisas borsacılığını da hayata geçireceğiz.
Çünkü, lisanslı depoculuk sisteminin Türkiye’de ürünlere yönelik tabana
yayılmasını istiyoruz. Ülkemizde buna yönelik çok güzel çalışmalar da
başlamıştır. Nitekim, geçtiğimiz hafta Borsa İstanbul ile Konya Ticaret Borsası
arasında, Başbakanımızın katıldığı törende, ulusal ve uluslararası piyasa ve
yatırımcılara Türkiye’de emtia vadeli işlem sözleşmelerinde fiziki teslimat
yapıldığı ilan edilmiştir. Bu duyurunun, 2 milyon hektarlık tarım arazi
varlığı, 11 milyar liralık tarımsal hasılası olan İSO 1000 Listesi’nde 14 tarım
ve tarıma dayalı sanayi kuruluşuyla sanayi ile tarım entegresini başarmış, üretken
çiftçilerin olduğu Konya’da ilan edilmesi de anlamlıdır. Ayrıca, Konya Ticaret
Borsasının, lisanslı depoculuk elektronik ürün senedi alım satımı ve üretici,
sanayici, tüccar ve nihai tüketici arasında sağlam
ve sağlıklı bir bağ kurulmasında ne kadar başarılı olacağını göstermesi
açısından önemlidir. Çiftçimizin, sanayicimizin, nihai tüketicimizin ve
devletimizin de kazançlı çıkacağı ürün ihtisas borsaları tarıma ve tarımsal
ticarete derinlik kazandıracaktır. 
Sayın
Başkan, değerli milletvekilleri; Bakanlığımızın 2016 yılı bütçesi için 17
milyar 175 milyon TL ayrılmıştır. 
(Mikrofon
otomatik cihaz tarafından kapatıldı) 
MUHAMMET
UĞUR KALELİ (Devamla) – Bütçenin 11 milyar 600 milyon TL’si tarımsal
desteklemeler için kullanılacaktır. Ayrıca, 2016 yılı içerisinde üreticilerin
desteklenmesi için ek kaynakların bulundurulması konusunda çalışmalar
yapılacaktır.
Bu
manada, 2016 yılı bütçemizin ülkemize hayırlar getirmesini temenni ederim. 
Hepinizi
sevgiyle saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Kaleli. 
On
beşinci konuşmacı Kırıkkale Milletvekili Sayın Abdullah Öztürk. 
Buyurun.
(AK PARTİ sıralarından alkışlar) 
Süreniz
beş dakika. 
AK
PARTİ GRUBU ADINA ABDULLAH ÖZTÜRK (Kırıkkale) – Sayın Başkan, değerli milletvekilleri;
2016 yılı Merkezi Yönetim Bütçe Kanunu Tasarısı’nda AK PARTİ adına Gıda, Tarım
ve Hayvancılık Bakanlığıyla ilgili konuşmak üzere söz almış bulunmaktayım.
Genel Kurulu saygıyla selamlıyorum. 
Öncelikle,
bugün Mardin Nusaybin’de şehit olan polislerimiz Ercan Günay ve Murat Dündar’a;
Şırnak İdil’de şehit olan askerlerimiz Üsteğmen Mehmet Çiftçi ve Uzman Çavuş
Musa Yılmaz’a Allah’tan rahmet, kederli ailelerine sabırlar diliyorum,
milletimizin başı sağ olsun. 
Değerli
milletvekilleri, AK PARTİ olarak on üç yılda neler yaptık? Gıda, Tarım ve
Hayvancılık Bakanlığı olarak tarımda stratejik planlamaya geçtik ve yine Tarım
Kanunu hükûmetlerimiz döneminde çıkarıldı. Tarımsal destekleri 5,5 kat
artırdık. 2002’de 1 milyar 800 milyon lira olan tarımsal destek, 2015 yılında
10 milyar liraya kadar yükseltilmiştir. Son on üç yılda Türk çiftçisine
ödediğimiz nakdî karşılıksız hibe desteği toplamda 80 milyar liraya kadar
çıkmıştır.
Çiftçilerimiz
için en önemli 2 konu mazot ve gübre. İlk kez mazot desteğini 2003 yılında
Hükûmetimiz başlatmıştır. 2003 ilâ 2015 döneminde toplam 6 milyar lira mazot
desteği verilmiştir. Mazot desteğiyle maliyetin ortalama yüzde 16’sı
karşılanmıştır. 
Gübre
desteğini 2005 yılında ilk kez doğrudan çiftçilerimize vermeye başladık. Gübre
desteğiyle, maliyetin ortalama yüzde 15’i karşılanmıştır. Okan Bey kardeşim,
Değerli Milletvekilime de buradan konuşmasına ilaveten bir şey söylemek
istiyorum. Yüzde 18 KDV’nin yansımadığını bugün gündüz bölümünde söyledi. Ben
kimyevi gübrenin içinde olan bir kardeşiniz olarak bunun tamamının yansıdığının
altını çiziyorum. Bütün gübre cinslerini tek tek, istediğiniz gübreyi bana
sorabilirsiniz. Yüzde 15 bila değil, tamamen, yüzde 18’inin piyasaya
yansımasını altını çizerek söylüyorum. Zaten, burada yüzde 15’lik bir
desteğimiz varken bu yüzde 18’i de ilave edersek, yüzde 18 mertebelerinde,
bugün, 2016 itibarıyla gübrede çiftçimiz desteklenmektedir. (AK PARTİ sıralarından “Bravo”
sesleri, alkışlar) 
Evet,
değerli milletvekillerim, hububatı ve baklagilleri de prim desteği kapsamına
aldık. Tarımsal kredilerde faiz oranlarını düşürdük. Bu oranlara bakacak
olursak, takdir edersiniz ki 2002 yılında hayvancılık kredileri yüzde 59
mertebelerindeydi. Evet, bugün, hayvancılık kredisi yüzde sıfır. Bitkisel
üretimde kullanılan kredi miktarı oranları da yüzde 69 mertebelerindeyken bugün
sadece ve sadece yüzde 4. Evet, bu AK PARTİ Hükûmetinin bir başarısıdır değerli
milletvekillerim. 
Tekraren,
Ziraat Bankası ve tarım kredi kooperatifleri tarafından kullandırılan
kredilerin miktarı 2002 yılında 529 milyon lira; evet, bugün, 2016 yılında tam
tamına 54 kat artarak 28,5 milyar liraya ulaşmıştır. 
Bitkisel
üretimimizi artıran birçok projeyi hayata geçirdik. Yerli tohumculuğu ve
fidancılığı ilk kez biz destekledik. Son on yılda tohumculuk ve fidancılık için
1 milyar 100 milyon lira hibe desteği verdik. Tohumluk üretimimiz 2002 yılında
145 bin ton iken 2015 yılında 890 bin tona çıkarıldı. Türkiye’yi tohum ihraç
eden bir ülke konumuna ulaştırdık. Tohumluk ihracatımız 17 milyon dolardan 150
milyon dolara çıkarıldı. 
Yıllardır
ihmal edilen hayvancılığa da hükûmetlerimiz döneminde sahip çıktık. 2002
yılında sadece 83 milyon lira olan hayvancılık desteğini 2015 yılında 3 milyar
liraya çıkardık. Son on üç yılda hayvancılığa toplam 18 milyar lira destek
verdik. Küçükbaş hayvancılığı ilk kez biz destekleme kapsamına aldık. 
Türkiye'nin
en büyük ve en önemli kırsal kalkınma hamlesini başlattık. Yüzde 50 hibeli
kırsal kalkınma desteklemeleri kapsamında ulusal kaynaklar ve IPARD Avrupa
Birliği fonlarıyla toplam 4,5 milyar lira hibe desteği verdik. 
Tarım-sanayi
entegrasyonunun sağlanması için 2006 yılında başlatılan ulusal kaynaklı yüzde
50 hibe destekleriyle 5.654 yeni tarımsal sanayi tesisini tamamladık. Faaliyete
geçen bu tesislere 1 milyar 200 milyon lira hibe verdik ve bu vesileyle 60 bin
kişiye de istihdam sağlanmış oldu. 
Benim
de milletvekili olarak temsil ettiğim Kırıkkale’nin de içinde olduğu 39…
(Mikrofon
otomatik cihaz tarafından kapatıldı) 
ABDULLAH
ÖZTÜRK (Devamla) – …ili 2016’dan itibaren kırsal kalkınma programına
almalarından dolayı Hükûmetimize teşekkür ediyorum. (AK PARTİ sıralarından
alkışlar) 
Değerli
milletvekilleri, yeni milletvekiliyim takdir edersiniz, süreyi tam
kullanamadım, tam Kırıkkale’ye geldim ama süre bitti. 
LEVENT
GÖK (Ankara) – Baştan Kırıkkale’yle başlayacaktın. 
ABDULLAH
ÖZTÜRK (Devamla) – Sayın Başkan da bizi hiç ikaz etmedi.
BAŞKAN
– Karşıda yazıyor Sayın Vekil, o yüzden ikaz etmiyorum ama siz eğer yeni bir
milletvekiliyseniz ben sözünüzü tamamlamanız için bir dakika size söz
veriyorum. (AK PARTİ sıralarından alkışlar) 
ABDULLAH
ÖZTÜRK (Devamla) – Çok teşekkür ederim, sağ olun. 
Değerli
milletvekilleri, hoşgörünüze sığınıyorum, teşekkür ediyorum.
Kırıkkale’de
sağladığımız tarımsal destekler var, ben küçücük iki satırda da bunu
tamamlayayım. 
Kırıkkaleli
çiftçilerimiz 2002 yılında 12 milyon lira tarımsal destek almış iken 2015
yılında bunu 2,5 kat artırarak 31,5 milyon liraya çıkardık. Hükûmetlerimiz
döneminde Kırıkkale’ye toplam 380 milyon lira nakit hibe tarımsal destek
verilmiştir. 
Kırıkkaleli
çiftçilerimize 2002 yılında 113 bin lira hayvancılık desteği verilmiş iken
bugün 2015 yılında 5,5 milyon liraya çıkarttık. İnşallah, hükûmetlerimiz
döneminde Kırıkkale’ye toplam 34,5 milyon lira hayvancılık desteğini de ödediğimizi
belirtiyorum. 
Yüce
heyetinizi saygıyla selamlıyorum. 
2016
bütçesinin ülkemize hayırlı uğurlu olmasını diliyor, saygılar sunuyorum. (AK
PARTİ sıralarından alkışlar) 
BAŞKAN
– Teşekkür ederiz Sayın Öztürk. 
Adalet
ve Kalkınma Partisi Grubu adına son konuşmacı Hatay Milletvekili Sayın Mehmet
Öntürk. (AK PARTİ sıralarından alkışlar) 
Süreniz
beş dakika Sayın Öntürk.
Buyurun.
AK
PARTİ GRUBU ADINA MEHMET ÖNTÜRK (Hatay) – Sayın Başkan, değerli milletvekili
arkadaşlarım; hepinizi saygıyla selamlıyorum. 
Tabii,
tarım sektörü kuraklıkla, doğal afetlerle, iklimle çok alakalı bir sektör.
Sektör böyle olunca da üreticiden tüketiciye toplumun her kesimini bire bir
ilgilendiren ve bu vesileyle de siyasetle her zaman iç içe olan bir alan.
Geçmiş dönemlerde siyaset seçimden seçime tarım kesimini hatırlar, 20’nin
üzerinde taban fiyatı uyguladığı ürünlere taban fiyatlarını yüksek açıklar,
ondan sonra da diğer seçime kadar çiftçiyi enflasyona ve faize ezdirirdi. AK
PARTİ tüm bu sıkıntılara ekonomik olarak baktı, sosyal alandan çok ekonomik
olarak baktı ve yapısal reformlarla bu sıkıntıları çözmeye çalıştı ve çok ciddi
de yapısal reformlar yapıldı. 
Değerli
arkadaşlar, 24’üncü Dönem’de Tarım Komisyonu üyesi arkadaşlarımızla Avrupa
Birliği üyesi bir ülkeye görevli olarak, resmî olarak gitmiştik. Orada
karşıtımız olan Komisyon üyesi arkadaşların bize sorduğu ilk soru şu oldu,
dediler ki: “Bu kadar kısa bir sürede Türkiye'de tarımı nasıl bu noktada
başarılı bir hâle getirdiniz, bunu bize açıklar mısınız?” (AK PARTİ sıralarından
alkışlar) 
ORHAN
SARIBAL (Bursa) – Allah Allah! 
MEHMET
ÖNTÜRK (Devamla) – Ben buradan hakikaten Bakanlığımıza, arkadaşlarıma teşekkür
ediyorum. Ciddi anlamda bu ülkede yapısal reformlar yapıldı.
ORHAN
SARIBAL (Bursa) – Bir açıklayın, neymiş o.
MEHMET
ÖNTÜRK (Devamla) – İsterseniz söyleyeyim -siz bilmezsiniz, yeni geldiniz-
yapısal reformları, neler yaptığımızı. 5403 sayılı Toprak Koruma Kanunu’yla bu
ülkede bir reform yapılmıştır.
ORHAN
SARIBAL (Bursa) – Neydi o reform?
MEHMET
ÖNTÜRK (Devamla) – Yapılan…
ORHAN
SARIBAL (Bursa) – 32 milyon dönüm arazi onun için boş herhâlde.
MEHMET
ÖNTÜRK (Devamla) – 3 dönüme düşmüştü, dekar başına çiftçilik yapılan alanlar 3
dönüme düşmüştü değerli arkadaşlar bu ülkede. Toplulaştırma çalışmaları bu ülke
için çok önemli bir hizmettir, inşallah bunları devam ettireceğiz. 
Bakın,
çiftçi geçmişte tefeciye boğdurulmuştu. Cezaevinde, borcunu ödeyemeyen
çiftçiler vardı bu ülkede. Şu an, hamdolsun, sıfır faizli krediler ile 8 puan
arasındaki oranda kredilerle çiftçimize faiz anlamında destek veriyoruz,
sağlıyoruz.
IPARD
projeliyle… 
ÖMER
FETHİ GÜRER (Niğde) – Niğde yok, Niğde yok IPARD’ta; Konya var, Bursa var,
Niğde yok.
MEHMET
ÖNTÜRK (Devamla) – Bugün -Brüksel’e gitsin Tarım Komisyonu üyelerimiz,
gittiğinde karşılaşırlar- IPARD projelerini dünyada en iyi uygulayan aday ülke
Türkiye’dir.
RUHİ
ERSOY (Osmaniye) – Mehmet Bey, Osmaniye’ye de istiyoruz IPARD’tan.
MEHMET
ÖNTÜRK (Devamla) – İnşallah.
MEHMET
GÜNAL (Antalya) – En çok nereye gitti, sen onu söyle.
MEHMET
ÖNTÜRK (Devamla) – 4,5 milyar IPARD projelerinden para harcadık, bu yıl
harcayacağımız 2 milyarla da beraber inşallah toplam 118 bin kişiye istihdam
sağlıyoruz.
Değerli
arkadaşlar, tarımda en önemli konu sulama. AK PARTİ iktidarları döneminde
toplam sulanabilir alanlarımızın yüzde 70’ine ulaştık, bu çok önemli bir konu.
Türkiye bugüne kadar su zengini bir ülke gibi algılandı, bize de hep
çocukluğumuzda öyle öğretildi. Hani, Sayın Bakanımız Veysel Bey’in bir lafı var
“Su akar, Türk bakar.” diye, artık biz suları boşa akıtmıyoruz ve hamdolsun
bugün Türkiye’de 125 milyarlık bir ekonomiye, dünyada 1’nci sıradaki bir
ekonomiye kavuşmamızın altında yatan ana nedenlerden bir tanesi de budur ve
burada modern bir sulama sistemiyle inşallah Türkiye 150 milyar dolar tarımsal
büyümeyi hedefliyor.
Kıymetli
arkadaşlarım, tabii sürem dar. Burada yöremle ilgili de bazı konuları anlatmak
istiyorum ama yettiği kadar anlatacağım. Hatay Amik Ovası Türkiye’nin en
verimli ovalarından bir tanesi ve sizlerin iktidarları döneminde Hatay Amik
Ovası, Devlet Su İşleri tarafından unutulmuştu ve öyle verimli bir ovanın
sadece yüzde 18’i sulanabiliyordu. Bugün hamdolsun Amik Ovası’nın tümünü, yüzde
90’ını, yüzde 95’ini sulayacak projeler hayata geçmek üzere ve bu, Türkiye
ekonomisine sağlayacağı katkılarla da inşallah, Amik Ovası’nın da Hatay’ın da
ekonomik seviyesini çok daha iyi yerlere taşıyacak. 
Değerli
arkadaşlar, burada, bir şey söylemek istiyorum. Tüm arkadaşlar Türkiye’yi
tarımda ithalatçı bir ülke olarak adlandırdı. Ben buradan sesleniyorum:
Türkiye’de, pamuk haricinde, 2002 yılından bugüne kadar üretimi azalmış bir
tane ürün gösterin, ben size saygılarımı sunacağım, bir tane. 
(Mikrofon
otomatik cihaz tarafından kapatıldı) 
MEHMET
ÖNTÜRK (Devamla) – Buğday diyorsunuz. Buğday, 19,5 milyon tonmuş; 22,6 milyon
ton.. 
Daha
anlatacak çok şey var ama buradan grup başkan vekili arkadaşlara söylüyorum,
şöyle geniş bir zaman verirseniz, inşallah, daha ayrıntılı konuşacağız. 
Ben,
bütçenin hayırlara vesile olmasını temenni ediyor, hepinize saygılar sunuyorum.
(AK PARTİ sıralarından alkışlar) 
BAŞKAN
– Teşekkür ederiz. 
ORHAN
SARIBAL (Bursa) – Özür dilerim Sayın Başkan… 
BAŞKAN
– Buyurun Sayın Sarıbal. 
ORHAN
SARIBAL (Bursa) – “Siz bilmiyorsunuz.” diyerek doğrudan bir sataşma
gerçekleştirmiştir. 
BAŞKAN
– Sizin şahsınıza sataşmadı ama Sayın Sarıbal. 
LEVENT
GÖK (Ankara) – Orhan Beye sataştı. 
ORHAN
SARIBAL (Bursa) – Özellikle şahsıma söyledi. 
BAŞKAN
– Peki, buyurun. 
İki
dakika söz veriyorum. 
Yeni
bir sataşma olmasın ama lütfen. 
VI.- SATAŞMALARA İLİŞKİN KONUŞMALAR (Devam)
15.- Bursa Milletvekili Orhan Sarıbal’ın,
Hatay Milletvekili Mehmet Öntürk’ün 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın yedinci
tur görüşmelerinde AK PARTİ Grubu adına yaptığı konuşması sırasında şahsına
sataşması nedeniyle konuşması
ORHAN
SARIBAL (Bursa) – Teşekkür ederim Sayın Başkan. 
1)
Bir önceki konuşmacı arkadaş 18 milyar TL hayvancılığa para ayırdıklarını
söylediler. 
Arkadaşlar,
nerede yaşıyorsunuz? Et krizi yüzünden Bakanınız bütün bileşenlerle kavga
noktasına geldi “Sözümü dinlemiyorlar, sütte sözümü dinlemiyorlar, ette sözümü
dinlemiyorlar, et fiyatını istediğimden daha fazla veriyorlar.” diyor. 
Önce
Süt Endüstrisi Kurumunu kapattınız, bütün KİT’leri yok ettiniz, özelleştirdiniz,
sattınız, şimdi de etin fiyatını indirmeye çalışıyorsunuz, hayvancılığın
kalkındığını söylüyorsunuz. İnsaf edin. 
2)
Tohumculuğu artırdığınızı söylüyorsunuz. Doğrudur ama benim çiftçim her sene
tohumu daha pahalı alıyor, daha fazla para harcıyor. 
3)
Sulamadan bahsediyorsunuz, sizden önceki on yıldaki sulama alanı kadar sulama
alanı açamadınız. Yılda ortalama 50 bin dekar sulama alanı açıyorsunuz ve son
yaptığınız programda “2019’a kadar 1 milyon hektar sulayacağız.” diyorsunuz.
Aynı modelle giderseniz yirmi yıl sonra bunu gerçekleştirirsiniz. 
4)
Sadece ayçiçeği, pirinç –tekrar söylüyorum- ayçiçeği, pirinç dışında başka
hiçbir üründe üretim artışınız yok. Hemen birazdan gelin, tek tek bütün
ürünleri sizlere çıkarayım, göstereyim; ayçiçeği, pirinç, bir de mısır –özür
dilerim- 3 ürünün dışında 2002’den bugüne bütün ürünlerde geri sayıyorsunuz.
Çok açık, net ham maddede ithalatçıyız. Rakamları söyledim, 140 milyon ton yurt
dışından ithal ürün elde etmişiz, 150 milyar dolar para vermişiz. Yaşasın yabancı
ülkelerin çiftçisi, kahrolsun benim halkımın çiftçisi(!)
Reformlarınız
ne biliyor musunuz? Köyden kente göç, köyleri yoksullaştırmak. Köyde 60 yaşın
altında insan kalmadı, hepsi kentte ve siz kentte olanları sadece
yönetiyorsunuz. Hiçbir şekilde tarımda bir adım bile ileri atma şansınız
olmadı, atmak gibi bir derdiniz de yok. Çok uluslu şirketlere ve konvansiyonel
tarıma dönük işletme yapıyorsunuz.
Hayvancılığın,
bir kere, düşmanısınız, beton zeminlere hayvanları yığıyorsunuz, oradan verim
alıyorsunuz. Sayın Bakanım, 9 milyar TL son dönemde sıfır faizli kredi
verdiniz, şimdi de 3 milyar TL vereceksiniz, nereye gitti bu para? 
(Mikrofon
otomatik cihaz tarafından kapatıldı)
ORHAN
SARIBAL (Devamla) – Neden et üretimi artmadı? Neden hayvancılıkta bunu çekiyoruz?
Bunu özellikle sizden duymak isterim.
Çok
teşekkür ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederiz Sayın Sarıbal.

III.-KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
(Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam)
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE HAYVANCILIK
BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN - Sayın milletvekilleri, gruplar adına
konuşmalar tamamlanmıştır.
Birleşime
kırk dakika ara veriyorum.
Kapanma Saati : 19.52
BEŞİNCİ OTURUM
Açılma Saati: 20.31
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Sema KIRCI (Balıkesir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 52’nci Birleşiminin Beşinci Oturumunu
açıyorum. 
2016 Yılı
Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin Hesap
Kanunu Tasarısı üzerindeki görüşmelere devam edeceğiz.
Komisyon?
Yerinde.
Hükûmet?
Yerinde.
Sayın
milletvekilleri, bir önceki oturumda gruplar adına konuşmalar tamamlanmıştı.
Şimdi,
şahıslar adına, lehinde olmak üzere Karaman Milletvekili Sayın Recep Konuk. (AK
PARTİ sıralarından alkışlar)
Sayın
Konuk, süreniz beş dakika.
Buyurun.
RECEP
KONUK (Karaman) – Sayın Başkan, değerli milletvekilleri; 2016 yılı Bütçe Kanunu
Tasarısı görüşmelerinin yedinci turunda şahsım adına lehte söz almış
bulunmaktayım. Bu vesileyle yüce heyetinizi saygıyla selamlıyorum. Ayrıca,
şehitlerimizi rahmetle anıyor, milletimize de başsağlığı diliyorum. 
Bütçe
görüşmelerinde başrol genellikle rakamlarındır, ben de önemli gördüğüm bazı
rakamları dikkatlerinize arz edeceğim, bunu yaparken de özellikle tarımı, tarım
ağırlıklı ifade etme gayreti içerisinde olacağım.
Gıda,
tarım ve hayvancılığı üç ana eksende değerlendirmek gerekir: Sürdürülebilir
üretim, gıda güvenliği, güvenilir gıda. Bu üç ana başlıkta yapılacak
değerlendirmelerde seyrin yönünü görebilmek için geniş bir zaman dilimine
bakmamız lazım. Tarım sektöründe kısa aralıklarla yapılan kıyaslamalar
sektördeki gidişatı doğru göstermez çünkü bugünden yarına karar verip yarın
üretimi kısamazsınız, ihtiyaç olan üretimi de artıramazsınız. Tarım
politikalarında yapılan iyi şeyler veya hataların sonucu zaman içerisinde
ortaya çıkar. Vereceğim rakamlar yıllar içindeki bu seyri görmemize yardımcı
olacak rakamlardır. 
Tarım
sektöründe 1970 ile 2000’li yıllar arasındaki onar yıllık periyotların
hiçbirinde, bakın, altını çok kalın çiziyorum, hiçbirinde reel tarımsal büyüme
hızı nüfus artış hızının üstüne çıkamamış ve her on yıllık dilimlerde nüfus
artış hızının yaklaşık yüzde 0,77 altında kalmıştır. Ancak, son on yıllık
dekatta tarımsal büyüme hızı nüfus artış hızının yüzde 0,37 üstüne çıkmıştır.
Değerli
milletvekilleri, seyrin yönünü görebileceğimiz bir başka istatistiki bilgi de
hayvan varlığımızla ilgili rakamlardır. Bakın, çok tartışılıyor ama rakamlar
bize bu seyri çok daha doğru anlatacaktır. 1980 yılında Türkiye'nin büyükbaş
hayvan varlığı 16 milyon 925 bin iken 1990’da 11 milyon 748 bine, 2000 yılında
ise 10 milyon 907 bine düşmüştür. 2002 başında ise Türkiye ancak 9 milyon 925
bin büyükbaşa sahipti. 1980’de 67 milyon 673 bin olan küçükbaş sayımız,
2002’de, maalesef 32 milyonu bile bulmuyordu. Bu acı tabloyu keşke önceden
görebilseydik. 2015 yılı itibarıyla büyükbaş hayvan varlığımız 14 milyon 127
bine, küçükbaş hayvan varlığımız ise 42 milyona dayanmıştır. 8,5 milyon ton süt
üretimi 18 milyon 655 bin tona yükselmiştir.
Türkiye,
yirmi-yirmi beş yılda kaybettiğini ancak on iki-on üç yılda geri koymaya,
üretme alışkanlığını yeniden kazanmaya başlamıştır. Tarımsal üretim her kalemde
artmıştır. 2002 yılında 145 bin ton tohum üretimi 896 bin tona, 19,5 milyon ton
buğday 22,6 milyon tona, 2,1 milyon ton olan mısır 6,4 milyon tona, 850 bin ton
olan ayçiçeği 1 milyon 680 bin 700 tona, 95 bin ton olan muz üretimimiz 270 bin
tona, 35 bin ton olan Antep fıstığı 144 bin tona yükselirken tarla bitkileri,
meyve ve sebze üretiminde de ciddi artışlar sağlanmıştır. 
Bu
pozitif değişim, sürdürülebilir üretim konusunda yapılan onlarca doğru işin
sonucudur.
Bu
örnekleri daha da zaman olsa çoğaltabiliriz.
(Mikrofon
otomatik cihaz tarafından kapatıldı)
RECEP
KONUK (Devamla) – Ayrıca, AK PARTİ iktidara geldiğinde desteklemelerin
neredeyse yüzde 80’e varan oranı, ürün ve üretimden uzak varlığı ödüllendiren
desteklerdi. Bu sistem, ürünü ve üretimi destekleyen sistemle değiştirilmiş
oldu.
Ben
de yeni milletvekillerindenim. Zannediyorum, herhâlde bana da bir dakika
vereceksiniz. (AK PARTİ sıralarından alkışlar)
BAŞKAN
– Peki, sözlerinizi tamamlayınız lütfen.
ORHAN
SARIBAL (Bursa) – İthalatı da söyleyin Sayın Komisyon Başkanım.
RECEP
KONUK (Devamla) – Rakamlar, yapısal meselelerin çözümünde de alınan mesafelerde
ciddi göstergeler oluşturmuştur. Mesela, 1961 ila 2002 yılları arasında 450 bin
hektarlık arazi toplulaştırılırken son on üç yılda yapılan 4 milyon 600 bin
hektarlık toplulaştırma var. Kırk bir yılda alınan mesafe on üç yılda 10 katı
fazlasıyla gerçekleştirilmiştir.
Gıda,
Tarım ve Hayvancılık Bakanlığımız ile birlikte bugün görüşmelerini yaptığımız 2
bakanlığımız ve 7 kurumumuzun hizmetteki etkinliklerini artıracağına dair
kanaatimle, bütçe üzerinde lehte görüşümü belirterek 2016 yılı bütçesinin
hayırlı olmasını diliyor, yüce heyetinizi saygıyla selamlıyorum. (AK PARTİ
sıralarından alkışlar)
BAŞKAN
- Teşekkür ederiz Sayın Konuk. 
Sayın
milletvekilleri, şimdi sıra Hükûmet adına konuşmalara gelmiştir.
İlk
konuşmacı Sayın Bakan, Millî Savunma Bakanı Sayın İsmet Yılmaz. 
Süreniz
yirmi dakika Sayın Yılmaz.
Buyurun.
(AK PARTİ sıralarından alkışlar)
MİLLÎ
SAVUNMA BAKANI İSMET YILMAZ (Sivas) - Teşekkür ediyorum.
Sayın
Başkan, değerli milletvekilleri; Millî Savunma Bakanlığı ve Savunma Sanayi
Müsteşarlığının 2016 Yılı Bütçe Kanunu Tasarısı, 2014 Yılı Kesin Hesap Kanun
Tasarısı’nın Genel Kurulda görüşülmesiyle vesilesiyle söz almış bulunmaktayım.
Bu vesileyle sizleri saygıyla selamlıyorum.
Sayın
Başkan, sayın milletvekilleri; konuşmama başlamadan önce, bizlerin bu ülkede
özgürce yaşaması için can veren şehitlerimize Allah’tan rahmet, kan veren
gazilerimize acil şifalar diliyorum. Onların bu fedakârlıkları bu toprakları
bize ebediyen vatan yapmıştır.
Sayın
Başkan, değerli milletvekilleri; Bakanlığımızın 2016 yılı bütçesi 26 milyar 451
milyon 504 bin TL olarak Genel Kurula gelmiş bulunmaktadır. Millî Savunma
Bakanlığının 2016 yılı bütçesinin yüzde 51,2’sini personel giderleri, yüzde
9,1’ini sosyal güvenlik kurumlarına devlet primi giderleri, yüzde 37,4’ünü mal
ve hizmet alım giderleri, yüzde 1,5’unu cari transferler ve yaklaşık yüzde
0,8’ini ise sermaye giderleri oluşturmaktadır. 
Savunma
Sanayi Müsteşarlığı 2016 yılı bütçe teklifi ise, savunma projelerinin haricinde
kalan Müsteşarlık idari giderleri için toplam 57 milyon 377 bin Türk lirası
olarak belirlenmiştir. 
Millî
Savunma Bakanlığımız, Türk Silahlı Kuvvetlerinin etkinliğini artırmayı, daha
nitelikli, beka kabiliyetinin yüksek olmasını, modüler, esnek ve her türlü
ortamda kesintisiz görev yapabilecek caydırıcı bir kuvvet yapısına sahip
olmasını amaçlamaktadır. Bunun için de kendisine tahsis edilen kaynakları
etkili, ekonomik ve verimli kullanmakta, çağdaş ve bilimsel metotları rehber
edinmektedir. Zira, biz biliyoruz ki ilimden gidilmeyen yolun sonu karanlıktır.
Bu bakımdan, Millî Savunma Bakanlığı bütçesinin cari nitelikli giderlere ait
bölümü uzman kişilerden oluşan komisyonlar marifetiyle bütçeleme döneminde
uygulanacak fiilî kadrolar ve aynı dönem için tahmin edilen fiyatlar esas
alınarak planlanan iaşe, ibate, giyim kuşam gibi yasalarla belirlenmiş
istihkaklar ile önceliklendirilmiş işletme bakım ve idame ihtiyaçlarından oluşmaktadır.
Bu cari nitelikli giderler haricinde olan ve Millî Savunma Bakanlığı bütçesi
içerisinde önemli bir yer tutan modernizasyon bütçesi, Türkiye'nin bulunduğu
bölgenin gerektirdiği askerî stratejinin gereği olarak kısa, orta ve uzun
vadeli ihtiyaçlar belirlenerek oluşturulmaktadır. Harcamalar, Türk Silahlı
Kuvvetlerinin harekât, ihtiyaç planları doğrultusunda gerekli kuvvet yapısı ile
yetenek ihtiyaçlarının ve insan gücü kaynaklarının koordine edildiği stratejik
hedef planı çerçevesinde gerçekleştirilmektedir. 
Sayın
Başkan, değerli milletvekilleri; savunma harcamaları halkın güven içinde
özgürce yaşaması için gerekli olan harcamalardır ve güvenliğin de bedeli
yoktur. Güvenlik en öncelikli kamu hizmetidir. NATO’nun 2014 yılında Galler’de
yapılan Devlet ve Hükûmet Başkanları Zirvesi’nde NATO’ya üye tüm ülkeler
savunma harcamalarının millî gelirlerinin yüzde 2’sine kadar yükseltilmesini
taahhüt etmişlerdir. Türkiye de bu taahhüdünü önümüzdeki dönemde
gerçekleştirecektir. 2014 yılı kesinleşen rakamlarına göre savunma harcamamız
gayrisafi yurt içi hasılamızın yüzde 1,7’si olarak gerçekleşmiştir. 
Sayın
Başkan, değerli milletvekilleri; 2016 Yılı Bütçe Kanunu Tasarısı’yla birlikte
2014 Yılı Kesin Hesap Kanunu Tasarısı da onaylarınıza sunulmuştur. Sunulan tasarıda
Millî Savunma Bakanlığı 2014 yılı bütçesi 21,8 milyar Türk lirası olarak
kanunlaşmış, kurum içi ve kurum dışı aktarmalar bütçe kanunu hükümlerine uygun
olarak 2013 yılında devreden 1,6 milyar Türk lirası ve önceki yıllarda açılmış
6,4 milyar Türk lirası tutarındaki avans ve akreditif devirleriyle birlikte
29,8 milyar TL’ye ulaşmış; 21,3 milyar Türk lirası fiilen harcanmış; 6,9 milyar
Türk lirası avans ve akreditif olmak üzere 8,5 milyar Türk lirası 2015 yılına
devredilmiştir.
2014
yılı harcamaları ve bütçe uygulama sonuçları, iç ve dış denetim faaliyetleri
kapsamında denetime tabi tutulmuştur. İç denetim faaliyetleri, 5018 sayılı Kamu
Malî Yönetimi ve Kontrol Kanunu kapsamında oluşturulan, iç kontrol sisteminin
unsurları olan İç Denetim Birim Başkanlığı, Teftiş Dairesi Başkanlığı,
Genelkurmay Başkanlığı ve kuvvet komutanlıklarının denetleme birimleri
tarafından yürütülmektedir. 
6085
sayılı Sayıştay Kanunu kapsamında Türk Silahlı Kuvvetlerinin tüm birimleri
herhangi bir istisnaya tabi olmaksızın Sayıştay Başkanlığınca da dış denetime
tabi tutulmaktadır. 2014 yılına ilişkin Sayıştay dış denetimi Bakanlığımız ve
bağlı birimlerinde yürütülmüş ve denetim sonucunda oluşturulan raporlar Türkiye
Büyük Milet Meclisine sunulmuştur. Buna göre Bakanlığımızda 1 bulgu, Savunma
Sanayii Destekleme Fonu için 2 bulgu, Akaryakıt İkmal ve NATO Başkanlığı için 4
bulgu rapora konu edilmiştir. Raporda yer alan bulgulara ilişkin düzeltici
işlemler ve idari tedbirler alınmaktadır. 
Sayın
Başkan, değerli milletvekilleri; konuşmamın bu bölümünde, savunma ve güvenlik
ihtiyaçlarımızı etkileyen ve yön veren küresel ve bölgesel güvenlik ortamında
meydana gelen gelişmeler ile bu gelişmelerin Türkiye’nin dış tehdit
algılamalarına, ülke güvenliğine ve iç istikrarına olan yansımalarına değinmek
isterim.
21’inci
yüzyılın güvenlik ortamı, politik, askerî değişimlere bağlı, jeopolitik
gerilimleri ve çatışma risklerini bünyesinde barındıran karmaşık bir yapı arz
etmektedir. Bu coğrafyada ülkelerin haritası değişmektedir. Birinci paylaşım
savaşı bölgemizde sona ermemiş gibi görünmektedir. 
Şundan
hiç kimsenin şüphesi olmasın ki savaş yorgunu, yoksulluk içinde bir ülke olarak
yedi düvele karşı nasıl başarılı bir mücadele vermişsek -bu aziz millet birlik
ve beraberlik içinde- bundan sonra da yine birlik ve beraberlik içinde
bölgesinin yükselen yıldızı olarak bu dönemde de önüne çıkarılan tüm engelleri
aşmasını bilecektir. 
Küresel
güvenlik ortamı, artan bir ivmeyle meydana gelen sosyal ekonomik, politik,
askerî, teknolojik ve çevresel değişimlerle şekillenmekte, insanlık tarihindeki
en hızlı dönüşümlerin yaşandığı bu dönem, varsa uluslararası dengeleri de
temelden sarsmaktadır. Kuzey Afrika, Orta Doğu ve Arap Yarımadası’nda yaşanan
ve birbirini etkileyen sosyal, siyasal çalkantılar ile iç çatışmalar devlet ve
sosyal yapıları tahrip etmektedir. Bu hâl, siyasi sınırları belirsiz hâle
getirmektedir. Bu da ülkeler ve güç merkezleri arasındaki rekabeti, dolayısıyla
da istikrarsızlığı artırmaktadır. Yıkmanın kolay fakat yerine yenisini koymanın
zor olduğu görülmektedir. Ukrayna krizi, Kırım’ın işgali, Kafkaslardaki
çatışmalı bölgelerin varlığı ve radikal terör örgütlerinin eylemleri, ülkelerin
ve hatta uluslararası pakt ve kuruluşların güvenlik endişelerinin artmasına yol
açmıştır. Bahse konu gelişmeler mevcut küresel düzeni dönüşüme zorlamaktadır.
Ancak soğuk savaş sonrası tek kutuplu bir dünyadan çok kutuplu bir yapıya
geçildiği, geleneksel güç merkezlerinin müdahale iradesinin ve kapasitesinin
azaldığı, yükselen güçlerin ise küresel düzene nasıl entegre olacaklarının
belirsizliğini koruduğu bu süreçte kapsayıcı ve istikrarlı yeni bir düzenin
kolaylıkla tesis edilemeyeceği öngörülmektedir. 
Türkiye,
küresel rekabetin yoğun olarak yaşandığı Afro-Avrasya coğrafyasının kalbinde,
birçok kriz bölgesinin yakınında kritik ve zorlu bir coğrafyada bulunmaktadır.
Bu, hem ülkemizin riskini artırmakta hem de gücümüzü artırmaktadır. Coğrafyamız
kaderimiz olmuştur. Mart 2012’den beri devam eden Suriye kriziyle bölgemiz
kanlı çatışmalara sahne olmakta, İkinci Dünya Savaşı’ndan bu yana yaşanan en
büyük göç ve insanlık felaketine şahit olmaktayız. Suriye’de şimdiye kadar
yaklaşık 500 bin sivil hayatını kaybetmiştir ve bu sayı da her geçen gün
artmaktadır. Bölgedeki çatışmalar, sadece Suriye’yi değil Türkiye’yi de içine
alan geniş bir bölgenin güvenlik ve istikrarına da zarar vermektedir.
Uluslararası toplumun önleyici tedbirleri zamanında almaması nedeniyle maalesef
Suriye’deki durum daha da vahim bir hâle gelmiştir. Suriye krizi, bölge dış
aktörlerinin de katılımıyla Doğu Akdeniz ve güney bölgemizde önemli gelişmelere
yol açmıştır. Bu bağlamda, Rusya Federasyonu’nun 2014’ten itibaren bölgedeki
donanma varlığını artırması ve askerî müdahalesi bozulmuş olan dengeyi daha da
karmaşık hâle getirmiştir. Rusya Federasyonu’nun Suriye’de sivillere yönelik
gerçekleştirdiği bombardımanlar nedeniyle binlerce sivil Türkiye sınırına akın
etmektedir. Sınırda yaşanan gelişmeler neticesinde ülke güvenliğinin üst
seviyede koruma altına alınması, ayrıca söz konusu bölgede konuşlu güvenlik
güçlerinin görevini icra ederken karşılaşabileceği risklerin en aza indirilmesi
maksadıyla sınır fiziki güvenlik sistemi çalışmaları başlatılmıştır.
Suriye rejimi ve PYD’nin Halep’in çevresinde ve
kuzeyinde Suriye halkına yönelik saldırıları devam etmektedir. Suriye’deki iç
savaş ve insanlık dramı birçok Suriyeliyi mülteci durumuna düşürmüştür.
Hâlihazırda 5 milyon Suriyeli, çoğunluğu komşu ülkelerde olmak üzere, Suriye
dışında yaşamaktadır. Türkiye, 2,5 milyonun üzerinde Suriyeli barındırmaktadır.
Bu rakam, tek bir ülkedeki en büyük sığınmacı sayısıdır. Türkiye, tüm
zorluklarına rağmen, insani gerekçelerle Suriyeliler ve Iraklılar için açık
kapı politikasını sürdürmektedir. Ateşkese rağmen saldırıların devam etmesi
durumunda 1 milyona yakın insanın bölgeden kaçarak sınırımıza yönelmesi
kaçınılmaz olacaktır. Bu, hem Türkiye'nin hem de Avrupa’nın istikrarına bir
tehdittir.
Irak ise çok uzun zamandan beri artan terörist
faaliyetler ve mezhepsel çatışmaların sebep olduğu istikrarsızlıktan
etkilenmektedir. Irak’ın etnik, dinî ve mezhepsel temelde kutuplaşması, ülkenin
istikrarlı hâle gelmesini olumsuz olarak etkilemektedir. Koalisyon güçlerinin
harekâtlarıyla güç kaybetmesine karşın Irak’taki DEAŞ varlığı ve etkinliği
devam etmektedir. 
Yine, bölgemizde İran ve Suudi Arabistan arasındaki en
son kriz de Orta Doğu’daki durumun kırılganlığını göstermektedir. Bu
gelişmelerin bölgede yeni bir mezhepsel çatışmaya yol açmasından kaygı
duyulmaktadır. Türkiye, iki ülke arasındaki gerginliğin azaltılmasını
taraflardan talep etmiş, bu doğrultuda yapılan tüm çabaları da
desteklemektedir. 
Sayın Başkan, değerli milletvekilleri; Yemen’deki kriz
ise ülkeyi daha çok fakirleştirmekte, mezhep ve kabile ayrımlarını
artırmaktadır. Bu ise ülkeyi daha fazla kaosa sürüklemektedir. Türkiye, Yemen’de
barış ve istikrarı sağlama adına sürdürülen uluslararası çabaları
desteklemektedir. Özellikle Suriye ve Irak başta olmak üzere, bölgedeki otorite
boşluğu ve kaos durumundan istifade eden radikal terör örgütleri,
kapasitelerini ve eylem alanlarını gün geçtikçe artırmakta, bölgesel ve küresel
seviyede ülkelerin güvenliğini tehdit etmektedir. DEAŞ terör örgütü, ülkemizin
ulusal güvenliğine ve tüm dünyaya yönelik doğrudan bir tehdit oluşturmaktadır.
DEAŞ, insanlığın ortak düşmanıdır. Bölgedeki Şii, Sünni ayrımı ve etnik fay
hatlarının mevcudiyeti DEAŞ’ın beslendiği önemli istismar alanlarıdır. Türkiye,
DEAŞ’le mücadeleye başından beri destek vermektedir. Bu kapsamda, DEAŞ terör
örgütüne karşı teşkil edilen uluslararası koalisyon birliklerine hava sahasını,
üs ve limanlarını açmış, koalisyon karargâhlarında da başından itibaren
personel görevlendirmiştir. Hâlen koalisyon üyesi 4 ülkeye ait hava vasıtaları
İncirlik’te konuşlu bulunmaktadır. Ayrıca, Türkiye, 28 Ağustos 2015 tarihinden
itibaren aktif olarak koalisyon hava faaliyetlerine katılım sağlamaktadır.
Bunun yanında, Amerika Birleşik Devletleri’yle birlikte Suriyeli muhaliflere
yönelik başlatılan eğit donat programına ev sahipliği yapmış, bölgesel iş
birliği kapsamında, Irak kuzey yerel yönetiminin talebi ve ihtiyaçları
doğrultusunda Kuzey Irak güvenlik gücü peşmergeye eğitim vermiş -vermekte aynı
zamanda- Irak kuzeyi yerel yönetimi ve Irak Merkezî Yönetimi’ne donatım
desteği sağlamaktadır. 
Eylem
alanlarını ulusal düzeyden uluslararası düzeye kaydıran, teknolojik ve bilişim
imkânlarını azami oranda kullanan, suç ve terör örgütleriyle dünya geneline
yaygınlaşan terörizm, eskiye oranla daha fazla şiddet içeren küresel ve
asimetrik bir tehdit hâline gelmiştir. Bunun en açık göstergelerinden biri de
hiç kuşkusuz 17 Şubat tarihinde Ankara’da meydana gelen hain terör
saldırısıdır. PKK terör örgütünün Suriye’deki uzantısı PYD, YPG Türkiye’deki
karışıklıktan istifade ederek, Suriye’deki karışıklıktan istifade ederek
bölgedeki alan dışı aktörlerin ve ülkelerin de desteğiyle mevzi kazanmaya
çalışmaktadır. PKK ise uluslararası kamuoyunun gözünde meşruiyet kazanmak için
Suriye ve Irak’taki krizi istismar etmektedir. 
PKK
ve PYD aynı terörist havuzunu ve lider kadroyu paylaşmaktadır. PKK’nın PYD’yle
olan ilişkisi aralarındaki pek çok temas ve iş birliğinden kolaylıkla
anlaşılmaktadır. PYD’ye yapılacak silah ve teçhizat yardımlarının Türkiye’de
terörist eylemler yapan PKK’lı teröristlere ulaştırıldığına dair bulgu ve
istihbari bilgiler mevcuttur; bu, ülkemiz için ciddi bir tehdittir. Türkiye
uluslararası hukuktan kaynaklanan haklarını kullanarak DEAŞ, PKK ve PYD dâhil
olmak üzere her türlü terör örgütüne karşı gerekli tüm tedbirleri almaya devam
edecektir.
Sayın
Başkan, değerli milletvekilleri; Türkiye bu coğrafyada yaşayan tüm halkların
dostudur; Arap olsun, Türk olsun, Türkmen olsun. En zor dönemlerinde Türkiye bu
kardeşlerinin hepsine kapılarını açmıştır, bundan sonra da açmaya devam
edecektir. Suriye’deki Kürtlerin de kardeşidir, dostudur. Nerede gösterildi?
Kobani üç taraftan DEAŞ’la sarıldığında 200 binden fazla insanı Türkiye’ye
kabul eden Türkiye’dir ve oradaki mücadeleye destek verip de Kobani’nin
kurtulmasını sağlayan da Türkiye’dir, dolayısıyla oradaki Kürt halkının
koruyucusu Türkiye’dir. Ancak, oradaki Kürt halkının hiçbir şekilde terör
örgütüyle bir bağlantısının olmaması da gerekmektedir. 
Sayın
Başkan, değerli milletvekilleri; özet olarak ifade ettiğim yakın coğrafyamızda
meydana gelen çatışma ve krizler bizim her hâle hazır olmamızı zorunlu
kılmaktadır. Ulusal güvenlik öncelik hâline gelmiştir. Halkın talebi huzur,
istikrar ve güven içinde bir yaşamdır. Küreselleşmeyle artan ve mahiyeti gün
geçtikçe çeşitlenen risk ve tehditlerle ülkelerin tek başına mücadele etmesi
neredeyse imkânsız hâle gelmiştir. Bu nedenle, Türkiye birçok uluslararası iş
birliği mekanizmasında yer almakta ve barışı destekleme görevlerine,
uluslararası yükümlülüklere millî menfaatleri imkân ve kabiliyetleri
çerçevesinde azami oranda iştirak etmektedir. Ancak, bölgemizde yaşanan krizler
göstermiştir ki uluslararası ilişkilerde menfaatler ittifak ruhunun önüne
geçebilmektedir. Bu nedenledir ki bulunduğumuz coğrafyada millî sanayi ve
politikalara dayanan milletimizin bağrından çıkmış güçlü bir silahlı kuvvetlere
her zamankinden daha çok ihtiyaç bulunmaktadır. 
Sayın
Başkan, değerli milletvekilleri; uluslararası barış ve istikrarın korunması,
sürdürülebilir kalkınma ve insani gelişim için gerekli olan güvenlik ve huzur
ortamının tesis edilmesi için güçlü olmak gerekir. Güçlü bir silahlı kuvvetlere
ancak güçlü bir savunma sanayiyle destek verilir ise bu güç sürdürülebilir,
kalıcı olur. Ülkemizde güçlü bir savunma sanayi kurmak ana hedefimizdir.
Bölgesinde güçlü bir ülke olmak isteyen Türkiye, güçlü bir ekonomi ve güçlü
sanayinin yanı sıra savunma ve güvenlik alanında da özgün ürünlere ve çözümlere
sahip olmanın gerekli olduğunun bilincindedir. Savunma sanayi en ileri
teknolojilerin kullanıldığı bir sektördür. Bu teknolojilerin geliştirilmesi
yoğun AR-GE çalışmalarıyla mümkün olmaktadır. Temel politikamız, savunma
sanayisinde yerlileşme, bağımsızlaşma ve millîleşmeyi sağlamaktır. Dünyanın en
büyük 100 savunma sanayisi firması arasında 2 firmamız bulunmaktadır, bu sayıyı
önümüzdeki dönemde artırmayı hedeflemekteyiz. Savunma programlarımızda
kaydettiğimiz başarılarla beraber, savunma ve güvenlik alanında emniyet
güçlerimizin ve silahlı kuvvetlerimizin kabiliyetleri artırılmıştır.
Gerçekleştirilen dönüşüm neticesinde büyük bir gururla yürüttüğümüz projeler
sayesinde bugün yerli yapım gemimizi, helikopterimizi, insansız hava
araçlarımızı, uydumuzu ve elektronik sistemlerimizi kullanmaktayız. Çok yakın
bir zaman içerisinde yerli yapım tankımızı, yerli yapım tüfeğimizi, yerli yapım
uçağımızı da Türk Silahlı Kuvvetleri envanterine alacağız. 
Savunma
sanayisi ürünlerimizi sadece Türk Silahlı Kuvvetlerinin ihtiyaçlarını
karşılamak üzere değil, aynı zamanda, dost ve kardeş ülkelere de ihraç
ediyoruz. Tunus ile Türkmenistan’a Kirpi aracı, Kongo’ya Ejder aracı, Suudi
Arabistan, Umman, Malezya, Birleşik Arap Emirlikleri’ne paletli zırhlı araç,
Katar’a insansız hava aracı ve hâlihazırda birçok ülkeye yaptığımız deniz
platformları ihracata yeni eklediğimiz ürünlerdir. Savunma sanayisi alanında da
Türkiye’yi kendisine yeterli hâle getireceğiz. 
Sayın
Başkan, değerli milletvekilleri; çözüm sürecini başlatmak doğruydu. Bu doğru,
dün de doğruydu, bugün de doğrudur, yarın da doğru olacaktır. Çözüm süreci,
kavga olmasın, silahlar bırakılsın, demokratik mücadele süreci içerisinde her
şey tartışılsın, Meclis de nihai kararı versin idi. Ülkeden teröristlerin
çıkması doğruydu, yurt dışında bilinen gelişmeler nedeniyle bu süreç
durduruldu. Bugün bize terörle mücadelede hukuk devletinin kamu düzenini
sağlama gereğinin dışında başka bir alternatif bırakılmadı. Türkiye'nin hukuka
saygısı zafiyet olarak algılanmamalı, Türkiye, hukuk devleti içerisinde terörle
mücadelesine devam edecektir. Güvenlik güçlerimiz kanunlar çerçevesinde kendine
verilen teröristle mücadele görevini şehitler verme pahasına kanunlar
çerçevesinde yerine getirmektedir. Başta aziz Türk milleti olmak üzere,
devletimiz, milletimiz, güneydoğuda Mehmetçiğimize çay veren ve Mehmetçiğimizin
gözlerinden öpen halk da göstermektedir ki teröristle mücadelede görev alan
Türk Silahlı Kuvvetlerinin ve emniyet güçlerinin sonuna kadar milletimiz
arkasındadır. (AK PARTİ sıralarından alkışlar) Çözüm süreci gizli ve saklı bir
süreç de değildir, Mecliste yasası çıkartılmıştır, uygulamaya dair Bakanlar
Kurulu Kararı çıkartılmıştır, Resmî Gazete’de yayımlanmıştır, bu da halkın gözü
önünde yapılmıştır, Mecliste bu konuya dair araştırma komisyonu da kurulmuştur.
Sayın
Başkan, değerli milletvekilleri; 2016 yılı bütçemizin ülkemiz için hayırlı
olmasını diliyorum.
Şundan
emin olunuz ki bugün Türk Silahlı Kuvvetleri dünden çok daha güçlü ve savaşa
hazır ve hiç şüpheniz olmasın ki Türkiye'nin yarınında da Türk Silahlı
Kuvvetleri bugünden daha güçlü ve hazırlıklı olacaktır. (AK PARTİ sıralarından
alkışlar)
Bütçemize
vereceğiniz destekten dolayı şimdiden teşekkür ediyor, yüce Meclisi bir kez
daha saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Bakan.
Hükûmet
adına ikinci konuşmacı Bilim, Sanayi ve Teknoloji Bakanı Sayın Fikri Işık. (AK
PARTİ sıralarından alkışlar)
Sayın
Bakan, sizin de süreniz yirmi dakika.
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Sayın Başkan, değerli
milletvekilleri; sorumluluğunu üstlendiğim Bilim, Sanayi ve Teknoloji Bakanlığı
ile bağlı, ilgili ve ilişkili kurumların 2016 yılı bütçesi ve 2014 Yılı Merkezi
Yönetim Kesin Hesap Kanunu Tasarısı üzerinde söz almış bulunuyorum. Bu
vesileyle yüce Meclisi saygıyla selamlıyorum.
Tarihin
büyük kırılma noktalarında büyük salgın hastalıklar veya önemli devlet adamları
kadar karasaban, tekerlek, üzengi, pusula, barut, matbaa, teleskop, lokomotif veya
bilgisayar gibi ürünlerin icadı da yer alıyor. Hemen her dönemde bilim ve
teknolojide liderliği üstlenen toplumlar diğer toplumlara galebe çalıyor,
üstünlük sağlıyor. Mısırlıların tarımsal refahlarını artırmalarının,
Yunanlıların zeytinyağı ticaretinden büyük gelir elde etmelerinin, Osmanlıların
Balkanları hâkimiyet altına almalarının ve nihayetinde İstanbul’u
fethetmelerinin veya İngilizlerin Sanayi Devrimi’yle birlikte ciddi bir arz
fazlası oluşturmalarının arka planında bilim ve teknoloji alanındaki
üstünlükler yatmakta. Sayılarını daha da artırabileceğimiz bütün bu örnekler
bize şunu gösteriyor. Bilim ve teknoloji alanında lider bir ülke hâline
gelmeden dünyanın önde gelen ülkelerinden biri olmak muhaldir, mantık dışıdır.
Unutmayalım ki bundan yüz yıl sonra tarih sayfalarında nasıl yer alacağımızı
bugün attığımız adımlar tayin edecektir. Bu açıdan, Bilim, Sanayi ve Teknoloji
Bakanlığının bütçesini görüşürken aynı zamanda tarihî bir sorumluluğu da yerine
getirdiğimize inanıyorum. Zira, Bakanlığımızın çalışmaları sadece bugünü değil
yarını da yakından ilgilendiriyor. Daha fazla bilgi üretmemiz ve ürettiğimiz
bilgiyi ekonomik ve sosyal faydaya dönüştürecek mekanizmaları kurmamız
Türkiye’nin tarih sahnesinde yeniden zirveye yükselmesi anlamına gelmektedir. 
Şunu
büyük bir memnuniyetle ifade ediyorum ki, Türkiye’de 2002’den bugüne kadar hem
üretim artışı yaşanıyor hem de bu üretimin kalitesi, niteliği yükseliyor.
Bakınız, 2002-2015 yılları arasında küresel ekonomik krize rağmen Türkiye’nin
ortalama yıllık büyüme oranı yüzde 4,7 ama imalat sanayisinin bu dönem
içerisindeki büyüme oranı yüzde 5,4. Yani imalat sanayisinin daha az büyüdüğü
veya yeterince büyümediği ifadesi gerçeği yansıtan bir ifade değil. Özellikle
2002’deki 36 milyar dolar olan ihracatımız içerisindeki düşük teknolojili
ürünlerin payı yüzde 47 iken bugün -Allah’a hamdolsun- yüzde 35 seviyelerine
çekildi. Düşük teknolojiden düşük orta teknolojiye ve orta düşük teknolojiden
de orta yüksek teknolojili ürünlere doğru bir geçiş yaşamamız ihracatımızda
önemli rol oynadı ancak burada duramayız, yetinemeyiz. Önümüzdeki dönemde
ihracatımızın içinde yüksek teknolojili ürünlerin payını artıracağız. Şu anda
yüzde 4 civarında olan bu oranı 2023’te yüzde 15’e çıkarmak istiyoruz. Bununla
ilgili çok önemli adımları attık, bundan sonra da atmaya devam ediyoruz. 2
Nisan 2015 tarihinde Sayın Başbakanımızın açıkladığı istihdamı, üretimi ve
yatırımı teşvik paketinde yüksek teknolojili ürünlerin üretiminde Türkiye’nin
her yeri 5’inci bölge teşviklerinden yararlanıyor. Şimdi, Bakanlık olarak orta
yüksek teknolojili ürünlerin de desteklenmesiyle ilgili çalışmayı son aşamaya
getirdik, inşallah bu hedefe hep birlikte varacağız. Şunu çok iyi biliyoruz ki
yüksek teknolojiye geçiş demek, daha fazla ihracat, daha fazla kâr, daha fazla
gelir, daha fazla yatırım ve daha fazla tasarruf demektir.
Sayın Başkan, değerli milletvekilleri; ülkemizin bilgi
tabanlı bir ekonomiye geçişini hızlandırmak, daha nitelikli bir üretim yapısına
geçmek, sanayimizin ürettiği katma değeri artırmak ve böylece Türkiye’yi
ekonomide küresel bir güç hâline getirmek için çalışmalarımızı yoğun şekilde
sürdürüyoruz.
Bakanlığımızda gerçekleştirdiğimiz ve önümüzdeki
dönemde gerçekleştirmeyi düşündüğümüz bazı çalışmalarımızı sizlerle kısaca
paylaşmak istiyorum.
Bakanlık olarak çalışmalarımızı yerli, yenilikçi ve
yeşil üretim anlayışıyla sürdürüyoruz. Bu anlayışla hazırladığımız ve 70 önemli
eylemden oluşan Türkiye Sanayi Strateji Belgesi’nin vizyonunu orta yüksek ve
yüksek teknolojili ürünlerde Afro-Avrasya’nın tasarım ve üretim üssü olmak
şeklinde belirledik.
2015 yılında Sanayi Strateji Belgesi’nin yanında 13
farklı strateji belgesini uygulamaya aldık. Bu strateji belgeleriyle hem mevcut
güçlü sektörlerimizi geleceğe hazırlıyor hem de yeni nesil sektörlerde ivme
yakalamamızı sağlayacak adımları atıyoruz. Proaktif bir anlayışla, 2020’li
yıllara damgasını vuracak sanayi 4.0 süreciyle ilgili çalışmaları da şimdiden
başlattık, sürdürüyoruz. Sanayi 4.0 devrimini, başta Sayın Başbakanımızın
Başkanlığında gerçekleştirdiğimiz Bilim ve Teknoloji Yüksek Kurulunun 29’uncu
toplantısı olmak üzere, Hükûmetimizin gündemine değişik toplantılar vesilesiyle
aldık ve bu BTYK kararıyla artık sanayi 4.0 çalışmaları bir Hükûmet politikası
olarak tescillendi. Önceki 3 sanayi devrimini maalesef geriden takip eden,
tribünden izleyen bir ülke olarak yeni süreçte tribünde bir izleyici olmak
değil, sahada bir oyuncu olmak için elimizden gelen tüm çalışmaları
sürdürüyoruz.
Nesnelerin İnternet’i, 3D yazıcılar, simülasyon, büyük
veri, sensör teknolojileri, otomasyon, yapay zekâ, bulut bilişim, robotik
teknolojiler gibi alanlarda yaşanan gelişmeleri çok yakinen takip ediyoruz.
Biyoteknoloji Strateji Belgemizi uygulamaya koyduk. Nanoteknoloji ve yazılım
strateji belgelerimizi tamamladık. Nesnelerin İnternet’i, büyük veri, bulut
bilişimi ve giyilebilir teknolojiler alanlarını düzenleyecek strateji
belgelerimizle ilgili çalışmalarımızı da sürdürüyoruz. Bu strateji belgeleriyle
yüksek teknolojili alanlarda ülkemizin rekabet gücünü artıracağız. 
Sayın
Başkan, değerli milletvekilleri; hem ithalat bağımlılığımızı azaltmak hem de
ihracatımızı artırmak için yerli üretimi güçlendirmeye yönelik çalışmalara
büyük önem veriyoruz. Bu amaçla yayınladığımız Yerli Malı Tebliği kapsamında
TOBB ve TESK’e bağlı odalar tarafından bugüne kadar 5.057 adet yerli malı
belgesi verildi. Orta yüksek ve yüksek teknolojili sektörlerde faaliyet
gösteren ve bu belgeye sahip olan firmalara kamu ihalelerinde yüzde 15’e kadar
fiyat avantajı uygulamasını zorunlu hâle getirdik. 
Bir
diğer önemli uygulamamız ise Teknolojik Ürün Deneyim Belgesi’dir. Biliyorsunuz,
kamu desteğiyle AR-GE faaliyeti yürüten, çalışmalarını teknolojik bir ürüne
dönüştüren işletmelerimize kamu ihalelerine katılmalarını sağlamak amacıyla iş
bitirme belgesi yerine geçen Teknolojik Ürün Deneyim Belgesi vermeye başladık.
Bugüne kadar verdiğimiz 104 belgeyle girişimcilerimiz yaklaşık 1 milyar Türk
lirası tutarında kamu ihalesi kazandı. Bu belge olmayınca, “İş bitirme belgesi
yok.” diye kamu ihalelerine giremiyorlardı bu girişimcilerimiz. AR-GE reform
paketiyle daha fazla girişimcimizin bu belgeyi almasının önünü açtık.
Geçtiğimiz yıl hizmete aldığımız “lonca.gov.tr” adresinde yayın yapan web
portalımızda sanayi sicil kayıtlı işletmelere ait bilgiler yer alıyor. Bugüne kadar
222 binden fazla kişi tarafından ziyaret edilen ve İngilizce olarak da hizmet
veren “lonca” ile kim, nerede, neyi üretiyor bilgisine rahatlıkla
ulaşılabiliyor. Dünyanın bir ucundan bir tıkla Türkiye’de kimin, neyi, nerede
ürettiğini görebiliyor ve ulaşılabiliyor. Bu son derece önemli bir hizmettir.
Aynı şekilde, ülkemizdeki akredite test ve muayene hizmeti veren
laboratuvarlara ulaşılmasını sağlayacak laboratuvar portalının da
“laboratuvar.sanayi.gov.tr” adresinde yayınına başladık. Sanayicilerimizin nerede,
hangi laboratuvarda, hangi testlerin yapılabildiği bilgisine ulaşmaları
sayesinde yurt dışında yaptırılan pek çok testin artık ülkemizde yapılmasını
hedefliyoruz. 
Yerli
üretimi artırmak için sektörler üzerinde yürüttüğümüz projelerin içerisinde en
çok ön plana çıkan çalışmamız hiç şüphesiz Yerli Otomobil Projesi. Otomotiv
sektöründe dünyanın önemli üretim merkezleri arasında yer alan ülkemizin artık
kendine özgü bir marka oluşturması gerektiğine inanıyoruz. Otomotiv yan
sanayimizin stratejik konuma, ortak konuma gelmesi için bunu bir gereklilik
olarak görüyoruz. Şu ana kadar dört tane prototipi ürettik. Bu yılın sonuna
kadar da, inşallah, 30-40 araçlık bir test filosu üretip her türlü arazi, iklim
ve mevsim şartlarında bu araçlarımızın testini yapacağız ve 2020 yılından önce
de, inşallah, yerli otomobilin seri üretimine geçeceğiz. (AK PARTİ sıralarından
alkışlar) Bu projeyle, yerli bir marka oluşturmanın da ötesinde batarya,
elektrik motoru, sürücü kontrol ünitesi ve otonom araç sistemleri gibi otomotiv
teknolojilerini üreten, geliştiren ve ihraç eden bir ülke hâline gelmeyi
hedefliyoruz. (AK PARTİ sıralarından alkışlar) Otomotiv sektörü için büyük bir
ihtiyaç olan otomotiv test merkezini Bursa-Yenişehir’de kurmak için de
çalışmalarımıza devam ediyoruz. Test merkezini kuracağımız 4.300 dönüm arazinin
tahsis ve kamulaştırma işlemlerini tamamladık. Test merkezinin ilk aşaması olan
fren test pistinin inşasına, inşallah, bu yıl içerisinde başlayacağız. 
Yerli
dizel motor üretmek amacıyla motor mükemmeliyet merkezi kurma çalışmalarımıza
başladık. Bu yıl içerisinde, inşallah, bu mükemmeliyet merkezimizi kurmuş
olacağız. Ayrıca, TÜBİTAK’ta bir otomobil mükemmeliyet merkezini de kuruyoruz.
Sayın
Başkan, değerli milletvekilleri; sanayi siteleri, organize sanayi bölgeleri ve
endüstri bölgeleri, sanayimizin fiziksel gelişiminin ve planlı sanayileşmenin
en önemli unsurlarıdır. Bugüne kadar 2016 fiyatlarıyla organize sanayi
bölgelerimize, 3,5 milyar Türk lirası, sanayi sitelerimize ise 4,8 milyar Türk
lirası kredi kullandırdık. Şu anda, altyapısı ve üstyapısı tamamlanmış 166,
faaliyette olan 222, hukuki statü kazanmış 285 organize sanayi bölgemiz var.
Biri “866” dedi, biri “285” dedi yani bir zahmet, bu konularda söylenenleri
biraz daha detaylı okuyup öyle bir değerlendirme yapmak faydalı olur diye
düşünüyoruz. 
Şu
ana kadar organize sanayi bölgelerimizde 1 milyon 600 bin kişi istihdam
ediliyor. 2023’e kadar 70 yeni organize sanayi bölgesi daha kurarak 1 milyon
yeni istihdam oluşturmak istiyoruz. 
Türkiye’ye
büyük ölçekli ve özellikli yatırımlar kazandırmak için Filyos, Ceyhan Enerji
İhtisas ve Karapınar Enerji İhtisas Endüstri Bölgeleri’ni kurduk. Bor Enerji
İhtisas Endüstri Bölgesi’ni de ilan ettik. Karaman’la ilgili de çalışmalarımız
son aşamaya geldi. Karapınar ve Filyos Endüstri Bölgeleri’ni bu yıl içerisinde
yatırımcılara hazır hâle inşallah getireceğiz. (AK PARTİ sıralarından alkışlar)

Bunlara
ilave olarak ülkemizin farklı bölgelerinde en az 3 yeni büyük üretim bölgesi
oluşturmayı hedefliyoruz. OSB’lerimizi nicelik olarak artırırken nitelik olarak
da geliştirmeye devam ediyoruz. Belli bölgelerde boş parselleri yatırımcılara
bedelsiz olarak tahsis ediyor, belirli bir süre üretime geçilmeyen parsellerin
ise tahsisini iptal ediyoruz. Bugüne kadar 3.591 parselin tamamen bedelsiz,
1.300 parselin ise kısmen bedelsiz girişimcilere tahsis edildiğini vurgulamak
isterim. Yatırımı yapılmadığı için atıl durumda kalan 1.886 parselin ise
tahsisini iptal ettik. Gerek Millî Eğitim Bakanlığımızla yaptığımız protokolle
gerek OSB yönetimlerine sağladığımız imkânlarla ve desteklerle 68 tane OSB
içerisinde endüstri meslek lisesini kurduk. Bu meslek liselerinin sayısını
artırmayı sürdüreceğiz. 
Sayın
Başkan, değerli milletvekilleri; bilim ve teknoloji alanında ürettiğimiz
politikaları, program ve destekleri her geçen gün geliştiriyor,
iyileştiriyoruz. Bu çalışmalarımız sayesinde AR-GE ve yenilik faaliyetlerinde
dünyada dikkat çeken ve takdir gören bir ülke hâline geldik. 2014 yılında
toplam AR-GE harcamaları 17,6 milyar TL’ye ulaştı. Bu 2002’de binde 5 iken şu
anda yüzde 1 seviyesini geçti. Burada sevindirici olan nokta ise özel sektörün
AR-GE harcamasının yüzde 50 noktasına gelmesi. Hedefimiz 2023’te yüzde 3’lük
bir AR-GE harcaması ve bunun da yüzde 66’sının özel sektör tarafından yapılmasını
sağlamak. 
AR-GE
alanında verdiğimiz tüm desteklerin etki analizlerini yapmak amacıyla Etki
Değerlendirme Daire Başkanlığımızı kurduk. Etki değerlendirme çalışmalarında
özellikle Girişimci Bilgi Sistemi’nin sağladığı verilerden istifade ediyoruz.
GBS’yle ülkemizdeki 3 milyona yakın girişimin 8 farklı kurum bünyesindeki
verilerini tek çatı altında birleştirdik. Böylece çok farklı analizler
yapmamıza imkân veren bu sistem sayesinde sadece sanayinin değil tüm
sektörlerin envanterini çıkardık. Teknoloji şirketlerinin faaliyet
gösterecekleri altyapıları kurmaya da büyük önem veriyoruz. 2002 yılında 2 olan
teknoloji geliştirme bölgesi sayımızı 49’u faal olmak üzere 63’e çıkardık.
Bakınız burada 3.744 firma 18.318 projeyi bitirdi, 8.525 proje şu anda devam
ediyor, ihracat rakamı 2,4 milyar dolara ve en önemlisi de nitelikli istihdam
neredeyse 38.239’a ulaştı. Bakanlık olarak bugüne kadar teknoparkların
altyapıları için 253 milyon Türk lirası kaynağı hibe olarak kullandırdık. AR-GE
reform paketimizde ihtisas teknoparkların kurulmasının, teknoloji geliştirme
bölgelerinde kurulu firmaların daha fazla ve daha nitelikli personel istihdam
etmelerinin, teknoparklardaki tasarım faaliyetlerini de destek kapsamına
alınmasının önünü açtık. 
Burada
3 milyon metrekare alanda kurmakta olduğumuz bilişim vadisine ayrı bir parantez
açmak istiyorum. Bilişim vadisinde altyapı çalışmalarını tamamladığımız birinci
etapta 55 bin metrekarelik üstyapı inşaatını da haziran ayında tamamlayacağız.
Yüksek teknolojili şirketlerin buluşacağı bilişim vadisi sadece ülkemizin değil
dünyanın da önemli teknoloji geliştirme merkezlerinden biri olmaya adaydır.
AR-GE ve yenilik faaliyetlerini kendi bünyesinde yapmak isteyen firmalarımıza
ise AR-GE merkezi belgesi veriyoruz. Şu ana kadar kurulu 244 AR-GE merkezinde
25.372 kişilik istihdam sağlandı. Bu merkezlerde 6.440 AR-GE projesi
tamamlandı, 3.729 patent başvurusu yapıldı ve 1.108 patent alındı. Özellikle
orta ölçekli firmalarımızı da düşünerek, AR-GE merkezi kurmak için gerekli
personel sayısını 50’den 30’a düşürmüştük, şimdi 15’e düşürme yetkisini yüce
Meclisimizin takdiriyle Bakanlar Kurulu aldı. Bu reform paketiyle getirdiğimiz
önemli yeniliklerden birisi de tasarım merkezlerinin de AR-GE merkezi gibi
desteklenmesidir. AR-GE ve tasarım merkezlerine sipariş yoluyla yaptırılan
projelerin de AR-GE indiriminden faydalanmasını sağladık. Bu adımlarımızın
özellikle KOBİ’lerimiz için çok önemli ve devrim niteliğinde önem taşıdığına
inanıyoruz. Ayrıca, üniversite-sanayi iş birliği projelerinde yer alan öğretim
üyelerimizin gelirlerini artırdık. Temel bilimler mezunlarının AR-GE merkezlerinde
istihdamına yönelik son derece önemli bir düzenlemeyi hep birlikte hayata
geçirdik, AR-GE’deki kullanılan makine ekipman ve sarf malzemesine de gümrük
vergisi istisnası getirdik. Şimdi “mavi hat” uygulamasını da inşallah hayata
geçireceğiz. 
Ben
bu vesileyle, AR-GE paketinin hayata geçmesinde emek veren bütün
milletvekillerimize teşekkür ediyorum. 
Bir
üzüntümü de ifade etmek istiyorum. Bakınız, Komisyonda Cumhuriyet Halk Partili
milletvekili arkadaşlarımız AR-GE paketini eleştirdiler ama destek de verdiler,
katkı da verdiler ve burada gerçekten olgunlaştı. (AK PARTİ sıralarından
alkışlar) Bir Denizli milletvekilimiz -Sayın Kazım Arslan- hem Komisyonda hem
Genel Kurulda katkı vermeye çalıştı ama bir başka Denizli Milletvekilimiz Sayın
Basmacı “Bazıları kullansın diye AR-GE kanunu çıkardık.” dedi. Bu son derece
talihsiz bir cümledir. AR-GE’den herkes faydalanır. Kanunlar herkes için,
geneldir. Biz hiçbir özel zümreye bir ayrıcalık tanımıyoruz. Hatta buradaki
ortak eleştiri “Keşke daha fazlasını yapabilsek.” şeklindeydi. Bunu bir dil
sürçmesi olarak algılıyorum ve inşallah bu hatanın düzeltilmesini de talep
ediyorum. 
MELİKE
BASMACI (Denizli) – Değil. 
BİLİM,
SANAYİ VE TEKNOLOJİ BAKANI FİKRİ IŞIK (Devamla) – Sayın Başkan, değerli
milletvekilleri; ülkemizde piyasa gözetim ve denetim faaliyetlerinin sanayi
ürünleriyle ilgili kısmının yüzde 70’ini Bakanlığımız yürütüyor. Bugüne kadarki
PGD faaliyetlerini sadece tüketici hakları açısından değil, kaliteli üretim
yapan sanayicilerimizin haklarını korumak açısından da çok önemsiyoruz. 2015
yılında 95.029 farklı model ürün, marka denetimi gerçekleştirdik. Denetimler
sonucunda uygunsuz bulunan 24.722 ürün arasından insan sağlığı, can ve mal
güvenliği için risk oluşturan 113 ürünün piyasaya arzını yasakladık, daha önce
arz edilenlerin ise toplatılmasına karar verdik. Ayrıca, tespit edilen
uygunsuzluklar neticesinde toplam 9,1 milyon Türk lirası idari para cezası
uyguladık. 
Sayın Başkan, değerli milletvekilleri; AB Katılım
Öncesi Yardım Aracı Programı’nın birinci döneminde Rekabetçi Sektörler
Programı’nı yürütüyoruz. Bu programla, Türkiye’nin doğusunda yer alan 43 ilde
490 milyon avro bütçeli 47 projeyi yürütüyoruz. Bu kapsamda, Mardin’de “Sürdürülebilir
Turizm Projesi”, Giresun’da “Fındık Altına Dönüşüyor”, Kars’ta “Tarihi
Kimliğiyle Kars Kenti” ve Rize’de “Çay Araştırma ve Uygulama Merkezi” gibi
projeleri hayata geçirdik, geçiriyoruz. İnşallah önümüzdeki dönemde 405 milyon
avro bütçeli projeleri tüm Türkiye’de yaygınlaştıracağız. 
Sayın Başkan, eğer uygun görürseniz bir iki dakika ek
süre istiyorum.
BAŞKAN – Tabii ki Sayın Bakanım. 
Buyurun.
BİLİM, SANAYİ VE TEKNOLOJİ BAKANI FİKRİ IŞIK (Devamla)
– Sayın Başkan, değerli milletvekilleri; TÜBİTAK’la ilgili yaptığımız
çalışmaları da sizlerle kısaca paylaşmak istiyorum.
TÜBİTAK’ın özel sektöre yönelik AR-GE ve yenilik
faaliyetlerini teşvik ettiği programlar kapsamında bugüne kadar 2.206 firmanın
3.200 projesine destek sağladık. Öncelikli alanlarda akademilerin ve özel
sektörün projelerine yaklaşık 142 milyon lira hibe verdik. TÜBİTAK’ta Fen ve
Sosyal Bilimler Burs Programı’yla, bu bölümü tercih eden ve Türkiye’de ilk 25
bine giren öğrencilerimize 2 bin liraya kadar burs veriyoruz. 
Bilim merkezlerimizi ülke genelinde yaygınlaştırmak
için yoğun çalışmaları sürdürüyoruz. Konya, Kocaeli, Bursa ve Elâzığ’da bilim
merkezini kurduk, Kayseri’de inşallah bu yıl içerisinde bilim merkezini hayata
geçireceğiz. Bu bilim merkezindeki sergilerin yerli olarak üretilmesiyle ilgili
de çalışmalarımızı yoğunlaştırdık.
Yine, hassas güdüm kiti, nüfuz edici bomba, satha
atılan orta menzilli mühimmat, elektronik kimlik kartı, RASAT ve Göktürk-2
uydularımızın hayata geçtiğini özellikle ifade etmek isterim.
Ayrıca, ulusal çapta bir yazılım geliştirme projesi
olan Pardus kapsamında da kamu kurumlarımız, KOBİ’lerimiz ve halkımızın güvenle
kullanabileceği bir millî işletim sistemini geliştirdik. Yakın gelecekte
Bakanlık olarak Pardus göçünü tamamlayacağız, zaman içinde de tüm kamu
kurumlarımızın Pardus’a geçmeleri için önemli teşvikleri ve destekleri
vereceğiz. 
Millî
yazılım anlayışımızın bir gereği olarak yerli uçak, helikopter, gemi gibi
araçlarımızda beyin işlevi gören gerçek zamanlı işletim sistemini geliştirdik. 
Yüksek
Güçlü Lazer Sistemi Projesi’yle dünyada sadece birkaç ülkede bulunan lazer
sistemlerinin altyapılarını ve lazer silahlarını geliştiriyoruz. 
Yerli
kanser ilacı, gribe karşı pandemik ilaç gibi projeleri sürdürüyoruz. 
İnşallah,
TÜRKSAT 6A’yı 2020’den önce hayata geçireceğiz. 
Burada,
inşallah, TÜBİTAK’ın özel sektörle rekabet eden değil, özel sektörü destekleyen
nitelikli, temel ve öncül AR-GE’de otorite kurum olmasını sağlayacak yeni
düzenlemeleri sizlerle birlikte hayata geçirmek istiyoruz. Bu konuda bir kanun
tasarısını inşallah Türkiye Büyük Millet Meclisine sevk etmeyi arzu ediyoruz. 
Sayın
Başkan, değerli milletvekilleri; süremin sonuna geldik. Aslında ifade
edeceğimiz çok konu var ama sadece şunu ifade etmek istiyorum ki 2016
bütçesinde sadece KOSGEB’de, bakınız, destek bütçemizi 3 katına çıkardık,
Bilim, Sanayi ve Teknoloji Bakanlığı bütçesinde de önemli artış sağladık. 
Ben,
şimdiden, 8,6 milyar Türk lirasını bulan bütçemizin geçmesinde vereceğiniz
destekler için sizlere çok çok teşekkür ediyorum. Bu vesileyle Meclisimizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Bakan.
Sayın
milletvekilleri, Hükûmet adına son konuşmacı Gıda, Tarım ve Hayvancılık Bakanı
Sayın Faruk Çelik. (AK PARTİ sıralarından alkışlar)
Süreniz
yirmi dakika Sayın Çelik.
GIDA,
TARIM VE HAYVANCILIK BAKANI FARUK ÇELİK (Şanlıurfa) – Sayın Başkan, değerli
milletvekilleri; Gıda, Tarım ve Hayvancılık Bakanlığımızın 2016 yılı bütçesi
görüşmeleri vesilesiyle huzurlarınızdayım. Hepinizi saygıyla selamlıyorum.
Ben
de şehitlerimize Allah’tan rahmet diliyorum ve Bakanlığımın bütçesi üzerinde
değerlendirme ve konuşmalar yapan Okan Gaytancıoğlu, Orhan Sarıbal, Mazlum
Nurlu, Kadim Durmaz, İsmail Ok, Mahmut Celadet Gaydalı, Rafet Sezen, Mehmet
Akyürek, Uğur Kaleli, Abdullah Öztürk, Mehmet Öntürk, Recep Konuk beylere, tüm
gruplara huzurlarınızda çok teşekkür ediyorum. (AK PARTİ sıralarından alkışlar)
Değerli
milletvekilleri, tarih boyunca birçok medeniyetlerin kurulmasına vesile olan
tarım dün son derece önemliydi, günümüzde de son derece önemli. Bugün dünya
nüfusunun yüzde 40’nın geçimini tarımdan sağladığını hepimiz biliyoruz. Ayrıca,
78 trilyon dolarlık küresel hasılanın yüzde 4,2’sini de tarım oluşturmaktadır.
Dolayısıyla, stratejik öneme sahip bir sektörün bütçesini görüşüyoruz. 
Tabii,
dün itibarıyla önemli olması gelecek açısından da önemini değerlendirmemizi
gerekli kılıyor. Dünya nüfusu bildiğiniz gibi hızlı bir şekilde artmaktadır.
Bugün 7 milyarı aşkın insanın dünyada yaşıyor. 2050 yılında 10 milyar insanın
yaşayacağı bir dünyayı dikkate aldığımız zaman ve bugün 7 milyarın içerisinde 1
milyara yakın insan aç, 1 milyar insanın yoksul olduğunu düşünürseniz ve
dünyada tarıma elverişli arazinin 5 milyar hektar olduğunu ve bunun ancak 1,3
milyar hektarının kullanıldığını dikkate aldığınız zaman bu 2 milyar aç ve
yoksullukla karşı karşıya bulunan dünya insanlığının 2050 yılında 10 milyara
geldiğimiz zaman nasıl bir felaketle karşı karşıya olacağını hep beraber
düşünmek durumundayız. Onun için savaşlar var, savaşlar olacak ama bu
savaşların önümüzdeki dönemde gıda üzerinde olacağını göz ardı etmememizi ifade
etmek istiyorum ve bunun için tarım sektörünün önümüzdeki dönemde en önemli
konu başlıklarından biri olacağını ve bu tabloyu gördüğümüz zaman da bu tablo
karşısında rekabeti, etkinliği, verimliliği, sürdürülebilirliği gözeten,
çevreyle uyumlu rasyonel tarım politikaları geliştirmemiz gerektiği
kaçınılmazdır.
Değerli milletvekilleri, Türkiye tarım ve hayvancılık
konusunda pek çok ülkeye nazaran avantajlı yönleri olan bir ülkedir. 23,9
milyon hektar tarım alanımız var, 6 milyon hektar sulamaya açılmış alanımız
var, 3 milyon çiftçimiz var, 14,6 milyon mera alanımız var, 1 milyon hektar su
alanımız var, 21,6 milyon hektar orman alanımız bulunmaktadır. Bu yönleriyle baktığımız
zaman olumlu ve geleceğe ümitvar bakacağımız bir tablo var ama bu, bizim
geleceğe daha dikkatli bakmamıza engel olmamalı. Çünkü, ne yazık ki Türkiye’de
de tarım alanlarının az da olsa -son yaptığımız yasal düzenlemelere rağmen-
hâlen tarımdan çıktığını hep beraber görüyoruz. Yani, küresel anlamda yılda 12
milyon hektar arazi tarım dışı kalırken Türkiye’de az da olsa -çıkardığımız
yasalara rağmen- tarım dışına çıkan arazilerimizin olduğunu bilmemiz gerekiyor.
Onun için, başta çarpık kentleşme olmak üzere, bu konulardaki hassasiyetimizi
ifade etmek istiyorum. 
Burada söz alan arkadaşlarımız mera alanlarımızın
daraldığını ifade ettiler, bu doğru değil, bunu da ifade edelim. Bugün mera
alanımız 14,6 milyon hektardır; 1998’de mera varlığımız 12,3 milyon hektar idi,
bugün 14,6’ya gelmiş bulunuyor. Çiftçilerimizin refah düzeyinin artması ve
gelecek kuşaklara daha üretken bir Türkiye bırakmamız açısından son derece
önemlidir bu potansiyeli değerlendirmek. 
Türkiye, son yıllarda yaşanan küresel finans krizlerin
ve siyasal gerilimlere rağmen tarım sektöründe önemli başarılar elde etmiştir,
önemli mesafeler katetmiştir. Bu konularla ilgili çok değerli milletvekili
arkadaşlarımız, grupları adına değerlendirme yapan arkadaşlar önemli rakamlar
verdiler. Ben birkaç rakam vererek konuyu geçmek istiyorum. Bu kısa zaman
dilimi içerisinde bahsedebildiğim kadar rakamlar vermek istiyorum. 
Tarımsal yurt içi gayrisafi millî hasılamız 125 milyar
TL’ye yükselmiştir, ihracatımız 16 milyar 700 milyon dolara yükselmiştir, ithalatımız 11 milyar 244 milyon dolar olarak
gerçekleşmiştir. Türkiye 2015 yılı tarım ve gıda ürünleri dış ticaretinde 5,6
milyar dolar fazla vermiştir. 
Değerli
milletvekilleri, sübvansiyonlu tarımsal kredilerde cari faiz oranı 0 ila yüzde
8,25 aralığına çekilmiştir, buraya düşürülmüştür. Bunun yanında, tarım
sektörüne sağlanan nakit destek miktarlarına baktığımız zaman, her yıl artarak
devam ettiğini görüyoruz. 1,8 milyardan bugün 11,6 milyara nakit desteği olarak
yükseldiğini ve 2003-2015 yılları arasında toplam 78,6 milyar TL nakit hibe
desteği sağlandığını özellikle belirtmek istiyorum. Gübre ve yemde KDV’nin
kaldırılması da dâhil edilince, üreticiye 2016 yılında 14 milyar TL’lik bir
destek sağladığımızı belirtmek istiyorum.
Bakanlık
olarak gıda arz güvenliği kadar gıdaların güvenliğini de son derece
önemsediğimizi belirtmek istiyorum. 134 gıda kontrol laboratuvarı gece gündüz
çalışmakta ve 2015 yılında gıda üretim satış ve toplu tüketim yerlerinde toplam
735 bin denetim yapılmıştır. Yapılan denetimlerde 65 milyon 680 bin TL idari
para cezası uygulanmıştır. 92 firma hakkında savcılığa suç duyurusunda
bulunulmuştur. Ayrıca, dört yılda sağlığa zararlı gıda üreten ve taklit ve
tağşiş yapan 418 firmanın 818 ürününün kamuoyuna teşhiri yapılarak ifşa
edildiğini belirtmek istiyorum. 
Değerli
milletvekilleri, tarım topraklarının korunması ve geliştirilmesi çalışmalarımız
da hızla devam etmektedir. Biliyorsunuz, bununla ilgili 2014 yılında son derece
önemli bir yasayı yüce Mecliste kabul ettiniz ve yürürlüğe geçti. O günden bu
güne bu yasa çerçevesinde arazilerin bölünmemesi noktasında bu yasa bizim için
önemli kaynak teşkil etmektedir.
1961-2002
yıllarında 450 bin hektar arazi toplulaştırılması bu uzun dönem içerisinde
gerçekleştirilmişken, 2003-2015 yılları arasında 4,6 milyon hektar arazinin
toplulaştırıldığını da bu vesileyle ifade etmek istiyorum. 
Tarım
arazilerimizin amaç dışı kullanımını önlemeye yönelik arazi kullanım planlaması
çalışmalarına da bu yıl içerisinde başlıyoruz. Büyük tarımsal ovalar
belirlenerek koruma önlemlerinin hayata geçirilmesine yönelik çalışmalarda son
aşamaya gelmiş bulunuyoruz. Bu kapsamda 106 ovanın sınırları çizilmiş ve ön
incelemeye açılmış bulunmaktadır. 
Tohumculuk
konusu sık sık değerlendirilen bir konu. Tohumculuk sektörü, tohumluk üretimi
ve sertifikalı tohum kullanımına sağladığımız desteklerle son derece önemli
gelişmeler kaydetmiştir. 2015 yılında 896 bin ton tohum üretimi, 100 milyon
doların üzerinde de tohum ihracatını gerçekleştirmiş bulunuyoruz. Bugün
itibarıyla buğday tohumunun yüzde 95’i, çeltik tohumunun yüzde 100’ü, nohut
tohumunun yüzde 100’ü ve domates tohumunun yüzde 50’si, biber tohumunun yüzde
70’i Bakanlığımız tarafından geliştirilmiş bulunmaktadır. 
Organik
tarım konusunda da önemli mesafeler almış bulunuyoruz. 2015 yılında binde 3
olan organik tarım alanını yüzde 2’ye çıkarmış bulunuyoruz. İnşallah önümüzdeki
on yıl içerisinde organik tarım alanının yüzde 5’e çıkarılmasını
hedeflemekteyiz. 
Meralarla
ilgili, meraların etkin kullanımıyla ilgili yaptığımız çalışmaları az önce
kısaca ifade etmiştim. 
Hayvancılığın
kaba yem ihtiyacının karşılanması amacıyla verdiğimiz destekler neticesinde yem
bitkileri ekiliş alanı 2014 yılında 2,6 milyon hektara ulaşmış bulunmaktadır. 
TARSİM’le
ilgili, biliyorsunuz Hükûmetimiz döneminde Tarım Sigortaları Havuzu kurulmuş
bulunmaktadır ve bu anlamda meydana gelen afetler karşısında çiftçilerimize
dönük önemli çalışmalar gerçekleştirilmektedir ama bu alanda kapasitenin,
kapsamın gelişmesiyle ilgili de çalışmalarımızı sürdürdüğümüzü belirtmek
istiyorum. 
Bu
son on üç yılda tarım sektörüne ilişkin yaptığımız çalışmanın neticesinde tarla
bitkileri üretimimiz 58 milyon tondan 65 milyon tona, meyve ürünleri, çay ve
baharat ürünleri üretimimiz 14 milyon tondan 19 milyon tona, sebze üretimimiz
25 milyon tondan 30 milyon tona, buğday üretimimiz 19,5 milyon tondan 22,6
milyon tona, mısır üretimimiz 2,1 milyon tondan 6,4 milyon tona, çeltik
üretimimiz 360 bin tondan 920 bin tona, ayçiçeği üretimimiz 850 bin tondan 1,7
milyon tona, turunçgil üretimimiz 2,5 milyon tondan 4 milyon tona, domates
üretimimiz 9,4 milyon tondan 12,6 milyon tona ulaşmış bulunmaktadır.
Hayvancılık
alanında yaptığımız çalışma neticesinde ise 2002’de 8,4 milyon ton olan süt
üretimimiz 2015 yılı itibarıyla 18,6 milyon tona ulaşmış bulunmaktadır. 420 bin
ton olan kırmızı et üretimimiz 2015 yılı itibarıyla 1 milyon 150 bin tona
ulaşmış bulunmaktadır. 696 bin ton olan tavuk eti üretimimiz 1 milyon 909 bin
tona, 74 bin ton olan bal üretimimiz 107 bin tona, su ürünlerimiz ise on üç yılda
yüzde 285 artarak 61 bin tona ulaşmış bulunmaktadır.
Bu
rakamlar önemli, bu artışlar önemli ama bunları yeterli görmediğimizi özellikle
bu bütçe görüşmeleri vesilesiyle ifade etmek istiyorum ve bunu da şunun için
söylüyorum: Demek ki daha yapmamız gerekenler var. Ben tarım meselesini birçok
meselede olduğu gibi… Tarım meselesi bir parti meselesi değil, tarım meselesi
milyonlarca çiftçimizi ilgilendiren, ülkemizi ilgilendiren bir meseledir. Bu
konuda her türlü eleştiriye açık olduğumuzu da özellikle belirtmek istiyorum,
bu dinamik sektörle ilgili bütün görüşlere de açık olduğumuzu belirtiyorum ve
bu çerçevede 7 bölgede bütün illerimizin dinamikleriyle bir araya gelerek kimde
bir bilgi kırıntısı varsa, bir bilgi bütünlüğü varsa onların hepsini alarak en
doğruyu, en güzeli nasıl yaparız diye son derece yoğun bir çalışma
içerisindeyiz. Ben inanıyorum ki tüm bu değerlendirmelerden, tüm bu katılımcı
anlayıştan çok bereketli, çok verimli neticeler ortaya çıkacaktır. Bugün
itibarıyla bunları söylüyorum ama bizi izlemeye devam edin diyorum. İnşallah bu
alanda atılması gereken adımları cesaretle atmaya devam edeceğimizi özellikle
belirtmek istiyorum.
Tabii,
zaman hızlı geçiyor, burada ifade edeceğim çok konular var ama değerli
konuşmacıların değindiği konulara değinmek istiyorum.
“Yemde
alınan yüzde 8’lik KDV uygulamada yok.” dendi. Doğru değil. Süt yeminde yüzde
5, besi yeminde yüzde 5, etlik piliç yeminde yüzde 7, yumurta yeminde yüzde
8’lere varan bir indirimin olduğunu ifade etmek istiyorum. Ayrıca, amonyum
sülfat yani gübrede de yüzde 14, yüzde 18, yüzde 16, yüzde 24, yüzde 21, yüzde
22 KDV sonrasındaki olumlu, çiftçi lehine gelişmeleri de belirtmek istiyorum. 
Karma
yemde üretim 5,2 milyon tondan 20 milyon tona ulaşmış bulunuyor. Şu anda karma
yemde 20 milyon tona ulaşmış bulunuyoruz. İthalata baktığınız zaman 2,6 milyon
tondan 6,9 milyon tona ulaşmış ithalatımız. Ama burada saman üretimimizle
ilgili “Saman ithal ediyoruz." diye söylendi. Özellikle bilgi açısından
şunu arz ediyorum: 2015 yılında 26 milyon ton saman üretilmiştir, 22 bin ton da
ihraç etmişiz. Dolayısıyla, o bilginin de düzeltilmesi açısından bunu ifade
ediyorum. 
Tarımda
dış ticaret… Burada ihracat ve ithalat mukayesesi yapıldı. 2003-2015 yılları
arası toplam 151 milyar dolar ihracat yapmışız. İthalatımız ne kadar? 98 milyar
dolar. Arada 53 milyar dolarlık bir farkın olduğunu belirtmek istiyorum. 2002
yılında 161 ülkeye 1.480 çeşit tarım ve gıda ürünü ihraç ederken 2014 yılında
190 ülkeye 1.707 çeşit yani ülke sayısında 29 artış var; 227 çeşitte de artış
olduğunu belirtmek istiyorum.
Hollanda
örneği verildi. Bakınız arkadaşlar, bazı şeyleri karıştırmayalım. Hollanda
ürettiği ürünü ihraç etmiyor; Hollanda ithal ediyor, işleyip ürünü satıyor.
Hollanda’nın tarımsal hasılası 14,5 milyar dolar. 14,5 milyar dolarlık bir
tarımsal hasılası var Hollanda’nın ama 70 milyar dolar tarımsal ithalat
yapıyor, 108 milyar dolarlık da tarımsal ihracat yapıyor. Yani tarımsal hasıla
ile ihracat ve ithalatı karıştırmayalım. Burada tarımsal ham maddeyi alarak
mamul madde hâlinde bunları ihraç ettiğini görelim.
Değerli arkadaşlar, bir diğer konu, ülkemizde 2002 ila
2015 yılları arasında 38 milyon ton buğday ithal etmişiz. Hani “Buğdayı ithal
ediyorsunuz.” diyorlar ya, şimdi bu gerçeği görelim: 2002 ila 2015 yılları
arasında biz 38 milyon ton buğday ithal etmişiz ve 11,7 milyar dolar para
ödemişiz ama aynı dönemde buğdaya dayalı mamul ihracatına baktığımız zaman 47
milyon ton ihracat yapmışız. Buğdayı almışız, aynen Hollanda örneğinde olduğu
gibi işlemişiz; 38 milyon almışız, 47 milyon tonu ihraç etmişiz. Dolayısıyla
biz buğdayda net ihracatçı olduğumuzu çok rahat bir şekilde söyleyebiliriz,
bütün rakamlar da bunu söylüyor. 
Un ihracatındaysa 2002 yılında 11’inci sıradaydık, şu
anda un ihracatında 1’inci sıradayız ve 118 ülkeye un ihracatımızı
gerçekleştiriyoruz. (AK PARTİ sıralarından alkışlar)
Makarna ihracatında 7’nci sıradaydık, bugün makarna
ihracatında İtalya’dan sonra 2’nci sıradayız ve 145 ülkeye ihracat
gerçekleştiriyoruz. (AK PARTİ sıralarından alkışlar)
Pirinç üretimimiz 2002 yılında tüketimin yüzde 37’sini
karşılarken, 2002 yılında pirinç üretimimiz tüketimin yüzde 37’sini karşılarken
bugün ürettiğimiz pirinç yüzde 74’ünü karşılamaktadır. (AK PARTİ sıralarından
alkışlar) Dolayısıyla, bu rakamlarda bir karışıklık olmasın diye bunu ifade
ediyorum.
Şimdi, efendim, buradan hayvancılıkla ilgili, etle
ilgili birçok değerlendirme yapıldı. Şimdi “2002 öncesi et ithalatımız yoktur.”
diye bir şey söylendi. Değerli arkadaşlar, şu rakamı vermek istiyorum sizlere:
1986-1996 yılları arası yani on yıl içerisinde 232 bin ton et, 1 milyon 462 bin
büyükbaş kasaplık hayvan ithal edilmiş. 1987-2002 yılları arasında 265 bin baş
damızlık hayvan ithal edilmiş. AK PARTİ iktidarı öncesindeki rakamları
veriyorum yani “Yapılmamıştır.” dendi de onun için söylüyorum, yoksa bir
tartışma açmak için bunları söylemiyorum. 2002 yılında kişi başına et
tüketimimiz 6 kilogramken bugün 14 kilograma gelmiş bulunuyor. Üretimi az önce
söyledim. Üretimimiz 420 bin tondan 1 milyon 150 bin tona ulaşmış bulunuyor. Dünyada
et üretiminde, Türkiye'nin çok önemli mesafeler katettiğini belirtmek
istiyorum. 
“Tarıma
sağladığınız toplam kaynak olarak yasada yüzde 1 var.” dediniz, doğru
söylediniz ama şunu ifade edeyim.
Sayın
Başkan, herhâlde bir beş dakika isteyeceğim ben. 
BAŞKAN
– Beş dakika… 
GIDA,
TARIM VE HAYVANCILIK BAKANI FARUK ÇELİK (Devamla) – İnşallah iki dakikada
toparlarız ama beş dakika diye alalım. 
Efendim,
bütçeden tarıma ayrılan kaynak sadece tarımsal destekler değil, TMO alımları,
kredi sübvansiyonu, ihracat desteği, tarımsal sulama yatırımları ve birçok
kalem var yani bildiğimiz, az önce ifade ettiğim 14 milyarın ötesinde de birçok
destek var. Bunları topladığınız zaman, bizim gayrisafi yurt içi hasılamız 1
trilyon 963 milyar lira, verdiğimiz bu desteklerin toplamı ise 19 milyar 592
milyon lira. Dolayısıyla, orana baktığınız zaman, 2014 yılında 1,03, 2015
yılında ise yüzde 1 olduğu net bir şekilde görülecektir. Ayrıca, bizim
söylememizi de belki bazı arkadaşlar kabul etmeyebilir, OECD diyor ki: “2014’te
Türkiye’de tarımsal desteğin gayrisafi yurt içi hasıla içerisindeki oranı yüzde
2,3’tür.” Vallahi, benim suçum yok, bunu OECD söylüyor arkadaşlar. 
TMO’yla
ilgili olarak, TMO, buğday, mısır ve çeltikte üretim rekorlarının kırıldığı
2015-2016 döneminde 178 bin üreticiden toplam 5,6 milyon ton ürün alımı
gerçekleştirerek karşılığında üreticilere 4,2 milyar TL ödemede bulunmuştur.
Burada şunu açıkça ifade edeyim, TMO’da herhangi bir mali sıkıntı filan söz
konusu değil, bunu belirtmek istiyorum.
Şimdi,
süt konusuyla ilgili değerlendirmeler yapıldı. Değerli arkadaşlar, Okul Sütü
Programı bir kere beş yıldır devam ediyor, bu yıl da sonrasında da devam da
edecek. Şimdi, biz ne yaptık? Arz fazlası süt var mı? Var. Dönem itibarıyla şu
anda laktasyon dönemi olduğu için bu dönemde birkaç ay süt fazlası olacak. 1
lira 15 kuruşu, 115 kuruşu ben belirlemedim. Burada, Süt Konseyinde kim var?
Üreticiler var ve sanayiciler var, hep birlikte oturdular dediler ki: “1 lira
15 kuruş olacak sütün fiyatı.” Bizim -Bakan olarak- hiçbir dahlimiz yok.
Peki
burada süt fazlası olunca, 18,6 milyon tona çıkınca süt üretimimiz ne yaptık?
Arz fazlası çiğ sütün süt tozuna dönüşmesi için biz desteğimizi artırdık, dedik
ki: “Süt tozuna dönüştürün, 3 bin lira alıyordunuz, biz size ton başı 4.500
lira süt tozuna destek verelim.”, “Çok teşekkür ederiz.” dediler. Hiçbir
problem yok. Biz hemen süt tozuna dönüştüreceğiz bu arz fazlasını ve böylece
üreticinin mağduriyeti olmayacak. Burada 75 kuruş filan söylendi, böyle bir
fiyat yok. Ben Balıkesir İl Müdürünü arattırdım, böyle bir fiyatın olmadığını
da arkadaşların özellikle bilmesini istiyorum. 115 kuruşun altında sütü satmaya
karar alanların hakkı yoktur. Ben bunu söylediğim zaman serbest piyasaya
müdahale filan... Böyle bir şey yok. Ne et fiyatını biz belirliyoruz ne süt
fiyatını belirliyoruz. Diyalogdan yanayız, birlikte oturup birlikte karar
alıyoruz. 78 milyona kimsenin zulmetmeye, alın teriyle güneşin altında kavrulan
çiftçiye kimsenin zulmetmeye hakkı yoktur. (AK PARTİ sıralarından alkışlar)
Şimdi,
biz burada 4.500 liralık destek verdik. Ayrıca ilk kez süte bir destek daha
verdik. Islak süt ürünlerinin ihracatını ilk defa teşvik kapsamına aldık. Yani
peyniri ve benzeri ürünleri ihraç edenleri de bu destek kapsamına aldık.
Şimdi,
net bir şey, farklı bir şey söylüyorum: Madem bunu istismar ediyor birileri,
çok açık ve net söylüyorum, Et ve Süt Kurumu bir müdahale kurumu, ama henüz
birkaç aylık bir zamana ihtiyacı var. Buradan diyorum ki süt fazlası olanlar,
sütünüzü süt tozuna dönüştürün, Et ve Süt Kurumu olarak, Bakanlık olarak biz
alacağız. Var mı başka yapan? (AK PARTİ sıralarından alkışlar)
Ne
söyleyeceksiniz? “Önümüzdeki bu üç dört aylık dönem içerisinde buna desteği
verin, biz sorunu çözeceğiz.” Verdik desteği, buyurun, 4.500. “Yeterli değil.”
Yeterli değilse biz alıyoruz. 
Onun
için, üreticiyi kimse istismar etmesin, kimse mağdur etmeye kalkmasın, biz o
alnı ve eli öpülecek çiftçiden yanayız, yana olmaya devam edeceğiz. (AK PARTİ
sıralarından alkışlar)
Bitkisel
üretimi burada konuştuk, her alanda artışlar var. Efendim, bu tarım çok dinamik
bir alan, çok yaygın bir alan, sıkıntılı alanlar yok mu? Tabii olacak.
Muhalefetin görevi de bunları gündeme getirmek olacak ama bizim bunların çözümü
konusundaki kararlılığımızı burada pekiştirmek için ifade ediyorum.
Değerli
arkadaşlar, gerçekten söylemem gereken şeyler var ama bir konuya daha değinmek
istiyorum. Bir: Önümüzdeki dönem içerisinde destek politikalarımızı etki
analizi çerçevesinde bir kez daha ele alıyoruz. Yani çok kalem destekten
çıkıyoruz; daha daraltılmış, sayısal anlamda az, çiftçinin eline ne geçtiğini
bileceği bir destek politikasını önümüzdeki dönemde açıklayacağız. (AK PARTİ
sıralarından alkışlar)
İkincisi,
havza bazlı alan desteğini 1/1/2017’den itibaren devreye koyacağız. 
İdari
yapıda önemli değişiklik yapıyoruz, artık Türkiye'de her tarım işletmesinin bir
teknik elemanı olacak. Ne kadar tarım işletmesi var? 2 milyon mu? 2 milyon
işletmenin de bir teknik elemanı olacak şekilde idari yapımızı düzenliyoruz ve
tamamlamak üzereyiz…
(Mikrofon
otomatik cihaz tarafından kapatıldı) 
GIDA,
TARIM VE HAYVANCILIK BAKANI FARUK ÇELİK (Devamla) – Başkanım, iki dakika… (AK
PARTİ sıralarından alkışlar)
BAŞKAN
– Sayın Bakanım, beş dakika daha verdim size. 
Sayın
Bakanım, sözlerinizi tamamlamanız için bir dakika daha veriyorum. 
GIDA,
TARIM VE HAYVANCILIK BAKANI FARUK ÇELİK (Devamla) – Hayvancılıkta az önce ifade
ettiğim gibi, yetiştirici, besi ve süt bölgeleriyle ilgili çalışmalarımızı
sürdürüyoruz. 
TİGEM
arazilerine değinildi. TİGEM’de yoğun bir şekilde tohum ve damızlık
çalışmalarına ağırlık verileceğini belirtmek istiyorum. TMO ve ESK regülasyon
görevlerini yapacaklar ve lisanslı depoculuğa geçerek ürün borsasını hızlı bir
şekilde kuracağız. Artık bu gereksiz tartışmalardan tarım ürünlerini
çıkaracağımızı ifade etmek istiyorum. 
Piyasadaki
raf ve tarla fiyatlarıyla ilgili denetim ve çalışmalarımızı devam ettireceğiz.
Son
olarak diyorum ki 72.515 personelle bütün bu çalışmaları yürütüyoruz. Buradan
gıda mühendislerine, ziraat mühendislerine, veterinerlere söylüyorum, 2.071
personeli de şimdi alacağız. Mühendislerimizi bu kısa dönem içerisinde
alacağız. (AK PARTİ sıralarından alkışlar) Ayrıca bize ilgili kuruluşlar
çerçevesinde de bin tane elemanı alacağımızı belirtiyorum.
Bütçemize
sözlü olarak katkıda bulunan arkadaşlarımıza ve vereceğiniz oylardan dolayı
hepinize teşekkür ediyorum. 
Bütçemiz
hayırlı olsun diyorum.
Sağ
olun var olun. (AK PARTİ sıralarından alkışlar) 
BAŞKAN
– Teşekkür ederiz Sayın Bakan.
BÜLENT
YENER BEKTAŞOĞLU (Giresun) – Sayın Bakan, fındıktan bir cümle bahsetmediniz.
ORHAN
SARIBAL (Bursa) – Sayın Bakanım, 20 bin kadro sözü vermişti 2011’de Mehdi Eker,
20 bin kadro sözü. 2.500’le hiçbir sorunu çözemeyeceğinizi biliyorsunuz. 
BAŞKAN
– Sayın milletvekilleri, şimdi, aleyhinde olmak üzere son söz Antalya
Milletvekili Sayın Niyazi Nefi Kara’nın. (CHP sıralarından alkışlar)
Sayın
Kara, süreniz beş dakika.
NİYAZİ
NEFİ KARA (Antalya) – Sayın Başkan, değerli milletvekilleri; görüşmüş olduğumuz
kurumların 2016 bütçesinin aleyhinde söz almış bulunmaktayım. Yüce Meclisi
saygıyla selamlıyorum.
Bugün
burada aslında çok önemli kurumların bütçeleri görüşüldü. Ülkemizin içeride ve
dışarıda yaşadığı güvenlik zafiyetleri açısından Millî Savunma Bakanlığı,
kalkınmamız ve çiftçilerimizin sıkıntıları açısından Gıda, Tarım ve Hayvancılık
Bakanlığı ve ülkemizin modern teknoloji ve bilim çağını yakalayabilmesi
açışından üniversitelerimizin özgürce akademik ve bilimsel çalışmaları
yapabilmesinin önünü açması gereken Bilim, Sanayi ve Teknoloji Bakanlığı
bütçeleri üzerinde görüşmeler yapıldı. Bu kurumların bütçeleri ve Sayıştay
raporlarındaki eksiklikler ve yetersizliklerle alakalı daha fazla konuşmaya
gerek olmadığı kanaatindeyim. Zaten konuşsak da sizler burada oy kullanırken
vicdanlarınıza ya da hakkaniyete göre değil, çoğunuz gelen talimatlar
doğrultusunda, neyi oyladığınızı bile bilmeden oy kullanıyorsunuz. Bu
kurumların üstlerine düşen yükümlülükleri etkin bir şekilde yerine getirip
getirmediğini bile bilmiyorsunuz. Mesela Millî Savunma Bakanlığı, sorumlu
olduğu alanla alakalı gerçekten ülkemizin, vatandaşlarımızın güvenliği ve
savunmasını gerçekleştiren bir kurum olsaydı Diyarbakır Lice’de şehit olan 6
askerimiz minibüslerle değil, zırhlı araçlarla görev yerlerine sevk edilirdi ya
da Genelkurmay Elektronik Sistemler Komutanlığını bir gecede, her türlü olayda
uykuya dalan, ancak söz konusu Suriye’ye girmek olunca düşüncesizce “Birkaç
füze atarım oradan da bu tarafa.” diyebilen ve ulusal çıkarlarımızı her an
büyük bir ateşe atacak kadar doğru değerlendiremeyen MİT’e bağlamasaydınız,
belki Rus uçağı düşürülmeden önce milliyeti bilinecek, belki de 7 hazirandan
sonra Suruç’ta, Ankara Garı’nda, Sultanahmet’te ve en son yanı başımızda,
Merasim Sokak’ta bu canlarımız yanmayacaktı. Gıda, Tarım ve Hayvancılık
Bakanlığı gerçekten ülke tarımının, hayvancılığının ve çiftçisinin geleceği ile
kalkınmasını düşünseydi hayvancılık yapılan meraların imara açılmasına izin
vermezdi.
Tarımda
geldiğimiz nokta çok daha vahim değerli arkadaşlar. Tarımla geçimini
sağlayanların en önemli sıkıntıları -bunları sürekli bu kürsülerden dile
getiriyoruz, ancak nedense AKP’nin bakanları ilgisiz kalmakta direniyor-
işçilik, gübre, mazot, elektrik ve sulama maliyetlerinin sürekli artmasına
karşılık ürün fiyatlarının aynı kalmasıdır. Rusya’yla yaşanan krizin de etkisiyle
Türkiye genelinde aşağı doğru bir ivme çizen tarım sektörü, seçim bölgem
Antalya’da resmen dibe vurmuştur. Rusya’nın ambargosu yaş sebze, meyve
ihracatında büyük bir çöküşe yol açmıştır. 2016 Ocak ayında narenciye
ihracatında, 2015 yılının ocak ayına göre miktar bazında yüzde 34, değer
bakımından yüzde 38 gerileme yaşanmıştır. Yaşanan kayıpların yeni pazarlarla
kısa dönemde telafi edilmesi olanaksızdır. Çünkü, alternatif yeni pazarların,
açığı kapatacak büyüklükte olması çok önemlidir. Yeni pazarlar bulunsa bile
yüzde 60-80 oranında fiyat düşüşleri olmaktadır. Sadece 2016’nın ilk iki ayında
batı Akdeniz ihracatı rakamlarına baktığınız zaman, domates ihracatının yüzde
50, yaş meyve ve sebze ihracatının yüzde 32 azalış kaydettiğini göreceksiniz.
2015
yılında 40 milyon dolara yaklaşan parasal büyüklükteki domates ihracatı,
kayıpla, 20 milyon dolara inmiş, 23 milyon dolar düzeyindeki Rusya’ya domates
ihracatı ise, konulan ambargo nedeniyle, gerçekleştirilememiştir. Gördüğünüz
gibi, yanlış dış politikanız Türkiye'nin ekonomi ve kalkınma politikalarını da
kısa vadede olumsuz etkilemiştir.
Ayrıca,
üreticiyi mağdur etmemek adına yeni pazar arayışlarına girilmişken, Türk Hava
Yolları, kargo taşımacılığında eurodan dolara geçiş yaparak yüzde 12’lik bir
zam yapmıştır. 
Değerli
arkadaşlar, Sayın Başbakan geçen hafta, Rusya krizi nedeniyle, turizmle ilgili
bir açıklama yaptı: “400 bin turist getirene destek vereceğiz.” diyor. 5 bin
getirse olmaz mı? Bu dış politikanızla yalnızlaşan Türkiye’ye gelmeyen
turistlerden 5 bin-10 bin getirenlere destek versek, olmaz mı? 
Alanya’da
son bir ay içerisinde 111 otel satışa çıkarıldı arkadaşlar. Turizm sektörü için
destek paketi böyleyken, tarımda ne yapıyoruz? Kredilerde aynı sorunları
yaşıyoruz. Lojistik desteklere, uzak pazarlar için uçak ve kargo desteğinin
sağlanmasından yeni pazarlara ulaşılmasına ve üretim maliyetlerinin
düşürülmesine kadar birçok alanda desteğe ihtiyacı var.
Tarımla
uğraşan çiftçilerimiz de… 
(Mikrofon
otomatik cihaz tarafından kapatıldı) 
NİYAZİ
NEFİ KARA (Devamla) - …sizlerden müjde bekliyor Sayın Bakanım.
Değerli
arkadaşlar, ziraat mühendisi arkadaşlarımız çok şey söyledi. Sizlere…
İDRİS
BALUKEN (Diyarbakır) - Sayın Başkan, yeni milletvekili.
BAŞKAN
- Sayın Kara, sözlerinizi tamamlayın.
Bir
dakika daha süre veriyorum. 
NİYAZİ
NEFİ KARA (Devamla) - Efendim, ben de yeniyim. 
BAŞKAN
- Yeni olduğunuz için.
NİYAZİ
NEFİ KARA (Devamla) - İki dakika olursa…
Tarımda
bu kadar iyileşme olmuş. Biliyor musunuz, hangi dönemde saman ithal edildi bu
ülkede? 
Bir
de, arkadaşım Okan Gaytancıoğlu’nun bir notu daha var Sayın Bakanım: “2,5
milyar dolarlık buğday ithal edip 1 milyar dolarlık ihraç… Hangisi daha iyi?”
diyor. 
Ayrıca,
son bir soru soracağım. Sizinle havaalanında görüşmüştüm, arz etmiştim.
Teşekkür ediyorum. Demre’ye gitmiştiniz. Demre için acaba ödeme çıkarttınız mı?
Teşekkür
ediyorum, saygılar sunuyorum. (CHP sıralarından alkışlar)
BAŞKAN
– Teşekkür ederiz Sayın Kara. 
Sayın
milletvekilleri, yedinci turdaki konuşmalar tamamlanmıştır. 
Şimdi,
yirmi dakika süreyle soru-cevap işlemine geçiyoruz. Yirmi dakikanın on dakikası
sayın milletvekillerine, geri kalan on dakikası Sayın Bakanlara aittir. 
Şimdi,
sisteme giren sayın milletvekillerine sırasıyla söz vereceğim. 
Sayın
Topal…
SERKAN
TOPAL (Hatay) – Teşekkür ediyorum Sayın Başkan. 
Sayın
Hükûmet yetkililerine seslenmek istiyorum. Hatay ilimiz vergi ödemede 12’nci
sırada yer almaktadır ancak hizmet alımında 52’nci sıra ve altında
bulunmaktadır. 400 bin Suriyeli olmasına rağmen bu neden böyledir? Hatay’a bir
kastınız mı var ya da bizim bilmediğimiz özel bir sebep mi var? 
Ayrıca,
Sayın Millî Savunma Bakanı az önce sığınmacılardan bahsetmişti. Bir NATO
komutanı “IŞİD, sığınmacılar yoluyla kanser gibi yayılıyor.” diye bir demeç
vermişti. Siz bu konuda nasıl bir önlem alıyorsunuz? 
Teşekkür
ediyorum. 
BAŞKAN
– Sayın Çam… Yok. 
Sayın
Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum. 
Sayın
Tarım Bakanına sormak istiyorum öncelikle. Sizin de katıldığınız -bir
Bursalısınız aynı zamanda, oradaki yatırımları da takip ediyorsunuz- bir temel
atma töreniyle yüksek hızlı trenin temeli atıldı 2012’de. 2016’da bitecekti
fakat geçen gün Bursa Valisi bu projenin çöpe atıldığını açıkladı ve 480 milyon
da bu şekilde çöpe gitmiş oldu. Yani, biz bu bütçeleri geçiriyoruz ama bu
vatandaşın parasının böyle çarçur edilmesini de kabul edemiyoruz. Yazılı da
sorduk, akıbetini merak ediyorum. 
İkincisi,
Türkiye Jokey Kulübünden son üç ayda 150 civarında işten çıkarma oldu. Bunların
gerekçesi nedir? 
Bir
de Sanayi Bakanı yine oto test merkezinin de Yenişehir’de kurulacağından
bahsetti. Bunda da üç dört yıldır, aynı şekilde, yer belirleniyor, uymuyor,
meralar katledilecek deniyor, tekrar yeni yer belirleniyor, orada yeni sorunlar
çıkıyor. Yani, bu projeleri nasıl daha gerçekçi bir şekilde hayata
geçirebiliriz? 
BAŞKAN
– Sayın Arslan…
KAZIM
ARSLAN (Denizli) – Sorum, Gıda, Tarım ve Hayvancılık Bakanlığına:
1)
Denizli Buldan, Manisa Alaşehir’de üretilen sofralık çekirdeksiz sultaniye kuru
üzümü TARİŞ’te 2015’te 6 Türk lirasından alınmıştır, bu sene ise 4-4,5 Türk
lirasına satılmaktadır. Pazarın desteklenmesi için okullara üzüm dağıtımı
projesini uygulamayı düşünüyor musunuz?
2)
Çiftçilerimize vermiş olduğunuz yem bitkileri desteği sözünüzü ne zaman yerine
getireceksiniz?
3)
Türkiye tekstil üreten bir ülkedir. Pamuk üretimi 2002’den bu yana çok
düşmüştür. Pamuğun daha çok üretilmesi için ne tür destek vermeyi
düşünüyorsunuz? 
4)
Çiftçilere verilen mazotun üzerindeki vergileri kaldırmayı düşünüyor musunuz?
Teşekkür
ederim. 
BAŞKAN
– Sayın Çamak…
HÜSEYİN
ÇAMAK (Mersin) – Sayın Başkan, sorum Sayın Tarım Bakanına: Rusya’yla
yaşadığımız kriz, başta narenciye üretimi ve sera yetiştiriciliğiyle uğraşan
çiftçilerimiz olmak üzere sektör ve temsilcilerini çok kötü etkilemiştir. Sera
üretimi nisan ayında tavan yapacaktır. 
1)
Rusya gibi büyük bir pazarı kaybeden çiftçimiz için yeni alternatifler söz
konusu mudur?
2)
İhracatçının Rusya’dan dönen mallarının zararı karşılandı. Bu ürünler piyasaya
sürülünce fiyatlar çok düştü. Çiftçinin de zararını karşılamayı düşünür
müsünüz?
Önerim:
Örneğin, uçaklarda sağlığa zararlı hazır meyve suları ve asitli içecekler
yerine taze sıkılmış narenciye ikramı yapılabilir. Hava taşımacılığında 180
milyon civarında yolcu taşındığı düşünülürse hem tüketicimiz hem üreticimiz bu
işten memnun olacak ve fayda görecektir.
Teşekkür
ederim.
BAŞKAN
– Sayın Gürer…
ÖMER
FETHİ GÜRER (Niğde) – Bilim, Sanayi ve Teknoloji Bakanına: BİRKO, kırk yıldır,
Niğde ve çevresine istihdam sağlayan ve ekonomiye değer katan bir kuruluştur.
BİRKO’nun 4 tesisinden biri olan Karde iplik fabrikasının piyasa koşulları ve
ekonomik gidişat nedeniyle kapatılmasıyla 300’e yakın işçi işsiz kalmıştır,
işçiler mağdurdur. BİRKO ve benzeri kuruluşlara kamu bankalarınca kredi
sağlanması, borçlarının uzun vadeye yayılması ve çıkarılan işçilerin işe
yeniden alınması konusunda bir girişimde bulunmayı düşünüyor musunuz?
Tarım
Bakanına: Patates ve elma Niğde’de depoda kaldı, 200 bin tonu aşkın patates
çimlenmeye başladı, yurt dışı satış olanağı görünmüyor. Büyükşehir belediyeleri
vasıtasıyla acil patates ve elmanın pazarlanması düşünülmekte midir ya da
farklı bir çözümünüz var mıdır?
Niğde
Kızılca, Çukurkuyu bölgesinde hayvancılık organize sanayi bölgesi kurulması
düşünülmekte midir?
Millî
Savunma Bakanına: Bor’da -halk deyimiyle- 1964’te kurulan askerî fabrika
kapasitesinin artırılıp geliştirilmesi düşünülmekte midir? Bölge ekonomisi ve
iş alanı olarak bu tesis çok önemlidir ve mutlaka bu konuda…
(Mikrofon
otomatik cihaz tarafından kapatıldı) 
BAŞKAN
- Sayın Aksu…
İSMAİL
FARUK AKSU (İstanbul) – Teşekkür ederim.
Sayın
Çelik, ette tavan fiyat uygulaması etkili olmadı, fiyatlar artmaya devam
ediyor. Sizin açıklamanızdan sonra toptancılar fiyatı düşürmedi, vatandaş
karşısında sorumluluk küçük kasap esnafının üzerinde kaldı. Hayvancılıktaki
sıkıntıyı ve üretim düşüklüğünü ithalatla ya da beyhude yöntemlerle giderme
girişimlerine devam mı edeceksiniz? 
Ziraat
mühendisi ve teknikerlerin çalıştığı tarım danışmanlığı uygulamasının
kaldırılacağı doğru mudur? Bunların 4/B kapsamında sözleşmeli çalışma talepleri
hakkında ne düşünüyorsunuz? 
İstanbul’un
Çatalca ve Silivri ilçeleri başta olmak üzere ülkemizin birçok yerinde hazine
arazilerini kiralamak suretiyle tarım yapan çiftçilerimizin tarımsal
desteklerin tamamından yararlandırılmasına ilişkin bir girişiminiz var mı? 
9
liranın altına düşen fındık fiyatındaki gerilemenin önüne geçmek için müdahale
alımı düşünüyor musunuz? Fındık üreticisinin mağduriyetini nasıl
gidereceksiniz? 
BAŞKAN
– Sayın Engin…
DİDEM
ENGİN (İstanbul) – Teşekkürler Sayın Başkan.
Sayın
Bakanlar, Hükûmetinizin hazırladığı bütçe ne yazık ki toplumun geniş
kesimlerinde çok büyük bir hayal kırıklığı yarattı. “Sesimize ses verin.” diyen
çoğunluğun sesini Mecliste dile getirmek istiyorum.
İlk
olarak emeklilikte yaşa takılanlar için bütçenizde ne kadar pay ayrıldı?
Devletin genç, işverenin yaşlı bulduğu bu kesimin sorunlarına ne zaman çözüm
bulmayı düşünüyorsunuz?
İkinci
olarak, 2014 KPSS’ye giren 1 milyonu aşkın memur adayı umutla emeklerinin
karşılığını alabilecekleri bir merkezî atama haberi bekliyorlar. 4’üncü ve son
atamada gençlerimize ne kadar kadro açacaksınız? 
Üçüncü
olarak, hastanelerde yoğun bakım kapasitelerinin yetersizliğini biliyorsunuz.
İnsan hayatında değil bir saat, bir dakika bile çok önemli. Yoğun bakım kapasitelerinin
artışı için bütçede ne kadar pay ayırdınız?
Son
olarak vatanımızın güvenliği için canlarını hiçe sayan gazilerimizin ve şehit
ailelerinin yaşadığı ekonomik sorunları giderebilmek için bütçede ne kadar ek
pay ayırdınız?
Teşekkür
ederim.
BAŞKAN
– Sayın Bektaşoğlu…
BÜLENT YENER BEKTAŞOĞLU (Giresun) - Teşekkür ediyorum
Sayın Başkan. 
TÜİK, geçen aylarda adrese dayalı nüfus kayıtlarının
sonuçlarını açıkladı, bu sonuçlar ilim Giresun için yine sürpriz olmadı.
Hemşehrilerim geçen yıl da göç vermeye devam etti, bir yıl içinde 3.200 kişi
daha azaldık. 2000’li yıllarda 523.819 olan Giresun nüfusu 100 bin kişi
azalarak 426 bine indi. Giresun hızlı göç veren başlıca illerin başında
geliyor. Sadece İstanbul’daki nüfusumuz 70 bin daha fazla artarak 495 bine ulaştı.
Bunun nedeni on üç yıl süren AKP hükûmetleri döneminde onlarca kamu ve özel
sektör tesislerinin kapanması ve iş ve istihdam sağlayıcı yatırımların
olmamasıdır.
Bunun dışında, ilimizden göçün neden ve sonuçlarıyla
ilgili hiçbir kurum çalışma yapmamaktadır. İlimin en azından mevcut nüfusun
korunması için Hükûmetin ilgili bakanının hangi önlemleri alacağını
açıklamasını bekliyoruz. 
Sayın Bakanın fındıktan hiç bahsetmemesini üzüntüyle
karşıladım. 
Ziraat mühendisleri atama bekliyor. 
Bilgilerinize arz olunur. 
Teşekkür ediyorum. 
BAŞKAN – Sayın Tor...
FAHRETTİN OĞUZ TOR (Kahramanmaraş) – Teşekkür ederim. 
Sorum Tarım Bakanımız Sayın Faruk Çelik’e seçim çevrem
Kahramanmaraş’la ilgilidir. Bakanlığınız bütçesi üzerinde söz alan
konuşmacılardan bazıları sulama alanlarının artırıldığından bahsetmiştir. 
Bir: Ülkemizin önemli ovalarından olan Afşin Elbistan
Ovası’nda 2002 yılından bugüne kadar geçen on dört yıllık AKP iktidarı
döneminde Hükûmet olarak 1 dekar dahi olsa, tekrar ediyorum, 1 dekar dahi olsa
tarım arazisini sulamaya açtınız mı?
İki: Geçmiş hükûmetler döneminde DSİ tarafından inşa
edilen Kalealtı Sulamasının Sulama Birliğine devredilmesinden sonra çiftçilerin
özellikle elektrik ve personel borçlarını ödeyememeleri, borçlarını
yapılandırmalarına rağmen sürekli artan faizler nedeniyle de ödeyememeleri
nedeniyle atıl hâle gelmiştir, yöre çiftçisi perişandır. Bu sebeple de geçmişte
sebze deposu olan binlerce dönüm arazide sulu tarım yapılamamaktadır. Hükûmet
olarak Kalealtı Sulaması’nı yeniden faal hâle getirmek, çiftçimizin
perişanlığını bir nebze olsun hafifletmek için bir desteğiniz olacak mıdır? 
Teşekkür ediyorum.
BAŞKAN – Sayın Zeybek... Yok.
Sayın Kuyucuoğlu...
SERDAL KUYUCUOĞLU (Mersin) – Teşekkürler Sayın Başkan. 
Öncelikle şehitlerimizi rahmetle saygıyla anıyorum.
Sayın Savunma Bakanımız, Türkiye uzun yıllardır iç
güvenlik ve terörle mücadele adı altında asker, özel harekât ve polisimiz ile
bir mücadele yapmaktadır. Özellikle 7 Haziran sonrası yapılan çatışmaların,
tahribatın Türkiye’ye maliyeti nedir? Bu çatışmalarda ölen güvenlik görevlimiz,
PKK’lı ve sivil vatandaşımızın sayısı ne kadardır? 
Suriye’deki
gelişmeler nedeniyle komşularımız, Orta Doğu ülkeleri, Avrupa Birliği ve diğer
ülkelerle ticaretimiz, turizm ve tarım sektörlerinde uğrayacağımız zarar
hesaplandı mı? Hesaplandı ise ne kadardır?
Teşekkür
ederim.
BAŞKAN
– Sayın milletvekilleri, geri kalan süre…
YAŞAR
TÜZÜN (Bilecik) – Başkanım, daha on saniyemiz var.
BAŞKAN
– Peki, bir soru daha alalım.
Sayın
Torun… Yok.
Sayın
Kayan… Yok.
Sayın
Tüzün, buyurun.
YAŞAR
TÜZÜN (Bilecik) – Teşekkür ediyorum Sayın Başkanım.
Sayın
Başkanım, sorum Millî Savunma Bakanımıza. Bugün Savunma Sanayi Müsteşarlığı
bütçesi hakkında bir konuşma yaptım. Bu konuşmada milyon dolarlık, milyar
dolarlık yatırımlarla ilgili bilgi sordum ama Sayın Bakanımız yapmış olduğu
cevap konuşmasında bunların hiçbirine değinmedi. 
Önemli
bir konuya daha değinmek istiyorum. Bu ATAK helikopterlerin transformasyonu,
nihai montajı özel bir şirkete verilmiş midir? Verilmişse bu işin TUSAŞ’taki maliyet
hesabı ne kadardır? Şirkete ne kadara verilmiştir?
Diğer
bir sorum: 12 Mart-12 Eylül dönemlerinde Türk Silahlı Kuvvetlerinden atılan
subay ve astsubayların mağduriyetinin giderilmesi için çıkarılan yasa derde
derman olmamıştır. YAŞ kararları dışında Bakan onayı ve kararnameyle yargı
kararı olmadan ilişiği kesilen askerlerin mağduriyetini gidermek için yasal bir
düzenleme düşünüyor musunuz?
Teşekkür
ederim.
BAŞKAN
– Sayın Bakanlar…
Öncelikle,
Sayın Işık, siz mi?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Evet.
BAŞKAN
– Buyurun. 
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Sayın Başkanım, teşekkür
ediyorum.
Sorularıyla
ve görüşleriyle katkı sunan tüm milletvekili arkadaşlarıma teşekkür ediyorum.
Sayın
Topal’ın Hatay’la ilgili değerlendirmelerine katılmamız kesinlikle mümkün
değil. Hatay Türkiye'nin önemli illerinden biridir. 1940’ta ana vatana
katılmasından dolayı da hassaten üzerine titrediğimiz illerimizden biridir. Bu
noktada, sadece ben kendi Bakanlığımla ilgili… Şu anda mobilyacılar sanayi
sitesine 200 milyon liraya yakın kredi veriyoruz. Yine, aynı şekilde
ayakkabıcılar sanayi sitesiyle ilgili çalışmalarımız sürüyor, Reyhanlı ve Erzin
OSB’de kamulaştırmalar sürüyor. Türkiye’de kurmak istediğimiz 3 tane büyük
üretim merkezinden biri Hatay Hassa’dır. Şu anda, Ulaştırma Bakanlığımız da
Hatay’da Amanos Dağları’nın altından bir tünel yaparak Hassa bölgesini
İskenderun’a bağlayacak çok önemli bir proje çalışmasını yürütüyor. Bu sadece
benim kısaca bildiğim birkaç tane örnek. Kesinlikle, Hükûmetimiz Hatay’a
gerçekten çok ciddi önem veriyor. Bu noktadaki değerlendirmelere katılmıyoruz.
Sayın
Kayışoğlu’nun otomotiv test merkeziyle ilgili, Bursa’daki test merkeziyle
ilgili… Bakınız, şu anda buranın Bakanlar Kurulu kararıyla kuruluşu tamamlandı
-Maliye, hazine- arsaları verildi; artı, biz 57 milyon değerinde kamulaştırma
yaptık ve şu anda, bu yıl içerisinde inşaata başlıyoruz. Artık geri dönüşü de
yok, “Yok şöyle mi olacak, böyle mi olacak?” diye herhangi bir endişeye
kapılmaya gerek duyacak bir durum yok. 
Sayın
Gürer BİRKO’yla ilgili konuyu sordu. Bizim Bakanlık alanımızda olmadığı için şu
anda net bir cevap verme imkânım yok ama arkadaşlarımız ilgilensin ve gereken
cevabı Sayın Gürer’e ulaştıralım.
Teşekkür
ederim.
BAŞKAN
– Teşekkürler Sayın Bakan.
Sayın
Yılmaz, buyurun.
MİLLÎ
SAVUNMA BAKANI İSMET YILMAZ (Sivas) – Teşekkür ederim Sayın Başkanım.
Birkaç
soruyu cevaplayacağım, sonra Faruk Bey’e vereceğim, bu arada cevaplamadığım
olursa yazılı olarak bildireceğim. 
Bir
sayın milletvekilimiz bu operasyonlar başladıktan sonraki şehit sayımızı sordu.
20 Temmuz 2015’ten 2 Mart 2016 tarihi itibarıyla 219 şehidimiz var.
Sayın
Tüzün sordu, “ATAK helikopterinin transmisyonu özel bir şirkete verilmiş
midir?” diye. Özel bir şirkete verilmemiştir, doğrudan İtalya’dan gelmektedir,
TUSAŞ tarafından monte edilmektedir. 
Bir
başka husus yine, bu, gelen sığınmacılarla ilgili. “Kanser gibi” tabirini bir
Avrupalı yetkilinin veya bir NATO yetkilisinin söylediğini ifade ettiniz.
SERKAN
TOPAL (Hatay) – NATO.
MİLLÎ
SAVUNMA BAKANI İSMET YILMAZ (Sivas) – NATO’daki bir şey. 
Dolayısıyla,
“Siz ne gibi önlemler alıyorsunuz?” Tabii, sığınmacıları biz kanser gibi
değerlendirmiyoruz.
SERKAN
TOPAL (Hatay) – Ben öyle değerlendirmedim.
MİLLÎ
SAVUNMA BAKANI İSMET YILMAZ (Sivas) – Anladım, o, Batı’nın değerlendirmesi ama
dolayısıyla, biz böyle… Biz açık kapı politikasını tuttuk, eğer ki biz her
gelene kapatsaydık bir dönemde, çok net diyoruz -hepimiz bir yerden geldik- ne
Kafkasya’dan gelirlerdi ne Balkanlardan gelirdi ne de Orta Doğu’dan gelirdi. Ne
Polonezköy olurdu ne Arnavutköy olurdu ne Yeni Bosna olurdu. Ne Pir Sultan
Abdal gelirdi ne Mevlâna Belh’ten gelirdi. (AK PARTİ sıralarından alkışlar)
Dolayısıyla da burası herkesin vatanıdır, onun için, bunları engelleme gibi bir
şey düşünmüyoruz, birinci hususumuz bu. Açık kapı politikamız var, bizim
düşüncemiz bu. Ha, biz bunu yaparız da bir başka parti iktidara geldiğinde
sınırları kapatabilir veya kuzeyden geleni alıp güneyden gelene kapatabilir, o
da ayrı bir siyasi tercihtir diye düşünüyorum.
KAZIM
ARSLAN (Denizli) – Bütün sınırları açalım Sayın Bakanım!
MİLLÎ
SAVUNMA BAKANI İSMET YILMAZ (Sivas) – Bir başka husus, yine, dendiği gibi,
tabii, göçle ilgili… Benim de milletvekili olarak ilim olan Sivas da aynı
problemle karşılaşıyor ama bu kaçınılmaz bir sonuç, bunu çok net olarak
söyleyelim. Köylerden şehirlere gitmek dünyanın her yerinde olan… Londra’nın
nüfusu diğer yerlerden çok fazladır, Paris’in nüfusu diğer yerlerden, kırsal
alandan çok fazladır. Dolayasıyla, İstanbul, Ankara ve İzmir’in de diğer
kırsaldan çok fazla olması normaldir. Bugün ister Amerika’da ister Avrupa’da
kırsalda yaşayanların oranı yüzde 2’dir, 3’tür, 5’tir, Türkiye’de ise kırsalda
yaşayanların oranı yüzde 20’nin üzerindedir. Eğer, Türkiye gelişmiş 10 ülke arasında
yer alacaksa ekonomik bakımdan, mutlaka kırsalda yaşayan sayısını azaltmak
durumundadır ancak köyde yaşayanları tutabilmek için ise kırsal kalkınmayı
mutlaka gerçekleştirmemiz lazım, sulanabilir alanları, köylümüzü mutlaka sulu
tarımla buluşturmak lazımdır. Sivas’taki bir köyde gölet yapılmadan önce göç
olurken gölet yapıldıktan sonra hiçbir göçün olmadığını bizzat gördük.
Dolayısıyla, kırsal kalkınma ancak tarımdaki veya kırsal alanda yaşayan nüfusu
tutmaktır. Ama, şunu görmek lazım, ne Amerika ne de Avrupa’nın hiçbir ülkesinde
yüzde 20 kırsalda yaşayan bir nüfus oranı yoktur diyorum.
Yine
bir başka sayın vekilimizin de… Şehit yakınları ve gazilerin özlük haklarına
yönelik gerek Bakanlığımızda… Biliyorsunuz, şimdi, bunlarla ilgili sorumluluk
Aile ve Sosyal Politikalar Bakanlığının görev alanı içerisinde. Dolayısıyla da
geçmişle kıyaslanamayacak derecede birçok talepleri yerine getirdik ancak
muhakkak ki yeni yeni talepler de vardır, bunlar için de elimizden geleni
yapıyoruz.
Son
bir cümle daha söylemek isterim. Beni gerçekten birçok –Bakanlığımıza bağlı
olduğu için- şehit ve gazi yakınlarına ilişkin dernekler ziyaret ediyor,
onlardan birisine şunu söyledim, dedim ki: “Bizim şehitlerimiz var ancak
Amerika’nın Afganistan’da, Fransa’nın Mali’de yani her ülkenin bir başka ülkede
ölen askerleri olabilir. Dolayısıyla, onlara hangi hakları sağlıyorlarsa lütfen
bir çizelgesini çıkarın da ‘Ya, bu talep yerinde, doğrudur. Bunu Fransa,
İngiltere veya Amerika sağlıyor ama biz ihmal etmişiz.’ diye bir çizelge çıkarın
da kendimizi görelim.” dediğimde bana verdikleri cevap şuydu: “Şehit ve
gazilere tanınan haklar bütün bu Batı ülkelerinden daha fazla Türkiye
tarafından sağlanıyor.” dedi.
İDRİS
BALUKEN (Diyarbakır) – Çok ayıp!
MİLLÎ
SAVUNMA BAKANI İSMET YILMAZ (Sivas) – Yok, aynı teklifi sizlere de lütfen…
Amerika’da, Fransa’da, İtalya’da -bunların da yurt dışında operasyonları var-
oralardaki ölenlerine kendi devletleri ne tanıyorlarsa bizim eksik tanıdığımız
varsa bana şunu söyleyebilirsiniz: “Fransa bunu tanıyor.” Biz bakarız, doğruysa
hepsini yerine getiririz. 
Hepinizi
saygıyla selamlıyorum.
OKTAY
VURAL (İzmir) – Bizim milletimizin değerleriyle Amerika’yı bir tutmak doğru
değil. Sayın Bakan, Amerikan askerleriyle bizim askerimizi bir tutmak doğru
değil, bizdekiler şehit.
MİLLÎ
SAVUNMA BAKANI İSMET YILMAZ (Sivas) – Doğrudur, doğrudur.
BAŞKAN
– Teşekkür ederiz Sayın Yılmaz.
Sayın
Çelik, kalan süre size aittir, yirmi beş saniyeniz var.
GIDA,
TARIM VE HAYVANCILIK BAKANI FARUK ÇELİK (Şanlıurfa) – Yirmi beş saniye…
Efendim,
çok teşekkür ediyorum.
Öncelikle
atama müjdesi bekleyen 2.071 gıda, ziraat, veteriner, harita mühendisi
personelin bu yıl içerisinde alınacağını, 1.000 sözleşmeli personelin de ilgili
kuruluşlara alınacağını bütçe vesilesiyle ifade etmek istiyorum. 
İkinci
olarak, Demre afet yerine ben bizzat gittim, ifade edildiği gibi. Sigortalı
olan yaklaşık 300 üreticimize 20 milyon TL ödemesi şu anda yapılmaktadır. Afet
ödeneği tahsisi için Başbakanlık Ekonomik, Sosyal ve Kültürel İşler
Başkanlığına, Bakanlığımızca da ayrıca bilgi verilmiştir. Sigortalı
olmayanlarla ilgili çalışma o birimimiz tarafından sürdürülmektedir.
Yem
bitkileri destekleriyle ilgili 52 ilimizin yem bitkileri desteği ocak ayında
190 milyon TL olarak ödenmiştir, geri kalan illerimizin yem bitkileri desteği
bugün itibarıyla ödenmeye başlanmıştır. TC kimlik numarası 02’yle biten
üreticilerimizin bugün hesabına yatırılmıştır. 
“Pamuğa
destek verecek misiniz?” diye ifade ediliyor. Bildiğiniz gibi, 2014 yılında
kilograma 55 kuruş olan desteğimiz 65 kuruş olarak geçtiğimiz yıl uygulandı
yüzde 20’lik bir artışla, önümüzdeki yıl da ekolojik ve ekonomik olarak en
uygun havzalarda yani havza bazlı üretime geçeceğiz, pamuğa desteğimizin devam
edeceğini ifade ediyorum.
At
ıslahı faaliyetlerinde küçülmeye gidildiği için, bu Jokey Kulübündeki
işçilerden sistemdeki küçülmeden dolayı bir çıkışlar söz konusudur.
Niğde’de
OSB başvurusu şu anda yok. 
Hatay’a
destek olarak yalnız tarım açısından bakacak olursak 2003-2015 yıllarında 1,5
milyarlık bir Hatay’a tarımsal desteği gerçekleştirdik.
Patatesle
ilgili olarak şunu ifade edeyim: 2014 yılında 4,1 milyon ton patates üretimi
var iken, 2015 yılında 4,7 milyon ton; yüzde 14’lük bir artış söz konusu. Aylık
tüketimimiz 300 bin ton. Dolayısıyla, stokta şu anda 710 bin ton patatesten
bahsediliyor, ifade edilen 710 bin ton yani iki aylık bir patates stoğu var.
Bununla ilgili, milletvekili arkadaşlarımız sıkı bir şekilde her gün kapımızda.
Takip ediyoruz, Ekonomi Bakanlığımızla görüşüyoruz. Gerekirse, ihracatıyla
ilgili atılması gereken bir adım söz konusuysa buna hazırlıklarımızın olduğunu
burada beyan etmek istiyorum.
“Tarım
danışmanlığı devam edecek mi?” Tarım danışmanlığı bu yıl itibarıyla devam
ediyor. Yeni kurduğumuz sisteme entegre olmuş bir şekilde şu anda devam
ettiğini belirtmek istiyorum. 
Bir
diğer konu kuru üzümle ilgili. Okullara geçtiğimiz yıl verdik, bu yıl
içerisinde de kuru üzümle ilgili çalışmamızı şu anda sürdürüyoruz.
(Mikrofon
otomatik cihaz tarafından kapatıldı) 
BAŞKAN
– Sayın Bakan, bir dakika daha veriyoruz.
GIDA,
TARIM VE HAYVANCILIK BAKANI FARUK ÇELİK (Şanlıurfa) – Fındıkla ilgili bir şey
demedim, hiçbir ürünle ilgili bir şey demedim, genel bir konuşma yaptım.
Fındıkla ilgili, Trabzon’da çok güzel bir toplantı gerçekleştirdik. Şunu ifade
ediyorum: Rekolte tahminini 3 kesim yapıyor. Biri yükseltiyor, biri düşürüyor
ve burada yine pazarı sarsıcı oyunlar oynanıyor. Bundan sonra, aldığımız karar,
fındığın rekoltesi 1-7 Haziran tarihleri arasında Bakanlık tarafından
yapılacak, tüm kesimlerle görüşülerek; bir.
İkincisi:
TMO etkin hâle getirilecek. “Ben, emanet bırakmak istiyorum.” diyenlere fındığı
TMO’ya bırakma imkânı getiriyoruz; iki. 
Üçüncüsü:
Fındık bahçelerinin yenilenmesiyle ilgili düğmeye bastık, hızlı bir şekilde
bahçelerin yenilenmesini sağlayacağız. 
Dördüncüsü:
Üretici, birlik, konsey ve ihracatçı zincirini kırmamamız gerekiyor.
(Mikrofon
otomatik cihaz tarafından kapatıldı) 
GIDA,
TARIM VE HAYVANCILIK BAKANI FARUK ÇELİK (Şanlıurfa) – Sayın Başkanım, konuşmamı
bitirebilir miyim?
OKTAY
VURAL (İzmir) – Sayın Başkanım, Sayın Bakan, tabii, bir enkaz devraldığı için,
yeni bir Bakan olarak bunlarla ilgili heyecanını paylaşıyor. O bakımdan, diğer
sayın bakanlardan daha fazla süre aşımı gerçekleştiriyor. Taşıdığınız enkazın
farkındayız ama inşallah iyi iş yaparsınız.
SERKAN
TOPAL (Hatay) – Sayın Başkan...
BAŞKAN
– Sayın Bakanım, son bir dakika, bir daha yok.
GIDA,
TARIM VE HAYVANCILIK BAKANI FARUK ÇELİK (Şanlıurfa) - Evet, çok güzel verilerle
devraldım Bakanlığı, inşallah daha da geliştirerek devam edeceğiz. 
Şunu
ifade edeyim: Fındıkta tekelden bahsediliyor. Ben, diyorum ki:
üretici-birlik-ihracatçı zinciri kopmamalı. İhracatçıyı üreticiden, üreticiyi
ihracatçıdan koparmak doğru değil. Bu yanlıştan Karadeniz Bölgesi’ndeki,
özellikle bütün illerimizdeki fındık üreticileri çıkmak durumunda; bu bir. 
OKTAY
VURAL (İzmir) – İhracatçılar zaten ithalatçı Sayın Bakan. 
GIDA,
TARIM VE HAYVANCILIK BAKANI FARUK ÇELİK (Şanlıurfa) - Ama, tekel oluşturmayla
ilgili bize gelen şikâyeti Rekabet Kuruluna taşımış bulunmaktayız. Elde
edeceğimiz verilere göre hareket edeceğimizi bilmenizi istiyoruz. Şunu da ifade
edelim: Çiftçilerin tümüyle ilgili söylediğimiz fındık için de geçerlidir.
Burada üreticinin aleyhine atılacak adımların karşısında devleti karşılarında,
Hükûmeti karşılarında bulurlar, açıkça ifade ediyorum. (AK PARTİ sıralarından
alkışlar) 
OKTAY
VURAL (İzmir) – Konuş Sayın Bakan, nasıl kaldırırsın bu enkazı…
GIDA,
TARIM VE HAYVANCILIK BAKANI FARUK ÇELİK (Şanlıurfa) - Bir diğer konu, patatesi
söyledik. 
Etle
ilgili politikamız hayvancılığı geliştirmektir, hayvan sayısını artırmaktır,
piyasada…
(Mikrofon
otomatik cihaz tarafından kapatıldı) 
GIDA,
TARIM VE HAYVANCILIK BAKANI FARUK ÇELİK (Şanlıurfa) - …et ithal ederek gerçek
olmayan fiyatların altında bir et satışı söz konusu değildir. Hayvan
varlığımızı artırarak yolumuza devam edeceğimizi… 
OKTAY
VURAL (İzmir) – Demek artmadı, değil mi?
GIDA,
TARIM VE HAYVANCILIK BAKANI FARUK ÇELİK (Şanlıurfa) - …bütün üreticilerin
bilmesini istiyorum, ağılları doldurun diyorum, ahırları doldurun diyorum. 
Çok
teşekkür ederim. (AK PARTİ sıralarından “Bravo” sesleri, alkışlar) 
OKTAY
VURAL (İzmir) – Sayın Bakana birkaç dakika daha verelim ya!
BAŞKAN
– Teşekkür ederiz Sayın Bakan. 
SERKAN
TOPAL (Hatay) – Sayın Başkan…
LEVENT
GÖK (Ankara) – Sayın Başkan, Sayın Topal’ın bir…
BAŞKAN
– Peki, Sayın Topal buyurun. 
V.- AÇIKLAMALAR (Devam)
19.- Hatay Milletvekili Serkan Topal’ın,
Millî Savunma Bakanı İsmet Yılmaz’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın yedinci
tur görüşmelerinde soru-cevap işlemi sırasındaki bazı ifadelerine ilişkin
açıklaması
SERKAN
TOPAL (Hatay) – Teşekkür ediyorum Sayın Başkan. 
Sayın
Bakan, bir algı operasyonu kurnazlığıyla benim sorduğum soruya cevap verirken sığınmacılara
karşıymışız gibi bir demagoji yapmıştır, çarpıtmıştır. Çarpıttınız. Bu konuda
biz, masum sığınmacılara karşı değiliz. Benim sorduğum soru çok açık ve netti.
Bir NATO komutanının verdiği bir demeci size söyledim. Bu konuda sizin
önlemleriniz nelerdir? Siz şunu söyleyebilirdiniz: Bizim projemiz şudur, bu
konuda endişeniz olmasın. Ama, endişemiz oldu, gördük. Türkiye tarihinin en
büyük patlaması nerede oldu? Ankara’da oldu. Nasıl oldu? Savunma zafiyeti var,
istihbarat zafiyeti var. 
(Mikrofon
otomatik cihaz tarafından kapatıldı) 
SERKAN
TOPAL (Hatay) – Ben bunu sordum Sayın Bakan. Biz, sığınmacılara karşı değiliz. 
Teşekkür
ediyorum.
OKTAY
VURAL (İzmir) – Türkiye yolgeçen hanı değil kardeşim ya, Allah’ını seversen ya.
Elbette kontrol edecek ya. 
BAŞKAN
– Peki, Sayın Topal teşekkür ederiz.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı
2016 Yılı Merkezî Yönetim Bütçesi
2) Millî Savunma Bakanlığı
2014 Yılı Merkezî Yönetim Kesin Hesabı

B) SAVUNMA SANAYİİ
MÜSTEŞARLIĞI (Devam)
1) Savunma Sanayii
Müsteşarlığı 2016 Yılı Merkezî Yönetim Bütçesi
2) Savunma Sanayii
Müsteşarlığı 2014 Yılı Merkezî Yönetim Kesin Hesabı

C) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve
Teknoloji Bakanlığı 2016 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2014 Yılı Merkezî yönetim Kesin Hesabı

Ç) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2014 Yılı Merkezî
Yönetim Kesin Hesabı

D) TÜRK STANDARTLARI
ENSTİTÜSÜ (Devam)
1) Türk Standartları
Enstitüsü 2016 Yılı Merkezî Yönetim Bütçesi
2) Türk Standartları
Enstitüsü 2014 Yılı Merkezî Yönetim Kesin Hesabı

E) TÜRK PATENT ENSTİTÜSÜ (Devam)
1) Türk Patent Enstitüsü
2016 Yılı Merkezî Yönetim Bütçesi
2) Türk Patent Enstitüsü
2014 Yılı Merkezî Yönetim Kesin Hesabı

F) TÜRKİYE BİLİMSEL VE
TEKNOLOJİK ARAŞTIRMA KURUMU
(Devam)
1) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2014 Yılı Merkezî Yönetim Kesin Hesabı

G) TÜRKİYE BİLİMLER
AKADEMİSİ (Devam)
1) Türkiye Bilimler
Akademisi 2016 Yılı Merkezî Yönetim Bütçesi
2) Türkiye Bilimler
Akademisi 2014 Yılı Merkezî Yönetim Kesin Hesabı

Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve
Hayvancılık Bakanlığı 2016 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2014 Yılı Merkezî Yönetim Kesin Hesabı

H) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2016 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2014 Yılı Merkezî Yönetim Kesin Hesabı
BAŞKAN
– Sayın milletvekilleri, şimdi, sırasıyla yedinci turda yer alan bütçelerin
bölümlerine geçilmesi hususunu ve bölümlerini ayrı ayrı okutup oylarınıza
sunacağım. 
Millî Savunma Bakanlığı 2016 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
Bölümleri okutuyorum:
09) MİLLÎ SAVUNMA BAKANLIĞI
1) Millî Savunma Bakanlığı 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 329.391.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 26.107.507.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 10.286.000
BAŞKAN – Kabul edenler…
Etmeyenler… Kabul edilmiştir.
 10 Sosyal Güvenlik ve Sosyal
Yardım Hizmetleri 4.320.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 26.451.504.000
BAŞKAN – Kabul
edenler... Etmeyenler... Kabul edilmiştir.
Millî Savunma
Bakanlığı 2016 yılı merkezî yönetim bütçesinin bölümleri kabul edilmiştir.
Millî Savunma
Bakanlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Millî Savunma Bakanlığı 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 29.875.103.670,64
Bütçe Gideri 21.267.128.453,20
İptal Edilen Ödenek 8.427.858.728,62
Ertesi Yıla Devredilen Ödenek 8.585.717.123,18
BAŞKAN – (A)
cetvelini kabul edenler... Etmeyenler... Kabul edilmiştir.
Millî Savunma
Bakanlığı 2014 yılı merkezî yönetim kesin hesabının bölümleri kabul edilmiştir.
Savunma Sanayi
Müsteşarlığı 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
40.28) SAVUNMA SANAYİ MÜSTEŞARLIĞI
1) Savunma Sanayi Müsteşarlığı Merkezî Yönetim Bütçesi
ÖDENEK CETVELİ



Kodu


Açıklama


(TL)



 02 Savunma Hizmetleri 57.377.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 57.377.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 106.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 50.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 57.221.000
BAŞKAN – Kabul
edenler… Etmeyenler… Kabul edilmiştir.
 TOPLAM 57.377.000
BAŞKAN - Savunma
Sanayi Müsteşarlığı 2016 yılı merkezî yönetim bütçesinin bölümleri kabul
edilmiştir.
Savunma Sanayi
Müsteşarlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Savunma Sanayi Müsteşarlığı 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 52.453.600,00
Bütçe Gideri 49.473.837,98
İptal Edilen Ödenek 2.979.762,02
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 46.566.000,00
Tahsilat 50.096.362,54
Ret ve İadeler 232,68
Net Tahsilat 50.096.129,86
BAŞKAN – (B)
cetvelini kabul edenler… Etmeyenler… Kabul edilmiştir.
Savunma Sanayi
Müsteşarlığı 2014 yılı merkezî yönetim kesin hesabının bölümleri kabul
edilmiştir.
Bilim, Sanayi ve
Teknoloji Bakanlığı 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
26) BİLİM, SANAYİ VE TEKNOLOJİ
BAKANLIĞI
1) Bilim, Sanayi ve Teknoloji Bakanlığı 2016 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 3.598.160.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 2.572.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 700.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve
Hizmetler 773.788.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 55.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 4.375.275.000
BAŞKAN – Kabul
edenler... Etmeyenler... Kabul edilmiştir.
Bilim, Sanayi ve
Teknoloji Bakanlığı 2016 yılı merkezî yönetim bütçesinin bölümleri kabul
edilmiştir.
Bilim, Sanayi ve
Teknoloji Bakanlığı 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Bilim, Sanayi ve Teknoloji Bakanlığı 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 3.015.065.188,62
Bütçe Gideri 2.687.228.317,88
Ödenek Üstü Gider 1.184,95
İptal Edilen Ödenek 327.838.055,69
Ertesi Yıla Devredilen Ödenek 173.925.872,16
BAŞKAN – (A)
cetvelini kabul edenler... Etmeyenler... Kabul edilmiştir.
Bilim, Sanayi ve
Teknoloji Bakanlığı 2014 yılı merkezî yönetim kesin hesabının bölümleri kabul
edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2016 yılı
merkezi yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri
okutuyorum:
40.30) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2016 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 25.997.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.992.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 1.207.909.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 1.236.898.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 2.655.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 1.160.839.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 43.404.000
BAŞKAN – Kabul
edenler… Etmeyenler… Kabul edilmiştir.
 08 Alacaklardan Tahsilat 25.000.000
BAŞKAN – Kabul
edenler… Etmeyenler… Kabul edilmiştir.
 TOPLAM 1.231.898.000
BAŞKAN – Kabul
edenler... Etmeyenler... Kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2016 yılı
merkezî yönetim bütçesinin bölümleri kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2014 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
2) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 577.854.201,55
Bütçe Gideri 502.996.040,28
İptal Edilen Ödenek 73.215.811,25
Ertesi Yıla Devredilen Ödenek 1.642.350,02
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 523.641.000,00
Tahsilat 567.550.042,84
Ret ve İadeler 14.309,63
Net Tahsilat 567.535.733,21
BAŞKAN – (B)
cetvelini kabul edenler… Etmeyenler… Kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2014 yılı
merkezî yönetim kesin hesabının bölümleri kabul edilmiştir.
Türk
Standartları Enstitüsü 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.22) TÜRK STANDARTLARI ENSTİTÜSÜ
1) Türk Standartları Enstitüsü 2016 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 38.613.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.106.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 265.015.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 305.734.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 287.720.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 31.002.000
BAŞKAN – Kabul
edenler… Etmeyenler… Kabul edilmiştir.
 TOPLAM 318.722.000
BAŞKAN – Kabul
edenler... Etmeyenler... Kabul edilmiştir.
Türk
Standartları Enstitüsü 2016 yılı merkezî yönetim bütçesinin bölümleri kabul
edilmiştir.
Türk
Standartları Enstitüsü 2014 yılı merkezî kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türk Standartları Enstitüsü 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 475.500.000,00
Bütçe Gideri 336.324.392,39
İptal Edilen Ödenek 139.175.607,61
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 237.900.000,00
Tahsilat 251.182.319,99
Ret ve İadeler 8.633,11
Net Tahsilat 251.173.686,88
BAŞKAN – (B)
cetvelini kabul edenler… Etmeyenler… Kabul edilmiştir.
Türk
Standartları Enstitüsü 2014 yılı merkezî yönetim kesin hesabının bölümleri
kabul edilmiştir.
Türk Patent
Enstitüsü 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.24) TÜRK PATENT ENSTİTÜSÜ
1) Türk Patent Enstitüsü 2016 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 19.131.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 4.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.170.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 41.852.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 62.157.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 123.964.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 27.024.000
BAŞKAN – Kabul
edenler… Etmeyenler… Kabul edilmiştir.
 TOPLAM 150.988.000
BAŞKAN – Kabul
edenler... Etmeyenler... Kabul edilmiştir.
Türk Patent
Enstitüsü 2016 yılı merkezî yönetim bütçesinin bölümleri kabul edilmiştir.
Türk Patent
Enstitüsü 2014 yılı merkezî kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Türk Patent Enstitüsü 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 61.594.300,00
Bütçe Gideri 55.425.093,67
İptal Edilen Ödenek 6.169.206,33
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 104.000.000,00
Tahsilat 136.161.093,89
Ret ve İadeler 328.429,94
Net Tahsilat 135.832.663,95
BAŞKAN – (B)
cetvelini kabul edenler… Etmeyenler… Kabul edilmiştir.
Türk Patent
Enstitüsü 2014 yılı merkezî yönetim kesin hesabının bölümleri kabul edilmiştir.
Türkiye Bilimsel
ve Teknolojik Araştırma Kurumu 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.08) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve Teknolojik Araştırma Kurumu 2016
Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 2.549.260.300
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 842.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 748.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 102.365.700
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 2.653.216.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 187.321.600
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 2.393.216.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 72.678.400
BAŞKAN – Kabul
edenler… Etmeyenler… Kabul edilmiştir.
 TOPLAM 2.653.216.000
BAŞKAN – Kabul
edenler... Etmeyenler... Kabul edilmiştir.
Türkiye Bilimsel
ve Teknolojik Araştırma Kurumu 2016 yılı merkezî yönetim bütçesinin bölümleri
kabul edilmiştir.
Türkiye Bilimsel
ve Teknolojik Araştırma Kurumu 2014 yılı merkezî kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türkiye Bilimsel ve Teknolojik Araştırma Kurumu 2014
Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 2.838.180.743,69
Bütçe Gideri 2.439.738.029,39
Ödenek Üstü Gider 0,19
İptal Edilen Ödenek 398.442.714,49
Ertesi Yıla Devredilen Ödenek 33.213.442,89
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 1.890.467.000,00
Tahsilat 2.205.897.016,99
Ret ve İadeler 1.022.192,02
Net Tahsilat 2.204.874.824,97
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Bilimsel
ve Teknolojik Araştırma Kurumu 2014 yılı merkezî yönetim kesin hesabının
bölümleri kabul edilmiştir.
Türkiye Bilimler
Akademisi 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.09) TÜRKİYE BİLİMLER AKADEMİSİ
1) Türkiye Bilimler Akademisi 2016 Yılı Merkezî Yönetim
Bütçesi



Kodu


Açıklama


(TL)



 01 Genel Kamu Hizmetleri 14.444.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 474.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 14.918.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 21.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 14.847.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 50.000
 TOPLAM 14.918.000
BAŞKAN – Kabul edenler...
Etmeyenler... Kabul edilmiştir.
Türkiye Bilimler
Akademisi 2016 yılı merkezî yönetim bütçesinin bölümleri kabul edilmiştir.
Türkiye Bilimler
Akademisi 2014 yılı merkezî kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Türkiye Bilimler Akademisi 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 14.182.700,00
Bütçe Gideri 10.500.118,21
İptal Edilen Ödenek 3.682.581,79
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 12.563.000,00
Net Tahsilat 8.630.990,56
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Bilimler
Akademisi 2014 yılı merkezî yönetim kesin hesabının bölümleri kabul edilmiştir.
Gıda, Tarım ve
Hayvancılık Bakanlığı 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
30) GIDA, TARIM VE HAYVANCILIK
BAKANLIĞI
1) Gıda, Tarım ve Hayvancılık Bakanlığı 2016 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 143.500.600
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 4.600.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve
Hizmetler 16.808.667.400
BAŞKAN – Kabul
edenler... Etmeyenler... Kabul edilmiştir.
 05 Çevre Koruma Hizmetleri 3.720.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 160.025.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 40.080.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 14.641.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 17.175.234.000
BAŞKAN – Kabul
edenler... Etmeyenler... Kabul edilmiştir.
Gıda, Tarım ve
Hayvancılık Bakanlığı 2016 yılı merkezî yönetim bütçesinin bölümleri kabul
edilmiştir
Gıda, Tarım ve
Hayvancılık Bakanlığı 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Gıda, Tarım ve Hayvancılık Bakanlığı 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 13.878.882.929,00
Bütçe Gideri 13.557.669.434,38
Ödenek Üstü Gider 1.185.569,16
İptal Edilen Ödenek 322.399.063,78
BAŞKAN – (A) cetvelini
kabul edenler... Etmeyenler... Kabul edilmiştir.
Gıda, Tarım ve
Hayvancılık Bakanlığı 2014 yılı merkezî yönetim kesin hesabının bölümleri kabul
edilmiştir.
Tütün ve Alkol
Piyasası Düzenleme Kurumu 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.09) TÜTÜN VE ALKOL PİYASASI
DÜZENLEME KURUMU
1) Tütün ve Alkol Piyasası Düzenleme Kurumu 2016 yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 46.765.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 78.235.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 125.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 121.480.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 3.520.000
BAŞKAN – Kabul
edenler… Etmeyenler… Kabul edilmiştir.
 TOPLAM 125.000.000
BAŞKAN – Kabul
edenler... Etmeyenler... Kabul edilmiştir.
Tütün ve Alkol
Piyasası Düzenleme Kurumu 2016 yılı merkezî yönetim bütçesinin bölümleri kabul
edilmiştir.
Tütün ve Alkol
Piyasası Düzenleme Kurumu 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Tütün ve Alkol Piyasası Düzenleme Kurumu 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 93.600.000,00
Bütçe Gideri 88.528.754,07
İptal Edilen Ödenek 5.071.245,93
BAŞKAN – Kabul
edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 73.600.000,00
Tahsilat  89.234.061,67
Ret ve İadeler 705.307,60
Net Tahsilat 88.528.754,07
BAŞKAN – Kabul
edenler… Etmeyenler… Kabul edilmiştir.
Tütün ve Alkol
Piyasası Düzenleme Kurumu 2014 yılı merkezî yönetim kesin hesabının bölümleri
kabul edilmiştir.
Sayın
milletvekilleri, böylece yedinci turda yer alan kuruluşların bütçeleri ve kesin
hesapları kabul edilmiştir. Hayırlı olmalarını temenni ederim.
Sayın
milletvekilleri, yedinci tur görüşmeler tamamlanmıştır.
Programa
göre, kuruluşların bütçe ve kesin hesaplarını görüşmek için 5 Mart 2016
Cumartesi günü saat 11.00’de toplanmak üzere birleşimi kapatıyorum.
Kapanma Saati: 22.48 




(x) 118 ve 119 S. Sayılı Basmayazılar ve
Ödenek Cetvelleri 26.02.2016 tarihli 45’inci Birleşim Tutanağı’na eklidir.


(x) Bu bölümlerde hatip tarafından Türkçe
olmayan kelimeler ifade edildi.


(X







