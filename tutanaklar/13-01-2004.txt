






DÖNEM : 22





DÖNEM
: 22 CİLT : 37 YASAMA YILI : 2



T. B. M. M.
TUTANAK DERGİSİ


41 inci Birleşim
13 Ocak 2004 Salı


İ
Ç İ N D E K İ L E R
 I. - GEÇEN TUTANAK ÖZETİ
II. - GELEN KÂĞITLAR
III. -
BAŞKANLIĞIN GENEL KURULA SUNUŞLARI
A) GündemdIşI Konuşmalar
1. - Adana Milletvekili Atilla
Başoğlu'nun, intihar girişiminde bulunan bir insana karşı orada, izleyici
durumunda bulunan insanların tutumlarına ilişkin gündemdışı konuşması
2. - Burdur Milletvekili Ramazan Kerim
Özkan'ın, Burdur İli Bucak ve Ağlasun İlçelerinde sel felaketinin meydana
getirdiği hasara ve alınması gereken tedbirlere ilişkin gündemdışı konuşması ve
Tarım ve Köyişleri Bakanı Sami Güçlü'nün cevabı
3. - Bursa Milletvekili Abdulmecit Alp'in,
Osmanlı Devletinin kuruluşunun 705 inci yıldönümüne ilişkin gündemdışı
konuşması
B) Tezkereler ve Önergeler
1. - Türkiye Büyük Millet Meclisi Başkanı
Bülent Arınç'ın, Meclis Başkanı Dr. Andreas Khol'ün davetine icabetle
Avusturya'ya yapacağı resmî ziyarete katılacak heyete ilişkin Başkanlık tezkeresi
(3/438)
2. - Türkiye Büyük Millet Meclisinde,
Türkiye - Nijerya Parlamentolararası Dostluk Grubu kurulmasına ilişkin
Başkanlık tezkeresi (3/439)
3. - Avrupa-Akdeniz Parlamenter
Asamblesine Türkiye Büyük Millet Meclisinin üye olmasına ilişkin Başkanlık
tezkeresi (3/440)
4. - Avrupa-Akdeniz Parlamenter Forumunun
Avrupa- Akdeniz Parlamenter Asamblesi haline dönüştürülmesi amacıyla Brüksel'de
yapılacak çalışma grubu toplantılarına Türkiye Büyük Millet Meclisinden bir
heyetin iştirak etmesine ilişkin Başkanlık tezkeresi (3/441)
5. - Başbakan Recep Tayyip Erdoğan'ın
Özbekistan'a yaptığı resmî ziyarete katılan
milletvekillerine ilişkin Başbakanlık tezkeresi (3/442)
6. - Çanakkale Milletvekili İbrahim
Köşdere hakkında tanzim edilen soruşturma dosyasının geri gönderilmesine
ilişkin Başbakanlık tezkeresi (3/443)
7. - Afyon Milletvekili Halil
Ünlütepe'nin, Afyon İli Sincanlı İlçesinin Adının Sinanpaşa Olarak
Değiştirilmesine Dair Kanun Teklifinin (2/89) doğrudan gündeme alınmasına
ilişkin önergesi (4/133)
8. - Manisa Milletvekili Nuri Çilingir'in,
Emniyet Teşkilatı Kanununun Bir Maddesinde Değişiklik Yapılmasına Dair Kanun
Teklifinin (2/199) doğrudan gündeme alınmasına ilişkin önergesi (4/134) 
C) Gensoru, Genel Görüşme, Meclİs SoruşturmasI ve Meclİs AraştIrmasI
Önergelerİ
1. - Malatya Milletvekili Muharrem Kılıç
ve 29 milletvekilinin, sözleşmeli sağlık personeli seçme ve yerleştirme
sınavının sonuçlarıyla ilgili iddiaların araştırılması amacıyla Meclis
araştırması açılmasına ilişkin önergesi (10/155) 
IV. -
ÖNERİLER
A) DanIşma Kurulu Önerİlerİ
1. - Gündemdeki sıralama ile çalışma
saatlerinin yeniden düzenlenmesine ilişkin Danışma Kurulu önerisi
V. -
SEÇİMLER
A) Komİsyonlarda AçIk Bulunan Üyelİklere Seçİm
1. - Kamu İktisadî Teşebbüsleri
Komisyonunda açık bulunan üyeliğe seçim 
B) Komİsyonlara Üye Seçİmİ
1. - (9/3) esas numaralı Meclis
Soruşturması Komisyonuna üye seçimi
VI. -
SORULAR VE CEVAPLAR
A) Sözlü Sorular ve CevaplarI
1. - Şanlıurfa Milletvekili Mehmet Vedat
Melik'in, salıverilen tutuklu ve hükümlülerin Emniyet ve Jandarma
Teşkilatlarındaki kayıtlarına ilişkin Adalet Bakanından sözlü soru önergesi
(6/363) ve Adalet Bakanı Cemil Çiçek'in cevabı
2. - Antalya Milletvekili Feridun Fikret
Baloğlu'nun, Antalya deniz ulaşımı projelerine ilişkin Turizm Bakanından sözlü
soru önergesi (6/366) ve yazılı soruya çevrilmesi nedeniyle konuşması
3. - İzmir Milletvekili Enver Öktem'in,
ABD Dışişleri Bakanıyla yaptığı görüşmeye ilişkin Dışişleri Bakanı ve Başbakan
Yardımcısından sözlü soru önergesi (6/367)
4. - Mersin Milletvekili Ersoy Bulut'un,
Mersin-Mut ve Silifke'ye bağlı bazı köylerin Göksu Nehrinden sulanması
projesine ilişkin Enerji ve Tabiî Kaynaklar Bakanından sözlü soru önergesi
(6/368) ve Enerji ve Tabiî Kaynaklar Bakanı Mehmet Hilmi Güler'in cevabı
5. - Niğde Milletvekili Orhan Eraslan'ın,
turizm sektörünün savaştan etkilenmesine karşı alınacak önlemlere ilişkin
Turizm Bakanından sözlü soru önergesi (6/369) 
6. - Iğdır Milletvekili Yücel Artantaş'ın,
DÖSİM'den işçi çıkarılıp çıkarılmadığına ilişkin Kültür Bakanından sözlü soru
önergesi (6/372) 
7. - Iğdır Milletvekili Yücel Artantaş'ın,
et ithalatına ilişkin Tarım ve Köyişleri Bakanından sözlü soru önergesi (6/373)
ve Tarım ve Köyişleri Bakanı Sami Güçlü'nün cevabı
8. - Iğdır Milletvekili Yücel Artantaş'ın,
Başbakanlık Personel ve Prensipler Genel Müdürlüğüne ve Basın ve Halkla
İlişkiler Müşavirliğine atanan personele ilişkin Başbakandan sözlü soru
önergesi (6/374)
9. - İzmir Milletvekili Ahmet Ersin'in,
Özelleştirme İdaresi Başkanlığının Maliye Bakanlığına bağlanmasına ilişkin
Başbakandan sözlü soru önergesi (6/375)
10. - İzmir Milletvekili Ahmet Ersin'in,
özelleştirme bedellerinde taksit ertelemesi yapılıp yapılmadığına ilişkin
Başbakandan sözlü soru önergesi (6/376) ve Tarım ve Köyişleri Bakanı Sami
Güçlü'nün cevabı
11. - Muğla Milletvekili Ali Arslan'ın,
gemi adamlarının zorunlu sağlık muayenelerine ilişkin Sağlık Bakanından sözlü
soru önergesi (6/378)
12. - Tokat Milletvekili Feramus Şahin'in,
Tekel'in özelleştirilmesinin nedenlerine ve sonuçlarına ilişkin Maliye
Bakanından sözlü soru önergesi (6/380) ve Tarım ve Köyişleri Bakanı Sami
Güçlü'nün cevabı
13. - Edirne Milletvekili Necdet Budak'ın,
Keşan Devlet Hastanesi inşaatının ne zaman bitirileceğine ilişkin Sağlık
Bakanından sözlü soru önergesi (6/381) 
14. - Edirne Milletvekili Necdet Budak'ın,
Keşan İlçe Kütüphanesi inşaatının ne zaman bitirileceğine ilişkin Kültür
Bakanından sözlü soru önergesi (6/382)
15. - Niğde Milletvekili Orhan Eraslan'ın,
Niğde'nin bazı ilçelerindeki karayolu onarım ihtiyacına ilişkin Bayındırlık ve
İskân Bakanından sözlü soru önergesi (6/383) ve Tarım ve Köyişleri Bakanı Sami
Güçlü'nün cevabı
16. - Niğde Milletvekili Orhan Eraslan'ın,
anadolu güzel sanatlar lisesi öğrencilerinin üniversite giriş sınavındaki mağduriyetlerine
ilişkin Millî Eğitim Bakanından sözlü soru önergesi (6/384) 
17- Niğde Milletvekili Orhan Eraslan'ın,
Niğde-Bor-Kemerhisar'da kapatılan Ziraat Bankasının yeniden açılıp
açılmayacağına ilişkin Devlet Bakanından sözlü soru önergesi (6/385)
18. - Niğde Milletvekili Orhan Eraslan'ın,
Niğde-Çiftlik Kitreli Kasabasında yaşanan sel felaketinin zararlarının
karşılanıp karşılanmayacağına ilişkin Bayındırlık ve İskân Bakanından sözlü
soru önergesi (6/386) ve Tarım ve Köyişleri Bakanı Sami Güçlü'nün cevabı
19. - Niğde Milletvekili Orhan Eraslan'ın,
Niğde İlindeki Nar Vadisinin turizme açılıp açılmayacağına ilişkin Turizm
Bakanından sözlü soru önergesi (6/387)
20. - Niğde Milletvekili Orhan Eraslan'ın,
Niğde-Çiftlik İlçesi Kitreli ve Duvarlı Kasabalarının elektrik şebekesi
yenileme çalışmalarına ilişkin Enerji ve Tabiî Kaynaklar Bakanından sözlü soru
önergesi (6/388) ve Enerji ve Tabiî Kaynaklar Bakanı Mehmet Hilmi Güler'in
cevabı
21. - Niğde Milletvekili Orhan Eraslan'ın,
Niğde-Çiftlik İlçesinde uygulanacak Köykent Projesinin iptalinin ne şekilde
telafi edileceğine ilişkin Başbakandan sözlü soru önergesi (6/389) 
22. - Niğde Milletvekili Orhan Eraslan'ın,
Niğde-Çiftlik-Kitreli'de tarımsal sulama kuyusu çalışmalarının ne zaman
tamamlanacağına ilişkin Tarım ve Köyişleri Bakanından sözlü soru önergesi
(6/390) ve Tarım ve Köyişleri Bakanı Sami Güçlü'nün cevabı
23. - Niğde Milletvekili Orhan Eraslan'ın,
Niğde-Çiftlik-Azatlı'da baraj veya gölet yapımı planlanıp planlanmadığına
ilişkin Enerji ve Tabiî Kaynaklar Bakanından sözlü soru önergesi (6/391) ve
Enerji ve Tabiî Kaynaklar Bakanı Mehmet Hilmi Güler'in cevabı
24. - Niğde Milletvekili Orhan Eraslan'ın,
Niğde-Altunhisar'da küçük sanayi sitesi yapılıp yapılmayacağına ilişkin Sanayi
ve Ticaret Bakanından sözlü soru önergesi (6/392) 
25. - Niğde Milletvekili Orhan Eraslan'ın,
Niğde-Çiftlik-Kitreli'deki süt inekçiliği projesine ilişkin Tarım ve Köyişleri
Bakanından sözlü soru önergesi (6/393) ve Tarım ve Köyişleri Bakanı Sami
Güçlü'nün cevabı
B) YazIlI Sorular ve CevaplarI
1. - Kırklareli Milletvekili Mehmet
S.Kesimoğlu'nun, kamu kurum ve kuruluşlarında çalışan avukatların özlük
haklarına ilişkin sorusu ve Adalet Bakanı Cemil Çiçek'in cevabı (7/1276)
2. - İstanbul Milletvekili Emin Şirin'in,
Abdullah Öcalan ile ilgili bazı konulara ilişkin sorusu ve Adalet Bakanı Cemil
Çiçek'in cevabı (7/1373)
3. - Hatay Milletvekili Züheyir Amber'in,
AİHM kararlarının uygulamasına ilişkin sorusu ve Adalet Bakanı Cemil Çiçek'in
cevabı (7/1430)
4. - Antalya Milletvekili Atila Emek'in,
Manavgat'ın yeni adliye sarayı binası ihtiyacına ilişkin sorusu ve Adalet
Bakanı Cemil Çiçek'in cevabı (7/1493)
5. - Antalya Milletvekili Feridun Fikret
Baloğlu'nun, Düzce depreminde hasar gören okulların onarımına ve yeni okul
açılıp açılmayacağına ilişkin sorusu ve Millî Eğitim Bakanı Hüseyin Çelik'in
cevabı (7/1531)
6. - İzmir Milletvekili Muharrem
Toprak'ın, ülkemizin eğitimle ilgili uluslararası yarışma ve projelerde
temsiline ilişkin sorusu ve Millî Eğitim Bakanı Hüseyin Çelik'in cevabı (7/1540)
7. - Konya Milletvekili Atilla Kart'ın,
Ankara-Konya hızlı tren projesine ilişkin sorusu ve Ulaştırma Bakanı Binali
Yıldırım'ın cevabı (7/1547)
8. - İstanbul Milletvekili Ali Rıza
Gülçiçek'in, İslamî Cemiyetler ve Cemaatler Birliğinin yöneticisinin Türkiye'ye
iadesi için yapılan girişimlere ilişkin sorusu ve Adalet Bakanı Cemil Çiçek'in
cevabı (7/1593)
9. - Manisa Milletvekili Nuri Çilingir'in,
Salihli Organize Sanayi Bölgesine demiryolu bağlantısı yapılıp yapılmayacağına
ilişkin sorusu ve Ulaştırma Bakanı Binali Yıldırım'ın cevabı (7/1598)
10. - İzmir Milletvekili Ahmet Ersin'in,
TMSF'ye devredilen bankaların ihalesiz satılan mallarına ilişkin Başbakandan
sorusu ve Devlet Bakanı ve Başbakan Yardımcısı Abdüllatif Şener'in cevabı
(7/1600)
11. - Diyarbakır Milletvekili Ahmet Fehmi
Uyanık'ın, 3 Kasım 2002 seçimlerindeki mükerrer seçmen yazılımı ve oy kullanımı
nedeniyle açılan soruşturmalara ilişkin sorusu ve Adalet Bakanı Cemil Çiçek'in
cevabı (7/1601)
12. - İzmir Milletvekili Erdal
Karademir'in, Millî Eğitim Vakfı'nın bazı faaliyetlerine ilişkin sorusu ve
Millî Eğitim Bakanı Hüseyin Çelik'in cevabı (7/1606)
13. - İzmir Milletvekili Erdal
Karademir'in, Millî Eğitim Vakfı adına toplanan paralara, vakıf yönetimine,
vakıf şirketleri ile gayrimenkullerine ilişkin sorusu ve Millî Eğitim Bakanı
Hüseyin Çelik'in cevabı (7/1607)
14. - Adana Milletvekili Atilla
Başoğlu'nun, klasik batı müziği ve klasik Türk müziğinin yaygınlaştırılması ve
geliştirilmesine ilişkin sorusu ve Kültür ve Turizm Bakanı Erkan Mumcu'nun
cevabı (7/1617)
15. - İstanbul Milletvekili Emin Şirin'in,
İmar Bankasının Adabank ile ilişkilerine ve el koyma sonrasındaki bazı
gelişmelere ilişkin sorusu ve Devlet Bakanı ve Başbakan Yardımcısı Abdüllatif
Şener'in cevabı (7/1622)
16. - Edirne Milletvekili Rasim Çakır'ın,
Edirne İlinde ekonomiyi canlandıracak tedbirler alınıp alınmayacağına ilişkin
sorusu ve Maliye Bakanı Kemal Unakıtan'ın cevabı (7/1632)
17. - Afyon Milletvekili Halil
Ünlütepe'nin, Afyon'un, İhsaniye İlçesinde Askerlik Şubesinin tekrar açılıp
açılmayacağına ilişkin sorusu ve Millî Savunma Bakanı M.Vecdi Gönül'ün cevabı
(7/1647)
18. - Mersin Milletvekili Hüseyin
Özcan'ın, Avrupa İnsan Hakları Mahkemesinde Türkiye Cumhuriyeti aleyhine dava
açtığı iddiasına ilişkin Başbakandan sorusu ve Adalet Bakanı Cemil Çiçek'in
cevabı (7/1664)
19. - Ankara Milletvekili İsmail
Değerli'nin, Ankara Büyükşehir Belediyesinin borçlarına ilişkin sorusu ve
Maliye Bakanı Kemal Unakıtan'ın cevabı (7/1665)
20. - Edirne Milletvekili Necdet Budak'ın,
buğday sineği ve süne zararına karşı mücadele yapılıp yapılmadığına ilişkin
Başbakandan sorusu ve Tarım ve Köyişleri Bakanı Sami Güçlü'nün cevabı (7/1668)
21. - Antalya Milletvekili Nail
Kamacı'nın, çiçek üreticilerinin bazı sorunlarına ilişkin sorusu ve Tarım ve
Köyişleri Bakanı Sami Güçlü'nün cevabı (7/1675)
22. - Kırşehir Milletvekili Mikail
Arslan'ın, doğrudan gelir desteği ödemelerine ilişkin sorusu ve Tarım ve
Köyişleri Bakanı Sami Güçlü'nün cevabı (7/1707)
VII. -
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
1. - Adlî Yargı İlk Derece Mahkemeleri ile
Bölge Adliye Mahkemelerinin Kuruluş, Görev ve Yetkileri Hakkında Kanun Tasarısı
ve Adalet Komisyonu Raporu (1/521) (S. Sayısı: 146) 
2. - Hukuk Usulü Muhakemeleri Kanununda
Değişiklik Yapılmasına İlişkin Kanun Tasarısı ve Adalet Komisyonu Raporu
(1/523) (S. Sayısı: 152)
3. - Çanakkale Milletvekilleri Mehmet
Daniş ve İbrahim Köşdere'nin; Gelibolu Yarımadası Tarihî Millî Parkı Kanununa
Geçici Bir Madde Eklenmesine Dair Kanun Teklifi (Kamu İhale Kanununa Geçici
Madde Eklenmesine Dair Kanun Teklifi) ile Plan ve Bütçe Komisyonu Raporu
(2/212) (S. Sayısı: 305)
4. - Artvin Milletvekili Orhan Yıldız ve 3
Milletvekilinin; Avukatlık Kanununda Değişiklik Yapılmasına İlişkin Kanun
Teklifi ve Adalet Komisyonu Raporu (2/169) (S. Sayısı: 255)
5. - Avrasya Posta Birliği Kuruluş
Yasasının Onaylanmasının Uygun Bulunduğuna Dair Kanun Tasarısı ile Bayındırlık,
İmar, Ulaştırma ve Turizm ve Dışişleri Komisyonları Raporları (1/435) (S.
Sayısı: 258)
6. - Dünya Posta Birliği Kuruluş Yasasına
Altıncı Ek Protokolün Onaylanmasının Uygun Bulunduğuna Dair Kanun Tasarısı ile
Bayındırlık, İmar, Ulaştırma ve Turizm
ve Dışişleri Komisyonları Raporları (1/475) (S. Sayısı: 259)



I. - GEÇEN
TUTANAK ÖZETİ
TBMM Genel Kurulu saat 15.00'te açılarak
üç oturum yaptı.
Uşak Milletvekili Ahmet Çağlayan'ın,
nişasta bazlı şeker üretimine ağırlık verilmesi dolayısıyla şeker
fabrikalarının üretimlerine kota konulmasının zararlarına ve alınması gereken
tedbirlere,
Şanlıurfa Milletvekili Mahmut Kaplan'ın,
GAP kapsamında yer alan Suruç Ovası Sulama Projesinin bir an önce hayata
geçirilmesinin bölge tarımına sağlayacağı yararlara, 
İlişkin gündemdışı konuşmalarına, Tarım ve
Köyişleri Bakanı Sami Güçlü cevap verdi.
Mersin Milletvekili Ersoy Bulut, Mersin'in
düşman işgalinden kurtarılışının 82 nci yıldönümüne ilişkin gündemdışı bir
konuşma yaptı.
Yalova Milletvekili Muharrem İnce ve 20
milletvekilinin, polislerin meslekî ve sosyal sorunları konusunda Meclis
araştırması açılmasına ilişkin önergesi (10/154) Genel Kurulun bilgisine
sunuldu; önergenin gündemdeki yerini alacağı ve öngörüşmesinin, sırası
geldiğinde yapılacağı açıklandı.
Tasarruf Mevduatı Sigorta Fonuna
devredilen bankalar ile Bankacılık Düzenleme ve Denetleme Kurulunun faaliyetlerinin
ve bunlara ilişkin iddiaların araştırılarak bankacılık ve finans sektörünün
sağlıklı bir yapı ve işleyişe kavuşturulması amacıyla kurulan
(10/10,11,36,39,127) esas numaralı Meclis Araştırması Komisyonu üyeliklerine
gruplarınca aday gösterilen milletvekilleri seçildiler; Başkanlıkça, komisyonun
başkan, başkanvekili, sözcü ve kâtip üye seçimini yapmak üzere toplanacağı gün,
saat ve yere ilişkin duyuruda bulunuldu.
Gündemin "Kanun Tasarı ve Teklifleri
ile Komisyonlardan Gelen Diğer İşler" kısmının:
1 inci sırasında bulunan, Adlî Yargı İlk
Derece Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında (1/521) (S. Sayısı: 146),
2 nci sırasında bulunan, Hukuk Usulü
Muhakemeleri Kanununda Değişiklik Yapılmasına İlişkin (1/523) (S. Sayısı: 152),
Kanun Tasarılarının görüşmeleri, daha önce
geri alınan maddelere ilişkin komisyon raporları henüz gelmediğinden,
3 üncü sırasında bulunan ve görüşmelerine
devam olunan, Kamu İhale Kanununa Geçici Madde Eklenmesine Dair Kanun Teklifi (2/212)
(S. Sayısı: 305), 2 nci maddesine kadar kabul edildi; birleşime verilen aradan
sonra Komisyon ve Hükümet yetkilileri Genel Kurulda hazır bulunmadığından,
Ertelendi.
4 üncü sırasında bulunan, Türkiye
Cumhuriyeti Hükümeti ile Kebek Hükümeti Arasında Sosyal Güvenlik Konusunda
Mutabakatın Onaylanmasının Uygun Bulunduğuna Dair Kanun Tasarısının (1/598) (S.
Sayısı: 251), görüşmelerini müteakiben elektronik cihazla yapılan açıkoylamadan
sonra,
5 inci sırasında bulunan, Yeni Bitki
Çeşitlerine Ait Islahçı Haklarının Korunmasına İlişkin Kanun Tasarısının
(1/669) (S. Sayısı: 323), görüşmelerini takiben yapılan oylamadan sonra,
Kabul edilip kanunlaştıkları açıklandı.
13 Ocak 2004 Salı günü saat 15.00'te
toplanmak üzere, birleşime 20.27'de son verildi.
İsmail
Alptekin
Başkanvekili






Mevlüt
  Akgün


Türkân
  Miçooğulları


Ahmet
  Küçük







Karaman


İzmir


Çanakkale







Kâtip Üye


Kâtip Üye


Kâtip Üye



No. : 64
II. - GELEN KÂĞITLAR
12 Ocak
2004 Pazartesi
Tasarılar
1. - Uluslararası Telekomünikasyon Birliği
Kuruluş Yasası ve Sözleşmesinde Değişiklik Yapan Marakeş Tam Yetkili
Temsilciler Konferansı Sonuç Belgelerinin Onaylanmasının Uygun Bulunduğuna Dair
Kanun Tasarısı (1/734) (Bayındırlık, İmar, Ulaştırma ve Turizm ve Dışişleri
Komisyonlarına) (Başkanlığa geliş tarihi: 30.12.2003) 
2. - Kuzey Ankara Girişi Kentsel Dönüşüm
Projesi Kanunu Tasarısı (1/735) (İçişleri ve Plan ve Bütçe ve Bayındırlık,
İmar, Ulaştırma ve Turizm
Komisyonlarına) (Başkanlığa geliş tarihi: 30.12.2003)
3. - Devletlerin Ayda ve Gök
Cisimlerindeki Faaliyetlerini Düzenleyen Anlaşmaya Katılmamızın Uygun
Bulunduğuna Dair Kanun Tasarısı (1/736) (Sanayi, Ticaret, Enerji, Tabiî
Kaynaklar, Bilgi ve Teknoloji ve Dışişleri Komisyonlarına) (Başkanlığa geliş
tarihi: 30.12.2003)
4. - Uzman Jandarma Kanununda Değişiklik
Yapılmasına Dair Kanun Tasarısı (1/737) (Millî Savunma ve İçişleri
Komisyonlarına) (Başkanlığa geliş tarihi: 30.12.2003)
5. - Türk Silahlı Kuvvetleri Personel
Kanununun Bazı Maddelerinde Değişiklik Yapılmasına Dair Kanun Tasarısı (1/738)
(Millî Savunma Komisyonuna) (Başkanlığa geliş tarihi: 30.12.2003)
6. - Türkiye Cumhuriyeti Hükümeti ile
İsrail Devleti Hükümeti Arasında Bitki Koruma ve Karantina Alanında Anlaşmanın
Onaylanmasının Uygun Bulunduğuna Dair Kanun Tasarısı (1/739) (Tarım, Orman ve
Köyişleri ve Dışişleri Komisyonlarına) (Başkanlığa geliş tarihi: 30.12.2003)
7. - Bazı Kanun Hükmünde Kararnamelerde
Değişiklik Yapılmasına Dair Kanun Tasarısı (1/740) (Plan ve Bütçe ve Sanayi,
Ticaret, Enerji, Tabiî Kaynaklar, Bilgi ve Teknoloji ve Adalet Komisyonlarına)
(Başkanlığa geliş tarihi: 31.12.2003)
8. - Türkiye Cumhuriyeti Devletinin Para
Birimi Hakkında Kanun Tasarısı (1/741) (Plan ve Bütçe Komisyonuna) (Başkanlığa
geliş tarihi: 5.1.2004)
Raporlar
1. - Türkiye Büyük Millet Meclisi
Saymanlığının Nisan, Mayıs ve Haziran 2002 Ayları Hesabına Ait Türkiye Büyük
Millet Meclisi Hesaplarını İnceleme Komisyonu Raporu (5/2) (S.Sayısı: 328)
(Dağıtma tarihi: 12.1.2004) (GÜNDEME)
2. - Türkiye Büyük Millet Meclisi
Saymanlığının Temmuz, Ağustos ve Eylül 2002 Ayları Hesabına Ait
Türkiye Büyük Millet
Meclisi Hesaplarını İnceleme
Komisyonu Raporu (5/3) (S. Sayısı: 329) (Dağıtma tarihi: 12.1.2004)
(GÜNDEME)
3. - Türkiye Büyük Millet Meclisi
Saymanlığının Ekim, Kasım ve Aralık 2002 Ayları Hesabına Ait Türkiye Büyük
Millet Meclisi Hesaplarını İnceleme Komisyonu Raporu (5/4) (S. Sayısı: 330)
(Dağıtma tarihi: 12.1.2004) (GÜNDEME)
Geri Alınan
Yazılı Soru Önergeleri
1. - Trabzon Milletvekili Cevdet Erdöl,
bir emekli orgeneralin geçirdiği tıbbî operasyona ilişkin Millî Savunma
Bakanından yazılı soru önergesini 12.1.2004 tarihinde geri almıştır. (7/1736)
2. - Trabzon Milletvekili Cevdet Erdöl,
bir orgeneralin ölüm nedenine ilişkin Millî Savunma Bakanından yazılı soru
önergesini 12.1.2004 tarihinde geri almıştır. (7/1738)
 No. : 65
13 Ocak
2004 Salı
Tasarılar
1. - Birleşmiş Milletler Sınai Kalkınma
Örgütü ve Türkiye Cumhuriyeti Hükümeti Arasında Güvence Fonu Anlaşmasının
Onaylanmasının Uygun Bulunduğuna Dair Kanun Tasarısı (1/742) (Sanayi, Ticaret,
Enerji, Tabiî Kaynaklar, Bilgi ve Teknoloji ve Dışişleri Komisyonlarına)
(Başkanlığa geliş tarihi: 9.1.2004)
2. - Yatırımların ve İstihdamın Teşviki
ile Bazı Kanunlarda Değişiklik Yapılması Hakkında Kanun Tasarısı (1/743)
(Sağlık, Aile, Çalışma ve Sosyal İşler ve Sanayi, Ticaret, Enerji, Tabiî
Kaynaklar, Bilgi ve Teknoloji ve Plan ve Bütçe Komisyonlarına) (Başkanlığa
geliş tarihi: 9.1.2004)
3. - Sağlık Hizmetleri Temel Kanununda
Değişiklik Yapılmasına Dair Kanun Tasarısı (1/744) (Sağlık, Aile, Çalışma ve
Sosyal İşler ve Plan ve Bütçe Komisyonlarına) (Başkanlığa geliş tarihi:
12.1.2004)
4. - Sosyal Sigortalar Kanunu, Tarım
İşçileri Sosyal Sigortalar Kanunu, Esnaf ve Sanatkârlar ve Diğer Bağımsız
Çalışanlar Sosyal Sigortalar Kurumu Kanunu ile Tarımda Kendi Adına ve Hesabına
Çalışanlar Sosyal Sigortalar Kanununa Göre Gelir veya Aylık Almakta Olanların
Gelir ve Aylıklarında Artış ve Bazı Kanunlarda Değişiklik Yapılması Hakkında
Kanun Tasarısı (1/745) (Plan ve Bütçe ve Sağlık, Aile, Çalışma ve Sosyal İşler
Komisyonlarına) (Başkanlığa geliş tarihi: 12.1.2004)
Teklifler
1. - Bursa Milletvekili Ertuğrul
Yalçınbayır'ın; 3067 Sayılı Kalkınma Planlarının Yürürlüğe Konması ve
Bütünlüğün Korunması Hakkında Kanunun Bazı Maddelerinde Değişiklik Yapılmasına
Dair Kanun Teklifi (2/235) (Anayasa ve Plan ve Bütçe Komisyonlarına)
(Başkanlığa geliş tarihi: 24.12.2003)
2. - Malatya Milletvekili Muharrem Kılıç
ve 52 Milletvekilinin; Bazı Kanunlarda Değişiklik Yapılması ve Bankalar Kanunu
Hükümlerine İstinaden Bankacılık İşlemleri Yapma ve Mevduat Kabul Etme İzni
Kaldırılan Türkiye İmar Bankası Türk Anonim Şirketi Hakkında Tesis Edilecek
Bazı İşlemler Hakkındaki Kanunda Değişiklik Yapılmasına Dair Kanun Teklifi
(2/236) (Plan ve Bütçe Komisyonuna) (Başkanlığa geliş tarihi: 7.1.2004)
3. - Adıyaman Milletvekili Şevket Gürsoy
ve 18 Milletvekilinin; 657 Sayılı Devlet Memurları Kanununda Değişiklik
Yapılmasına İlişkin Kanun Teklifi (2/237) (Plan ve Bütçe Komisyonuna)
(Başkanlığa geliş tarihi: 8.1.2004)
Raporlar
1. - Askerî Ceza Kanununda Değişiklik
Yapılmasına Dair Kanun Tasarısı ve Adalet Komisyonu Raporu (1/685) (S. Sayısı:
331) (Dağıtma tarihi: 13.1.2004) (GÜNDEME)
2. - Elektronik İmza Kanunu Tasarısı ile
Bayındırlık, İmar, Ulaştırma ve Turizm;
Sanayi, Ticaret, Enerji, Tabiî Kaynaklar, Bilgi ve Teknoloji ve Adalet
Komisyonları Raporları (1/613) (S. Sayısı: 333) (Dağıtma tarihi: 13.1.2004)
(GÜNDEME)
Sözlü Soru
Önergeleri
1. - Malatya Milletvekili Muharrem
Kılıç'ın, dokunulmazlığı ile ilgili bir dosyanın Başbakanlıkta bekletilmiş olmasının
nedenine ilişkin Başbakandan sözlü soru önergesi (6/916) (Başkanlığa geliş
tarihi: 7.1.2004)
2. - Balıkesir Milletvekili Sedat
Pekel'in, basın sektöründe 212 sayılı Kanunun uygulanmasına ilişkin Başbakandan
sözlü soru önergesi (6/917) (Başkanlığa geliş tarihi: 8.1.2004)
3. - Ankara Milletvekili Yakup Kepenek'in,
bir basın açıklamasına ilişkin Devlet Bakanı ve Başbakan Yardımcısından (Mehmet
Ali Şahin) sözlü soru önergesi (6/918) (Başkanlığa geliş tarihi: 8.1.2004)
4. - Ankara Milletvekili Yakup Kepenek'in,
üniversitelerin araştırma kaynaklarından yapılan gelir tahsilatına ilişkin
Maliye Bakanından sözlü soru önergesi (6/919) (Başkanlığa geliş tarihi:
8.1.2004)
5. - Malatya Milletvekili Muharrem
Kılıç'ın, Türkiye'ye girişlerinde ABD vatandaşlarının parmak izi ve fotoğraf
kaydının alınıp alınmayacağına ilişkin Dışişleri Bakanı ve Başbakan
Yardımcısından sözlü soru önergesi (6/920) (Başkanlığa geliş tarihi: 8.1.2004)
6. - Samsun Milletvekili Musa
Uzunkaya'nın, trafik kazası istatistiklerine ve trafik sigortası uygulamasına
ilişkin İçişleri Bakanından sözlü soru önergesi (6/921) (Başkanlığa geliş
tarihi: 12.1.2004)
Yazılı Soru Önergeleri
1. - Kırşehir Milletvekili Mikail
Arslan'ın, İstanbul Büyükşehir Belediyesi bünyesindeki birimlerin ihalelerine
ilişkin İçişleri Bakanından yazılı soru önergesi (7/1818) (Başkanlığa geliş
tarihi: 7.1.2004)
2. - Kırşehir Milletvekili Mikail
Arslan'ın, belediyelerdeki üst düzey yöneticilere makam tazminatı ödenmesi için
bir çalışma olup olmadığına ilişkin Başbakandan yazılı soru önergesi (7/1819)
(Başkanlığa geliş tarihi: 7.1.2004)
3. - İstanbul Milletvekili Emin Şirin'in,
kanalların ulusal düzeyde yayın haklarına ilişkin Başbakandan yazılı soru
önergesi (7/1820) (Başkanlığa geliş tarihi: 8.1.2004)
4. - Adana Milletvekili Atilla
Başoğlu'nun, Uluslar Arası Ceza Mahkemesine ilişkin Başbakandan yazılı soru
önergesi (7/1821) (Başkanlığa geliş tarihi: 8.1.2004)
5. - Konya Milletvekili Atilla Kart'ın,
bazı şirketlere ve araç kayıt bilgilerine ilişkin Başbakandan yazılı soru
önergesi (7/1822) (Başkanlığa geliş tarihi: 8.1.2004)
6. - Sivas Milletvekili Nurettin Sözen'in,
İSDEMİR'in pelet ve parça cevher alımına ilişkin Başbakandan yazılı soru
önergesi (7/1823) (Başkanlığa geliş tarihi: 8.1.2004)
7. - Adana Milletvekili Atilla
Başoğlu'nun, Atatürk'ün Selanik'teki evinin restorasyonuna ilişkin Kültür ve
Turizm Bakanından yazılı soru önergesi (7/1824) (Başkanlığa geliş tarihi:
9.1.2004)
8. - Muğla Milletvekili Ali Arslan'ın,
Muğla İlinde doğrudan gelir desteği ödemelerinin ne zaman yapılacağına ilişkin
Tarım ve Köyişleri Bakanından yazılı soru önergesi (7/1825) (Başkanlığa geliş
tarihi: 9.1.2004)
9. - Adana Milletvekili Kemal Sağ'ın, DSİ
Genel Müdürlüğünde görevli iki personelin geçici olarak İstanbul'da
görevlendirilmelerine ilişkin Başbakandan yazılı soru önergesi (7/1826)
(Başkanlığa geliş tarihi: 9.1.2004)
10. - Adana Milletvekili Kemal Sağ'ın, Tuz
Gölü Yer Altı Gaz Depolama Projesine ilişkin Enerji ve Tabiî Kaynaklar
Bakanından yazılı soru önergesi (7/1827) (Başkanlığa geliş tarihi: 9.1.2004)
11. - Adana Milletvekili Kemal Sağ'ın,
BOTAŞ'taki bazı personel hareketlerine ilişkin Enerji ve Tabiî Kaynaklar
Bakanından yazılı soru önergesi (7/1828) (Başkanlığa geliş tarihi: 9.1.2004)
12. - Adana Milletvekili N. Gaye
Erbatur'un, kapari bitkisi üretiminin özendirilmesine ilişkin Tarım ve
Köyişleri Bakanından yazılı soru önergesi (7/1829) (Başkanlığa geliş tarihi:
9.1.2004)
13. - Adana Milletvekili N. Gaye
Erbatur'un, Batman İlindeki hava kirliliğine ilişkin Çevre ve Orman Bakanından
yazılı soru önergesi (7/1830) (Başkanlığa geliş tarihi: 9.1.2004)
14. - Adana Milletvekili N. Gaye
Erbatur'un, Batman'daki mobil santraldan kaynaklanan çevre kirliliğine ilişkin
Enerji ve Tabiî Kaynaklar Bakanından yazılı soru önergesi (7/1831) (Başkanlığa
geliş tarihi: 9.1.2004)
15. - Adana Milletvekili N. Gaye
Erbatur'un, TÜPRAŞ Batman Rafinerisine ilişkin Enerji ve Tabiî Kaynaklar
Bakanından yazılı soru önergesi (7/1832) (Başkanlığa geliş tarihi: 9.1.2004)
16. - Ardahan Milletvekili Ensar Öğüt'ün,
IMF ve dış ülkelerden alınan borçlara ilişkin Devlet Bakanından (Ali Babacan)
yazılı soru önergesi (7/1833) (Başkanlığa geliş tarihi: 9.1.2004)
17. - Edirne Milletvekili Rasim Çakır'ın,
SSK'nın işitme cihazı ihalesine ilişkin Çalışma ve Sosyal Güvenlik Bakanından
yazılı soru önergesi (7/1834) (Başkanlığa geliş tarihi: 9.1.2004)
18. - Muğla Milletvekili Ali Cumhur
Yaka'nın, bekçi kadrolarına ve silah ruhsatlarına ilişkin İçişleri Bakanından
yazılı soru önergesi (7/1835) (Başkanlığa geliş tarihi: 9.1.2004)
19. - Sinop Milletvekili Engin Altay'ın,
üniversitelerin kullanmadığı 2003 yılı araştırma ödeneklerine ilişkin
Başbakandan yazılı soru önergesi (7/1836) (Başkanlığa geliş tarihi: 9.1.2004)
20. - Bursa Milletvekili Kemal Demirel'in,
Bursa Harmancık Ballısaray Barajı projesine ilişkin Enerji ve Tabiî Kaynaklar
Bakanından yazılı soru önergesi (7/1837) (Başkanlığa geliş tarihi: 9.1.2004)
21. - İzmir Milletvekili Ahmet Ersin'in,
bir cenaze törenine katılanların kıyafetlerine ve bunlar hakkında soruşturma
açılıp açılmadığına ilişkin Başbakandan yazılı soru önergesi (7/1838)
(Başkanlığa geliş tarihi: 7.1.2004)
Meclis
Araştırması Önergesi
1. - Malatya Milletvekili Muharrem Kılıç
ve 29 Milletvekilinin, Sözleşmeli Sağlık Personeli Seçme ve Yerleştirme
Sınavının sonuçlarıyla ilgili iddiaların araştırılması amacıyla Anayasanın 98
inci, İçtüzüğün 104 ve 105 inci maddeleri uyarınca bir Meclis araştırması
açılmasına ilişkin önergesi (10/155) (Başkanlığa geliş tarihi: 7.1.2004)
Süresi
İçinde Cevaplandırılmayan Yazılı Soru Önergeleri
1. - İstanbul Milletvekili Emin Şirin'in,
Melen Projesine ilişkin Başbakandan yazılı soru önergesi (7/1473)
2. - Konya Milletvekili Atilla Kart'ın,
uygulanmadığı iddia edilen bir gıyabi tutuklama kararına ilişkin İçişleri
Bakanından yazılı soru önergesi (7/1496)
3. - Adana Milletvekili Kemal Sağ'ın, bir
açılışa giden bakanların ağırlanma şekline ilişkin Başbakandan yazılı soru
önergesi (7/1497)
4. - Adana Milletvekili Atilla
Başoğlu'nun, Ayasofya Müzesinden kaybolan tarihî eserlere ve tarihî eserlerin
biyolojik etkilerden korunmalarına ilişkin Başbakandan yazılı soru önergesi
(7/1502)
5. - Ardahan Milletvekili Ensar Öğüt'ün,
yolsuzluklarla mücadelede IMF'in engel olduğu iddialarına ilişkin Başbakandan
yazılı soru önergesi (7/1503)
6. - Konya Milletvekili Atilla Kart'ın,
yasama dokunulmazlığının kaldırılması istemleriyle ilgili dosyalara ilişkin
Başbakandan yazılı soru önergesi (7/1510)
7. - Mersin Milletvekili Şefik Zengin'in,
bazı gösterilerde polislerin eylemcilere müdahalesine ilişkin Başbakandan
yazılı soru önergesi (7/1512)
8. - Adana Milletvekili Atilla
Başoğlu'nun, bir eczacının elindeki Atatürk'le ilgili bazı belgelerin müzeye
nakledilip edilmeyeceğine ilişkin Kültür ve Turizm Bakanından yazılı soru
önergesi (7/1520)
BİRİNCİ OTURUM
Açılma
Saati: 15.00
13 Ocak
2004 Salı
BAŞKAN :
Başkanvekili Sadık YAKUT
KÂTİP
ÜYELER: Suat KILIÇ (Samsun), Türkân MİÇOOĞULLARI (İzmir) 
BAŞKAN - Türkiye Büyük Millet Meclisinin
41 inci Birleşimini açıyorum.
Toplantı yetersayımız vardır; görüşmelere
başlıyoruz.
Gündeme geçmeden önce, üç arkadaşıma
gündemdışı söz vereceğim.
Gündemdışı ilk söz, intihar girişiminde
bulunan bir vatandaşımız karşısında izleyici vatandaşlarımızın tutumları ve
toplumsal buhranımızla ilgili söz isteyen, Adana Milletvekili Atilla Başoğlu'na
aittir. 
Buyurun. (CHP sıralarından alkışlar)
Konuşma süreniz 5 dakikadır.
III. -
BAŞKANLIĞIN GENEL KURULA SUNUŞLARI
A) GündemdIşI Konuşmalar
1. - Adana
Milletvekili Atilla Başoğlu'nun, intihar girişiminde bulunan bir insana karşı
orada, izleyici durumunda bulunan insanların tutumlarına ilişkin gündemdışı
konuşması
ATİLLA BAŞOĞLU (Adana) - Sayın Başkan,
değerli milletvekilleri; intihar girişiminde bulunan bir vatandaşımız
karşısında izleyici vatandaşlarımızın tutumları ve toplumsal buhranımız
hakkında rahatsızlıklarımı Yüce Heyetinize arz etmek için gündemdışı söz alarak
huzurlarınızda bulunuyorum; hepinizi saygılarımla selamlıyorum.
23 Aralık 2003 tarihinde, bir
vatandaşımız, Sağlık Bakanlığı binasının çatısına çıkarak intihar girişiminde
bulunmuştur. Burada, milletvekili arkadaşlarımla paylaşmak istediğim, onu
çatıya çıkaran ve 1999 senesinden beri süregelen politikalar değildir;
paylaşmak istediğim, hadiseyi "açılın, çocuk da görsün" neşesiyle
seyreden ve seyretmeye koşan vatandaşlarımızdır.
Bir insanımızın ölümle yüzleştiği anda,
izleyenlerin endişelenmesi, onu çatıya çıkaran sebepleri düşünmesi bir tarafa,
hadiseyi şakalaşma konusu yapmaları yüz kızartıcıdır. Kanıksamışlıklar, kültür
hayatı yarım asırdır boşlukta bırakılmış dimağlarla birleşince, izleyicilerin
yüzlerinde, yılışık birer gülüş, alaycı birkaç sözcük haline gelebilmektedir.
Alaycı ifadelerle "atlayamaz ki, atlayamaz ki" diyenler;
arkadaşlarıyla, yılışarak "ağabey, gel iddiaya girelim, 1'e 5 ki, atlayacak"
şeklinde şakalaşanlar, çirkin esprileri uyarıldığında "ne olacak, ben de
ondan sonra çıkacağım zaten" diye ifadede bulunanlar, tek kelimeyle, utanç
vesilesidir.
Olayın cereyan ettiği binanın karşı
tarafındaki binanın üstüne bakışlarını kaldırarak topluluğu işletmekle
kendilerine eğlence arayan delikanlılarımızın gözlerindeki ve ruhlarındaki
mutluluksa, hepsinin cabasıdır. Bu arada, bir can, omuzları düşmüş, sinmiş,
gözünden akan yaşları silerek, bedenini bırakacağı kaderine bakıyor; düz,
soğuk, sert betona. 
Sayın milletvekillerim, intihar, cinnet
işidir derler. Şimdi size soruyorum, cinnet, atlayanda mı, izleyende mi? Siz
karar verin, damdakiler mi hasta, yoksa yerdekiler mi?
Değerli arkadaşlarım, Türkiyemiz bir
toplumsal cinnetin arifesindedir. Bunun sorumluları ise öncelerde aranmalıdır;
kalkınmayı ekonomik gelişmelere bağlayan Atatürk'ün, bütüncü, topyekûn kalkınma
anlayışını ortadan kaldıranlarda. 
Malumlarınızdır, Osmanlı İmparatorluğu,
son iki asrında, Avrupalı devletler karşısında geri kalmışlığını idrak etmiş,
hatalı Batılılaşma politikaları sonunda, bir senteze varmak yerine, Doğu'nun ve
Batı'nın değer sistemlerinin çatışma merkezi haline gelmiştir. 
İşte, Büyük Atatürk, düşüncelerinde büyük
etkisi olduğunu ifade ettiği Ziya Gökalp'in "anomi" tabir ettiği
şayi; yani, Sayın Gökalp'i kafasında bir mermiyle hayatının sonuna dek yaşatan,
onu intihara sürükleyen bunalımın, toplumsal bunalımın ortadan kaldırılması
amacıyla, coğrafyamız üzerinde tek bir kültürler sistemini hâkim kılacak kültür
ihtilaline başlamıştır. Sümerbankı, İş Bankasını kurarken, İzmir'de İktisat
Kongresini toplarken, Mustafa Kemal, millî dil, millî musiki, millî tarih,
hatta millî din konusunda çalışmalarını olanca hızıyla devam ettirmişti. İşte
bu sebeple, Ulu Önder Atatürk, 10 uncu Yıl Nutkunda, Türk Cumhuriyetinin
temelinin Türk kahramanlığı ve yüksek Türk kültürü olduğunu ifade etmiştir.
İşte bu anlayışla, bütüncü kalkınma yaklaşımını ortaya koymuş olan Atatürk,
ekonomi ve kültürün müşterek bir seyirde ilerlememesi halinde, bir milletin sonunun
felaket olacağının farkındaydı. Tıpkı, İkinci Dünya Savaşı sonrasında
Almanya'yı ziyaret eden Türk işadamları, yollar, hastaneler, fabrikalar
kurulurken, kurulmakta olan bir tiyatro binasının karşısında hayrete
düştüklerinde, o binanın, en az diğer binalar kadar elzem olduğunu söyleyen
Almanlar gibi farkındaydı; ancak, onun ebedî âleme göçüşü, kademe kademe bu
anlayışı unutturmuş, tören Atatürkçülüğüyle sözleri sloganlaştırılarak
fikirleri bir tarafa bırakılmış ve özellikle, bilhassa, 1980 sonrası iktidarlar,
kalkınmayı, sadece ekonomi boyutuyla algılayagelmişlerdir. Mamafih, yaptıkları
işler de ortadadır.
(Mikrofon otomatik cihaz tarafından
kapatıldı)
BAŞKAN - Sayın Başoğlu, konuşmanızı
toparlayabilir misiniz.
ATİLLA BAŞOĞLU (Devamla) - İşte, kültür
alanındaki bu başıboşluk, iki önemli sonucu ortaya çıkarmıştır. İlerlemeyen
kültürel yapıyı işaret eden kültürel gecikme ve Holywood destekli globalleşme
masallarıyla toplumla müşterekleri aşındırılan ve millî endişelerden
arındırılarak atomize hale getirilen Türk insanı. Eğer ki, bayrak, işgal
edilen, egemenlik kurulan yerlere dikilmekte ise, göğüslerinin üzerine başka
ülkelerin bayraklarını asarak dolaşan gençlerimiz, işte bu yüzdendir; kimlik
bunalımı yaşayan delikanlılarımız, bu yüzden; iş bitirici düşüncelerle
"memleketi sen mi kurtaracaksın be Selo" sözlerinin bu kadar çok ve
çabuk tutulması, bu yüzden; hırsızlığı, ahlaksızlığı, meşru algılayanların
bunca artması, bu yüzden; canını pazarlık meselesi yapan insanı eğlence yapan
anlayış da, işte, maalesef, bu yüzdendir saygıdeğer milletvekillerim.
Sayın milletvekilleri, kültürel kalkınma
olmaksızın ekonomik kalkınmanın olabileceğini hangi sağlıklı kafa düşünebilir?!

Sayın Kültür Bakanım, altına girmiş
olduğunuz sorumluluğun farkında mısınız?.. Lütfen, dile getirmiş olduğumuz
kültürel gecikmenin, kimlik bunalımının, anominin ve değersizleştirmenin önüne
geçmek için acilen tedbir alınız ve aldırınız. Bakanlığa geldiğiniz gün, kültür
adamı olmadığınızı ifade etmiştiniz. O halde, lütfen, bir sempozyum düzenleyiniz;
kültür adamlarını, buraya davet ediniz, ağırlayınız; kültür politikalarından
nerelerde aksadığımızı tespit ettiriniz. Sempozyumun ertesinde, çalışma
grupları oluşturarak, Ata'nın bırakmış olduğu yerden, lütfen, çalışmaları devam
ettiriniz. Bu eylemi, makamınızın ağırlığı ve gerekli objektiflik içerisinde
yaparsanız, başta ben ve arkadaşlarımdan ve milletimden olmak üzere, büyük
hayır duaları alırsınız. "Proje getiriniz" diyordunuz; işte, size
proje. 
(Mikrofon otomatik cihaz tarafından
kapatıldı) 
ATİLLA BAŞOĞLU (Devamla) - Bitiriyorum
Sayın Başkan. 
BAŞKAN - Teşekkür ederim Sayın Başoğlu... 
ATİLLA BAŞOĞLU (Devamla) - Selam ve
saygılarımı Yüce Heyetinize
arz ederim. (Alkışlar) 
BAŞKAN - Gündemdışı ikinci söz, Burdur İli
Bucak İlçesinde meydana gelen sel felaketiyle ilgili söz isteyen, Burdur
Milletvekili Ramazan Kerim Özkan'a aittir. 
Buyurun Sayın Özkan. (CHP sıralarından
alkışlar) 
2. - Burdur
Milletvekili Ramazan Kerim Özkan'ın, Burdur İli Bucak ve Ağlasun İlçelerinde
sel felaketinin meydana getirdiği hasara ve alınması gereken tedbirlere ilişkin
gündemdışı konuşması ve Tarım ve Köyişleri Bakanı Sami Güçlü'nün cevabı
RAMAZAN KERİM ÖZKAN (Burdur) - Sayın
Başkan, değerli milletvekilleri; 25 ve 26 Aralık günlerinde yağan yoğun kar ve
yağmur nedeniyle Burdur İli Bucak ve Ağlasun İlçelerinde meydana gelen afetten
dolayı gündemdışı söz almış bulunmaktayım; Yüce Heyeti ve şu anda bizleri
heyecanla izleyerek yardım bekleyen değerli hemşerilerimi saygıyla selamlarım. 
Konuya geçmeden önce, dün uçak kazasında
şehit olan Pilot Yüzbaşı Mehmet Ali Yandım ve Pilot Üsteğmen Mehmet Ata'ya
Allah'tan rahmet, kederli ailelerine, Türk Silahlı Kuvvetlerine ve Türk
Milletine başsağlığı dilerim. 
Ayrıca, 11-12 Ocak 2004 günleri, Antalya
İlimizde meydana gelen yağış ve fırtınalardan hasar görerek, ekili alanlarını,
portakal bahçelerini, seralarını ve evlerini kaybeden Doyranlı, Kemerli,
Kumlucalı, Demreli ve Finikeli hemşerilerimize de, buradan, geçmiş olsun
dileklerimi iletirim. 
Burdur Milletvekili olarak, edindiğimiz
izlenim, bölgede yarım kalmış, tamamlanmayı bekleyen göletlerin en kısa zamanda
bitirilmesidir. Bölge halkı acilen maddî yardım beklemektedir. 
Burdur-Bucak İlçemizde, söz konusu
yağışlardan dolayı, ilçe merkezi ve 19 yerleşim yerinde 24 000 dekar ekili ve
dikili arazi su altında kalmıştır. Buğday ve arpa ekilişinden, tahmini, toplam
1 trilyon 350 milyar liralık zarar mevcuttur. 
6 Ocak günü yapılan kontrollerde ise,
ilçenin Avdancık, İncirdere, Karapınar, Keçili, Ürkütlü, Gündoğdu, Uğurlu,
Kızılkaya, Kızılağaç, Dağarcık, Alkaya ve Seydiköy Köylerindeki suların
çekilmiş olduğu, Bucak merkezde 1 000, Kestel'de 4 500, Kuşbaba'da 700,
Üzümlübel'de 1 700, Yüreğil'de 500, Yuva'da 300 dekar olmak üzere, toplam 17
200 dekar ekili ve dikili arazinin su altında olduğu tespit edilmiştir. 
Bu arada, bozulan ve daralan, Bucak,
Kestel, Heybeli, Ürkütlü, Yuva, Kızılkaya yollarının yolun acilen düzenlenip
asfaltlanması gerekmektedir. 
Bu bölgedeki vatandaşlarımız, Afet Yardım
Fonundan yararlanmak istemektedirler. Zaten, bu bölgedeki elma üreticilerimiz,
şu anda soğuk hava depolarındaki ürünlerini satamamaktan dolayı mağdur
durumdadırlar. Acilen, ihracat olanaklarının araştırılarak, müşteri bekleyen
üreticilerimize bir müjde verilmesi, yaraları biraz olsun hafifletecektir. 
Yine, bölge üreticilerimiz, Ziraat
Bankasından, tarım kredi kooperatiflerinden kullandıkları ve kullanacakları
kredilerle ve TEDAŞ elektrik borçlarıyla ilgili iyileştirmeler
beklemektedirler. 
Geçtiğimiz yılda, pancar, anason, haşhaş
ve tütün kotasından mağdur olan bölge üreticilerimize, ürün alımında ve ekim
alanlarının artırılmasında yardımcı olunması gerekmektedir. 
Hayvancılıkta, bölgenin gördüğü zararın
yansıması bu yıl sonunda olacaktır. Bölgedeki vatandaşlarımız, hayvanları için,
önümüzdeki yıl, saman ihtiyacı duyacaklardır. Bunun için, vakit geçirmeden,
bölge hayvancılığına özel bir önem verilip, silajlık mısır, yonca, fiğ, korunga
ve hayvan pancarı ekimine özel bir destek verilmelidir. Bunun da, Tarım ve
Köyişleri Bakanlığı tarafından izlenmesi ve denetlenmesi sağlanmalıdır. 
Bu yağışlar neticesinde, Ağlasun İlçemiz,
Yeşilbaşköy Beldesi, Çanaklı Beldesi, Yazır, Dereköy, Çamlıdere, Hisar,
Yumrutaş ve Kibrit Köylerimiz ile Bucak Çamlık civarında bulunan beton, demir
ve ağaç yapımı elektrik ve telefon direklerinin yaklaşık 3 000 tanesinin
büküldüğü, devrildiği ya da kırıldığı, bu nedenle, TEDAŞ verilerine göre,
yaklaşık 2 trilyon Türk Lirası hasar meydana geldiği anlaşılmıştır. Bölgedeki
elektrik direklerinin metal ömrü tamamlanmıştır. Bu nedenle, enerji nakil
hatlarının yenilenmesi, acil bir ihtiyaçtır; 2004 yılı yatırım programında
yerini almalıdır.
Yöredeki yem ve tuğla fabrikaları da hasar
görmüştür. 
Bucak İlçe merkezinde, yaklaşık 150
binanın ve Emniyet Müdürlüğü binasının bodrum katlarına su dolmuştur.
Kanalizasyon sisteminde de hasarlar mevcuttur. Toplam hasar, 5 trilyon lira
civarındadır. Bu konuda, vatandaşlarımız ve belediyemiz desteklenmelidir. 
Konuyla ilgili kuruluşlardan gelen hasar
tespit tutanakları, Valiliğimiz kanalıyla Bayındırlık ve İskân Bakanlığı Afet
İşleri Genel Müdürlüğüne bildirilmiştir. 
Bu arada, çalışmalarda emeği geçen Burdur
Valiliğimize, Bucak Kaymakamlığımıza, Tarım İl Müdürlüğümüze, Bucak İlçe Tarım
Müdürlüğümüze, TEDAS İl Müdürlüğümüze, Bayındırlık İl Müdürlüğümüze,
belediyelerimize ve emniyet teşkilatımıza teşekkürlerimi sunarım.
Değerli arkadaşlarım, yağışlardan dolayı
bu kadar çok arazinin su altında kalmasının nedenleri ise şunlardır...
(Mikrofon otomatik cihaz tarafından
kapatıldı)
BAŞKAN - Sayın Özkan, konuşmanızı
toparlayabilir misiniz.
Buyurun.
RAMAZAN KERİM ÖZKAN (Devamla) - Kanalların
yeterli olmaması.
Arazi içerisindeki kanalların yeterli
büyüklükte ve temiz olmaması.
Suyu çeken düdenlerin yeterli ve temiz
olmaması.
Onaç Barajından aşırı miktarda su
bırakılması. 
Kuşbaba Köyü Başgöz Mevkiinden gelen
suların gelişigüzel bir şekilde araziye akması.
Çözüm için yapılması gerekenler:
Yapımı bir türlü tamamlanamayan Onaç
Barajının, bir an önce faaliyete geçirilmesi ve dolayısıyla, buradan aşırı su
bırakılmasının önlenmesi.
Arazi içerisinde bulunan kanalların
genişletilip, temizlenmesi ve ara kanallar yapılması.
Düdenlerin ağzının temiz tutulması ve
açılması.
Başgöz Mevkiinden gelen suyun belirli bir
kanala aktarılması, 
Heybeli ve Yüreğil Köylerinde kanal
açılarak, suyun, Bozova Çayına aktarılması.
Kod tuttuğu takdirde, Kestel Ovasında
biriken suların, Susuz, Karapınar, Uğurlu, Boğazköy, Kızılkaya güzergâhını
takip ederek, Bademağaç ve Dağ Nahiyesi üzerinden çay yataklarına aktarılması.
Böylelikle, hem su taşkınları önlenecek,
hem de elde edilen suyla tarıma son derece elverişli olan bu arazi kolaylıkla
sulanabilecektir.
Değerli arkadaşlarım, Burdur İlimizin
sorunlarıyla ilgili birkaç konuya değineceğim. Bunlardan en önemlisi, Burdur
İlimize kazandırılması düşünülen Mehmet Akif Ersoy üniversitesidir.
Diğer bir konu da, Bozçay Çayı üzerinde
inşası devam eden Karaçal Barajının tamamlanmasıdır. Bölgede bulunan Karaçal,
Hacılar, Düğer, Yarıköy, Yazıköy, Aşağımüslümler, Yassıgüme, Akyaka, Kuruçay,
Suludere, Çendik ve Kumluca köylüleri, daha çok üretmek için, ovalarının
sulanmasını bekliyorlar. Ayrıca, Bucak İlçemizin geleceğine yön verecek
Karacaören Barajından, çoğu yıllar kuraklık çeken Bucak Ovasına su aktarılması
için, DSİ Genel Müdürlüğünce hazırlanacak bir projeye ve bu projenin hayata
geçirilmesine acilen ihtiyaç duyulmaktadır. Gerçekleştiğinde, Bucak İlçemiz,
ikinci bir Bucak olacaktır.
Burdur İli arıtma tesisi eksikliğinin bir
an önce giderilmesi gerekmektedir.
İlimizde et ve süt üretiminin
desteklenmesi amacıyla geniş çaplı bir hayvancılık organize sanayi bölgesinin
kurulması ve yetiştiricilerin, KOBİ-KOSGEB türü kredilerle desteklenmesi,
İlimizin tekrar hayvancılıktaki eski konumuna kavuşmasını sağlayacaktır.
Kooperatiflerimiz bu konuda destek beklemektedir.
İlimizdeki haşhaş, pancar, anason ve tütün
gibi tarımsal ürünlerdeki üretim alanlarının kısıtlanmasıyla,
yetiştiricilerimiz mağdur duruma düşmüşlerdir.
(Mikrofon otomatik cihaz tarafından
kapatıldı)
BAŞKAN - Sayın Özkan, buyurun; son
cümleler...
RAMAZAN KERİM ÖZKAN (Devamla) - En kısa
zamanda kotaların bu mağduriyeti giderecek ölçüde artırılmasını istiyoruz.
Gelecek dönemde, haşhaşta, üreticilerimizin beyaz taneli haşhaş ekimi
istedikleri, bölgedeki çalışmalarımda tespit edilmiştir.
Yeşilova, Çavdır ve Kemer İlçelerine
doğrudan gelir desteğinden yüzde 50'lik payları verilmektedir. Bu ilçelerimizin
ve il genelinde diğer ilçelerimizin de en kısa zamanda yüzde 100'lük paylarının
verilmesi için ilgili bakanlığımızdan çalışma bekliyoruz.
Bilindiği üzere, bir deprem bölgesi olan
Burdurumuzda, tahsis edilen arama-kurtarma teknisyeni kadrolarına gerekli
atamaların yapılarak tamamlanması, acil bir ihtiyaç olarak görülmektedir.
Burdur'da kurulacak olan kadın
hastalıkları ve doğum hastanesinin müjdesini duymak istiyoruz.
Yine, seçimlerden önce Burdur halkına söz
verildiği şekilde, Burdur-Antalya demiryolu projesinin ve Burdur-Antalya,
Burdur-Fethiye duble yol çalışmalarının bir an önce başlatılması istenmektedir.
Yeşilova Salda Gölü, Sultanpınarı ve
çevresinin de turizme engelsiz olarak kazandırılması acil ihtiyaçtır.
Bucak İlçemiz Kızılkaya Beldesinde hizmet
vermekte iken kapatılan Ziraat Bankası şubesinin yeniden hizmete açılmasını,
bölge halkı ısrarla istemektedir.
Sayın Başkan, değerli milletvekilleri;
yöre halkının yaşadığı sel felaketini, güzel Burdurumun güzel insanlarının
istek ve dileklerini bilgilerinize sunmuş bulunuyorum; gerçekleşmesi
temennisiyle, Ulu Önder Atatürk'ün kurduğu Yüce Meclisi saygıyla selamlıyorum. (Alkışlar)

BAŞKAN - Teşekkür ediyorum Sayın Özkan.
Gündemdışı konuşmaya, Hükümet adına, Tarım
ve Köyişleri Bakanı Sami Güçlü cevap vereceklerdir.
Buyurun Sayın Güçlü. (AK Parti
sıralarından alkışlar)
TARIM VE KÖYİŞLERİ BAKANI SAMİ GÜÇLÜ
(Konya) - Sayın Başkan, sayın milletvekilleri; hepinizi saygıyla selamlıyorum.
Burdur Milletvekilimiz Sayın Ramazan Kerim Özkan'ın, Burdur'un Bucak İlçesinde
meydana gelen sel felaketiyle ilgili olarak gündemdışı yapmış olduğu konuşmaya
ben de katkı sağlamak düşüncesiyle söz almış bulunuyorum; yine, hepinize
saygılarımı ifade ediyorum.
Efendim, geçtiğimiz günlerde Burdur
İlimizde yaşanan sel felaketi ve aynı günlerde Antalya İlinde yaşanan benzer
felaket ve yine Antalya'da iki gün önce fırtına sebebiyle meydana gelen felaket,
bölgemizde gerçekten çok büyük olumsuzluklara sebep olmuş, dolayısıyla,
bölgedeki, başta çiftçilerimiz olmak üzere, üretim faaliyetini büyük ölçüde
etkilemiştir; altyapıda zararlar meydana gelmiştir. Dolayısıyla, ben, bölge
halkına geçmiş olsun diyorum; bu konuda özverili bir çalışma gösteren
idarecilerimize, kamu personelimize buradan teşekkür ediyorum. 
Tüm tarım sektörünün karşı karşıya kaldığı
sorunların başında, hepimizin bildiği gibi, tabiî afetler gelmekte. Aynı
tarihte hem Antalya'da hem Burdur İlimizde bu olayı çok canlı olarak yaşadık.
Şiddetli yağış ve kanal taşmaları sonucunda, ilk belirlemelere göre, Bucak
İlçemizde, Sayın Ramazan Kerim Özkan'ın da belirttiği gibi, 20 köyde yaklaşık
700 çiftçimize ait 24 000 dekar alan, Çeltikçi İlçemizde de 500 çiftçimize ait
5 000 dekar alan olmak üzere toplam 29 000 dekarlık tarım alanımız zarar
görmüştür. Zarar gören bu alanlar içerisinde buğday, arpa, haşhaş, macar fiği
ve sera alanları da zarar görmüştür. İl müdürlüğümüz tarafından hasar tespit
çalışmaları sürdürülmektedir. Kesin hasar sonuçları, yağışların kesilip suların
çekilmesinden sonra, elbette, tespit edilecek ve bildirilecektir. 
Ülkemiz, başta kuraklık, sel, dolu gibi
afetlere daima açık olan ve bu afetlerin sık sık vuku bulduğu bir coğrafyada
yer almaktadır. Tabiî, buna, kendi ellerimizle yaptığımız birkısım
olumsuzlukları da katacak olursak, meydana gelen bu tabiî gelişmeye, âdeta,
kendi ellerimizle, ekstra zarar etkisini artırıcı katkıları da ilave edersek,
bölgedeki insanlarımız büyük bir zararla karşı karşıya kalmaktadır. Ancak, daha
önce de ifade ettiğim gibi, bugün itibariyle, doğal afete maruz kalan ve bunun
gibi, üreticilerimize yardım etmemizi sağlayacak mevcut yasalar bugün için
mevcut değildir. 
2001 yılından önce, ülkemizde, doğal afete
maruz kalan üreticilere yardım yapılmasını sağlayan iki yasa mevcuttu.
Bunlardan birincisi, 1950'den önce yürürlüğe giren 5254 sayılı Muhtaç
Çiftçilere Ödünç Tohumluk Verilmesi Hakkında Kanundu. Bu kanun çerçevesinde,
kuraklık, don, sel, haşere, yangın ve benzeri afetlerden mahsulü zarara uğrayıp
tohumluğu kalmamış ve kredi kuruluşlarından tohum kredisi alamayacak halde
bulunan üreticilere gerekli yardım yapılmaktaydı. Bu, 5254 sayılı Kanun, 3 Mart
2001 tarihinde Resmî Gazetede yayımlanan Bazı Fonların Tasfiyesi Hakkında
Kanunla 1 Ocak 2002 tarihinden itibaren yürürlükten kaldırılmıştır ve böylece,
doğal afete maruz kalan üreticilere yardım sağlayan bir önemli kanun
yürürlükten kaldırılmış. 
Bir diğeri ise, yine 20 Haziran 1977
tarihinde yürürlüğe giren 2090 sayılı Tabiî Afetlerden Zarar Gören Çiftçilere
Yapılacak Yardımlar Hakkında Kanundur. Yine, bu kanun da, 1 Ocak 2002 tarihinde
fonu kaldırıldığı için âdeta işlevsiz hale gelmiştir; böylece, Tabiî Afetlerden
Zarar Gören Çiftçilere Yapılacak Yardımlar Hakkında Kanun kapsamında, tarımsal
ürünleri, canlı-cansız üretim araçları ve tesisleri, değer itibariyle en az
yüzde 40 oranında zarar gören ve tarımsal üretim imkânı kalmayan çiftçilere
yardım yapılması mümkün iken, gerekli fonun ayrılamaması sonucu, bu da fiilen
yerine getirilememektedir. 
Dolayısıyla, Hükümetimizin elinde, bugün
gündeme gelen Burdur'un Bucak İlçesindeki çiftçilerimizle ilgili, bunların
zararlarını telafi edecek bir yasal mevzuat olmadığını bütün milletvekili
arkadaşlarımız, Ramazan Kerim Özkan Bey de bilmektedir; ama, elbette, bununla
ilgili bu yasal dayanağın olmaması, tedbirleri alacak bir mevzuatın olmaması,
tabiî, sorunu ortadan kaldırmamaktadır.
Hükümet olarak, bu konuda daha önce
söylediğimiz bir ifadeyi tekrar ediyorum: Bugün, üzerinde ümitle beklediğimiz
ve çiftçilerimizin uğrayacakları afetlere karşı zararlarını telafi edecek
mekanizma, hepimizin bildiği gibi, programımızda da yer alan bir yasa
tasarısıdır. Bu, sigorta yasası olarak ifade ettiğimiz tasarı ve konu, gerçekten
de çok ileri bir safhaya gelmiştir; inşallah, kısa bir süre içerisinde,
Meclisimizin gündemine gelecek ve dolayısıyla, çiftçilerimiz bakımından önemli
bir boşluğu gidereceğiz. Bununla ilgili ifadelerimi, büyük bir samimiyetle, en
kısa sürede getirme konusunda zorunluluğu da bilerek ifade ediyorum. 
Sayın Ramazan Kerim Özkan Bey, bu
vesileyle, Burdur'un birçok sorununa değindi. Bu afet vesilesiyle altyapıda
meydana gelen olumsuzlukları, bölgenin, sulama dahil temel sorunlarını,
birkısım tarımsal faaliyetlerini, hayvancılık ve bitkisel üretimle ilgili
konuları, haşhaş üretiminde meydana gelen, gelmesi gereken iyileşmeyi ve cins
itibariyle yeni bir cinsin uygulanmasını dile getirdi. Elbette, bölgelerimizin,
illerimizin tarımsal potansiyelini harekete geçirmek konusunda, hep beraber bir
gayret ve çalışmanın içerisinde olmalıyız. 
Ben, bununla ilgili olarak, bölge
çiftçilerimize yönelik olarak, ilk öncelikli üzerinde durduğumuz bir hususu
belirterek konuşmamı sona erdirmek istiyorum. O da, Antalya İlimizde 24-25
Aralıkta meydana gelen afetin merkezi olan Antalya Merkez ve Kemer İlçesiyle
ilgili, bugün de Burdur'un Bucak İlçesi ve Çeltikçi İlçesiyle ilgili olarak,
doğrudan gelir desteğinin öncelikli olarak ödenmesi konusunda, Bakanlığımız,
Hazineden sorumlu Devlet Bakanlığına müracaatta bulunmuş -ilk, özellikle
Antalya'yla ilgili cevabı sözlü olarak aldığım için, bunu genelleyerek
söylüyorum- ve böyle bir gerekçeyi, ödemeyi öne alma konusunda bir tabiî sebep
olarak algıladığımızı ifade ediyorum. Bunun takibi konusunda da, gelişmeler
konusunda da sayın milletvekilimize bilgi vereceğimi ifade ederek sözlerimi
bitiriyorum. 
Hepinizi saygıyla selamlıyorum. (Alkışlar)

MEHMET KARTAL (Van) - Afet beklemeden
Van'a da ödeyelim Sayın Bakan. 
BAŞKAN - Teşekkür ediyorum Sayın Bakan. 
Gündemdışı üçüncü söz, Osmanlı Devletinin
kuruluşunun 705 inci yıldönümüyle ilgili söz isteyen Bursa Milletvekili
Abdulmecit Alp'e aittir. 
Buyurun Sayın Alp. (AK Parti sıralarından
alkışlar) 
3. - Bursa
Milletvekili Abdulmecit Alp'in, Osmanlı Devletinin kuruluşunun 705 inci
yıldönümüne ilişkin gündemdışı konuşması
ABDULMECİT ALP (Bursa) - Sayın Başkan,
değerli milletvekilleri; Osmanlı Devletinin kuruluşunun 705 inci yıldönümü
münasebetiyle söz almış bulunmaktayım; Yüce Meclisi saygıyla selamlıyorum. 
Osmanlı Devleti, Söğüt Yaylasında doğan
bir beylikten, üç kıta üzerinde hükümran olan Osmanlı Cihan Devletinin
kuruluşu, yediyüzbeş yıl evvel, bir rüyanın tabir edilmesiyle başladı. Şeyh
Edebali, damadı Osman'ın görmüş olduğu rüyayı tabir ederken, kendisine
"oğul, devletin insana dayanmalı ve insanın hakkını teslim eden bir
adalet, onun refahını sağlayan gayretle ayakta kalmalıdır" dedi ve
böylece, Söğüt Yaylasında kurulan bir beylikten, üç kıta üzerinde hükümran
olan, adaletin timsali bir cihan devleti durumuna gelmiştir. 
Sayın Başkan, değerli milletvekilleri; AK
Partinin "devlet, millet; milleti yaşat ki, devlet yaşasın" diye
savunduğu kural, işte, bu inanç ve insan idrakinin günümüzde tezahür eden
çağdaş yorumudur. Osmanlı Devleti, kuruluşunu takip eden doksan yıl sonrasında,
Kosova Meydan Muharebesinden hemen kısa bir süre sonra, Avrupa'nın ortasına,
kuruluşundaki temel ilkeleri götürdü. Yönetiminde basiret, adaletinde insaf,
hükmünde dirayet olan ve üslubunda sanat ve medeniyetin doruklaştığı bir
terkiple gitti. Bu terkip, yaklaşık altmış yıl sonra, yani, kuruluşunu takip
eden yüzellinci yılın sonunda dünyada yeni bir çağ değiştiren büyük fethin
ilahî ilhamıyla bir araya geldi ve bir cihan imparatorluğu oluşunu idrak etti.
Demek ki, üç kıtada bir devlet ve çokkültürlü medeniyet tarifinin simgesi olan
Osmanlı Devleti, bu kültür ve medeniyet zirvesi, 21 inci Yüzyılın eşiğinde
dünyanın en iddialı devletinin Türkiye Cumhuriyeti olduğunu gösterir.
Sayın Başkan, değerli milletvekilleri;
Osmanlı devlet düzeni ve tarih tahlili, sadece fetihlerden, egemenliklerden ve
askerî üstünlüklerden ibaret değildir; asıl ve önemli olan özelliği, devlet
örgütlenişi, devlet disiplini, dengeli ve adil yönetimi, kültür ve sanat
üstünlüğü ve bütün vatandaşlarına hiçbir ayırım gözetmeksizin tanıdığı din ve
vicdan özgürlüğüdür. Osmanlıya bu açılardan baktığımızda, savaş yetkilerini
bile sınırlandıran bir hukuk devleti olduğunu görebilmekteyiz. Çöküş
dönemlerinin birtakım olaylarını kötü niyetlerle ve mübalağalı üsluplarla
anlatarak kendi güzelliklerimizi karalamaya çalışmak bu gerçeği değiştirmez. 
Ayrıca, kabul etmeliyiz ki, bize ait,
kültürümüze ait bir kurumun çöküşünün değil, yükselişinin sebeplerini taşımakta
daha büyük psikolojik üstünlük ve güven telkin edicilik vardır. Bizler,
demokratik ve cumhuriyet devletimizin ebediyetine inanan insanlar olarak,
Osmanlı Devletimizi, medeniyetimizin bu görkemli dönemini heyecanla benimsiyor
ve onu, geleceğe bir meşale gibi tutmak istiyoruz. Cumhuriyetin gücü ve
geleceğe yönelişteki hızı, bu kökten beslenmekle mümkün olacaktır.
Sayın Başkan, değerli milletvekilleri;
Osmanlı tarihinin kayıtlarında, Ertuğrul Gazi'nin Osman Gazi'ye, Osman Gazi'nin
oğlu Orhan Gazi'ye vasiyetlerinin temel ilkesinde, insan, Allah'ın emanetidir;
o ilke, ona o gözle bakacaksın ve adaletle hizmet edeceksin ilkesidir.
Türk-İslam kültürünün temel inanç sisteminde de insan, varlığın en şereflisi ve
en değerlisidir. Bütün varlık ona nispetle anlam ve değer kazanır. Devlet de
böyledir; insanı korumak ve ona hizmet etmek için vardır. İnancımızın emri de
bu yöndedir. Bu nedenledir ki, tarih boyunca Osmanlı toplumunun hiçbir
döneminde Batı'daki anlamında sömürücü, çatışan sınıflar var olmamış; bilakis,
fethettiği yerlerdeki kendinden olmayan toplumlara karşı tutumu da sömürücü
değil, merhametli ve hizmet edici olmuştur.
Sayın Başkan, değerli milletvekilleri;
işte, yediyüzbeş yıllık haşmet dolu bir geçmişten geleceğe uzanan bu derin
tarih şuuru ve kültür mirası bizim en önemli değerlerimizdir; onun için, 21
inci Yüzyılın eşiğinde yediyüzbeş yıllık geçmişimize dönerek ve bu iftihar
zemininde abideleşerek diyoruz ki, cumhuriyetimiz, inancımızın geleceğe yönelen
en seviyeli varlığıdır. Cumhuriyetimiz, kültür damarları itibariyle Osmanlının
kültür akımlarını benimsemiş, oradan beslenmiş ve orada gürleşmiştir.
(Mikrofon otomatik cihaz tarafından
kapatıldı)
BAŞKAN - Buyurun Sayın Alp.
ABDULMECİT ALP (Devamla) -
Cumhuriyetimizin medeniyet anlayışı da Osmanlıdan kaynaklanmaktadır. Bu kültür
ve medeniyet anlayışı içerisinde topluma yön veren en önemli taban dinamiğimiz
adalet ve kalkınma hedefimizdir. 
Sayın Başkan, değerli milletvekilleri;
umutların ve hayallerin pürüzsüz başarıya ulaştığı her akıllı gayretin
derinliğinde Allah inancı ve takdiri ilahî tevekkülü vardır. Cumhuriyetimizi
ilelebet muhafaza ve müdafaa edecek kudreti damarlarımızdaki asil kanda
bulacağımızı Atatürk söylemiştir. Bu inanç, bu akıl ve bu tevekkül asil kandaki
kudretimizin terkibidir ve bu, cumhuriyetimizi ebediyete kadar yaşatacaktır.
Ebediyete uzanan her yüzyılda Türkiye Cumhuriyeti, insanlık idealinin maziden
kaynaklanan iftiharlarını geleceğe taşıyan bir büyük kültür ve medeniyet
abidesi olarak tarih sahnesindeki şerefli yerini daima alacaktır. Bunun meşru
zemini, Yüce Meclisimizdir. 
Osmanlı Devletinin yediyüzbeşinci kuruluş
yıldönümünü, Türkiye Cumhuriyetinin ebediyete kadar devam edecek onurlu ve
şerefli yerinin hazırlandığı zemin olarak değerlendiriyor ve yeşil Bursamızın
Tophane Meydanında türbeleri bulunan Osman Gazi, Orhan Gazi ve bütün devlet
büyüklerimizi rahmetle anıyor, Yüce Meclisi saygıyla selamlıyorum. (AK Parti
sıralarında alkışlar)
BAŞKAN - Teşekkür ediyorum Sayın Alp.
Başkanlığın, Genel Kurula diğer sunuşları
vardır.
Türkiye Büyük Millet Meclisi Başkanlığının
bir tezkeresi vardır; okutup, bilgilerinize sunacağım.
B) Tezkereler ve Önergeler
1. -
Türkiye Büyük Millet Meclisi Başkanı Bülent Arınç'ın, Meclis Başkanı Dr.
Andreas Khol'un davetine icabetle Avusturya'ya yapacağı resmî ziyarete
katılacak heyete ilişkin Başkanlık tezkeresi (3/438)
9.1.2004
Türkiye Büyük Millet
Meclisi Genel Kuruluna
Türkiye Büyük Millet Meclisi Başkanı
Bülent Arınç'ın, Avusturya Meclis Başkanı Dr.Andreas Khol'un davetine icabetle,
beraberinde bir Parlamento heyetiyle, Avusturya'ya resmî ziyarette bulunması,
Türkiye Büyük Millet Meclisinin Dış İlişkilerinin Düzenlenmesi Hakkında 3620
sayılı Kanunun 6 ncı maddesi uyarınca Genel Kurulun 17.12.2003 tarihindeki 29
uncu Birleşiminde kabul edilmiştir.
Anılan kanunun 2 nci maddesi uyarınca,
heyetimizi oluşturmak üzere siyasî parti gruplarınca bildirilen isimler Genel
Kurulun bilgilerine sunulur.
 Bülent Arınç
 Türkiye Büyük Millet Meclisi
 Başkanı
 İsim Listesi
Ali Osman Sali Balıkesir
Milletvekili
Yaşar Tüzün Bilecik Milletvekili
İbrahim Özdoğan Erzurum
Milletvekili
Ahmet Sırrı Özbek İstanbul
Milletvekili
Suat Kılıç Samsun
Milletvekili
BAŞKAN - Bilgilerinize
sunulmuştur.
Türkiye Büyük Millet
Meclisi Başkanlığının 3 tezkeresi daha vardır; ayrı ayrı okutup, oylarınıza
sunacağım:
2. -
Türkiye Büyük Millet Meclisinde, Türkiye - Nijerya Parlamentolararası Dostluk
Grubu kurulmasına ilişkin Başkanlık tezkeresi (3/439)
8.1.2004
Türkiye
Büyük Millet Meclisi Genel Kuruluna
Türkiye Büyük Millet
Meclisinin Dış İlişkilerinin Düzenlenmesi Hakkında 3620 sayılı Kanunun 4 üncü
maddesi uyarınca, Nijerya Parlamentosu ile TBMM arasında parlamentolararası
dostluk grubu kurulması Genel Kurulun tasvibine sunulur.
 Bülent Arınç
 Türkiye Büyük Millet Meclisi
 Başkanı
BAŞKAN - Kabul edenler...
Kabul etmeyenler... Kabul edilmiştir.
İkinci tezkereyi
okutuyorum:
3. -
Avrupa-Akdeniz Parlamenter Asamblesine Türkiye Büyük Millet Meclisinin üye
olmasına ilişkin Başkanlık tezkeresi (3/440)
9.1.2004
Türkiye
Büyük Millet Meclisi Genel Kuruluna
Avrupa Parlamentosunun
girişimleriyle 1998 yılında Avrupa Birliği üyesi ülkeler ile Akdeniz
ülkelerinin katılımlarıyla oluşturulan Parlamenterler forumunun, Avrupa-Akdeniz
sürecinin bir parçası olarak, Avrupa-Akdeniz Parlamenterler Asamblesine
dönüştürülmesine, 2 Aralık 2003 tarihinde Napoli'de düzenlenen forumda karar
verilmiştir.
Türkiye Büyük Millet
Meclisinin Dış İlişkilerinin Düzenlenmesi Hakkında 3620 sayılı Kanunun 4 üncü
maddesi uyarınca Avrupa-Akdeniz Parlamenter Asamblesine Türkiye Büyük Millet
Meclisinin üye olması hususu Genel Kurulun tasviplerine sunulur.
 Bülent Arınç
 Türkiye Büyük Millet Meclisi 
 Başkanı
BAŞKAN - Kabul edenler...
Kabul etmeyenler... Kabul edilmiştir.
Üçüncü tezkereyi
okutuyorum:
4. -
Avrupa-Akdeniz Parlamenter Forumunun Avrupa- Akdeniz Parlamenter Asamblesi
haline dönüştürülmesi amacıyla Brüksel'de yapılacak çalışma grubu
toplantılarına Türkiye Büyük Millet Meclisinden bir heyetin iştirak etmesine
ilişkin Başkanlık tezkeresi (3/441)
12.1.2004
Türkiye Büyük Millet
Meclisi Genel Kuruluna
Avrupa Parlamentosunun
girişimleri üzerine kurulan Avrupa-Akdeniz Parlamenterler Forumunun
"Avrupa-Akdeniz Parlamenter Asamblesi" haline dönüştürülmesi amacıyla
yapılan çalışmalar çerçevesinde, Asamblenin Mart 2004'te yapılacak kuruluş toplantısından
önce, 19-20 Ocak 2004 tarihleri arasında Brüksel'de, Asamblenin çalışma
esasları, bütçesi, yapılanması ve sekreteryasını tespit etmek üzere bir çalışma
grubu toplantısı yapılacaktır.
Türkiye Büyük Millet
Meclisinin Dış İlişkilerinin Düzenlenmesi Hakkında 3620 sayılı Kanunun 9 uncu
maddesi uyarınca anılan toplantıya iştirak edilmesi hususu Genel Kurulun
tasviplerine sunulur.
 Bülent Arınç
 Türkiye Büyük Millet Meclisi 
 Başkanı
BAŞKAN - Kabul edenler...
Kabul etmeyenler... Kabul edilmiştir.
Başbakanlığın, Anayasanın
82 nci maddesine göre verilmiş bir tezkeresi vardır; okutup oylarınıza
sunacağım.
5. -
Başbakan Recep Tayyip Erdoğan'ın Özbekistan'a yaptığı resmî ziyarete
katılan milletvekillerine ilişkin
Başbakanlık tezkeresi (3/442)
8.1.2004
Türkiye
Büyük Millet Meclisi Başkanlığına
Görüşmelerde bulunmak
üzere, bir heyetle birlikte 18-20 Aralık 2003 tarihlerinde Özbekistan'a
yaptığım resmî ziyarete, ekli listede adları yazılı milletvekillerinin de
iştirak etmesi uygun görülmüş ve bu konudaki Bakanlar Kurulu Kararının sureti
ilişikte gönderilmiştir.
Anayasanın 82 nci
maddesine göre gereğini arz ederim.
 Recep Tayyip Erdoğan
 Başbakan
 Liste:
Ömer Çelik Adana
Milletvekili
Haluk İpek Ankara
Milletvekili
Egemen Bağış İstanbul
Milletvekili
Ali İbiş İstanbul
Milletvekili
Mehmet Ali Özpolat İstanbul
Milletvekili
İdris Naim Şahin İstanbul
Milletvekili
Zeynep Karahan Uslu İstanbul
Milletvekili
Hayati Yazıcı İstanbul
Milletvekili
Nihat Eri Mardin Milletvekili
Şaban Dişli Sakarya
Milletvekili
Osman Coşkunoğlu Uşak
Milletvekili
Mehmet Kartal Van Milletvekili
BAŞKAN - Kabul edenler...
Kabul etmeyenler... Kabul edilmiştir.
Başbakanlığın bir
tezkeresi vardır; okutuyorum:
6. -
Çanakkale Milletvekili İbrahim Köşdere hakkında tanzim edilen soruşturma
dosyasının geri gönderilmesine ilişkin Başbakanlık tezkeresi (3/443)
6
Ocak 2004
Türkiye
Büyük Millet Meclisi Başkanlığına
İlgi: a) Adalet
Bakanlığının 02.05.2003 tarih ve 20699 sayılı yazısı.
b) 08.05.2003 tarihli ve
B.02.0.PPG.0.12-310-7226 sayılı yazımız.
c) Adalet Bakanlığının
14.05.2003 tarih ve 23400 sayılı yazısı.
d) 22.05.2003 tarihli ve
B.02.0.PPG.0.12-310-7940 sayılı yazımız.
e) Adalet Bakanlığının
23.12.2003 tarih ve 57195 sayılı yazısı.
Yedieminlik görevini
kötüye kullanmak ve ihkakı hak suçlarını işlediği iddia olunan Çanakkale
Milletvekili İbrahim Köşdere hakkında tanzim edilen ve Adalet Bakanlığının ilgi
(a) ve (c) yazılarının suretleri ile eki soruşturma dosyası Anayasanın 83 üncü
maddesine göre gereği yapılmak üzere ilgi (b) ve (d) yazılarımızla sunulmuştur.
Ancak, Adalet
Bakanlığının ilgi (e) yazısı eki Alanya Cumhuriyet Başsavcılığının 8/12/2003
tarihli ve 2003/1280 B.M., Fez.No: 2003/64 sayılı yazısında soruşturma
evrakının tekrar değerlendirilmek üzere iadesi talep edilmektedir.
Gereğini arz ederim.
 Recep Tayyip Erdoğan
 Başbakan
BAŞKAN - Anayasa ve
Adalet Komisyonları üyelerinden kurulu Karma Komisyonda bulunan dosya Hükümete
geri verilmiştir.
Bir Meclis araştırması
önergesi vardır; okutuyorum:
C) Gensoru, Genel Görüşme, Meclİs SoruşturmasI ve Meclİs AraştIrmasI
Önergelerİ
1. -
Malatya Milletvekili Muharrem Kılıç ve 29 milletvekilinin, sözleşmeli sağlık
personeli seçme ve yerleştirme sınavının sonuçlarıyla ilgili iddiaların araştırılması
amacıyla Meclis araştırması açılmasına ilişkin önergesi (10/155) 
Türkiye
Büyük Millet Meclisi Başkanlığına
Sağlık Bakanlığının
sağlık personeli ihtiyacını karşılamak amacıyla, 13 Aralık 2003 tarihinde,
Millî Eğitim Bakanlığı Eğitim Teknolojileri Genel Müdürlüğüne yaptırmış olduğu
Sözleşmeli Sağlık Personeli Seçme ve Yerleştirme Sınavı yerleştirme sonuçları
29 Aralık 2003 tarihinde açıklanmıştır. Açıklanan sonuçlara göre "0"
puan alan 16 kişinin kadrolara yerleştirildiği, yüksek puan alanların ise
hiçbir yere yerleştirilmediği görülmektedir. Bu sonuçlar, doğal olarak,
kamuoyunda Sağlık Bakanlığı ve Millî Eğitim Bakanlığının işbirliği içinde
gerçekleştirdiği bu sınav sonucu yapılan yerleştirmelere karşın bir güvensizlik
ve rahatsızlık yaratmıştır. 
"Sınav"ın
sözlük anlamı, öğrencilerin veya bir işe girmek isteyenlerin bilgi derecesini
anlamak için yapılan yoklama, imtihan, testtir. Sözlük anlamından da görüldüğü
gibi sınav bir işe girmek isteyenlerin bilgi derecesini ölçmek için yapılmaktadır.
Yani, sınav yapılmasının mantığı, belli bir puanı alarak bilgi derecesinin
yeterli düzeyde olduğunu kanıtlayan kişinin sınavı kazanması, bilgi derecesi
düşük seviyede olan kişinin ise yeterli puanı alamayarak sınavı kaybetmesidir.
Yapılan bu sınavın sonucunda ise tam tersinin olduğu görülmektedir. Yüksek puan
alanların çoğu hiçbir yere yerleştirilmezken, çok daha düşük puan alanlar
kadrolara yerleştirilmişlerdir. Burada yüksek puan alanlara haksızlık yapıldığı
görülmekle beraber ayrıca, bilgi derecesi yeterli olmayan ve hatta
"0" olan kişilerin, insan hayatı için hizmet veren sağlık alanlarında
çalıştırılacağı da görülmektedir. Yani, artık, insanlarımızın sağlığı, hayatı,
yeterli meslekî bilgi düzeyine sahip olmayan sağlık personelinin ellerine teslim
edilecektir.
Yapılan bu sınavın
sonucunda başarılı olanla başarısız olan arasında madem bir fark
gözetilmeyecekti, o zaman neden bu sınav yapıldı ve neden sınavı başarırsa
atanacakmış izlenimi yaratılarak, sınava günlerce hazırlanarak emeğini ve
parasını harcayan bu insanlar umutlandırıldı? Yapılan bu mantıksız uygulamanın
telafi edilebilmesi için yüksek puan alıp da tercih ettikleri kadrolara
yerleştirilemeyenlerin diğer kadrolara puan sıralaması esasına göre
yerleştirilmeleri gerekirdi.
Yukarıda açıklanan tüm bu
gerekçeler sebebiyle, kamuoyunda büyük şüphe ve rahatsızlık yaratan Sözleşmeli
Sağlık Personeli Seçme ve Yerleştirme Sınavı sonucu yapılan yerleştirmelerde
gözüken yanlışlıkların, çelişkilerin; bu hususlarla ilgili gerek Millî Eğitim
Bakanlığı ve gerekse Sağlık Bakanlığının sorumluluklarının araştırılması
amacıyla Anayasanın 98 inci ve İçtüzüğün 104 ve 105 inci maddeleri gereğince
Meclis araştırması açılmasını saygıyla arz ederiz. 7.1.2004
1- Muharrem Kılıç  (Malatya)
2- Mehmet Ali Özpolat  (İstanbul)
3- A. İsmet Çanakçı  (Ankara)
4- Şevket Gürsoy  (Adıyaman)
5- Orhan Eraslan  (Niğde)
6- Mehmet Ziya Yergök  (Adana)
7- Mehmet Vedat Melik  (Şanlıurfa)
8- Sıdıka Sarıbekir  (İstanbul)
9- Atilla Başoğlu  (Adana)
10- Mehmet Parlakyiğit  (Kahramanmaraş)
11- Ferit Mevlüt
Aslanoğlu  (Malatya)
12.- Mustafa Özyurt  (Bursa)
13- Osman Kaptan  (Antalya)
14- Ahmet Sırrı Özbek  (İstanbul)
15- Necdet Budak  (Edirne)
16- Yakup Kepenek  (Ankara)
17- Halil Akyüz  (İstanbul)
18- Mehmet Kartal  (Van)
19- Orhan Ziya Diren  (Tokat)
20- Mustafa Gazalcı  (Denizli)
21- N. Gaye Erbatur  (Adana) 
22- Ali Kemal Kumkumoğlu  (İstanbul)
23- Muzaffer R.
Kurtulmuşoğlu  (Ankara)
24- İsmail Değerli  (Ankara)
25- Muharrem Eskiyapan  (Kayseri)
26- Berhan Şimşek  (İstanbul)
27- Memduh Hacıoğlu  (İstanbul)
28- Ali Kemal Deveciler  (Balıkesir)
29- Salih Gün  (Kocaeli)
30- Hüseyin Bayındır  (Kırşehir)
BAŞKAN - Bilgilerinize
sunulmuştur. 
Önerge, gündemde yerini
alacak ve Meclis araştırması açılıp açılmaması konusundaki öngörüşme, sırası
geldiğinde yapılacaktır. 
Danışma Kurulunun bir
önerisi vardır; okutup oylarınıza sunacağım. 

IV. -
ÖNERİLER
A) DanIşma Kurulu Önerİlerİ
1. -
Gündemdeki sıralama ile çalışma saatlerinin yeniden düzenlenmesine ilişkin
Danışma Kurulu önerisi
Danışma Kurulu önerisi
No. : 60  Tarih: 13.1.2004
Genel Kurulun 13 Ocak
2004 Salı günkü (bugün) birleşiminde; sözlü sorular dışındaki diğer denetim
konularının görüşülmemesi, gündemin "Kanun Tasarı ve Teklifleri ile
Komisyonlardan Gelen Diğer İşler" kısmının 16 ncı sırasında yer alan 255
sıra sayılı kanun teklifinin bu kısmın 4 üncü sırasına, daha önce gelen
kâğıtlar listesinde yayımlanan ve bastırılarak dağıtılan 333 sıra sayılı Kanun
Tasarısının ise 48 saat geçmeden 33 üncü sırasına; 8, 9, 10, 11, 12, 13, 14,
15, 17, 18, 19, 21, 22, 23 ve 26 ncı
sıralarında yer alan kanun tasarı ve teklifleri ile İçtüzük teklifinin ise aynı
kısmın 34, 35, 36, 37, 38, 39, 40, 41, 42, 43, 44, 45, 46, 47 ve 48 inci
sıralarına alınması ve diğer işlerin sırasının buna göre teselsül ettirilmesi,
14.1.2004 Çarşamba günkü birleşimde de çalışma süresinin, 327 sıra sayılı kanun
tasarısının görüşmelerinin bitimine kadar uzatılmasının, Genel Kurulun onayına
sunulması Danışma Kurulunca uygun görülmüştür. 
 Bülent Arınç
 Türkiye Büyük Millet Meclisi 
 Başkanı 



Faruk Çelik


Haluk Koç




AK Parti Grubu Başkanvekili


CHP Grubu Başkanvekili



BAŞKAN - Söz isteyen?..
Yok. 
Öneriyi oylarınıza
sunuyorum: Kabul edenler... Kabul Etmeyenler... Kabul edilmiştir. 
İçtüzüğün 37 nci
maddesine göre verilmiş, doğrudan gündeme alma önergeleri vardır; ayrı ayrı
okutup işleme koyacağım ve oylarınıza sunacağım. 
İlk önergeyi okutuyorum: 
III. - BAŞKANLIĞIN GENEL KURULA SUNUŞLARI (Devam)
B)
TEZKERELER VE ÖNERGELER (Devam)
7. - Afyon
Milletvekili Halil Ünlütepe'nin, Afyon İli Sincanlı İlçesinin Adının Sinanpaşa
Olarak Değiştirilmesine Dair Kanun Teklifinin (2/89) doğrudan gündeme
alınmasına ilişkin önergesi (4/133)
11.12.2003
Türkiye
Büyük Millet Meclisi Başkanlığına 
26.02.2003 tarihinde
vermiş olduğum (2/89) esas numaralı, Afyon İli Sincanlı İlçesinin Adının
Sinanpaşa Olarak Değiştirilmesine Dair Kanun Teklifim, üzerinden 45 günden
fazla zaman geçmiş olmasına rağmen komisyonda görüşülmemiştir. Kanun teklifimin
İçtüzüğün 37 nci maddesine göre doğrudan Genel Kurul gündemine alınması
hususunda gereğini arz ederim. 
Saygılarımla.
 Halil Ünlütepe
 Afyon
BAŞKAN - Söz talebi?..
Yok.
Önergeyi oylarınıza
sunuyorum: Kabul edenler... Kabul etmeyenler... Kabul edilmiştir.
İkinci önergeyi
okutuyorum:
8. - Manisa
Milletvekili Nuri Çilingir'in, Emniyet Teşkilatı Kanununun Bir Maddesinde
Değişiklik Yapılmasına Dair Kanun Teklifinin (2/199) doğrudan gündeme
alınmasına ilişkin önergesi (4/134) 
Türkiye
Büyük Millet Meclisi Başkanlığına
(2/199) esas numaralı
kanun teklifimin İçtüzüğün 37 nci maddesi uyarınca doğrudan Genel Kurul
gündemine alınmasını arz ederim.
Saygılarımla. 7.1.2004
 Nuri Çilingir
 Manisa
BAŞKAN - Söz talebi? Yok.
Önergeyi oylarınıza
sunuyorum: Kabul edenler... Kabul etmeyenler...
HALUK KOÇ (Samsun) -
Sayın Başkan, kabul edilmiştir...
BAŞKAN - Birleşime 5
dakika ara veriyorum.
Kapanma
Saati : 15.47



İKİNCİ
OTURUM
Açılma
Saati: 15.57
BAŞKAN:
Başkanvekili Sadık YAKUT
KÂTİP
ÜYELER: Suat KILIÇ (Samsun), Türkân MİÇOOĞULLARI (İzmir)
BAŞKAN - Sayın milletvekilleri, Türkiye
Büyük Millet Meclisinin 41 inci Birleşiminin İkinci Oturumunu açıyorum.
III. - BAŞKANLIĞIN GENEL KURULA SUNUŞLARI (Devam)
B)
TEZKERELER VE ÖNERGELER (Devam)
8. - Manisa
Milletvekili Nuri Çilingir'in, Emniyet Teşkilatı Kanununun Bir Maddesinde
Değişiklik Yapılmasına Dair Kanun Teklifinin (2/199) doğrudan gündeme
alınmasına ilişkin önergesi (4/134) (Devam)
BAŞKAN - Manisa Milletvekili Nuri
Çilingir'in doğrudan gündeme alınma önergesini yeniden oylarınıza sunuyorum:
Kabul edenler... Kabul etmeyenler... Kabul edilmemiştir.
(10/ 10, 11, 36, 39 ve 127) esas numaralı
Meclis Araştırması Komisyonu, başkan, başkanvekili, sözcü ve kâtip seçimini
yapamamıştır. Bu komisyona seçilmiş bulunan sayın üyelerin, 13 Ocak 2004 Salı
günü (bugün) saat 17.00'de, Halkla İlişkiler Binası B Blok 2 nci Kat Dördüncü
Bankoda bulunan Meclis araştırması komisyonları toplantı salonunda toplanarak
başkan, başkanvekili, sözcü ve kâtip seçimini yapmalarını rica ederim.
Komisyonun toplantı yer ve saati ayrıca
ilan tahtalarına asılmıştır. 
Gündemin "Seçim" kısmına
geçiyoruz.
V. - SEÇİMLER
A) Komİsyonlarda AçIk Bulunan Üyelİklere Seçİm
1. - Kamu
İktisadî Teşebbüsleri Komisyonunda açık bulunan üyeliğe seçim
BAŞKAN - Kamu İktisadî Teşebbüsleri
Komisyonunda boş bulunan ve Adalet ve Kalkınma Partisi Grubuna düşen 1 üyelik
için, Bursa Milletvekili Niyazi Pakyürek aday gösterilmiştir.
Oylarınıza sunuyorum: Kabul edenler...
Kabul etmeyenler... Kabul edilmiştir.
Şimdi, Genel Kurulun 9.12.2003 tarihli 25
inci Birleşiminde kurulması kabul edilen (9/3) esas numaralı Meclis
Soruşturması Komisyonuna üye seçimi yapacağız. 
Meclis soruşturmasını yürütecek komisyon
üyeleri, Anayasanın 100 üncü maddesine göre, siyasî partilerin güçleri oranında
verebilecekleri üye sayısının 3 katı olarak gösterdikleri adaylar arasından
adçekmek suretiyle tespit edilecektir.
Bu soruşturma komisyonunda, Adalet ve
Kalkınma Partisi 10, Cumhuriyet Halk Partisi 5 üyeyle temsil edilecektir.
Şimdi, bakanlıkları sırasında, ilgili
kuruluşların raporlarının gereğinin yapılmasını geciktirerek ve gerekli
tedbirleri zamanında almayarak görevlerini yerine getirmemek suretiyle Türkiye
Halk Bankasının zarara uğramasına sebep oldukları, usulsüz işlemlerin
yapılmasına imkân sağladıkları ve bu eylemlerinin Türk Ceza Kanununun 230 uncu
maddesinin ikinci fıkrasına uyduğu iddiasıyla Devlet eski Bakanı ve Başbakan
Yardımcısı Hüsamettin Özkan ile Devlet eski Bakanı Recep Önal haklarında
kurulması kabul edilen (9/3) esas numaralı Meclis Soruşturması Komisyonuna üye
seçimine başlıyoruz.
B) Komİsyonlara Üye Seçİmİ
1. - (9/3)
esas numaralı Meclis Soruşturması Komisyonuna üye seçimi
BAŞKAN - Siyasî parti gruplarına düşen
üyelikler için 3 katı olarak gösterdikleri adayların adlarını okutacağım.
Kâtip Üyenin oturarak okuması hususunu
oylarınıza sunuyorum: Kabul edenler... Kabul etmeyenler... Kabul edilmiştir.
Adayların adlarını okutuyorum:
(9/3) esas numaralı Meclis Soruşturması
Komisyonu Üye Aday Listesi: (45)
Adı ve Soyadı Seçim Çevresi
 Adalet ve Kalkınma Partisi (30)
İbrahim Hakkı Aşkar  (Afyon)
Telat Karapınar  (Ankara)
Faruk Anbarcıoğlu  (Bursa)
Mustafa Dündar  (Bursa)
Muzaffer Külcü  (Çorum)
Metin Kaşıkoğlu  (Düzce)
Mücahit Daloğlu (Erzurum)
Fuat Geçen (Hatay)
Recep Özel (Isparta)
Nusret Bayraktar (İstanbul)
Zeynep Karahan Uslu (İstanbul)
Mehmet Sekmen (İstanbul)
Tevfik Ensari (İzmir)
Mehmet Ali Bulut (Kahramanmaraş)
Mehmet Yılmazcan (Kahramanmaraş)
Fatih Arıkan (Kahramanmaraş)
Ramazan Can (Kırıkkale)
Ahmet Gökhan Sarıçam (Kırklareli)
Kerim Özkul (Konya)
Halil İbrahim Yılmaz (Kütahya)
İsmail Bilen (Manisa)
Süleyman Sarıbaş (Malatya)
Mustafa Eyiceoğlu (Mersin)
Seyfi Terzibaşıoğlu (Muğla)
Hamit Taşcı (Ordu)
Ayhan Sefer Üstün (Sakarya)
Mehmet Kurt (Samsun)
Mehmet Atilla Maraş (Şanlıurfa)
Mehmet Ergün Dağcıoğlu (Tokat)
Şükrü Önder (Yalova)
 Cumhuriyet Halk Partisi (15) 
Uğur Aksöz (Adana)
İsmail Değerli (Ankara)
Tuncay Ercenk (Antalya)
Hüseyin Ekmekcioğlu (Antalya)
Ensar Öğüt (Ardahan)
Rasim Çakır (Edirne)
Nejat Gencan (Edirne)
Mehmet Ali Arıkan (Eskişehir)
Halil Akyüz (İstanbul)
Bihlun Tamaylıgil (İstanbul)
Hakkı Akalın (İzmir)
Ali Cumhur Yaka (Muğla)
İlyas Sezai Önder (Samsun)
Erdoğan Kaplan (Tekirdağ)
Şevket Arz  (Trabzon)
BAŞKAN - Siyasî parti
gruplarının gösterdikleri adayların adları iki ayrı torbaya konulmuştur. Her
torbadan üçte 1 oranında isim çekeceğiz. 
Adçekme işlemine, Adalet
ve Kalkınma Partisi Grubundan başlıyoruz.
Adalet ve Kalkınma
Partisi Grubu adayları arasından, kurayla 10 üye belirleyeceğiz.
Mehmet Yılmazcan (Kahramanmaraş)
Metin Kaşıkoğlu (Düzce)
İsmail Bilen (Manisa)
Mustafa Eyiceoğlu (Mersin)
Şükrü Önder (Yalova)
Faruk Anbarcıoğlu (Bursa)
Mehmet Ergün Dağcıoğlu (Tokat)
Ayhan Sefer Üstün (Sakarya)
Zeynep Karahan Uslu (İstanbul)
Telat Karapınar (Ankara)
Şimdi, Cumhuriyet Halk
Partisi Grubunun adayları arasından, kurayla 5 üyenin seçimini yapacağız.
İsmail Değerli (Ankara)
İlyas Sezai Önder (Samsun)
Ensar Öğüt (Ardahan)
Hüseyin Ekmekcioğlu (Antalya)
Bihlun Tamaylıgil (İstanbul)
Böylece,
(9/3) esas numaralı Meclis Soruşturması Komisyonunun üye seçimi
tamamlanmıştır.
Gündemin "Sözlü Sorular" kısmına
geçiyoruz. 
VI. -
SORULAR VE CEVAPLAR
A) SÖZLÜ
SORULAR VE CEVAPLARI
1. -
Şanlıurfa Milletvekili Mehmet Vedat Melik'in, salıverilen tutuklu ve
hükümlülerin Emniyet ve Jandarma Teşkilatlarındaki kayıtlarına ilişkin Adalet
Bakanından sözlü soru önergesi (6/363) ve Adalet Bakanı Cemil Çiçek’in cevabı
BAŞKAN -
Soruyu cevaplandıracak Sayın Bakan?.. Burada.
Soruyu okutuyorum:
Türkiye Büyük Millet Meclisi Başkanlığına
Aşağıdaki sorularımın, Anayasanın 98 inci
maddesi ve Türkiye Büyük Millet Meclisi İçtüzüğünün 96 ncı ve devamı maddeleri
uyarınca, Adalet Bakanı Sayın Cemil Çiçek tarafından sözlü yanıtlanmasını
saygıyla dilerim. 04.04.2003
 Mehmet
Vedat Melik Şanlıurfa
Sorular:
1- Haklarında yetkili mercilerce verilen
tutuklama kararı bulunanların ve bu konuda istenilen bir mükellefiyeti yerine
getirmedikleri gerekçesiyle yakalananların, ilgili makamlarca salıverilmeleri,
tutukevinden bırakılmaları, takipsizlik kararı almaları veya ceza ve infaz
kurumlarında cezalarını çekerek tahliyelerinden veya afla salıverilmelerinden
sonra, durumları, yakalamayı yapan emniyet ve/veya jandarma birimlerine derhal
bildirilmekte midir?
2- Salıverildikleri halde, kendileriyle
ilgili fişlere kayıt düşülmeyen yurttaşlarımızın yeniden ve haksızca
yakalanmalarının yol açtığı mağduriyetleri önlemek ve gidermek için ne gibi
tedbirler almayı düşünüyorsunuz?
3- Emniyetteki kayıtların zamanında
silinmemesi, yurttaşları, masumiyetlerini kanıtlamak gibi bir yükümlülükle
karşılaştırmakta, denk gelmesi halinde bir hafta sonu nezarette
geçirilmektedir. Önlem olarak ne düşünülmektedir?
BAŞKAN- Buyurun Sayın Bakan. 
Cevap süreniz 5 dakikadır. 
ADALET BAKANI CEMİL ÇİÇEK (Ankara)- Sayın
Başkan, değerli milletvekilleri;
Şanlıurfa Milletvekili Sayın Mehmet Vedat Melik'in, salıverilen tutuklu ve
hükümlülerin emniyet ve jandarmadaki kayıtlarına ilişkin sorusuyla ilgili olarak
huzurunuzdayım. 
Ülkemizde, suç işleyerek aranıyor durumda
olan ve yargı mercilerince çeşitli nedenlerle haklarında yakalama müzekkeresi
çıkarılan kişilere ilişkin kayıtlar, İçişleri Bakanlığı Kaçakçılık İstihbarat,
Harekât ve Bilgi Toplama Dairesi Başkanlığınca tutulmakta olup, bu kayıtlar
ülke çapında sorgulanarak, arananların yakalanması çalışmaları
sürdürülmektedir. Soru önergesiyle bize tevcih edilen hususlarla ilgili olarak;

1- Yakalanarak adlî makamlara teslim
edilen kişiler ile yargılama sonucunda haklarında beraat, takipsizlik ya da
ceza verilen kişilere ilişkin kayıtlar, yargı mercilerince verilen kararlar
doğrultusunda iptal ya da düşüm işlemine tabi tutulmakta ya da sistemde
muhafaza edilmektedir. Bu nedenle, yargı mercilerince verilen kararlardan,
kayıtları tutan güvenlik kuvvetlerinin haberdar edilmesi bir zorunluluk olarak
ortaya çıkmış olup, konuyla ilgili olarak
Bakanlığımızca 1984 yılından bu
yana 6 adet genelge yayımlanmıştır. Söz konusu genelgelere rağmen uygulamada
yaşanan bazı aksaklıklar üzerine, son olarak, Bakanlığımız ile İçişleri
Bakanlığının ilgili birimleriyle yapılan koordinasyon sonucu yeni bir genelge
çıkarılmış ve Bakanlığımızın ilgili birimlerine de duyurulmuştur.
Öte yandan, yargı mercilerince
bildirilmesi ya da yapılan kişisel başvurularla anlaşılması üzerine, haklarında
takipsizlik veya beraat kararı verilenlere ait olanlar ile dava zamanaşımına
uğramış olan kayıtlar, Kaçakçılık İstihbarat, Harekât ve Bilgi Toplama Dairesi
Başkanlığınca iptal edilmektedir. Bu konuda kişilerin mağdur olmalarını önlemek
amacıyla, İçişleri Bakanlığınca ilgili yönerge değiştirilerek, herkesin kendi
kaydı hakkında bilgi edinebilmesine, böylece, varsa, bu şekildeki kayıtların
kişisel başvuru yoluyla da silinebilmesine imkân sağlanmıştır.
2- Aranıyor durumda kayıtları bulunan ve
yakalanarak yargı mercilerine veya askerlik şubelerine teslim edilen kişilerin
kayıtlarında gerekli düşüm işlemlerinin yapılması, il güvenlik kuvvetlerince
yapılan bildirimler doğrultusunda, ilgili Kaçakçılık İstihbarat, Harekât ve
Bilgi Toplama Dairesinin POL-NET bilgisayar ağına alınmasını takiben
yayımlandığı, 28.2.2003 tarihli ve (3/54) sayılı emir uyarınca, bilgisayar
üzerinden ya da mesaj yöntemi kullanılarak bir gün içerisinde
gerçekleştirilmektedir. Bu uygulamadan sonra, kişilerin, tekrar ve haksız
yakalanmalarının önüne çok büyük ölçüde geçilmiştir.
3- Aranıyor durumda olan kişilerin
yakalanmaları halinde, yakalayan güvenlik kuvvetlerince yapılan araştırmayla,
halen aranıyor durumda olup olmadığının tespiti gerekmektedir. 24 saat görev
yapan güvenlik kuvvetleri bu araştırmayı her an yapabilmekte olup, adlî
makamlar ve askerî birimlerden yapılması gereken işlem sorulmakta ve buna göre
gerekli işlem yapılmaktadır. 
Bu bağlamda, söz konusu yerlerden alınan bilgiler
doğrultusunda, yakalanan kişi, ya cumhuriyet savcılıklarına veya askerlik
şubelerine teslim edilmekte ya da serbest bırakılmaktadır. Hafta sonlarında
yakalanan kişilerle ilgili olarak da bu çerçevede işlem yapılmaktadır. 
Bilgilerinize saygıyla sunarım.
Saygılar sunuyorum. (AK Parti sıralarından
alkışlar)
BAŞKAN - Teşekkür ediyorum Sayın Bakan.
Sayın Melik, kısa bir açıklama
yapacaksanız; buyurun.
MEHMET VEDAT MELİK (Şanlıurfa) - Efendim,
ben, Sayın Bakana, öncelikle, verdiği bu bilgilerden ötürü teşekkür etmek
istiyorum.
Bu, gerçekten, çok önemli bir sorundur.
Bizim çevremizde de yaşanmış bir sorundur. Gerçekten, güvenlik güçlerinin
burada yapacakları hiçbir şey yoktur. Çünkü, onların önüne böyle bir arama
tezkeresi, aranıyor kayıtları geldiği zaman, güvenlik güçleri, elbette ki, o
kişileri alıkoymak zorundadır. Bu kayıtların süratle düşürülmesi gerektiği
inancındayım. 
Teşekkür ediyorum.
BAŞKAN - Teşekkür ediyorum Sayın Melik.
2. -
Antalya Milletvekili Feridun Fikret Baloğlu'nun, Antalya deniz ulaşımı
projelerine ilişkin Turizm Bakanından sözlü soru önergesi (6/366) ve yazılı
soruya çevrilmesi nedeniyle konuşması
BAŞKAN - Önergeyi cevaplandıracak Sayın
Bakan?.. Yok.
Bu önerge, üç birleşim içinde
cevaplandırılmadığından, İçtüzüğün 98 inci maddesinin son fıkrası uyarınca
yazılı soruya çevrilecektir; önerge gündemden çıkarılmıştır. 
FERİDUN FİKRET BALOĞLU (Antalya) - Sayın
Başkan, söz istiyorum.
BAŞKAN - Buyurun Sayın Baloğlu.
FERİDUN FİKRET BALOĞLU (Antalya) - Sayın
Başkan, sayın milletvekilleri; turizmle en fazla ilgilenmesi gereken Bakanın,
bir turizm bölgesi milletvekilinin aylardır bekleyen sorusuna yanıt vermek için
burada bulunmamasını yadırgıyorum. Sayın Bakan, zaman zaman Antalya'ya
gelmektedir. O gezilerinde de, turizme milyarlarca dolar katan Antalya'nın bu
iktidardan hiç pay almadığını açıkça görmektedir. Biz, bundan duyduğumuz
üzüntüyü defalarca ifade ettik. Ne ki, yankı bulamadık. Bugün de, bu
duyarsızlığın yeni bir örneğiyle karşı karşıyayız. Sayın Bakan, Antalya deniz
ulaşımının ne kadar önemli bir proje olduğunu kavrayamadığını, buraya
gelmemekle ve aylardır soru önergeme yazılı da olsa bir yanıt vermemekle
göstermiştir. 
Sayın milletvekilleri, benim ilim Antalya,
yaklaşık iki aydan beri ağır bir sel ve fırtına tehdidi altındadır. Demin de
söyledim, milyarlarca dolar turizm gelirini Türkiye'ye katan bu kent, geniş
çapta tahrip olmuştur. Gazetelerde gördüğünüz resimler yeterli değildir durumu
anlatmaya. Konyaaltı sahil yolu, geçmişte yanlış inşa edilen bir yol olduğu
için, bu kez kesinlikle tahrip olmuş, yol ortadan kalkmıştır. Bunun dışında,
Kumluca'da, Finike'de, Antalya'nın birçok bölgesinde çok ağır tahribat meydana
gelmiştir.
Sayın Turizm Bakanı Antalya'ya geldiği
zaman, partisine bağlı olmayan belediye başkanlarına transfer teklifleri
yapacağı yerde turizmin yok olan altyapısına baksaydı, bugün burada ben bu
konuşmayı yapmak zorunda kalmayacaktım. Oysa ki Sayın Bakan, Antalya'ya her
gelişinde, kendi partisinden olmayan belediye başkanlarına transfer teklifleri
yapmakta, bunlar yerel basına yansımaktadır. Ben bu gerçeği, burada, bu Meclis
kürsüsünde, bir defa daha, bu transferlerden haberi olmayanlara ifade etmek
istiyorum.
Antalya'ya 1 trilyon lira, sadece 1
trilyon lira yardım yapılmıştır. Bu 1 trilyon liralık yardımla -ki, büyük bir
bölümü yerel imkânlarla sağlanmıştır- turizmin yok olan altyapısını, yıkılan
turistik tesisleri, su basan yolları, yok olan yolları gidermek mümkün
değildir. Bu 1 trilyon lira yardım, sadece, Antalya'ya ilgi gösterilmiş
olduğuna ilişkin bir gösteridir; o kadar... Antalya halkının bu gösteriyle
kandırılacağını sananlara, 28 Mart seçimlerinde gereken cevabı halkla birlikte
vereceğiz, Antalya'da hesaplaşacağız.
Saygılar sunarım. (CHP sıralarından
alkışlar)
BAŞKAN - Teşekkür ediyorum Sayın Baloğlu.
3. - İzmir
Milletvekili Enver Öktem'in, ABD Dışişleri Bakanıyla yaptığı görüşmeye ilişkin
Dışişleri Bakanı ve Başbakan Yardımcısından sözlü soru önergesi (6/367)
BAŞKAN - Soruyu cevaplandıracak Sayın
Bakan?.. Yok.
Sayın Öktem?.. Yok.
Bu önerge, üç birleşim içerisinde
cevaplandırılmadığından, İçtüzüğün 98 inci maddesinin son fıkrası uyarınca
yazılı soruya çevrilecektir; önerge gündemden çıkarılmıştır.
4. - Mersin
Milletvekili Ersoy Bulut'un, Mersin-Mut ve Silifke'ye bağlı bazı köylerin Göksu
Nehrinden sulanması projesine ilişkin Enerji ve Tabiî Kaynaklar Bakanından
sözlü soru önergesi (6/368) ve Enerji ve Tabiî Kaynaklar Bakanı Mehmet Hilmi
Güler’in cevabı
BAŞKAN - Soruyu cevaplandıracak Sayın
Bakan?.. Burada.
Soruyu okutuyorum:
Türkiye Büyük Millet
Meclisi Başkanlığına
Aşağıdaki soruların Enerji ve Tabiî
Kaynaklar Bakanı Sayın Hilmi Güler tarafından sözlü olarak cevaplandırılması
için gereğini arz ederim. 
 Ersoy Bulut 
 Mersin
Mersin İli Mut İlçesine bağlı Hocalı ve
Haydar Köyleri ile Silifke İlçesine bağlı Evkaf Çiftliği Köyleri arazilerinin
Göksu Nehrinden sulanmasıyla ilgili olarak 2001-2002 yıllarında birkısım
çalışmaların yapıldığı; ancak, ödenek olmadığı gerekçesiyle müteahhidin
çalışmayı bıraktığı; ve iş mahallini terk ettiği, muhtarlar ve köylüler
tarafından beyan edilmektedir. 
Yıllarca süren mücadeleden sonra
topraklarının sulanacağı umut ve sevincini yaşayan köylüler, hükümetten,
umutlarının söndürülmemesini beklemektedirler. 
Bu nedenle;
Soru 1- Mevcut projenin 2003 yılında faaliyetine
devam etmesi için ödenek ayrılıp ayrılmadığı?
Soru 2- Ödenek ayrılmışsa, ilgili
müteahhide, bıraktığı çalışmayı devam ettirmesi için ne zaman talimat
verileceği? 
Soru 3- Bu projeye dahil edilmek üzere
ölçümü yapılmış bulunan Haydar ve Hocalı Köyleri arasındaki arazilerin de
sulama projesi kapsamına alınıp alınmadığı? 
BAŞKAN - Soruyu, Enerji ve Tabiî Kaynaklar
Bakanı Sayın Hilmi Güler cevaplayacaklar. 
Buyurun Sayın Bakan. (AK Parti
sıralarından alkışlar) 
Konuşma süreniz 5 dakikadır. 
ENERJİ VE TABİÎ KAYNAKLAR BAKANI MEHMET
HİLMİ GÜLER (Ordu) - Sayın Başkan, değerli milletvekilleri; hepinizi saygıyla
selamlıyorum. Mersin Milletvekili Sayın Ersoy Bulut Beyin sorularını
cevaplandırmak üzere buradayım. 
Devlet Su İşleri Genel Müdürlüğünün, 2003 yılında
"küçük su işleri" diye adlandırdığımız faaliyetlerine 540,4 trilyon
ödenek ihtiyacı tespit edilmiş; ancak, buna 89 trilyon lira ayrılabilmiştir.
İçel-Silifke-Evkaf Çiftliği Köyü arazileri pompaj sulaması işinin ödenek
ihtiyacı da 2003 yılı yatırım programında 412 milyar lira olarak tespit
edilmiş; ancak, projeye her yıl tahsis edilen ödeneklerle Silifke-Mut
karayolunda pompa istasyonu ulaşım yolunda çalışılmış, ödenek yetersizliği
nedeniyle ulaşım yolu tamamlanamamıştır. 2003 malî yılı yatırım programı
uygulama planının onaylanması ve Maliye Bakanlığınca yayımlanacak bütçe
uygulama talimatı çerçevesinde, söz konusu projelerle ilgili çalışmalara
başlanabilecektir. Bununla ilgili ödenek 200 milyar lira -keşif bedeli- olarak
tespit edilmiştir. Ancak, bu, henüz onaylanmadığı için kesinleşmedi. 
Haydar ve Hocalı Köyleri arasındaki
yaklaşık 100 hektarlık sahanın proje kapsamına alınması konusunda, yöre
halkının talebinin karşılanması için de etüt ve proje çalışmalarına,
değerlendirme çalışmalarına devam edilmektedir. Bu çalışmanın sonucunda da, bu
bölge özellikle ele alınacaktır ve sulama projesi kapsamına alınmış olarak da
etüdü sürdürülmektedir.
Hepinize saygılarımı sunarım. (AK Parti
sıralarından alkışlar) 
BAŞKAN - Teşekkür ediyorum Sayın Bakan.
Buyurun Sayın Bulut.
ERSOY BULUT (Mersin) - Sayın Bakana,
verdiği bilgiler için teşekkür ediyorum.
Ancak, ben, geçen sene köylerde birkısım
ziyaretlerde bulunurken, mevzubahis, Silifke'ye bağlı bu 2 köyde köylüler beni
buldular ve müteahhidin, bir miktar çalışma yaptıktan sonra terk ettiğini, bir
daha hiç kazma vurulmadığını söylediler. Ben de, bunun üzerine, bu konuyla
ilgili, Sayın Bakan tarafından cevaplandırılması için sözlü soru önergesi
vermiştim. 
Bu sene gittiğimde de -tabiî, Sayın Bakan
da aynı şeyi söyledi- bir tek kazmanın dahi vurulmadığını gördüm. Köylüler,
gerçekten, son yıllarda -tabiî, köylülerin hepsi çiftçilik yapıyor- çiftçilerin
içine düştüğü o perişan durumdalar. Ne ekmişlerse ellerinde kalmış. Nohut,
geçen senenin yarı fiyatı; üzüm ekmiş, satamamış; yani, ne varsa, bunların
hiçbirini satamaz duruma düşmüş. 
Ben, şunu gördüm: Köylerden kasabaya altı
aydır inemeyen, dolmuş parası olmadığı için inemeyen köylüleri gördüm ve
gerçekten içim sızladı.
BAŞKAN - Sayın Bulut, açıklama isteyecek
misiniz? Yorum yapmayın lütfen.
ERSOY BULUT (Mersin) - Tabiî Sayın Başkan,
bitireceğim.
BAŞKAN - Bir hakkı kötüye kullanmayalım.
ERSOY BULUT (Mersin) - Hayır, kesinlikle
hayır...
BAŞKAN - Süremiz 1 saat; diğer
arkadaşlarımız bekliyor... Açıklamanızı isteyin; Sayın Bakan cevaplandırsın.
ERSOY BULUT (Mersin)-Teşekkür ederim.
BAŞKAN - Buyurun Sayın Bulut.
ERSOY BULUT (Mersin) - O itibarla, mademki
bu köylere gerçekten güzel bir başlangıç yapılmış, sulanacak arazilerle ilgili
bir proje yürürlüğe girmiş, bari önümüzdeki yıllarda, hiç olmazsa 2004'te,
2003'te yapılamayan bu yardım yapılabilsin, ödenek ayrılabilsin, ödenek
gerçekleşsin ve bu köylüler de hiç olmazsa umutlarını söndürmesinler. Sayın
Bakandan ricamız bu. 
Sayın Bakan, köylülerin özellikle size selamları
var; "bize ilgi göstersin, yardım etsin"diyorlar. 
Teşekkür ediyorum.
BAŞKAN - Teşekkür ediyorum Sayın Bulut.
Sayın Bakan, cevap verecek misiniz?
ENERJİ VE TABİÎ KAYNAKLAR BAKANI MEHMET
HİLMİ GÜLER (Ordu)- Evet.
BAŞKAN - Buyurun. 
5 dakikadır süreniz Sayın Bakan.
ENERJİ VE TABİÎ KAYNAKLAR BAKANI MEHMET
HİLMİ GÜLER (Ordu)- Sayın Başkan,
tekrar teşekkür ederim. 
Aslında, biz sulamaya önem veriyoruz;
fakat, maalesef, ayrılan paralar
yeterli değil; onu siz biliyorsunuz; ancak, bu seneden itibaren sulamaya
özellikle ağırlık vereceğiz ve bizzat yerinde ben takip edeceğim; yani, bunu
diğer arkadaşlara da bırakmadan takip edeceğim. 
Bu, müteahhidin bırakma meselesi de...
Kazma vurmamış değil. Geçen senenin ödeneğini bitirdikten sonra ayrılmış durumda.
Ama, bu sene ayrılan para, yeterli olmamakla beraber, onu sıkı bir şekilde
takip edip, o bölgenin yüzünü güldüreceğiz.Yani, o bakımdan müsterih
olabilirsiniz. Sadece o bölge değil, sulamaya özellikle ağırlık veriyoruz. Her
ne kadar Devlet Su İşleri bize bağlı olarak çalışan bir genel müdürlük ama,
Tarım Bakanlığının projelerine de özel önem veriyoruz ve ortak projelerimiz
var. Sulama, bu dönemden itibaren, yani, 2004 yılından itibaren çok önem
verdiğimiz bir saha olarak ele alacağımız bir yatırım konusudur. İki tane büyük
baraj başlatıyoruz. Bunlar, hem enerji barajı olarak devreye girecek, hem
sulamaya ağırlık verilecek. Ayrıca, diğer yarım kalmış yatırımlarda da, geçen
sefer, biliyorsunuz, yüzde 80'i biten yatırımlara ağırlık vermiştik ve bir
günde 33 tanesini birden açmıştık; bu sene de, yüzde 60'ın üzerinde bitenlere
ağırlık vereceğiz, onların kazancıyla da yüzde 50 ve 40'lara ineceğiz; böyle
bir programımız var ve 2004 yılı, bunların çok bariz olarak görüldüğü bir
yatırım dönemi olacak.
Teşekkür ederim.
BAŞKAN - Teşekkür ediyorum Sayın Bakan.
Soru önergesi cevaplandırılmıştır.
5. - Niğde
Milletvekili Orhan Eraslan'ın, turizm sektörünün savaştan etkilenmesine karşı
alınacak önlemlere ilişkin Turizm Bakanından sözlü soru önergesi (6/369) 
BAŞKAN - Soruyu cevaplandıracak Sayın
Bakan?.. Yok.
Sorunun görüşülmesi ertelenmiştir.
6. - Iğdır
Milletvekili Yücel Artantaş'ın, DÖSİM'den işçi çıkarılıp çıkarılmadığına
ilişkin Kültür Bakanından sözlü soru önergesi (6/372)
BAŞKAN - Soruyu cevaplandıracak Sayın
Bakan?.. Yok.
Sorunun görüşülmesi ertelenmiştir.
7. - Iğdır
Milletvekili Yücel Artantaş'ın, et ithalatına ilişkin Tarım ve Köyişleri
Bakanından sözlü soru önergesi (6/373) ve Tarım ve Köyişleri Bakanı Sami
Güçlü’nün cevabı
BAŞKAN - Soruyu cevaplandıracak Sayın
Bakan?..Burada.
Soruyu okutuyorum:
Türkiye Büyük Millet Meclisi Başkanlığına
Aşağıdaki sorularımın, Tarım ve Köyişleri
Bakanı Sayın Sami Güçlü tarafından sözlü olarak cevaplandırılmasını arz ve
talep ederim. 10.4.2003
 Yücel Artantaş
 Iğdır
Et fiyatlarının yüksek
oluşu gerekçe gösterilerek et ithalatının serbest bırakılacağı iddia
edilmektedir.
1- Son beş yılda et
ithalatı yapılmış mıdır? Yapılmışsa, yıllara göre dağılımı ne kadardır?
2- Et ithalatını serbest
bırakacak mısınız?
3- Eğer ithalatı serbest
bırakacaksanız, ekonomik güçlükler içerisinde olan hayvan üreticisini
destekleyecek bir önlem aldınız mı?
BAŞKAN - Soruyu, Tarım ve
Köyişleri Bakanı Sayın Sami Güçlü cevaplandıracaktır.
Buyurun Sayın Bakan.
Konuşma süreniz 5
dakikadır.
TARIM VE KÖYİŞLERİ BAKANI
SAMİ GÜÇLÜ (Konya) - Sayın Başkan, saygıdeğer milletvekilleri; hepinizi
saygıyla selamlıyorum.
Iğdır Milletvekilimiz
Sayın Yücel Artantaş'ın, et ithalatıyla ilgili olarak biraz önce okunan üç
sorusuna genel olarak şöyle cevap vermek istiyorum:
Ülkemizde, özellikle
hayvan hastalıklarıyla mücadelede istenen sonuca ulaşabilmek amacıyla, canlı
hayvan ve et ithalatı, 1996 yılından itibaren durdurulmuştur. Ülkemizde, yılda
yaklaşık 2 000 000 baş büyük, 500 000 baş küçük kurulu besi kapasitesi dikkate
alındığında, et ithalatının serbest bırakılması ihtiyacı da görülmemektedir. 
Devlet İstatistik
Enstitüsünün 2001 yılı rakamlarına göre, ülkemizde, yaklaşık olarak 11 000
000'a yakın büyükbaş hayvan, 27 000 000 baş koyun, 7 000 000 baş kıl keçisi,
350 000 baş tiftik keçisi, 140 000 baş manda mevcudu bulunmaktadır. Et
üretimimiz ise, yıllık ortalama, beyaz ve kırmızı et toplamı olarak, 1 400 000
tondur. Son yıllarda, hayvancılık sektöründe, hayvan sayılarının azalmasına
rağmen, hayvansal üretimde artış görülmektedir. Bu artış ise, popülasyondaki
kültür ırkı ve melez hayvan sayılarındaki artış ile diğer girdi
kullanımlarındaki artışlardan kaynaklanmış olup, buna bağlı olarak büyükbaş
hayvan başına karkas ağırlığı yüzde 100'e yakın bir yükselme göstermiştir.
İthalatla ilgili
kısıtlama, yasaklama gibi günübirlik tedbirler yerine, ıslah, yetiştiricilerin
örgütlenmesi, pazarlama ve yem bitkileri üretimi gibi sorunların çözümlenerek,
sistemli ve organize bir şekilde üretim faaliyetinin yürütülmesi gerekmektedir.
Bu çalışmalarda kısa vadede sonuç alınamaması nedeniyle, konunun öneminin
bilincinde olan Bakanlığımız, kısa, orta ve uzun vadeli çözümler üretecek
çalışmaları yürütmektedir. Bakanlığımızca, et ithalatının serbest bırakılması
düşünülmediği ifade edilmekle birlikte, ülkemizde et talebinin karşılanması
için, yurtiçi üretimin artırılmasına yönelik uygulamalara devam edilmektedir.
Bu kapsamda, bildiğiniz gibi, 2003 yılında, yem bitkileri üretimini artırma
konusunda çok önemli gelişme olmuştur. Türkiye'de, yem bitkileri üretim
alanındaki gelişme, her yıl, hızlı bir şekilde artmaktadır; çünkü, doğrudan
gelir desteği vesilesiyle, biz, işlenir alanlara verdiğimiz dekar başına
miktarın neredeyse 2 katını yem bitkisi üretenlere ödüyoruz. Dolayısıyla, bu,
yeteri kadar bir teşvik görevini yerine getirmektedir ve bu alanın, yem
bitkileri ekim alanlarının genişlemesi sürmektedir; bu, hayvancılığımız
bakımından hayatî önemdedir. Ayrıca, yurt içinde çiftçi ve Tarım İşletmeleri
Genel Müdürlüğünce yetiştirilen, Tarım ve Köyişleri Bakanlığınca verilmiş
damızlık belgeli gebe düveleri satın alanlara desteklerimiz vardır; bu, hayvan
başına 360 000 000'a kadar yapılmaktadır.
Sunî tohumlama amaçlı
desteklerimiz vardır. Bunun dışında, süte yönelik desteklerimiz vardır. Soy
kütüğüne kayıtlı olanlarda sunî tohumlama desteği ve Trakya bölgesinde de,
hayvancılıkta, hastalıklardan arındırılmış bir bölge oluşturulması hedefimiz
vardır. 
Bunlar, hayvancılık
sektörü için 2003 yılında yaptığımız önemli faaliyetlerimizdir ve hayvancılık
sektöründe piyasanın da etkisiyle çok önemli bir gelişme zemini oluşmuştur;
yani, teşvikler yanında piyasa mekanizması da bu sektörü kârlı hale getirmiştir
ve dolayısıyla, büyük bir yatırım talebi doğmuştur. Bununla ilgili bir örneği
birkaç cümleyle ifade edebilirim:
12 işletmemizin
özelleştirilmesi konusunda 128 firmanın tekliflerinde, her bir firma
hayvancılıkla ilgili teklif getirmiştir; yani, bu arazilerde böyle bir yatırım
yapmak için. Dolayısıyla, sektör, artık piyasa mekanizması tarafından da çok
kuvvetli bir şekilde, ilerlemesi konusunda, teşvik görmektedir. Esas,
hayvancılık konusundaki gelişmelerin 2004 yılında çok daha kayda değer
olacağını ifade etmek istiyorum ve çok uzatmadan şöyle bir mukayese yaparak
sözlerimi tamamlayacağım efendim.
2003 yılında hayvancılık
sektörüyle ilgili desteklerin toplam ödenen miktarı 130 trilyondur. 2004
yılında bu maksat için harcanacak paranın yekûnu ise 489 trilyondur,
dolayısıyla 3,5 kat bir artış hedeflenmiştir. Bu teşvik tedbirinin, piyasa
mekanizmasının da etkisiyle hayvancılık sektöründe canlanmayı hızlandıracağını
ve gözle görülür bir gelişmeyi hep birlikte izleyebileceğimizi ifade ediyorum.
(Mikrofon otomatik cihaz
tarafından kapatıldı)
BAŞKAN - Sayın Bakan,
toparlar mısınız. 
Buyurun.
TARIM VE KÖYİŞLERİ BAKANI
SAMİ GÜÇLÜ (Devamla) - Hayvan hastalıklarıyla mücadele konusunda çok önemli
gayretlerimiz olacak. Özellikle Atlantik ötesinden haberi gelen hastalıkla
ilgili Türkiye'de de çok ciddî tedbirler alacağız; ama, esas önemli gelişme
hayvan ıslahı konusundadır ve iki büyük ıslah projesini de 2004 yılı içinde
ülkemizde gerçekleştirme gayreti içinde olacağız. İnşallah, hayvancılık sektörü
açısından 2004 yılının çok ümitvar gelişmelere, hepimizi memnun edecek
gelişmelere sahne olmasını bekliyoruz. 
Hepinize saygılar
sunuyorum, teşekkür ediyorum. (AK Parti sıralarından alkışlar)
BAŞKAN - Teşekkür
ediyorum Sayın Bakan. 
Soru önergesi
cevaplandırılmıştır.
8. - Iğdır Milletvekili Yücel Artantaş'ın, Başbakanlık
Personel ve Prensipler Genel Müdürlüğüne ve Basın ve Halkla İlişkiler
Müşavirliğine atanan personele ilişkin Başbakandan sözlü soru önergesi (6/374)
BAŞKAN - Soruyu
cevaplandıracak Sayın Bakan?.. Yok.
Soru ertelenmiştir. 
9. - İzmir Milletvekili Ahmet Ersin'in, Özelleştirme İdaresi
Başkanlığının Maliye Bakanlığına bağlanmasına ilişkin Başbakandan sözlü soru
önergesi (6/375)
BAŞKAN - Soruyu
cevaplandıracak Sayın Bakan?.. Yok. 
Soru ertelenmiştir. 
10. - İzmir Milletvekili Ahmet Ersin'in, özelleştirme
bedellerinde taksit ertelemesi yapılıp yapılmadığına ilişkin Başbakandan sözlü
soru önergesi (6/376) ve Tarım ve Köyişleri Bakanı Sami Güçlü’nün cevabı
BAŞKAN - Soruyu
cevaplandıracak Sayın Bakan?.. Burada.
Soruyu okutuyorum:
Türkiye Büyük Millet
Meclisi Başkanlığına
Aşağıdaki sorularımın Sayın
Başbakan tarafından sözlü olarak yanıtlanmasını dilerim.
 Ahmet Ersin
 İzmir
Özelleştirilen bazı kamu
kuruluşlarını satın alan kişi ve özel sektör kuruluşlarının edimlerini yerine
getirmedikleri ve taksit borçlarının sürekli ertelendiği bilinen bir gerçektir.

1- Bugüne kadar kimler
için ve kaç kez taksit ertelemesi yapıldı? 
2- Taksit ertelemeleri
kim veya hangi kurum tarafından yapılmaktadır? Bu ertelemeler yasal mı?
3- Özelleştirme ile
satılan kamu kuruluşlarının taksitleri tahsil edilecek mi? Ertelemeler sürecek
mi? 
BAŞKAN - Buyurun Sayın
Bakan. 
TARIM VE KÖYİŞLERİ BAKANI
SAMİ GÜÇLÜ (Konya) - Sayın Başkan, sizleri saygıyla selamlıyorum. 
Konunun giriş kısmını
geçerek, esas cevap niteliği taşıyan ve 1,2,3 diye sıralanmış cevapları
okuyorum: 
1- Satış bedellerinden
bakiye borçları yeniden vadelendirilen
28 şirket ve bu konuda alınan 46
adet borç erteleme kararı mevcuttur. 
2 - Taksit ertelemeleri,
nihaî devir işlemlerini onaylayan kurum tarafından yapılmıştır. 
Buna göre, satış onayı
Özelleştirme Yüksek Kurulu tarafından verilen şirket ve varlıklarda, onay
kararındaki ödeme planının değiştirilmesine ilişkin kararlar Özelleştirme
Yüksek Kurulu, satış onayı Özelleştirme İdaresi Başkanlığınca verilen şirket ve
varlıklarda, onay kararındaki ödeme planının değiştirilmesine ilişkin kararlar
da Özelleştirme İdaresi Başkanlığınca alınmıştır. 
3 - Özelleştirme
uygulamaları sonucunda satılan şirket ve varlıkların satış bedelinden vadeye
bağlanan ve her biri banka teminat mektubuyla garanti altına alınmış bulunan
taksit bedellerinin tahsil edilememesi ve kamu alacaklarından vazgeçilmesi gibi
bir durum söz konusu değildir. 
Satış devir
sözleşmelerindeki yeniden vadelendirme kararı alınan şirket ve varlıklarda, bu
kararlara istinaden imzalanan eksözleşmelerdeki ödeme planlarının
değiştirilmesi konusunda gelebilecek alıcı taleplerinin değerlendirilmesi
hususu ise Özelleştirme Yüksek Kurulu tasarrufunda bulunmaktadır. 
Bilgilerinize arz olunur
efendim. 
BAŞKAN - Teşekkür
ediyorum Sayın Bakan. 
Soru önergesi
cevaplandırılmıştır. 
11. - Muğla
Milletvekili Ali Arslan'ın, gemi adamlarının zorunlu sağlık muayenelerine
ilişkin Sağlık Bakanından sözlü soru önergesi (6/378)
BAŞKAN - Soruyu
cevaplandıracak Sayın Bakan?.. Yok. 
Soru ertelenmiştir. 
12. - Tokat Milletvekili Feramus Şahin'in, Tekel'in
özelleştirilmesinin nedenlerine ve sonuçlarına ilişkin Maliye Bakanından sözlü
soru önergesi (6/380) ve Tarım ve Köyişleri Bakanı Sami Güçlü’nün cevabı
BAŞKAN - Soruyu
cevaplandıracak Sayın Bakan?.. Burada. 
Soruyu okutuyorum: 
Türkiye Büyük Millet
Meclisi Başkanlığına
Aşağıdaki sorularımın,
Maliye Bakanı Sayın Kemal Unakıtan tarafından sözlü olarak cevaplandırılmasını
saygılarımla arz ederim. 15.04.2003 
 Feramus Şahin
 Tokat
1- 2000 yılı kârı
yaklaşık 70 trilyon TL, 2001 yılı kârı ise yaklaşık 138 trilyon TL olan;
dünyanın beşinci büyük sigara üreticisi firması ve Türkiye'de büyük firmalar
içerisinde sekizinci sırada bulunan ve sermayesinin tamamı kamuya ait bir
kuruluş olan, kârı da sürekli artan Tekelin, neden yeniden yapılandırılmasına
değil de, özelleştirilmesi yoluna gidilmektedir?
2- Tekelin
özelleştirilmesiyle, özellikle çokuluslu şirketlerin, ülkemizde, yalnız sigara
pazarına hâkim olmakla kalmayacaklarının, aynı zamanda ekici tütün piyasalarını
ve bu piyasalarda oluşacak fiyatları, dolayısıyla da ihraç fiyatlarını kendi
çıkarları doğrultusunda etkileyeceklerinin ve sonuçta da bizzat belirleyici
konumuna geleceklerinin farkında mısınız?
3- Tekel yatırımlarının
1980'den sonra yavaşlatılması ve 1984'te de tamamen durması ile Türkiye'ye
yabancı sigara ithaline izin verilmesinin 1984 yılında gerçekleşmesi, tabiî ki
bir rastlantı değildir. Siz de, bu uygulamanızla, bu düşüncenin devamına hizmet
edeceğinizi biliyor musunuz?
BAŞKAN - Buyurun Sayın
Bakan. 
TARIM VE KÖYİŞLERİ BAKANI
SAMİ GÜÇLÜ (Konya) - Sayın Başkan, saygıdeğer milletvekilleri; Maliye
Bakanımıza yöneltilen bu sözlü soru önergesine de, onun adına, yazılı metinden
okuyarak cevap vermek istiyorum. 
Tabiî, Hükümetimizin bu
popüler Bakanına yöneltilen bu zor soruları, ben, metin dışına çıkmak yerine,
ona sadık kalarak cevaplandıracağım. 
Tokat Milletvekili Sayın
Feramus Şahin'in, Tekelin özelleştirilmesinin nedenlerine ve sonuçlarına
ilişkin, tarafımca cevaplandırılması istenen sözlü soru önergesiyle ilgili
cevabımız aşağıdadır: 
1- Özelleştirmenin esas
amacı, ekonominin uluslararası rekabet gücüne kavuşturulması ve
rasyonelleştirilmesi olarak görülmelidir. Bu çerçevede, kâr eden bir kuruluş
olan Tekelin özelleştirilmesi sonrası, sigara ve alkollü içki faaliyetlerinin
daha etkinleştirilerek kârın artması, kâr üzerinden alınan dolaysız ve ürünler
üzerinden alınan dolaylı vergiler yoluyla Hazineye kaynak girişinin artırılması
amaçlanmaktadır. 
2- Memleketimizde
yetiştirilen şark tipi tütünlerin yaklaşık 60 000 tonu yurt içinde, başta Tekel
olmak üzere, diğer özel sektör kuruluşları tarafından, sigara fabrikalarında
kullanılmakta; 100 000 ton kadar tütün ise, tütün tüccarları ve Tekel
tarafından üreticiden alınarak ihraç edilmektedir. 
Şark tipi tütünler,
dünyada yaygın olarak üretilen blended sigara harmanlarında belirli bir oranda
kullanılmakta olduğundan, tütün ihracatı artarak devam edecek, memleketimizdeki
sigara üretiminde kullanılan tütün miktarlarında bir değişiklik olmayacaktır. 
Son iki yılda,
memleketimizde üretilen yaprak tütün miktarı, ihracat ve yerli kullanım için,
150 000 ton olarak öngörülen ideal seviyeye oturmuş bulunmaktadır. Bu miktarın,
yazılı sözleşme ve açık artırma yöntemiyle alınıp satılması, rekabeti ve
kaliteli tütün üreticiliğini teşvik edecek, kaliteli tütün üreticisinin daha
çok gelir elde etmesini sağlayacaktır. 
Ayrıca, yurtiçi ve yurt
dışında kullanım şansı bulunmayan tütünlerin destekleme alımı adı altında
alınarak kaynak israfına yol açılması uygulamasına son verilmiş, kaliteli tütün
üretimi ve satışı özendirilmiş olacaktır.
Bu suretle, kullanım ve
ihraç imkânı bulunmayan tütün stoklarının birikmesi önleneceğinden, ihraç
fiyatlarını olumsuz etkileyen bu durumun ortadan kaldırılmasıyla, ihraç
fiyatlarının artması sağlanmış olacaktır.
3- İkinci Dünya
Savaşından sonra dünyada değişen içim zevki nedeniyle, blended sigaralara olan
talep artmış; bu durum, ülkemize de yansımıştır. 1984 yılı nisan ayından
itibaren ekonomik tedbirlerle kaçakçılığı önlemek, rekabet şartları içerisinde
kaliteyi geliştirmek amacıyla, ilk defa yurtiçi ihtiyacı için kendi
tesislerimizde üretilen mamullere ek olarak, blended sigara ithalatına
başlanılmıştır. 
Öte yandan, piyasa
talepleri gözönüne alınarak programlanan yatırımlar çerçevesinde gerçekleştirilen
Tokat Sigara Fabrikası, 1985 yılında üretime başlamış ve 1988 yılında ilk
blended karakterde yerli üretim olan Tekel 2000 markası bu fabrikada
üretilmiştir. Böylece, sigara ithalatı önemli ölçüde azaltılmıştır. Ayrıca,
oriental sigara üretimi yanında, blended sigara üretimini de gerçekleştirmek
üzere, İstanbul Maltepe Sigara Fabrikasının modernizasyonu çalışmalarına
başlanmış ve bu çalışmalar, 1995 yılında tamamlanmıştır. Bunun yanı sıra, yine,
blended sigara üretimini gerçekleştirmek üzere, Samsun Ballıca Sigara Fabrikası
da 1997 yılında üretime geçirilmiştir.
Her yönüyle dışa açılan
ve Avrupa Birliğiyle uyum sürecinde olan ülkemizin, sigara sanayiinde görülen
gelişmelerin dışında kalması beklenemez.
Hepinize saygılar
sunuyorum.
BAŞKAN - Teşekkür
ediyorum Sayın Bakan.
Soru önergesi
cevaplandırılmıştır.
13. - Edirne
Milletvekili Necdet Budak'ın, Keşan Devlet Hastanesi inşaatının ne zaman
bitirileceğine ilişkin Sağlık Bakanından sözlü soru önergesi (6/381) 
BAŞKAN - Soruyu
cevaplandıracak Sayın Bakan?.. Yok.
Soru ertelenmiştir.
14. - Edirne Milletvekili Necdet Budak'ın, Keşan İlçe
Kütüphanesi inşaatının ne zaman bitirileceğine ilişkin Kültür Bakanından sözlü
soru önergesi (6/382)
BAŞKAN - Soruyu
cevaplandıracak Sayın Bakan?.. Yok.
Soru ertelenmiştir.
15. - Niğde Milletvekili Orhan Eraslan'ın, Niğde'nin bazı
ilçelerindeki karayolu onarım ihtiyacına ilişkin Bayındırlık ve İskân
Bakanından sözlü soru önergesi (6/383) ve Tarım ve Köyişleri Bakanı Sami
Güçlü’nün cevabı
BAŞKAN - Soruyu cevaplandıracak
Sayın Bakan?.. Burada.
Soruyu okutuyorum:
Türkiye Büyük Millet
Meclisi Başkanlığına
Aşağıdaki sorumun
Bayındırlık ve İskân Bakanı Sayın Zeki Ergezen tarafından sözlü olarak
cevaplandırılması için gereğini arz ederim.
Saygılarımla.
 Orhan Eraslan
 Niğde
Yoğun geçen kış şartları
nedeniyle Niğde-Çiftlik İlçesi arasındaki ulaşımı sağlayan
Niğde-Tepeköy-Azatlı-Çiftlik karayolu son derece bozulmuş durumdadır. Yine
Niğde-Gölcük-Bağlama-Çiftlik karayolu da araçla seyredilemeyecek derecede
bozulmuş bulunmaktadır.
Soru 1: Niğde-Tepeköy-Azatlı-Çiftlik yolunun onarımı
düşünülmekte midir? Düşünülüyor ise ne zaman yapılacaktır? 
Soru 2:
Niğde-Gölcük-Bağlama-Çiftlik karayolunun onarımı düşünülmekte midir?
Düşünülüyor ise ne zaman yapılacaktır?
BAŞKAN - Soruyu Tarım ve
Köyişleri Bakanı Sayın Sami Güçlü cevaplandıracaklardır.
Buyurun Sayın Bakan. 
HALUK KOÇ (Samsun) - Bu,
geçen seneden kalma bir soru. Bu sene aynı koşullar devam ediyorsa, sorumuzun
cevabı budur.
TARIM VE KÖYİŞLERİ BAKANI
SAMİ GÜÇLÜ (Konya) - Sayın Başkan, sayın milletvekilleri; bugün, başka
bakanlıklara yöneltilen soruları okuyarak çok uzun bir süre huzurlarınızda
kaldım; ama, ben, elçiyim. Biliyorsunuz -Türkçemizdeki o güzel ifade hepimizin
hafızasındadır- elçiye zeval olmaz. 
Sayın Bayındırlık
Bakanımız, Niğde Milletvekili Sayın Orhan Eraslan'ın
Niğde-Tepeköy-Azatlı-Çiftlik yolunun onarımının ne zaman yapılacağı hakkında
Bakanlığına yöneltmiş olduğu sözlü soru önergesini cevaplandırmak üzere bana
görev vermiş bulunuyor; bu vesileyle Yüce Meclisimizin siz değerli
milletvekillerini saygıyla selamlıyorum.
Cevapları: 
1-
Niğde-Tepeköy-Azatlı-Çiftlik yolunun Tepeköy-Azatlı-Çiftlik çıkışından 2
kilometre hariç bölümü Karayolları Genel Müdürlüğümüz yol ağında olup, Köy
Hizmetleri Genel Müdürlüğünün sorumluluğunda bulunmaktadır. 
2- Niğde-Tepeköy arası
ile 63 kilometre uzunluğundaki Niğde-Gölcük-Bağlama-Çiftlik yolu, Karayolları
Genel Müdürlüğümüzün yol ağında olup, asfalt yama çalışmaları tamamlanmıştır.
Şu an için herhangi bir sorun bulunmamaktadır.
Arz eder, Yüce Heyetinizi
tekrar saygıyla selamlarım.
Efendim, bu, çok eski bir
bilgi midir; maalesef, ben bilmiyorum.
BAŞKAN - Teşekkür
ediyorum Sayın Bakan.
Soru önergesi
cevaplandırılmıştır. 
16. - Niğde Milletvekili Orhan Eraslan'ın, Anadolu Güzel
Sanatlar Lisesi öğrencilerinin üniversite giriş sınavındaki mağduriyetlerine
ilişkin Millî Eğitim Bakanından sözlü soru önergesi (6/384)
BAŞKAN - Soruyu
cevaplandıracak Sayın Bakan?.. Yok
Soru ertelenmiştir.
17. - Niğde Milletvekili Orhan Eraslan'ın,
Niğde-Bor-Kemerhisar'da kapatılan Ziraat Bankasının yeniden açılıp
açılmayacağına ilişkin Devlet Bakanından sözlü soru önergesi (6/385) 
BAŞKAN - Soruyu
cevaplandıracak Sayın Bakan?.. Yok.
Soru ertelenmiştir.
18. - Niğde Milletvekili Orhan Eraslan'ın, Niğde-Çiftlik
Kitreli Kasabasında yaşanan sel felaketinin zararlarının karşılanıp
karşılanmayacağına ilişkin Bayındırlık ve İskân Bakanından sözlü soru önergesi
(6/386) ve Tarım ve Köyişleri Bakanı Sami Güçlü’nün cevabı
BAŞKAN - Soruyu cevaplandıracak
Sayın Bakan?.. Burada.
Soru önergesini
okutuyorum:
Türkiye Büyük Millet
Meclisi Başkanlığına
Aşağıdaki sorularımın
Bayındırlık ve İskân Bakanı Sayın Zeki Ergezen tarafından sözlü olarak
cevaplandırılması için gereğini arz ederim.
Saygılarımla.
 Orhan Eraslan
 Niğde
Niğde İli Çiftlik İlçesi
Kitreli Kasabasında 14.07.2002 tarihinde sel felaketi yaşanmıştı. Niğde
Valiliğinin koordinatörlüğünde yapılan çalışmalar sonucu 2002 yılı birim
fiyatlarıyla kasabanın yol, köprü, menfez ve benzeri ulaşım ve ulaşımla ilgili
sanat yapılarında 61 milyar Türk Lirası tutarında, içmesuyu şebekesinde ise 40
milyar Türk Lirası tutarında zarar meydana geldiği saptanmıştı. İlgili dosyalar
resmî kanallardan Bakanlığınız Afet İşleri Genel Müdürlüğüne iletilmiştir.
Soru 1: Söz konusu afetin
yarattığı zararların karşılanması için Bakanlığınızca bir çalışma yapılmakta
mıdır? Eğer yapılıyor ise uygulama programı nedir?
Soru 2: Bu afet sonucu
Kitreli-Ulukışla yolu üzerinde yer alan Derinöz Köprüsü yıkılmış durumdadır.
Köprünün yapımıyla ilgili olarak bir çalışma var mıdır? Eğer var ise uygulama
programı nedir?
BAŞKAN - Soruyu Tarım ve
Köyişleri Bakanı Sayın Sami Güçlü cevaplandıracaktır.
Buyurun Sayın Bakan.
HALUK KOÇ (Samsun) - Herhalde, bir yılda köprü yapılmıştır Sayın
Bakan!..
TARIM VE KÖYİŞLERİ BAKANI
SAMİ GÜÇLÜ (Konya) - Efendim, ben, Niğde Milletvekilimiz Sayın Orhan Eraslan'ın
sorduğu sorulara cevaplarımı, şöyle, okuyarak aktarıyorum.
1- 14.7.2002 tarihinde
meydana gelen aşırı yağışlar nedeniyle Niğde İli Kitreli Beldesinde altyapı
hasarı meydana gelmiştir. Bunun üzerine, Bakanlığımızın teknik elemanlarınca
yerinde yapılan inceleme sonucunda 61 124 000 000 TL'lik hasar meydana geldiği
tespit edilmiştir. Hasar keşifleri kararname taslak listesinde işlenmiştir. Ayrıca,
kasabanın içmesuyu tesisiyle ilgili gerekli çalışmalar, İller Bankası Genel
Müdürlüğümüzce yapılmış olup, herhangi bir sorun bulunmamaktadır.
2- Niğde İli Çiftlik
İlçesi Kitreli Kasabasının yolu, Köy Hizmetleri Genel Müdürlüğünün yol ağında
ve sorumluluğunda olduğundan, Derinöz Köprüsü onarımının Karayolları Genel
Müdürlüğümüzce yapılması mümkün olmamaktadır. 
Arz eder, Yüce
Heyetinizi, tekrar, saygıyla selamlarım.
BAŞKAN - Teşekkür
ediyorum Sayın Bakan.
Soru önergesi
cevaplandırılmıştır.
19. - Niğde Milletvekili Orhan Eraslan'ın, Niğde İlindeki
Nar Vadisinin turizme açılıp açılmayacağına ilişkin Turizm Bakanından sözlü
soru önergesi (6/387)
BAŞKAN - Soruyu
cevaplandıracak Sayın Bakan?.. Yok.
Soru ertelenmiştir.
20. - Niğde Milletvekili Orhan Eraslan'ın, Niğde-Çiftlik
İlçesi Kitreli ve Duvarlı Kasabalarının elektrik şebekesi yenileme
çalışmalarına ilişkin Enerji ve Tabiî Kaynaklar Bakanından sözlü soru önergesi
(6/388) ve Enerji ve Tabiî Kaynaklar Bakanı Mehmet Hilmi Güler’in cevabı
BAŞKAN - Soruyu Enerji ve
Tabiî Kaynaklar Bakanı Sayın Hilmi Güler cevaplandıracağından, soru önergesini
okutuyorum:
Türkiye
Büyük Millet Meclisi Başkanlığına
Aşağıdaki sorularımın
Enerji ve Tabiî Kaynaklar Bakanı Sayın Hilmi Güler tarafından sözlü olarak
cevaplandırılması için gereğini arz ederim.
Saygılarımla.
 Orhan Eraslan
 Niğde
Niğde İli Çiftlik
İlçesine bağlı Kitreli Kasabası ile Duvarlı Kasabasının elektrik şebekeleri
ekonomik ömürlerini doldurmuştur.
57 nci hükümet döneminde
her iki kasabanın elektrik şebekelerinin yenilenmesi doğrultusunda çalışmalar
yürütülmekteydi.
Soru 1: Kitreli ve
Duvarlı Kasabalarındaki elektrik şebekesi yenileme çalışmaları hangi
aşamadadır?
Soru 2: Hükümetiniz
döneminde de yenileme çalışmalarına devam edilecek midir? Edilecek ise
gerçekleşme programı nasıldır?
BAŞKAN - Buyurun Sayın
Bakan.
ENERJİ VE TABİÎ KAYNAKLAR
BAKANI MEHMET HİLMİ GÜLER (Ordu) - Sayın Başkan, değerli milletvekilleri; Sayın
Orhan Eraslan'ın tarafıma yönelttiği Niğde İli Kitreli ve Duvarlı Kasabalarının
elektrik şebekelerinin yenilenmesine ilişkin sorularına cevaplarımı arz
ediyorum. 
Elektriğin yeterli,
kaliteli, sürekli, çevreye uyumlu ve ucuz bir şekilde tüketicinin kullanımına
sunulmasının temini açısından, 2004 yılında yapılacak yatırımlar için -TEDAŞ'ın
ayırdığı para- 1,824 katrilyon ödenek talebinde bulunulmuş; ancak, bunun 430
trilyon liralık miktarı ödenek olarak ayrılabilmiştir. Bu kapsamda, 2004
yılında Niğde İli Merkez İlçe ve kasabalarının elektrik şebekeleri için 1
trilyon 370 milyar lira ödenek ayrılmıştır. Devam eden işlerin bitirilmesi bu
parayla gerçekleştirilecektir.
Ayrılan ödenekler
çerçevesinde, Duvarlı Kasabası elektrik şebekesinin yenileme çalışmaları, il
bazında ayrılan global ödenekten yapılacaktır. 2004 yılında elektrik projesi
tamamlanacak olan Kitreli Kasabasının elektrik şebekesinin acil olan kısımları
2004 yılı yatırım programında global ödenekten, geri kalan kısmının da TEDAŞ
Genel Müdürlüğünün 2005 yılı yatırım programına alınarak yenilenmesi
planlanmaktadır. Dolayısıyla, olayı iki adımda ele alıyoruz ve artan kısmını da
2005 yılında gerçekleştireceğiz Kitreli Kasabasının. 
Dolayısıyla, bu bilgiyi
de arz eder, hepinize saygılar sunarım. 
BAŞKAN - Teşekkür ediyorum Sayın Bakan. 
Soru önergesi
cevaplandırılmıştır. 
21. - Niğde Milletvekili Orhan Eraslan'ın, Niğde-Çiftlik
İlçesinde uygulanacak Köykent Projesinin iptalinin ne şekilde telafi
edileceğine ilişkin Başbakandan sözlü soru önergesi (6/389) 
BAŞKAN - Soruyu
cevaplandıracak Sayın Bakan?.. Yok. 
Soru ertelenmiştir. 
22. - Niğde Milletvekili Orhan Eraslan'ın,
Niğde-Çiftlik-Kitreli'de tarımsal sulama kuyusu çalışmalarının ne zaman
tamamlanacağına ilişkin Tarım ve Köyişleri Bakanından sözlü soru önergesi
(6/390) ve Tarım ve Köyişleri Bakanı Sami Güçlü’nün cevabı
BAŞKAN -Soruyu Tarım ve
Köyişleri Bakanı Sayın Sami Güçlü cevaplandıracağından, önergeyi okutuyorum:
Türkiye
Büyük Millet Meclisi Başkanlığına
Aşağıdaki sorumun Tarım
ve Köyişleri Bakanı Sayın Sami Güçlü tarafından sözlü olarak cevaplandırılması
için gereğini arz ederim.
Saygılarımla.
 Orhan Eraslan 
 Niğde
Niğde İli Çiftlik İlçesi
Kitreli Kasabasına tarımsal sulama için 2 adet kuyu açılmıştı. Bakanlığınıza
bağlı Köy Hizmetleri Genel Müdürlüğü tarafından -yağmurlama sistemiyle sulama
amacıyla- 3 adet daha kuyu açılması için yürütülen çalışmalar yarım kalmıştır.
Soru: Yarım kalan
kuyuların açılabilmesi için çalışmaların tamamlanması düşünülmekte midir? Eğer
düşünülüyor ise ne zaman gerçekleşecektir?
BAŞKAN - Buyurun Sayın
Bakan.
Konuşma süreniz 5
dakikadır.
TARIM VE KÖYİŞLERİ BAKANI
SAMİ GÜÇLÜ (Konya) - Sayın Başkan, sayın milletvekilleri; bu, tabiî,
Bakanlığımıza yöneltilmiş bir sorudur, cevabı da kısadır.
Sayın Orhan Eraslan Beyin
yönelttiği soruya cevabımız kısaca şöyle: Niğde İli Çiftlik İlçesi Kitreli Kasabasında
tarımsal sulama amaçlı yeraltı suyu kuyuları açılması için gerekli çalışmalar
tamamlanmış ve DSİ Genel Müdürlüğüne iletilmiştir. DSİ Genel Müdürlüğü
7.11.2001 tarihinde yapılan koordinasyon toplantısında, anılan kuyuların
açılmasına karar verilmiştir. DSİ Genel Müdürlüğü tarafından Kitreli
Kasabasında açılan 3 adet sondaj kuyusu olumlu sonuç vermiştir. Köy Hizmetleri
Genel Müdürlüğünce söz konusu kasaba, 2004 yılı yatırım programında tarım
sektörü sulama yatırımlarına alınacaktır.
Orhan Eraslan Bey burada
mı acaba?
HALUK KOÇ (Samsun) -
Komisyonda.
TARIM VE KÖYİŞLERİ BAKANI
SAMİ GÜÇLÜ (Devamla) - Peki efendim.
Ben, hiç olmazsa, bir
müjdeli haber verdik diye iletmek istiyordum.
HALUK KOÇ (Samsun) - Ben
ileteyim Sayın Bakan.
TARIM VE KÖYİŞLERİ BAKANI
SAMİ GÜÇLÜ (Devamla) - Saygılar sunuyorum. (AK Parti sıralarından alkışlar)
BAŞKAN - Teşekkür
ediyorum Sayın Bakan.
Soru önergesi
cevaplandırılmıştır.
23. - Niğde Milletvekili Orhan Eraslan'ın,
Niğde-Çiftlik-Azatlı'da baraj veya gölet yapımı planlanıp planlanmadığına
ilişkin Enerji ve Tabiî Kaynaklar Bakanından sözlü soru önergesi (6/391)ve
Enerji ve Tabiî Kaynaklar Bakanı Mehmet Hilmi Güler’in cevabı
BAŞKAN - Soruyu Enerji ve
Tabiî Kaynaklar Bakanı Sayın Hilmi Güler cevaplandıracağından, önergeyi
okutuyorum:
Türkiye
Büyük Millet Meclisi Başkanlığına
Aşağıdaki sorularımın
Enerji ve Tabiî Kaynaklar Bakanı Sayın Hilmi Güler tarafından sözlü olarak
cevaplandırılması için gereğini arz ederim.
Saygılarımla.
 Orhan Eraslan 
 Niğde
Niğde İli Çiftlik İlçesi
Azatlı Kasabasına sulama amaçlı olarak yeni bir baraj yapılması için fizibilite
çalışmaları yapılmaktaydı.
Melendiz Ovasının
sulanması açısından önem taşıyan bu projenin fizibilite çalışmalarının olumlu
sonuç verdiğini öğrenmiş bulunmaktayız.
Soru 1 : Bu yıl veya
önümüzdeki yıl için Azatlı'ya yeni bir baraj ya da gölet yapımı planlanmakta
mıdır?
Soru 2 : Böyle bir
planlama var ise hangi aşamadadır?
BAŞKAN - Buyurun Sayın
Bakan.
Konuşma süreniz 5
dakikadır.
ENERJİ VE TABİÎ KAYNAKLAR
BAKANI MEHMET HİLMİ GÜLER (Ordu) - Sayın Başkan, değerli milletvekilleri; Sayın
Orhan Eraslan'ın tarafıma yönelttiği Niğde-Çiftlik-Azatlı Göletinin
yükseltilmesi ve yeni bir depolama tesisi yapılmasına ilişkin sorularına
cevaplarımı arz ediyorum.
Köy Hizmetleri Genel
Müdürlüğünce önceki yıllarda inşa edilen Niğde-Çiftlik-Azatlı Göletinin
yükseltilmesi veya yeni bir depolama tesisinin yapılması konusu DSİ Genel
Müdürlüğünün çalışma programında bulunmaktadır; ancak, yapılan inceleme sonucu
mevcut göletin yükseltilmesinin teknik ve ekonomik yönden uygun bulunmadığı
tespit edilmiş ve mansapta belirlenen yeni aks yerinde de bir depolama tesisi
yapılması imkânları araştırılmaya başlanmıştır. Bu çalışmalarda, söz konusu
projenin su kaynağının aynı zamanda Mamasın Barajını besleyen kaynaklardan da
biri olduğu hususu göz önünde bulundurulacaktır.
Yapılması düşünülen
depolama tesisiyle ilgili akım ölçümleri devam ediyor. Devam eden bu
ölçümlerden yeterli akım doneleri elde edildikten sonra da çalışmalar, proje,
teknik ve ekonomik yönden ele alınarak ilerletilecek; bu da uygun bulunduğu
takdirde, uygulama programına alınarak inşaatı gerçekleştirilecektir. Yani, bu
çalışmalar, bu adımları devam ettirerek, belli bir süreci izlemektedir. 
Bunun yanında da, DSİ
Genel Müdürlüğünce geliştiren halen işletmede olan Azatlı-1, Azatlı-2 kısım
yeraltı suyu sulama kooperatifleri vasıtasıyla da orada 150 hektarlık arazi
zaten sulanıyor. 
Şimdi, Azatlı-3'ü ele
alıyoruz. Azatlı-3 kısım arazilerinin de yeraltı suyundan sulanması için ilgili
çalışmalar DSİ tarafından sürdürülmektedir. Bunun da sonucu eğer olumlu çıkarsa
-Azatlı-3'e de- uygulama projesinin ele alınması neticesinde, bu proje de
gerçekleştirilecektir.
Hepinizi saygıyla
selamlıyorum. (AK Parti sıralarından alkışlar)
BAŞKAN - Teşekkür
ediyorum Sayın Bakan.
Soru önergesi
cevaplandırılmıştır.
24. - Niğde Milletvekili Orhan Eraslan'ın,
Niğde-Altunhisar'da küçük sanayi sitesi yapılıp yapılmayacağına ilişkin Sanayi
ve Ticaret Bakanından sözlü soru önergesi (6/392) 
BAŞKAN - Soruyu cevaplandıracak
Sayın Bakan?.. Yok.
Soru ertelenmiştir.
25. - Niğde Milletvekili Orhan Eraslan'ın,
Niğde-Çiftlik-Kitreli'deki süt inekçiliği projesine ilişkin Tarım ve Köyişleri
Bakanından sözlü soru önergesi (6/393) ve Tarım ve Köyişleri Bakanı Sami Güçlü’nün
cevabı
BAŞKAN - Soruyu, Tarım ve
Köyişleri Bakanı Sayın Sami Güçlü cevaplandıracağından, okutuyorum:
Türkiye
Büyük Millet Meclisi Başkanlığına
Aşağıdaki sorumun Tarım
ve Köyişleri Bakanı Sayın Sami Güçlü tarafından sözlü olarak cevaplandırılması
için gereğini arz ederim.
Saygılarımla.
 Orhan Eraslan
 Niğde
Niğde İli Çiftlik İlçesi
Kitreli Kasabasının süt inekçiliğiyle ilgili projesi, yaklaşık on yıldır
Bakanlıkta beklemektedir.
Soru: Bakanlık olarak süt
inekçiliği projesine destek olmayı düşünüyor musunuz? Eğer düşünülüyor ise ne
zaman gerçekleşecektir?
BAŞKAN - Buyurun Sayın
Bakan.
Konuşma süreniz 5
dakikadır.
TARIM VE KÖYİŞLERİ BAKANI
SAMİ GÜÇLÜ (Konya) - Sayın Başkan, sayın milletvekilleri; Niğde Milletvekilimiz
Orhan Eraslan Beyin, Niğde İli Çiftlik İlçesi Kitreli Kasabasında kurulan ve on
yıldır desteklenmeyi bekleyen tarımsal kalkınma kooperatifiyle ilgili sorusuna
şöyle bir cevap vermek istiyorum:
Türkiye'de hayvancılığı
destekleme konusunda en önemli araçlarımızdan birisi, bu kalkınma kooperatiflerine
verilen desteklerdir. Bunların özelliği, çok düşük faizli bir kredi
kullandırılmasıdır ve geri dönüş süresinin uzun olmasıdır. En az bu hususlar
kadar önemli olan bir başka husus ise, bu hayvanların verimli olarak üretiminin
sürdürülmesi açısından, bir gelir getirmesi açısından, örgütlenmenin
beraberinde getirdiği kolaylıkla, çiftçilerin eğitilmesi, yem bitkileri
ekiminin yaygınlaştırılması, hayvanların sağlıklı bir şekilde üretiminin
sürdürülmesi ve daha sonra da, pazarlanma faaliyetindeki birlikte hareketin
sağlamış olduğu avantajdır. Dolayısıyla, ülkemizin değişik yörelerinde çok
sayıda kooperatif, bu imkândan faydalanmak üzere organize olmuş, kurulmuştur.
Bunların sayısı, şu anda, 1 461'dir ve sıra beklemektedir. Oniki yıllık bir
sürede, yani, 1990'dan 2002 yılına kadar olan bir süre içerisinde, desteklenen
kooperatif sayısı ise 600'dür. Dolayısıyla, bu maksat için ayrılan kaynakların
ne kadar sınırlı olduğu da ortadadır. 2003 yılında desteklenen kooperatif
sayısı 35 olmuştur. Dolayısıyla, bu büyük talebi karşılayacak bir kaynak tahsis
edilemediği için, bir yığılma beklemektedir. Sayın Orhan Eraslan'ın kendi
bölgesinde on yıldır sıra bekleyen kooperatif olduğu gibi, başka bölgelerde,
çiftçilerimizin, desteklenmek için sıralarının gelmesi uzun yıllar
alabilmektedir.
Şimdi, efendim, bu
konuda, 2004 yılında, hepimiz açısından önemli bir gelişme, sevindirici bir
gelişme ortaya çıkacaktır. Evvela, biraz önce söylediğim gibi, hayvancılıkla
ilgili çok büyük bir destek artışı söz konusudur; kooperatifçilikle ilgili de
bu destek, çok anlaşılır, çok memnun edici bir seviyededir. Biraz önce
söyledim; 2003 yılında, biz, 35 kooperatifi destekleyebilmiştik; 2004 yılında,
bu rakam 250 olacaktır. Yani, artışın bu kadar büyük çapta olması, bizim, her
ilimizde, ortalama olarak 3 ilçemizi, 3 kooperatifimizi desteklememiz demektir.
Bu da, geçmiş yıllarla mukayese ettiğimizde, önemli bir kıymet ifade edecektir.
Benim de, zaten, biraz önce genel ifademde söylediğim gibi, hayvancılık
sektörünün 2004 yılında gelişmesi konusunda en önemli ümidimiz, bu alandaki
gelişmedir. Hem, bu, kırsal kesimdeki
üretim faaliyetini canlandıracaktır hem de hayvan ıslahı konusunda, bu
örgütlenme yapısı içerisinde, daha dengeli, daha iyi bir gelişme imkânı
bulacağımızı ümit ediyorum. İnşallah, bu kapsam içerisinde, kendileri bugün
burada olmadığı halde, ismiyle ve sorularıyla, bizleri, bugün epey gündeminize
taşıyan Sayın Orhan Eraslan'ın bölgesindeki kooperatifin de desteklenme imkânı
bulunabilir. 
Tekrar, hepinizi saygıyla
selamlıyorum. (AK Parti sıralarından alkışlar)
BAŞKAN - Teşekkür ediyorum Sayın Bakan.
Soru önergesi
cevaplandırılmıştır.
Birleşime 10 dakika ara
veriyorum.
Kapanma Saati : 17.08



ÜÇÜNCÜ
OTURUM
Açılma
Saati: 17.23
BAŞKAN :
Başkanvekili Sadık YAKUT
KÂTİP ÜYELER:
Suat KILIÇ (Samsun), Türkân MİÇOOĞULLARI (İzmir) 
BAŞKAN - Sayın milletvekilleri, 41 inci
Birleşimin Üçüncü Oturumunu açıyorum.
Görüşmelere kaldığımız yerden devam
edeceğiz.
Gündemin "Kanun Tasarı ve Teklifleri
ile Komisyonlardan Gelen Diğer İşler" kısmına geçiyoruz.
VII. -
KANUN TASARI VE TEKLİFLERİ İLE KOMİSYONLARDAN
GELEN DİĞER
İŞLER
1. - Adlî
Yargı İlk Derece Mahkemeleri ile Bölge Adliye Mahkemelerinin Kuruluş, Görev ve
Yetkileri Hakkında Kanun Tasarısı ve Adalet Komisyonu Raporu (1/521) (S.
Sayısı: 146) 
2. - Hukuk
Usulü Muhakemeleri Kanununda Değişiklik Yapılmasına İlişkin Kanun Tasarısı ve
Adalet Komisyonu Raporu (1/523) (S. Sayısı: 152)
BAŞKAN - 146 sıra sayılı Adlî Yargı İlk
Derece Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında Kanun Tasarısı ile 152 sıra sayılı Hukuk Usulü Muhakemeleri Kanununda
Değişiklik Yapılmasına İlişkin Kanun Tasarısının geri alınan maddeleriyle
ilgili komisyon raporları henüz gelmediğinden, tasarıların müzakerelerini
erteliyoruz.
305 sıra sayılı Çanakkale Milletvekilleri
Mehmet Daniş ve İbrahim Köşdere'nin; Gelibolu Yarımadası Tarihî Millî Parkı
Kanununa Geçici Bir Madde Eklenmesine Dair Kanun Teklifi ile Plan ve Bütçe
Komisyonu raporunun görüşmelerine kaldığımız yerden devam edeceğiz. 
3. -
Çanakkale Milletvekilleri Mehmet Daniş ve İbrahim Köşdere'nin; Gelibolu
Yarımadası Tarihî Millî Parkı Kanununa Geçici Bir Madde Eklenmesine Dair Kanun
Teklifi (Kamu İhale Kanununa Geçici Madde Eklenmesine Dair Kanun Teklifi) ile
Plan ve Bütçe Komisyonu Raporu (2/212) (S. Sayısı: 305)
BAŞKAN - Bu konuda Komisyonun bir
tezkeresi vardır; okutuyorum:
Türkiye Büyük Millet
Meclisi Başkanlığına
Genel Kurul gündeminde bulunan 305 sıra
sayılı Kamu İhale Kanununa Geçici Madde Eklenmesine Dair Kanun Teklifinin 2 nci
ve 3 üncü maddelerinin İçtüzüğün 88 inci maddesinin birinci fıkrası uyarınca
Komisyonumuza geri verilmesini arz ve teklif ederim. 
  Sait Açba Afyon Plan ve Bütçe Komisyonu
Başkanı
BAŞKAN - Teklifin 2 ve 3 üncü maddeleri,
İçtüzüğün 88 inci maddesi uyarınca, Komisyona geri verilmiştir. 
Artvin Milletvekili Orhan Yıldız ve 3
Milletvekilinin, Avukatlık Kanununda Değişiklik Yapılmasına İlişkin Kanun
Teklifi ve Adalet Komisyonu raporunun müzakeresine başlıyoruz.
4. - Artvin
Milletvekili Orhan Yıldız ve 3 Milletvekilinin; Avukatlık Kanununda Değişiklik
Yapılmasına İlişkin Kanun Teklifi ve Adalet Komisyonu Raporu (2/169) (S.
Sayısı: 255) (x)
BAŞKAN - Komisyon ve Hükümet yerinde. 
Komisyon raporu, 255 sıra sayısıyla
bastırılıp, dağıtılmıştır. 
 
(x) 255 S. Sayılı
Basmayazı tutanağa eklidir.
Teklifin tümü üzerinde, Cumhuriyet Halk
Partisi Grubu adına, Malatya Milletvekili Sayın Muharrem Kılıç; buyurun.
Konuşma süreniz 20 dakika. 
CHP GRUBU ADINA MUHARREM KILIÇ (Malatya) -
Sayın Başkan, sayın milletvekilleri; görüşülmekte olan Avukatlık Kanununda
Değişiklik Yapılmasına İlişkin Kanun Teklifiyle ilgili olarak, Cumhuriyet Halk
Partisinin görüşünü açıklamak üzere, söz almış bulunmaktayım; Yüce Heyeti saygıyla
selamlıyorum. 
Getirilen teklif, avukatların sosyal
güvenliklerine, bir nebze olsun, çözüm getirmeye çalışmaktadır. Bu nedenle
teklifi destekliyoruz. Yargı, demokrasilerde yasama ve yürütmeyle birlikte,
devlet erkini oluşturan üç kuvvetten birisidir. Bu kuvvetlerin, birbirini
dengeler biçimde, bağımsız olması gerekir; ancak, ülkemizde, yürütme ve yasama,
maalesef, ayrı güçler biçiminde değil, hükümeti kuran parti bünyesinde bir
arada bulunduklarından, yasama ve yürütme ayrılığı fazla bir anlam ifade etmemektedir.
Hükümeti kuran parti, Parlamentoda da çoğunluğu oluşturduğundan, hükümet, hem
yürütme hem de yasama görevini üzerine almıştır. İşte, böyle bir ortamda,
üçüncü kuvvet olan yargının önemi öne çıkmaktadır; ancak, ülkemizde, ne yazık
ki, yargı da, hükümet karşısında, tam anlamıyla bağımsız değildir. 
Adalet Bakanı, Hâkimler ve Savcılar Yüksek
Kurulunun Başkanı, Müsteşarı da Kurulun üyesidir. Adlî teftiş mekanizması
Adalet Bakanlığına bağlıdır, Kurulun sekretaryası Bakanlıktır. Bu çerçeveden
bakınca, yargı bağımsızlığından bahsetmek, her halde mümkün değildir. Bu
durumu, zaman zaman iyi niyetinden kuşku duymadığımız Sayın Adalet Bakanımız da
dile getirmektedir; ancak, yargının bağımsızlığını sağlamaya yönelik bir
girişimi, ne yazık ki, şimdiye kadar göremedik.
Yargı, hükümetler tarafından yıllarca
ihmal edilmiştir. Bu ihmal halen devam etmektedir. Yine, Sayın Adalet
Bakanımızın da dile getirdiği gibi, bütçeden yargıya ayrılan pay, ne yazık ki,
yüzde 1'i bile bulmamaktadır. Halen, çoğu adliyelerimiz, kiralık apartmanlarda
ve hanlarda yer almakta, yargı mensuplarımız, ışıksız, güneşsiz, loş salon ve
odalarda adalet dağıtmaya çalışmaktadırlar. İster istemez kuşkulanıyoruz,
acaba, yargıya, yasama ve yürütmenin kararlarını denetlediği, çoğu zaman da hukuka
aykırı bularak iptal ettiği için kasıtlı olarak mı önem verilmiyor? Tüm bu
sorunlarına karşın, yargı, yine de, ülkemizde, güven duyulan, saygı duyulan
kurumlarımızdan birisidir. 
İşte, demokratik bir ülke için bu kadar
önemi olan yargının kurucu unsurlarından birisi de avukatlıktır. Diğer kurucu
unsurların, hâkim ve savcılarımızın içerisinde bulundukları zorlukları zaman
zaman dile getiriyoruz; ancak, kanunlarımızda da açıkça belirtildiği gibi, aynı
zamanda bir kamu görevi de yapan avukatlarımızın sorunları yeterince dile
getirilmemektedir. Bugün için, ülkemizde, sosyal güvenlikten yoksun tek meslek
mensupları avukatlardır. İşte, bu teklif, avukatlık mesleği açısından, bir
eksikliği değil, bir ayıbı ortadan kaldırmayı hedeflemiştir. Bu nedenle, bu
teklifi hazırlayan sayın milletvekillerimize teşekkür ediyorum.
Avukatlık mesleğinin kamu hizmeti olması;
ayrıca, avukatın, mesleğin itibarını zedeleyecek her türlü tutum ve davranıştan
kaçınmak, özel yaşantısında da buna özen göstermek zorunluluğu ve yükümlülüğünde
bulunması gerçeği ile avukatın emekli olana kadar sosyal güvenliğinin olmayışı
gerçeğini bağdaştırmak elbette mümkün değildir. 
Ülkemizde yaşanan ekonomik çöküş
avukatları da olumsuz şekilde etkilemiştir. Büro giderleri, büro çalışanlarının
ücret ve sigorta giderleri, vergi yükü, hukuk fakültelerini bitiren genç
avukatların avukatlık bürosu kurma çabalarını olumsuz etkilemektedir. Avukatlık
Kanununda 2.5.2001 gün ve 4667 sayılı Yasayla yapılan değişiklikle,
stajyerlere, Türkiye Barolar Birliğince kredi verilmesi imkânı getirilmiştir.
Bu kredilerin kaynağı, şimdi getirilen teklifte olduğu gibi, avukatların
vekâletname örneklerinde kullanacakları harç bedelleridir. Bu yasayı çıkararak
stajyer avukatların bir nebze olsun rahatlamalarını sağlayan Parlamentomuzun 21
inci Dönem milletvekillerine de ayrıca teşekkür ediyorum. 
Sayın Başkan, sayın milletvekilleri; Yüce
Meclisin kararıyla bu teklif yasalaştığı takdirde, Sosyal Yardımlaşma ve
Dayanışmayı Teşvik Fonunda birikecek paralar, kuralları Türkiye Barolar
Birliğince hazırlanarak Adalet Bakanlığınca onaylanacak yönetmelik gereğince
avukatların sosyal güvenliğinde kullanılacaktır. Avukatlar, sosyal güvenlikleri
olmadığı için, bugün için büyük zorluklar yaşamaktadırlar. Ciddî anlamda hasta
olduklarında, emekli değilse, sağlık harcamalarını şahsî bütçesinden karşılamak
zorundadır. Sağlık harcamalarının çok büyük rakamlar oluşturduğu günümüzde pek
çok avukat bu masrafları karşılayamamakta, barodaki diğer avukat arkadaşlarının
veya yakınlarının yardımıyla tedavi olabilmektedir. Meslek, cazibesini giderek
kaybetmektedir. Ne acıdır ki, Adalet Bakanlığının açmış olduğu zabıt memurluğu
sınavına bile başvuran avukatlar olmuştur. Yine, devlet memuru olarak düzenli
bir gelir elde etmek, sosyal güvenlik şemsiyesi altına girmek için pek çok
avukat kamu personel sınavına girmiş, bazıları da ek pedagoji eğitimi alarak
öğretmenlik atamalarına başvurmuştur. 
Tüm bu durumları dikkate alarak, getirilen
bu teklifi Cumhuriyet Halk Partisi Grubu olarak desteklediğimizi bildirir, Yüce
Heyete saygılar sunarız. (Alkışlar)
BAŞKAN- Teşekkür ediyorum Sayın Kılıç. 
Tasarının tümü üzerinde, AK Parti Grubu
adına söz isteyen Artvin Milletvekili Orhan Yıldız.
Buyurun Sayın Yıldız. (AK Parti
sıralarından alkışlar)
Konuşma süreniz 20 dakikadır. 
AK PARTİ GRUBU ADINA ORHAN YILDIZ
(Artvin)- Sayın Başkan, değerli milletvekilleri; konuşmama başlamadan evvel,
Yüce Meclisimizin siz saygıdeğer milletvekillerini saygıyla selamlıyorum. 
Değerli milletvekili arkadaşlarım, benim
ve yine üç saygıdeğer arkadaşımızın imzası olan, Avukatlık Kanununun bazı
maddelerinde değişiklik ve bazı yeni düzenlemeler içeren kanun teklifi üzerinde
söz almış bulunuyorum. 
Öncelikle belirtmeliyim ki, vermiş
olduğumuz bu kanun teklifi, Barolar Birliğinin de görüşü alınarak ve Adalet
Komisyonumuzdan oybirliğiyle çıkmış olan bir kanun teklifidir. Bu kanun
teklifine muhalefet partimizin değerli üyeleri de destek vermiştir; bu
vesileyle kendilerine de teşekkürlerimi sunuyorum. 
Özellikle, bu durumun bir açıdan önemi
vardır. Bu husus, Türkiye Büyük Millet Meclisinin çalışmalarındaki uzlaşmacı
ortamı ve katılımcılığa vermiş olduğu değeri göstermesi açısından son derece
önemlidir. Çünkü, geçmiş dönemlerde birçok kanun tasarısı kadük olmuşken,
bugün, bizim vermiş olduğumuz bu kanun teklifinin yasalaşma aşamasına gelmesi
son derece önemli bir olaydır, sevinilecek bir olaydır. 
Sevgili arkadaşlarım, avukatlık mesleği,
tarih boyunca her zaman var olmuş ve saygın bir konumda bulunmuştur. Çünkü,
avukatlar, her zaman, yönetenlere karşı kendi müvekkillerinin haklarını,
hukuklarını en iyi şekilde temsil etmişlerdir ve hiçbir zorluğa karşı da baş
eğmemişlerdir ve saygınlıklarını devam ettirmişlerdir, meslek onurlarını her
zaman korumuşlardır ve bu şekilde bugüne gelmişlerdir. Bu vesileyle de,
bulundukları toplumun her zaman saygısını kazanmışlar ve önemli bir konumda
olmuşlardır. Bugün ise, özellikle "hukuka saygı" ilkesi üzerine
kurulmuş olan bir toplumda avukat çok daha önemli bir role sahiptir; çünkü,
artık, görevi, sadece müvekkilinin hukukunu korumakla sınırlı değildir. Hukuk
devletinde avukat, hem adaletin gerçekleşmesinde hem de hak ve özgürlüklerini
savunmada yükümlü olduğu kişiler açısından vazgeçilmez bir kişidir. Bu
nedenledir ki, avukatlık hizmeti, bir kamu hizmeti olarak kabul edilmiş ve
kendine özgü düzenlemelerle diğer serbest mesleklerden ayrılmıştır. Bu denli
önemli hizmet ifa eden avukatlık mesleğine, ülkemizde, bugüne kadar, gereken
önemin verildiğini söylemek maalesef çok zordur. 
Ülkemizde avukatlık mesleği, Avukatlık Kanununda,
kamu hizmeti niteliğinde olduğunun belirtilmesine rağmen, sıradan bir serbest
meslek faaliyeti olarak görülmeye ve gösterilmeye çalışılmıştır. Bu nedenledir
ki, hukuk öğretimine, maalesef, gereken önem verilmemiştir. 
1980'li yıllarda, ülkemizde, 3 hukuk
fakültesi olmasına rağmen ve onların da eğitim ve öğrenim kalitesi yönünden
büyük sorunları olmasına rağmen, bugün, maalesef, hukuk fakültelerinin sayısı
10'larla ifade edilmektedir; buna karşılık, avukat sayısında, tabiî ki, çok
büyük artışlar olmuştur. Bu durum, meslek etiğine uygun olmadığı halde, özel
sektörde bile yaşanmayan rekabetin, avukatlık mesleğinde, maalesef, yaşanmasına
yol açmış ve burada, tabiî ki, avukatlık mesleği de yara almıştır.
Bugün, gelişmiş ülkelerde, en pahalı
hizmet, avukatlık hizmetidir. Örneğin, Amerikan mahkemelerinde izliyoruz;
mahkemeler, milyonlarca dolara karşılık gelen avukatlık ücretlerine karar
veriyor. Bugün, ülkemizde ise, maalesef, avukatlar, ekonomik açıdan çok büyük
zorluklar çekmekte ve sigorta primlerini, vergilerini dahi ödemekte
zorlanmaktadırlar; hatta, bugünkü mevzuatımıza göre, sağlık sigortası isteğe
bağlı olmasına rağmen, avukat meslektaşlarımızın çoğunluğu, sağlık sigortasına
bile ekonomik zorluklar nedeniyle katılamamaktadırlar. Bu nedenle, sunmuş
olduğumuz kanun teklifi, bu alanda büyük bir boşluğu da dolduracaktır.
Değerli arkadaşlarım, avukatlık mesleğine
layık olduğu saygın konumu kazandırmak, şüphesiz, hepimizin görevidir. Bu
konuda özellikle meslek kurallarının titizlikle uygulanması çok büyük önem arz
etmekte ve bu yönde de Türkiye Barolar Birliğine ve barolarımıza da büyük görev
düşmektedir. 
Bizler, Meclis olarak, şüphesiz, çağdaş
normlara uygun yasal düzenlemeleri yapıyoruz ve yapma gayreti içerisindeyiz.
Yalnız, barolar ve Barolar Birliği de, meslek kurallarına aykırı hareket eden
meslektaşları hakkında en ağır müeyyideleri uygulamaktan geri kalmamalıdır;
çünkü, inanıyoruz ki, çok sınırlı sayıda, yani, münferit sayıda kötü örnekler
olmasına rağmen, mesleğe çok büyük zararlar vermektedir. 
Saygıdeğer milletvekilleri, değerli
arkadaşlarım; getirilmek istenen bu düzenlemelerden de kısaca bahsetmek
istiyorum: 
Bu kanun teklifimizin 1 inci maddesiyle,
ruhsatname ve avukatlık kimliklerinin Boralar Birliği tarafından tek tip olarak
bastırılması imkânı getirilmekte ve avukatlık kimliğinin, resmî ve özel
kuruluşlar tarafından resmî kimlik olarak tanınması imkânı getirilmektedir. 
Yine, Barolar Birliği nezdinde, sosyal
güvenlik ve sosyal yardımlaşma ve dayanışma hizmetlerinde kullanılmak üzere bir
sosyal yardım ve dayanışma vakfı kurulmaktadır. Hemen belirtmeliyim ki, bu tip
düzenleme, Avrupa Konseyi Bakanlar Komitesi tarafından da üye ülkelere tavsiye
kararında belirtilmiştir, buna paralel bir düzenlemedir. 
Yine, 4 üncü maddede de, avukatlık ücretlerinde
çıkan problemlerin halliyle ilgili düzenlemeler vardır. Bu konuda, zaten,
kanunda var olan düzenlemelere sadece açıklık ve işlerlik kazandırılmaktadır,
başkaca bir düzenleme de söz konusu değildir. 
Ben, bu vesileyle, bu kanun teklifinin
ülkemize ve avukatlık mesleğine hayırlı uğurlu olmasını diliyor, hepinize
saygılar sunuyorum. (Alkışlar)
BAŞKAN - Teşekkür ediyorum Sayın Yıldız. 
Teklifin tümü üzerindeki görüşmeler
tamamlanmıştır. 
Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir. 
1 inci maddeyi okutuyorum:
AVUKATLIK
KANUNUNDA DEĞİŞİKLİK YAPILMASINA İLİŞKİN KANUN TEKLİFİ
MADDE 1.- 19.3.1969 tarihli ve 1136 sayılı
Avukatlık Kanununun 9 uncu maddesinin dördüncü fıkrası aşağıdaki şekilde değiştirilmiştir
:
"Ruhsatnameler ve avukat kimlikleri
Türkiye Barolar Birliği tarafından tek tip olarak bastırılır ve düzenlenir. 8
inci maddenin dördüncü fıkrasında belirtilen şekilde Türkiye Barolar Birliği
Yönetim Kurulunca uygun bulma kararı verildiğinde ruhsatnameler Birlik Başkanı
ve ilgili Baro Başkanı tarafından imzalanır. Avukat kimlikleri, tüm resmî ve
özel kuruluşlar tarafından kabul edilecek resmî kimlik hükmündedir."
BAŞKAN - Madde üzerinde söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
2 nci maddeyi okutuyorum:
MADDE 2.- Avukatlık Kanununun 27 nci
maddesinin ikinci fıkrasının üçüncü cümlesi aşağıdaki şekilde değiştirilmiştir.
"Yapıştırılacak pulun değeri;
2.7.1964 tarihli ve 492 sayılı Harçlar Kanununun Yargı Harçları bölümünde yer
alan vekaletname örnekleri için kullanılan harç tarifesinin yüzde elli fazlası
kadarıdır."
BAŞKAN - Madde üzerinde söz talebi?.. Yok.
Madde üzerinde 1 adet önerge vardır;
okutuyorum:
Türkiye Büyük Millet
Meclisi Başkanlığına
Görüşülmekte olan 255 sıra sayılı
Avukatlık Kanununda Değişiklik Yapılmasına İlişkin Kanun Teklifinin 2 nci
maddesinin ikinci fıkrasının aşağıdaki şekilde değiştirilmesini arz ve teklif
ederiz.






Haluk İpek


Mustafa Demir


Mustafa Ilıcalı







Ankara


Samsun


Erzurum







Ali Temür


Abdullah Veli Seyda










Giresun


Şırnak






Madde 2, ikinci fıkra:
"Yapıştırılacak pulun değeri; 2.7.1964 tarihli ve 492 sayılı Harçlar
Kanununun Yargı Harçları bölümünde yer alan vekâletname örnekleri için
kullanılan harç tarifesinin yüzde 50 kadarıdır.
Bu şekilde toplanan tüm pul bedelleri malî
yönden Sayıştay denetimine tabidir."
BAŞKAN - Birleşime 5 dakika ara veriyorum.
Kapanma Saati :
17.46



DÖRDÜNCÜ
OTURUM
Açılma
Saati: 17.57
BAŞKAN:
Başkanvekili Sadık YAKUT
 KÂTİP ÜYELER: Suat KILIÇ (Samsun),
Türkân MİÇOOĞULLARI (İzmir)
BAŞKAN - Sayın milletvekilleri, 41 inci
Birleşimin Dördüncü Oturumunu açıyorum.
Görüşmelere kaldığımız yerden devam
ediyoruz.
VII. -
KANUN TASARI VE TEKLİFLERİ İLE KOMİSYONLARDAN
GELEN DİĞER
İŞLER (Devam)
4. - Artvin
Milletvekili Orhan Yıldız ve 3 Milletvekilinin; Avukatlık Kanununda Değişiklik
Yapılmasına İlişkin Kanun Teklifi ve Adalet Komisyonu Raporu (2/169) (S.
Sayısı: 255) (Devam)
BAŞKAN - Komisyon ve Hükümet yerinde.
2 nci madde üzerinde verilen önergeyi
düzeltilmiş şekliyle tekrar okutuyorum: 
Türkiye Büyük Millet Meclisi Başkanlığına
Görüşülmekte olan 255 sıra sayılı teklifin
2 nci maddesinin aşağıdaki şekilde değiştirilmesini arz ve teklif ederiz.






Haluk İpek


Mustafa Demir


Mustafa Ilıcalı







Ankara


Samsun


Erzurum







Ali Temür


Abdullah Veli Seyda










Giresun


Şırnak






Madde 2.- Avukatlık Kanununun 27 nci
maddesinin ikinci fıkrasının üçüncü cümlesi aşağıdaki şekilde değiştirilmiş ve
fıkraya bir cümle eklenmiştir.
"Yapıştırılacak pulun değeri;
2.7.1964 tarihli, 492 sayılı Harçlar Kanununun Yargı Harçları bölümünde yer
alan vekâletname örnekleri için kullanılan harç tarifesinin yüzde 50 fazlası
kadarıdır. 
Bu şekilde toplanan tüm pul bedelleri malî
yönden Sayıştay denetimine tabidir."
BAŞKAN - Komisyon önergeye katılıyor mu?
ADALET KOMİSYONU BAŞKANI KÖKSAL TOPTAN
(Zonguldak)- Genel Kurulun takdirine bırakıyoruz Sayın Başkan.
BAŞKAN - Hükümet katılıyor mu?
ADALET BAKANI CEMİL ÇİÇEK (Ankara) -
Katılıyoruz.
HALUK İPEK (Ankara) - Gerekçe okunsun
Sayın Başkan.
BAŞKAN - Gerekçeyi okutuyorum:
Gerekçe: 
Türkiye Barolar Birliğinin ve baroların
gelir ve giderlerinin herkes tarafından bilinmesi, şeffaflığın sağlanması
amacıyla bu önerge verilmiştir.
BAŞKAN - Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.
2 nci maddeyi kabul edilen önerge
doğrultusunda oylarınıza sunuyorum: Kabul edenler... Kabul etmeyenler... Kabul
edilmiştir.
3 üncü maddeyi okutuyorum:
MADDE 3. - Avukatlık Kanununun 27 nci
maddesinden sonra gelmek üzere aşağıdaki 27/A maddesi eklenmiştir.
"Sosyal yardım ve dayanışma fonu
MADDE 27/A. - Türkiye Barolar Birliği
nezdinde sosyal güvenlik, sosyal yardım ve dayanışma hizmetlerinde kullanılmak
üzere kaynağı bu Kanunun 27 nci maddesinin ikinci fıkrasında gösterilen
gelirlerin yarısı olan "Sosyal Yardım ve Dayanışma Fonu" kurulmuştur.
Bu fondan yapılacak harcamaların esas ve
usulleri ile diğer hususlar Türkiye Barolar Birliği Yönetim Kurulunca
hazırlanacak ve Adalet Bakanlığınca onaylanacak yönetmelikte gösterilir.
Fon gelirleri ile harcamaları her yıl
Adalet Bakanlığı tarafından Ek 4 üncü maddedeki esas ve usullere göre
denetlenir."
BAŞKAN - Madde üzerinde söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 
4 üncü maddeyi okutuyorum:
MADDE 4. - Avukatlık Kanununun 115 inci
maddesinin birinci fıkrasına aşağıdaki cümle eklenmiştir.
"Ancak, seçimli genel kurul
toplantıları Ankara'da yapılır."
BAŞKAN - Madde üzerinde, Cumhuriyet Halk
Partisi Grubu adına, Antalya Milletvekili Sayın Feridun Fikret Baloğlu;
buyurun. 
CHP GRUBU ADINA FERİDUN FİKRET BALOĞLU
(Antalya) - Sayın Başkan, sayın milletvekilleri; bu teklifin 4 üncü maddesiyle,
Türkiye Barolar Birliğinin seçimli genel kurullarının tümünün Ankara'da
yapılmasına ilişkin bir değişiklik getiriliyor. Bilmiyorum, şu andaki
görüşmeler hangi aşamadadır; ama, bu maddenin bu tekliften çıkarılması yönünde
görüş bildirmek için, Grubum adına söz almış bulunuyorum. 
Türkiye Barolar Birliğinin seçimli
kongrelerinin çeşitli illerde yapılmasının meslek açısından bir gereklilik
taşıdığını düşünüyorum... 
Ankara'da yapılan seçimli genel
kurulların, Türkiye kamuoyunda daha çok yankı bulması gibi bir gerekçeyle,
böyle bir değişikliğe gidilmiş olsa bile; biz, örgütlerin, Türkiye'nin çeşitli
yerlerindeki gücünün, etkinliğinin ve meslek açısından yararını düşünerek, bu
değişikliğin yararlı olmadığını düşünüyoruz. Bu, yaklaşık yirmibeş-otuz senedir
uygulanan bir yöntemdir. Türkiye'nin birçok yerinde, Türkiye Barolar Birliğinin
genel kurulları yapılmıştır. O kente bir meslek heyecanı getirmiştir, oradaki
avukatlara destek olmuştur ve bunun ötesinde de o kente bir hareketlilik
getirmiştir.
Şimdi, bu değişiklikle, eğer bütün seçimli
genel kurulları Ankara'ya alırsak, bu heyecandan, bu meslekî dayanışmadan
mahrum kalmış olabileceğimizi düşünüyorum. 
AK Partili arkadaşlarıma ve Grup
Başkanvekillerine de, bu maddenin geri çekilmesi yönünde bir öneride
bulunuyorum. 
Saygılar sunuyorum. (CHP sıralarından
alkışlar)
BAŞKAN - Teşekkür ederim Sayın Baloğlu.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
Birleşime 5 dakika ara veriyorum.
Kapanma
Saati: 18.03
BEŞİNCİ
OTURUM
Açılma
Saati: 18.12
BAŞKAN:
Başkanvekili Sadık YAKUT
KÂTİP
ÜYELER: Suat KILIÇ (Samsun), Türkân MİÇOOĞULLARI (İzmir)
BAŞKAN- Sayın milletvekilleri, Türkiye
Büyük Millet Meclisinin 41 inci Birleşiminin Beşinci Oturumunu açıyorum. 
Çalışmalarımıza kaldığımız yerden devam
ediyoruz. 
VII. - KANUN
TASARI VE TEKLİFLERİ İLE KOMİSYONLARDAN
GELEN DİĞER
İŞLER (Devam)
4. - Artvin
Milletvekili Orhan Yıldız ve 3 Milletvekilinin; Avukatlık Kanununda Değişiklik
Yapılmasına İlişkin Kanun Teklifi ve Adalet Komisyonu Raporu (2/169) (S.
Sayısı: 255) (Devam)
BAŞKAN- Komisyon ve Hükümet yerinde. 
5 inci maddeyi okutuyorum.
MADDE 5. - Avukatlık Kanununun 164 üncü
maddesinin dördüncü fıkrasının üçüncü ve dördüncü cümleleri aşağıdaki şekilde
değiştirilmiştir.
"Avukatlık ücretinin
kararlaştırılmamış olduğu veya taraflar arasında yazılı ücret sözleşmesinin
bulunmadığı yahut ücret sözleşmesinin belirgin olmadığı veya tartışmalı olduğu
veya ücret sözleşmesinin ücrete ilişkin hükmünün geçersiz sayıldığı hallerde;
değeri para ile ölçülebilen dava ve işlerde asgari ücret tarifelerinin altında
olmamak koşuluyla ücret itirazlarını incelemeye yetkili merci tarafından
davanın kazanılan bölümü için avukatın emeğine göre ilamın kesinleştiği
tarihteki müddeabihin değerinin yüzde onu ile yüzde yirmisi arasındaki bir
miktar avukatlık ücreti olarak belirlenir. Değeri para ile ölçülemeyen dava ve
işlerde ise avukatlık asgari ücret tarifesi uygulanır."
BAŞKAN- Madde üzerinde söz talebi?.. Yok. 
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 
6 ncı maddeyi okutuyorum.
MADDE 6. - Avukatlık Kanununun 167 nci
maddesinin birinci fıkrasından sonra gelmek üzere aşağıdaki fıkra eklenmiştir.
"Gerektiğinde Adalet Bakanlığının
olumlu görüşü alınarak, baro yönetim kurulunca bir yerde birden fazla hakem
kurulu oluşturulabilir. Bu durumda hakem kurulları numaralandırılır."
BAŞKAN - Madde üzerinde söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
7 nci maddeyi okutuyorum:
MADDE 7. - Avukatlık Kanununa aşağıdaki
geçici madde eklenmiştir.
"GEÇİCİ MADDE 21. - Bu Kanunun
yürürlüğe girdiği tarihte, kesin hükme bağlanmamış bütün ihtilaflarda bu
Kanunun değişik hükümleri uygulanır."
BAŞKAN - Madde üzerinde söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
8 inci maddeyi okutuyorum:
MADDE 8. - Bu Kanunun 2 nci ve 3 üncü
maddeleri 1.1.2004 tarihinde, diğer maddeleri yayımı tarihinde yürürlüğe girer.
BAŞKAN - Madde üzerinde 1 adet önerge
vardır; okutuyorum:
Türkiye Büyük Millet Meclisi Başkanlığına
Görüşülmekte olan 255 sıra sayılı yasa
önerisinin 8 inci maddesinin şu şekilde değiştirilmesini öneriyoruz:
"Madde 8.- Bu Kanunun 2 nci ve 3 üncü
maddeleri 1.1.2004 tarihinde, 4 üncü maddesi TBB'nin ilk seçimli genel
kurulundan sonra, diğer maddeleri yayımı tarihinde yürürlüğe girer."






Feridun Fikret Baloğlu


Mehmet Ziya Yergök


Muharrem Kılıç







Antalya


Adana


Malatya







Haluk Koç


Nadir Saraç










Samsun


Zonguldak






BAŞKAN - Komisyon önergeye katılıyor mu?
ADALET KOMİSYONU BAŞKANI KÖKSAL TOPTAN
(Zonguldak) - Genel Kurulun takdirine bırakıyoruz Sayın Başkanım.
BAŞKAN - Hükümet katılıyor mu?
ADALET BAKANI CEMİL ÇİÇEK (Ankara) -
Takdire bırakıyoruz Sayın Başkanım.
BAŞKAN - Sayın Baloğlu, önergeniz hakkında
konuşacak mısınız?
HALUK KOÇ (Samsun) - Hükümet fikrini
söyledi.
BAŞKAN - Gerekçeyi okutuyorum:
Gerekçe: 
Daha önce TBB Genel Kurulunda alınan
kararla kazanılmış hakkın savunulmasıdır.
BAŞKAN - Komisyon ve Hükümetin takdire bıraktığı
önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
Kabul edilen önerge doğrultusunda, 8 inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
9 uncu maddeyi okutuyorum:
MADDE 9. - Bu Kanun hükümlerini Bakanlar
Kurulu yürütür.
BAŞKAN - Söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
Teklifin tümünü oylarınıza sunuyorum:
Kabul edenler... Kabul etmeyenler... Teklif, kabul edilmiş ve kanunlaşmıştır.
Adalet Bakanı Sayın Cemil Çiçek, teşekkür
konuşması yapacaktır.
Buyurun Sayın Bakan.
ADALET BAKANI CEMİL ÇİÇEK (Ankara) -
Teşekkür ederim.
Sayın Başkan, değerli arkadaşlarım;
hepinizi saygıyla selamlıyorum. 
Bu teklifi veren arkadaşlara huzurlarınızda
teşekkür etmek istiyorum. 
Yargı dediğimiz erk, iddia ve savunmadan
müteşekkildir. İddia makamı, ister demokratik rejim, ister totaliter-otoriter
rejim olsun, her rejimde var. İster demokratik rejim olsun, ister totaliter
rejim olsun, her halükârda, bu iddiaları karara bağlayan bir makam var; ama,
savunma ve savunma hakkı, yalnız demokratik rejimlerde var. O sebeple, Türkiye
Cumhuriyeti Devleti de demokratik bir hukuk devleti olduğuna göre, savunmayı
güçlendirecek, savunma hakkının kullanılmasını teminat altına alacak ve bu
mesleği icra edenlerin de olabildiğince teminatlı hale getirilmesi noktasında
yapılacak her çalışma, hukuk devletine katkıdır, demokrasiye katkıdır. 
O sebeple, bugün yapılmış olan bu
düzenleme, arkadaşlarımızın getirmiş olduğu bu teklif, inanıyorum ki,
Türkiye'de savunma mesleğinin daha rahat şartlarda icra edilebilmesi bakımından
önemli bir aşamayı teşkil edecektir. Bizim gönlümüzde yatan, esas itibariyle,
bu Parlamentoda, bunu Barolar Birliğinden ve barolarımızdan bekliyoruz, Türkiye'de
savunma hakkının layıkı veçhile kullanılmasına imkân verecek bir düzenlemeyi
kendilerinin hazırlayıp, getirip tepeden tırnağa yepyeni bir avukatlık yasasını
hazırlamamızdır. Ümit ediyorum ki, Barolar Birliği bunu gündemine alır, genel
kurulda bunun tavsiye kararlarını alır ve yeni bir yasama dönemi içerisinde
avukatlık kanununu Türk hukuk sistemi içerisine katma imkânını buluruz.
Hepinize, bu vesileyle, teşekkür ediyorum.
(Alkışlar)
BAŞKAN - Teşekkür ediyorum Sayın Bakan.
Avrasya Posta Birliği Kuruluş Yasasının
Onaylanmasının Uygun Bulunduğuna Dair Kanun Tasarısı ile Bayındırlık, İmar,
Ulaştırma ve Turizm ve Dışişleri Komisyonları raporlarının müzakerelerine
başlıyoruz.
5. -
Avrasya Posta Birliği Kuruluş Yasasının Onaylanmasının Uygun Bulunduğuna Dair
Kanun Tasarısı ile Bayındırlık, İmar,
Ulaştırma ve Turizm ve Dışişleri
Komisyonları Raporları (1/435)
(S. Sayısı: 258) (x)
BAŞKAN - Komisyon ve Hükümet yerinde.
Komisyon raporu 258 sıra sayısıyla
bastırılıp dağıtılmıştır.
Tasarının tümü üzerinde, Cumhuriyet Halk
Partisi Grubu adına, İstanbul Milletvekili Sayın Halil Akyüz; buyurun.
(Alkışlar)
Konuşma süreniz 20 dakikadır.
CHP GRUBU ADINA HALİL AKYÜZ (İstanbul) -
Sayın Başkan, değerli milletvekilleri; Avrasya Posta Birliği Kuruluş Yasasının
Onaylanmasının Uygun Bulunduğuna Dair Kanun Tasarısıyla ilgili bilgi sunmak
üzere söz almış bulunuyorum; Büyük Meclisin değerli üyelerini saygıyla
selamlıyorum.
Dünyada meydana gelen globalleşme
sonucunda uluslararası alandaki ortak hedeflerin daha üst düzeye çıkarılması ve
savunulması, ortak tarihî, kültürel ve sosyal değerleri paylaştığımız Balkanlar
ve Kafkasya'da bulunan bazı ülkelerle Ortaasya Türk cumhuriyetleri arasında son
yıllarda sürdürülen ekonomik, kültürel ve siyasî ilişkilerin artmasına paralel
olarak posta hizmetlerinde de yoğunluk görülmesi nedeniyle Türk PTT idaresinin
öncülüğünde Azerbaycan, Gürcistan, Kazakistan, Kırgızistan, Özbekistan,
Türkmenistan, Kuzey Kıbrıs Türk Cumhuriyeti, Arnavutluk, Bosna Hersek,
Makedonya ve Pakistan arasında bir posta birliği kurulması hedeflenmiştir.
Kurulması hedeflenen söz konusu birliğe, Azerbaycan, Arnavutluk, Gürcistan,
Kazakistan, Kuzey Kıbrıs Türk Cumhuriyeti, Bosna-Hersek, Bulgaristan, Makedonya
ve Türkiye'nin katılımıyla ilk adım 22-24 Haziran 2000 tarihleri arasında
Antalya'da düzenlenen bir seminerde atılmıştır. 
Birliğe yasal statü kazandırmak ve birlik
kuruluş yasası ile genel tüzüğüne son şeklini vermek amacıyla, ilk kongresi,
Azerbaycan, Kuzey Kıbrıs Türk Cumhuriyeti, Pakistan ve Türkiye'nin kurucu üye
olarak, Arnavutluk, Gürcistan, Kazakistan ve Makedonya'nın da gözlemci olarak
katılımıyla, 5-7 Haziran 2001 tarihleri arasında İstanbul'da yapılmıştır.
Kongrede yapılan müzakereler sonucunda, birliğin kuruluş yasası ve genel
tüzüğü, PTT idaresi adına, zamanın yönetim kurulu başkanı ve genel müdürüyle
diğer kurucu üyelerin hükümetleri adına tam yetkili kılınan temsilcileri
tarafından imzalanmış olup, birlik, 6 Haziran 2001 tarihinden itibaren
faaliyetlerine resmen başlamıştır. 
 
(x) 258 S. Sayılı
Basmayazı tutanağa eklidir.
Birliğin kuruluş amaçları arasında;
Üye ülkeler arasında postaların daha
düzenli ve hızlı bir şekilde alınıp verilmesinin sağlanması ve hizmet
kalitesinin artırılması,
Üye ülkeler arasındaki kültür iletişimine
katkıda bulunulması, 
Uluslararası kongre ve toplantılarda tek
vücut olarak hareket edilmek suretiyle, dünya platformlarında söz sahibi
olunması,
Üye ülkeler PTT personeli arasında
karşılıklı ziyaretlerin gerçekleştirilmesi; bu bağlamda, staj, toplantı ve
seminerler düzenlenerek eğitim çalışmalarının yürütülmesi ve bilgi
alışverişinde bulunulması,
Üye ülkeler transit postalarına aracılık
yapılması,
Üye ülkeler arasında hızlı para
transferini sağlamayı amaçlayan Avrasya-giro sistemi kurulması,
Ortak konulu pul çıkarılması ve
uluslararası sergilerde ortak standdan faydalanılması,
Üye ülkeler arasında mevcut olmayan
uluslararası posta ve posta paralı hizmetlerinin karşılıklı olarak yapılması
için teknik ve idarî tedbirlerin alınması, 
Yer almaktadır. 
Değerli milletvekilleri, dünyada ortak
tarafları bulunan birçok ülkenin bir araya gelerek oluşturduğu birlikler
vardır. Özellikle, kültür, tarih ve felsefe gibi ortak kavramların ülkeleri bir
araya getirdiğini ve birbirleriyle derin bağları bulunan bu ülkelerin
kurdukları Avrasya Posta Birliğinin, uzak olmayan bir gelecekte, diğer
ülkelerin katılımıyla genişleyeceği temennisiyle sözlerime son verirken,
Avrasya Posta Birliği Kuruluş Yasasının onaylanmasının uygun ve yararlı olacağı
düşüncesinde olduğumuzu belirtir; hepinize saygılar sunarım. (Alkışlar)
BAŞKAN - Teşekkür ediyorum Sayın Akyüz.
Tasarının tümü üzerinde, AK Parti Grubu
adına söz isteyen, Sakarya Milletvekili Sayın Süleyman Gündüz; buyurun.
Konuşma süreniz 20 dakikadır.
AK PARTİ GRUBU ADINA SÜLEYMAN GÜNDÜZ
(Sakarya) - Sayın Başkan, değerli milletvekilleri; Avrasya Posta Birliği
Kuruluş Yasasının Onaylanmasının Uygun Bulunduğuna Dair Kanun Tasarısı hakkında
konuşmak üzere, Grubum adına söz almış bulunmaktayım; sizleri saygıyla selamlıyorum.
Sayın Başkan, değerli milletvekilleri;
Avrasya, batıda Lizbon'dan, doğuda Vladivostok'a kadar uzanan muazzam kara
parçası; dünya nüfusunun yüzde 75'i, yeryüzünün bilinen enerji kaynaklarının
dörtte 3'ünü bulunduran bir bölgedir.
"Asya'ya egemen olan dünyaya egemen
olur" sözü Batılı jeopolitikçilerin çok iyi bildiği bir deyimdir. 
Amerika Birleşik Devletleri eski Başkanı
Carter'ın ulusal güvenlik danışmanı, ünlü siyasetbilimci Zbigniew Brzezinski,
geniş yankılar uyandıran "Büyük Satranç Tahtası" adlı kitabında, 21
inci Yüzyılda en büyük mücadelenin Avrasya'da yapılacağını belirterek
"Avrasya, dünya egemenliği için mücadelenin yapıldığı satranç
tahtasıdır" demiştir. 
Avrasya, soğuksavaş sonrası yeni küresel
sistem arayışının ağırlık merkezini oluşturmaktadır. Yeni yüzyılda ülkelerin
gücü, Avrasya üzerindeki etkinliğine bağlı olacaktır. Bu nedenle, soğuksavaşın
bittiği, Sovyetlerin dağıldığı dönemde ve yeni bir uluslararası siyasî ve
ekonomik düzen inşa edilmeye çalışılırken, Avrasya bu çalışmaların merkezinde
yer almaktadır. 
Çin ile Avrupa Birliği arasında uzanan bu
bölge üzerindeki hâkimiyet mücadelesi, 21 inci Yüzyılın şeklini
belirleyecektir. Avrasya, sadece askerî ve ekonomik alanda değil, siyasî ve
kültürel değerler alanında da farklılıkların hem çatışabildiği hem de işbirliği
imkânı bulduğu bir coğrafyadır. Amerika, Avrupa Birliği, Rusya, Çin, İran ve
Hindistan'ın etkin biçimde yer aldığı, Türkiye'nin tam merkezinde bulunduğu
bölgeye yönelik etkinlik mücadelesinin seyri, Türkiye'nin bölgesel rolünü de
ileriye dönük olarak tamamlayacak derecede ciddiyet arz etmektedir. Türkiye'nin
etkinlik alanları olan Balkanlar ve Kafkaslardaki, Amerika Birleşik Devletleri,
Avrupa Birliği, Rusya rekabetinin tam ortasında bulunan Türkiye, bölgesel
gücünü kullanarak, bu rekabet içinde aktif biçimde yer almak zorundadır. Doğal
kaynaklar, güvenlik stratejileri, ulaşım ve ticaret yolları açısından kritik
önem taşıyan bölge, kültürel ve toplumsal açılardan yükselen bir değere
sahiptir. Asya'dan Avrupa'ya uzanan köprü olan Türkiye'ye önemli bir rol
düşmektedir. Avrasya'da yaşayan halklarımız, köklü bir tarihin mirasını
paylaşmakta ve bin yıldan beri süren bir birikimden güç almaktadır.
21 inci Yüzyılda Avrasya'nın barış,
istikrar ve refahı, sadece Türkiye açısından değil, aynı zamanda dünya barışı
bakımından da belirleyici rol oynayacaktır; hızla gelişen, değişen ve güçlenen
Avrasya, bugün hayal edemeyeceğimiz bir noktaya gelecektir. 
Avrasya bölgesi, soğuksavaşın sona
ermesinin ardından, daha önce birbirleriyle çatışma halinde olan sistemlerin iç
içe geçtiği ve ekonomik yapılanmalara geçişin belirgin oranda yaşandığı bir
alandır. Türkiye'nin stratejik önemi, Balkanlar, Kafkaslar ve Ortaasya ile
Ortadoğu'daki varlığı kadardır. 1990'lardan sonra Türkiye'nin merkezinde yer
aldığı coğrafyada yaşanan mücadele, 11 Eylül saldırılarından sonra daha da
netleşmiş, ABD ve İngiltere ile merkezî Avrupa, Rusya ve Çin arasında kıyasıya
bir rekabete dönüşmüştür. Bu rekabet ve gerilim, işbirliği imkânlarını tehdit
ederken, bölgede sadece ekonomik, enerji ve askerî açıdan öne çıkmaya başlamış,
kültürel ve siyasî işbirliği potansiyeli geri plana itilmiştir. 
Gürcistan'dan Afganistan'a, Irak'tan
Balkanlara kadar Türkiye'nin çevresinde yaşanan hareketlilik, bölgeye yönelik
küresel hâkimiyet mücadelesinin ürünüdür. Türkiye, ekonomik, siyasî, askerî ve
kültürel olarak bölgede en fazla rol oynayabilecek ülkeler arasındadır ve bu
potansiyelini gerektiği kadar kullanamamaktadır. 
Enerji kaynaklarını ve bu kaynakları dünya
pazarlarına ulaştıracak ulaşım koridorlarını denetim altına almaya çalışan
güçler, Afganistan'dan Irak'a ve Ege Denizine kadar geniş coğrafyayı
birleştiren dev projeler üretmekte, bu projelere göre siyasî ve askerî planlar
uygulamaktadır.
Hazar Havzası ve Ortadoğu enerji kaynakları
ekseninde yürütülen çalışmalara bağlı olarak, önümüzdeki yıllarda, Balkanlar,
Kafkaslar, Doğu Akdeniz, Basra Körfezi ve Hint Okyanusu, bütün güçlerin yer
aldığı ciddî çatışma noktaları olarak öne çıkabilir. Avrasya üzerindeki bu
çatışma potansiyelini işbirliğine dönüştürme fırsatlarının aranması yolunda,
Türkiye, hiçbir ülkenin sahip olmadığı imkânlara sahiptir; bu açıdan, hem
Amerika hem de Avrupa Birliği, Türkiye'ye daha fazla muhtaç duruma
gelmişlerdir. 
Enerji ve Tabiî Kaynaklar Bakanımız Sayın Hilmi
Güler'in, Avrasya ülkeleriyle yaptığı görüşmeler ve ikili anlaşmalar sonucunda,
Avrasya enerji koridoru açısından ülkemiz önemli hale getirilmiştir. Bu
bağlamda, Sayın Güler, Bakü-Tiflis-Ceyhan hattına Kazakistan'ı dahil ederek,
hattı, Bakü-Tiflis-Aktau-Ceyhan hattı haline dönüştürmüştür. 
Ayrıca, Türkmenistan'dan ucuz elektrik
alımına başlanmıştır. Türkmenistan, elektrik enerjisini doğalgazdan
üretmektedir. Dolayısıyla, ülkemiz, Türkmenistan doğalgazını taşımış
olmaktadır. Özellikle Avrupa Birliği, Amerika Birleşik Devletlerinin,
Balkanlardan Ortadoğu'ya, Kafkaslar ve Ortaasya'dan Güney Asya'ya uzanan bu
stratejik hat üzerinde yerleşmesi karşısında, Türkiye'nin üyeliğini bir var
oluş meselesi haline getirmiş, birleşik Avrupa vizyonunun gerçeğe dönüşmesi ve
Avrupa Birliğinin bu bölgelere açılması için Türkiye'yi vazgeçilmez ülke
statüsüne yükseltmiştir. Aynı şekilde, Amerika Birleşik Devletleri de, ortak
bağları nedeniyle, Türkiye'ye, benzer bir misyon yüklemektedir. 
Amerika Birleşik Devletleri ve Avrupa
Birliğinin Türkiye'ye bakışını şekillendiren Avrasya üzerinde Türkiye'nin rolü
bu misyonlarla sınırlanacak mı? Türkiye bölgesel bir güç olarak kendi
geleceğiyle ilgili neler yapmalı? Giderek daha da derinleşen çatışmaların
ortasında, Türkiye, Amerika Birleşik Devletleri ve Avrupa Birliği dışında
bölgeye yönelik ne tür projeler üretebilir? 
Sayın Başkan, değerli milletvekilleri;
Türkiye, yeni yüzyıla, iki büyük güç merkeziyle işbirliği halinde, ancak, kendi
geleceğini de güvence altına alıp öne çıkacak projelerle girmektedir;
Balkanlardan Karadeniz çevresinde, Kafkaslarda, Ortaasya'da, Doğu Akdeniz'de
etkinliğini artırmakta, bölgesel işbirliği projelerini hayata geçirmeye gayret
göstermektedir. Karadeniz işbirliğinin yanında, Irak merkezli krizin etkisini
hafifletecek şekilde güney komşularıyla işbirliğini güçlendirmekte,
Balkanlardaki etnik sorunların çözümü, Kafkaslardaki enerji kaynaklarına bağlı
olarak gelişen karışıklıklara son verilmesi, Orta asya'da hak ettiği yeri
bulması için projeler üretmekte, var olan projeleri güçlendirmekte, bu
bölgelerde kendi gücüyle var olmanın yollarını aramaktadır. Hem enerji ve
ticaret alanının hem de demokratik, siyasî ve sosyal yapıların güçlendirilmesi
ve refahın geliştirilmesi için ortak çalışma alanları oluşturulmaktadır.
Türkiye, tarih ve kültür bağlarını en etkin şekilde kullanmalı; bu değerleri,
siyasî, ekonomik ve kültürel ilişkilerin geliştirilmesinde seferber etmelidir.
Avrasya üzerinde kendi geleceğini inşa edemeyen Türkiye'nin yeni uluslararası
düzende ağırlığı olmayacaktır. Türkiye, Avrupa Birliği üyelik kartını, Amerika
Birleşik Devletleriyle yakınlığını, Balkanlar, Ortadoğu ve Ortaasya'yla ortak
bağlarını hak ettiği biçimde harekete geçirmekte; Bosna'dan Azerbaycan'a, Türk
cumhuriyetlerinden Pakistan'a ve Malezya'ya, Ortadoğu'dan Rusya'ya ve Çin'e
kadar, bölgedeki güçlerle çatışma değil, işbirliği yollarını aramaktadır.
Amerika Birleşik Devletleri ve Avrupa Birliğinin yanında, Rusya, Çin ve
Hindistan, Kafkasya ve Ortaasya'daki hareket alanını her geçen gün daha da
artırmakta, Moskova ve Pekin, kurdukları Şangay Paktıyla, bölgede, ABD'ye karşı
bir direnç oluşturmaktadır. Bu güçler, bölgenin ekonomik ve ticarî hayatındaki
ağırlığını gittikçe artırmakta, güvenlik anlamında da etkinliklerini
geliştirmektedir. 
Türkiye'nin bölgeye yönelik politikaları,
şimdiye değin, daha ziyade başka güçlerin inisiyatifi altında yürümekteydi.
Türkiye, bu bağımlılığı kırarak, bölgesel ekonomik ve siyasî yakınlaşma
projeleri geliştirmektedir. Bu anlamda, İran, Suriye, Irak ve Körfez ülkeleri;
Gürcistan, Ermenistan, Azerbaycan ve Türk cumhuriyetleri; Pakistan, Malezya
ekseninde Güneyasya ülkeleri gibi bölgesel işbirliği projeleri geliştirmekte ve
artık bu projelerin koordinasyonunu yürütmektedir. Irak kriziyle derin güvenlik
sarsıntıları geçiren Türkiye, önümüzdeki yıllarda, Ortadoğu, Kafkaslar,
Ortaasya ile Güneyasya'da ortaya çıkabilecek ciddî krizlere hazırlanmakta, bu
krizlerin yol açacağı sarsıntıları en az zararla atlatabilmek için, söz konusu
bölgelerde, şimdiden ciddî ve kalıcı ortak çalışma alanları oluşturarak, 21
inci Yüzyılın kendine sağladığı avantajı, bir sıçramaya dönüştürmektedir. AK
Parti iktidar olduğu andan itibaren, Sayın Başbakanımız ile Dışişleri Bakanı ve
Başbakan Yardımcımız, öncelikle komşu ülkelerden başlayarak, bölgesel ülkelerle
bozulan ilişkileri, barışçıl, uzlaşmacı ve dostane bir rekabet içinde
geliştirmektedirler. Artık, ülkemiz, üzerine düşen tarihî sorumluluğu yerine
getirmektedir. Yerel, bölgesel ve küresel bağlamda edilgen siyaset sona
erdirilmiş, etken bir siyaset uygulamasına başlanmıştır. 
Sayın Başkan, değerli milletvekilleri;
buna paralel olarak, posta hizmetlerinde de yoğunluk görülmesi nedenleriyle,
Türk PTT İdaresi öncülüğünde, Azerbaycan, Gürcistan, Kazakistan, Kırgızistan,
Özbekistan, Türkmenistan, Kuzey Kıbrıs Türk Cumhuriyeti, Arnavutluk,
Bosna-Hersek, Makedonya ve Pakistan arasında bir Avrasya Posta Birliği
kurulması hedeflenmiştir. Birliğin oluşturulması amacına yönelik ilk adım, 2000
yılının haziran ayında, Antalya'da, bu amaca yönelik olarak düzenlenen bir
seminerde atılmıştır; daha sonraları, 2001 yılında, İstanbul'da düzenlenen bir
toplantı sonucu, Avrasya Posta Birliğine yasal bir statü kazandırılmıştır. 
Bugün, burada, Avrasya Posta Birliği
Kuruluş Yasasının Onaylanmasının Uygun Bulunduğuna Dair Kanun Tasarısını
oylayacağız. Bu, Türkiye'nin Avrasya'yla ilgili düşündüğü ve tasarladığı
politikalardan bir tanesidir; dolayısıyla, bunun, ülkemize ve Avrasya'ya
hayırlı olmasını diliyor, hepinizi saygıyla selamlıyorum. (Alkışlar)
BAŞKAN - Teşekkür ediyorum Sayın Gündüz.
Başka söz talebi?.. Yok.
Tasarının tümü üzerindeki görüşmeler
tamamlanmıştır.
Maddelerine geçilmesini oylarınıza
sunuyorum: Kabul edenler... Kabul etmeyenler.. Kabul edilmiştir.
1 inci maddeyi okutuyorum:
AVRASYA
POSTA BİRLİĞİ KURULUŞ YASASININ ONAYLANMASININ
UYGUN
BULUNDUĞUNA DAİR KANUN TASARISI
MADDE 1. - 6.6.2001 tarihinde İstanbul'da
imzalanan "Avrasya Posta Birliği Kuruluş Yasası"nın onaylanması uygun
bulunmuştur.
BAŞKAN - Söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
2 nci maddeyi okutuyorum:
MADDE 2. - Bu Kanun yayımı tarihinde
yürürlüğe girer.
BAŞKAN - Söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
3 üncü maddeyi okutuyorum:
MADDE 3. - Bu Kanun hükümlerini Bakanlar
Kurulu yürütür.
BAŞKAN - Söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
Tasarının tümü açıkoylamaya tabidir.
Açıkoylamanın şekli hakkında Genel Kurulun
kararını alacağım. 
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama için 5 dakika süre vereceğim. Bu
süre içerisinde sisteme giremeyen üyelerin teknik personelden yardım
istemelerini, bu yardıma rağmen de sisteme giremeyen üyelerin, oy pusulalarını,
oylama için öngörülen 5 dakikalık süre içerisinde Başkanlığa ulaştırmalarını
rica ediyorum.
Ayrıca, vekâleten oy kullanacak sayın bakanlar
var ise, hangi bakana vekâleten oy kullandığını, oyunun rengini ve kendisinin
ad ve soyadı ile imzasını da taşıyan oy pusulasını, yine, oylama için öngörülen
5 dakikalık süre içerisinde Başkanlığa ulaştırmalarını rica ediyorum.
Oylama işlemini başlatıyorum.
(Elektronik cihazla oylama yapıldı) 
BAŞKAN - Sayın milletvekilleri, Avrasya
Posta Birliği Kuruluş Yasasının Onaylanmasının Uygun Bulunduğuna Dair Kanun
Tasarısının oylama sonucunu açıklıyorum:
Kullanılan oy sayısı : 250
Kabul :
250 (x)
Böylece, tasarı kabul edilmiş ve
kanunlaşmıştır.
Dünya Posta Birliği Kuruluş Yasasına
Altıncı Ek Protokolün Onaylanmasının Uygun Bulunduğuna Dair Kanun Tasarısı ile
Bayındırlık, İmar, Ulaştırma ve Turizm ve Dışişleri Komisyonları raporlarının
müzakerelerine başlıyoruz.
 
(x) Açıkoylama kesin
sonuçlarını gösteren tablo, tutanağın sonuna eklidir.
6. - Dünya
Posta Birliği Kuruluş Yasasına Altıncı Ek Protokolün Onaylanmasının Uygun
Bulunduğuna Dair Kanun Tasarısı ile Bayındırlık, İmar, Ulaştırma ve Turizm ve
Dışişleri Komisyonları Raporları (1/475) (S. Sayısı: 259) (x)
BAŞKAN - Komisyon ve Hükümet yerinde.
Komisyon raporu, 259 sıra sayısıyla
bastırılıp dağıtılmıştır.
Tasarının tümü üzerinde, Cumhuriyet Halk
Partisi Grubu adına İstanbul Milletvekili Halil Akyüz söz istemiştir.
Buyurun Sayın Akyüz.
Konuşma süreniz 20 dakikadır.
CHP GRUBU ADINA HALİL AKYÜZ (İstanbul) -
Sayın Başkan, değerli milletvekilleri; Dünya Posta Birliği Kuruluş Yasasına
Altıncı Ek Protokolün Onaylanmasının Uygun Bulunduğuna Dair Kanun Tasarısıyla
ilgili bilgi sunmak üzere söz almış bulunuyorum; Cumhuriyet Halk Partisi Grubu
ve şahsım adına Yüce Heyetinizi saygıyla selamlıyorum.
Uluslararası Posta Birliği, 9 Ekim 1874'te
22 ülke tarafından imzalanan ve "Bern Anlaşması" olarak da bilinen
Genel Posta Birliği Anlaşmasıyla kurulmuştur.
Anlaşma, 1 Ocak 1875'te yürürlüğe girmiş
olup, 1878'de Birliğin adı, bugünkü adı olan, Dünya Posta Birliği ile
değiştirilmiştir.
Birlik, Birleşmiş Milletlerin 1 Temmuz
1948'den beri ihtisas birimlerinden birisi olmuştur. Dünya Posta Birliğinin
Anayasası her üye ülkenin yetkili makamlarınca onaylanmış diplomatik bir
anlaşmadır. Birlik Anlaşmasının Anayasasını kabul eden ülkeler, mektup ve diğer
posta çeşitlerinin değişiminde tek bir posta alanı olarak hareket edeceklerdir;
ulaşım özgürlüğü, bu sınırlar içerisinde garanti altına alınmıştır. 
Bu Anayasaya göre, birliğin amaçları,
posta hizmetlerinin gelişmesini ve örgütlenmesini sağlamak, insanlar arasındaki
iletişimin geliştirilmesine etkin posta hizmetleriyle katkıda bulunmak, sosyal,
kültürel ve ekonomik alanlarda uluslararası işbirliğine katkıda bulunmak, üye
ülkelerin talebi üzerine teknik yardımda bulunmaktır. 
Dünya Posta Birliğinin en yetkili karar
mercii, olağan olarak beş yılda bir toplanan Dünya Posta Kongresidir. Kongre
-son üye sayısı 189'dur- 189 üye ülkenin temsilcilerinden oluşmaktadır. 
Dünya Posta Kongresince seçilen ve yıllık
olarak toplanan İdare Konseyi 41 üye
ülkeden oluşmaktadır. 
BAŞKAN - Sayın Akyüz, bir saniye...
Sayın milletvekilleri, Genel Kurulda büyük
bir uğultu var; Sayın Akyüz'ün konuşması anlaşılmamaktadır. 
Buyurun Sayın Akyüz. 
HALİL AKYÜZ (Devamla) - Ne söylediğimi ben
de duyamamaktayım arkadaşlar. 
Dünya Posta Birliği İdare Konseyi, kongrelerin
devamını sağlamak, çeşitli hükümetlerin posta politikaları konusundaki
sorunlarını çözmek, zorunlu hizmetlerde genel ilke ve politikaların
uygulanmasını ve geliştirilmesini düzenlemek, kongreler arasında stratejik plan
değişikliklerini onaylamak, hizmetlerin kalitesini yükseltmek, dağıtım
hizmetleri endüstrisini bir bütün olarak etkileyen uluslararası standartlar
anlaşmalarından kongreler arasındaki anlaşma hükümlerini değiştiren tekliflerin
onaylanmasını takip etmekten sorumludur. 
 
(x) 259 S. Sayılı
Basmayazı tutanağa eklidir.
Her beş yılda bir yapılan Dünya Posta
Birliği kongrelerinde, günün gelişen şartlarını da gözönünde bulundurmak
suretiyle hazırlanan ek protokollerle, bu kuruluş yasasında bazı değişiklikler
yapılabilmektedir. 
Değerli milletvekilleri, 23 Ağustos-15
Eylül 1999 tarihleri arasında Pekin'de yapılan 22 nci Dünya Posta Kongresinde
düzenlenen Altıncı Ek Protokolle kuruluş yasasında yapılan değişiklikler,
birlik senetleri, birlik senetlerinin onaylanması, tasdiki ve diğer kabul
usulleri, tekliflerin sunulması, birliğin diğer senetlerine katılma olarak
özetlenebilir. 
Bu nedenlerle, Dünya Posta Birliği Kuruluş
Yasasına Altıncı Ek Protokolün yürürlüğe konulması ve süresi konularında
yapılacak değişikliklerin yararlı olacağı düşüncesiyle, hepinizi saygıyla
selamlıyorum. (Alkışlar)
BAŞKAN - Teşekkür ediyorum Sayın Akyüz. 
Tasarının tümü üzerinde, AK Parti Grubu
adına söz isteyen, Mardin Milletvekili Sayın Nihat Eri; buyurun efendim. 
Konuşma süreniz 20 dakikadır. 
AK PARTİ GRUBU ADINA NİHAT ERİ (Mardin) -
Sayın Başkan, değerli milletvekilleri; görüşmekte olduğumuz 259 sıra sayılı
Dünya Posta Birliği Kuruluş Yasasına Altıncı Ek Protokolün Onaylanmasının Uygun
Bulunduğuna Dair Kanun Tasarısı üzerinde, AK Parti Grubunun görüşlerini
açıklamak üzere huzurlarınızdayım; hepinizi saygıyla selamlıyorum. 
Birleşmiş Milletler ihtisas
kuruluşlarından biri olan Dünya Posta Birliği -İngilizcesi Universal Postal
Union'dır ve UPU diye bilinir- uluslararası düzeyde posta işlemlerinin
organizasyonu ve geliştirilmesi amacıyla, 1874 yılında, 22 ülke arasında,
Bern'de imzalanan bir konvansiyonla kurulmuştur. Türkiye, kurucu ülkeler
arasında yer almıştır. 
Kuruluş safhasında teşkilatın adı General
Postal Union olarak belirlenmiş; 1878 yılında, bu isim değiştirilerek bugünkü
isim verilmiştir.
1874 tarihli Bern Konvansiyonunda yer alan
genel hükümler, 1964 yılında Viyana'da yapılan 15 inci Dünya Posta Birliği
Kongresi sonucu kabul edilen kuruluş yasası, bilahara, 1969 Tokyo, 1974 Lizbon,
1984 Hamburg, 1989 Washington ve son olarak 1994'te Seul'de yapılan
kongrelerdeki değişikliklere rağmen, anahatlarıyla muhafaza edilmiştir. 
Teşkilatın amaçları şöyle sıralanabilir: 
Üye ülkeler arasında posta açısından tek
bir alanın kurulması, 
Posta açısından, transit serbestisinin
tesis edilmesi,
Posta ücretlerinin standardize edilmesi ve
bu hizmetler karşılığında elde edilen gelirlerin, üye ülkelerin posta idareleri
arasında paylaşılması prensibinin ihdas edilmesi, 
Posta idareleri arasında doğabilecek
ihtilaflarda, tarafların talebi üzerine, teşkilatın hakem rolünü oynayabilmesi,
Posta işlemlerinin modernleştirilmesi için
talepte bulunan ülkeye, teknik yardımın yapılması.
1964 yılında Viyana'da toplanan 15 inci
Dünya Posta Kongresinde, tüm dünya ülkeleri posta servislerinin etkili bir
şekilde hizmet sunarak, uluslararası düzeyde haberleşmeyi gerçekleştirmek ve
geliştirmek, sosyal, kültürel ve ekonomik alanlarda ülkeler arasında
işbirliğini en yüksek düzeye ulaştırmak amacıyla kabul edilen kuruluş yasası,
1969 tarihli kanunla onaylanmıştı. Her beş yılda bir yapılan Dünya Posta
Birliği kongreleri, günün gelişen şartlarını da gözönünde bulundurmak suretiyle
hazırlanan ek protokollerle, bu kuruluş yasasında bazı değişiklikler yapabilmektedir.
Söz konusu kuruluş yasasının ilgili hükümlerine göre yapılan her değişikliğin,
ek protokol olarak, Birliğe üye ülkeler hükümetlerince onaylanması
gerekmektedir.
Dünya Posta Birliği, son yıllarda, çağın
gelişen iletişim teknolojisine ayak uydurmak üzere, ekspres posta servisi, iş
cevap servisi ve elektronik posta gibi hizmetlerin yerine getirilmesi amacıyla
ülkeler arasında anlaşmalar yapılması için bir çerçeve anlaşması da meydana
getirmişti. Merkezi İsviçre'nin Bern Şehrinde bulunan Dünya Posta Birliğinin
kuruluş yasasına göre, taraf ülkelerin posta işlemlerinden sorumlu teşkilatları
-örneğin, PTT Genel Müdürlüğü- örgüt nezdinde doğrudan akredite olduklarından,
ülkemizin bu birlikle olan ilişkileri PTT Genel Müdürlüğü tarafından
yürütülmektedir. 
Görüşmekte olduğumuz bu protokol, 1994
yılında Seul'de yapılan 21 inci Dünya Posta Kongresinde kararlaştırılmıştır. Bu
kongrede yapılan değişiklik, birliğe üye ülke hükümetlerinin tam yetkili
temsilcileri tarafından onaylanması kaydıyla kabul edilmiştir. Bu ek
protokolle;
1- Üye ülkeler veya bunların posta
idareleri küçük birlikler kurabilir ve belirli kurallar dahilinde, uluslararası
posta hizmeti konusunda özel anlaşmalar yapabilirler.
2- Kurulan küçük birlikler, Dünya Posta
Birliğinin kongre ve etkinliklerine gözlemci gönderebilirler.
3- Aynı şekilde Dünya Posta Birliği de
küçük birliklerin kongre, konferans ve toplantılarına gözlemciler gönderebilir.

Altıncı ek protokolle teşkilatın yapısı
yeniden tanımlanmış, organların görev ve yetkileri yeni baştan tarif
edilmiştir. Buna göre, Dünya Posta Kongresi, merkezi Bern'de bulunan ve 189
ülkenin üye bulunduğu Birliğin en yüksek organıdır ve beş yılda bir toplanır.
İdare konseyi, iki kongre arasında Birlik senetleri hükümlerine uygun olarak ve
Birlik adına çalışmaların devamlılığını sağlar. Konseyin üye sayısı 40'tır ve
üyelikler coğrafî dağılıma göre belirlenmiştir. Posta İşletme Konseyi, kongre
tarafından seçilen 40 üye tarafından oluşturulmaktadır. Konseyin temel görevi,
posta hizmetlerinin işletimi ile ekonomik ve ticarî alanlardaki sorunların
çözülmesine ilişkin incelemeler yapmaktır. Uluslararası büro, sekreterya
işlevini görür. Üye ülkeler arasında bağlantı sağlamak, bilgi akışını
düzenlemek, danışmalarda bulunmak ve işbirliğini teşvik etmek gibi görevlerinin
yanı sıra veri tabanlarının derlenmesi ve işletilmesi ile uluslararası posta
servisinin kalitesinin kontrolü gibi görevler de üstlenmiştir.
1 Ocak 1996'da yürürlüğe giren bu ek
protokolün onaylanmasının uygun olduğunu ve Grup olarak buna olumlu oy vereceğimizi
bildirir, Yüce Heyetinizi saygıyla selamlarım. (Alkışlar)
BAŞKAN - Teşekkür ediyorum Sayın Eri.
Tasarının tümü üzerindeki görüşmeler
tamamlanmıştır.
Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.
1 inci maddeyi okutuyorum:
DÜNYA POSTA
BİRLİĞİ KURULUŞ YASASINA ALTINCI EK
PROTOKOLÜN
ONAYLANMASININ
UYGUN BULUNDUĞUNA DAİR KANUN TASARISI
MADDE 1. - 1999 yılında Pekin'de toplanan
XXII. Dünya Posta Kongresinde kararlaştırılan "Dünya Posta Birliği Kuruluş
Yasasına Altıncı Ek Protokol"ün onaylanması uygun bulunmuştur.
BAŞKAN - Söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
2 nci maddeyi okutuyorum:
MADDE 2.- Bu kanun yayımı tarihinde yürürlüğe
girer.
BAŞKAN - Söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
3 üncü maddeyi okutuyorum:
MADDE 3.- Bu kanun hükümlerini Bakanlar
Kurulu yürütür.
BAŞKAN - Söz talebi?.. Yok.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
Tasarının tümü açıkoylamaya tabidir. 
Açıkoylamanın şekli hakkında Genel Kurulun
kararını alacağım.
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama için 3 dakika süre vereceğim. Bu
süre içerisinde sisteme giremeyen üyelerin teknik personelden yardım
istemelerini; bu yardıma rağmen de sisteme giremeyen üyelerin, oy pusulalarını,
oylama için öngörülen 3 dakikalık süre içerisinde Başkanlığa ulaştırmalarını
rica ediyorum.
Ayrıca, vekâleten oy kullanacak sayın
bakanlar var ise, hangi bakana vekâleten oy kullandığını, oyunun rengini ve
kendisinin ad ve soyadı ile imzasını da taşıyan oy pusulasını, yine, oylama
için öngörülen 3 dakikalık süre içerisinde Başkanlığa ulaştırmalarını rica
ediyorum. 
Oylama işlemini başlatıyorum.
(Elektronik cihazla oylama yapıldı) 
BAŞKAN - Sayın milletvekilleri, Dünya
Posta Birliği Kuruluş Yasasına Altıncı Ek Protokolün Onaylanmasının Uygun
Bulunduğuna Dair Kanun Tasarısının açıkoylama sonucunu açıklıyorum:
Kullanılan oy sayısı : 240
Kabul :
239
Ret : 1(x)
Böylece, tasarı kabul edilmiş ve
kanunlaşmıştır. 
Sözlü soru önergeleri ile kanun tasarı ve
tekliflerini sırasıyla görüşmek için, 14 Ocak 2004 Çarşamba günü saat 15.00'te
toplanmak üzere, birleşimi kapatıyorum. 
 
(x) Açıkoylama kesin
sonuçlarını gösteren tablo, tutanağın sonuna eklidir.

Kapanma Saati : 19.00




