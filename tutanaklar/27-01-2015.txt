



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

47’nci Birleşim
27 Ocak 2015 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK
ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Adana Milletvekili Ali Halaman'ın, narenciye
üreticilerinin sorunlarına ilişkin gündem dışı konuşması
2.- Mersin Milletvekili Ali Rıza Öztürk'ün, 24 Ocak
Uğur Mumcu ve Gaffar Okkan’ın, 31 Ocak Muammer Aksoy’un ölüm yıl dönümlerine
ilişkin gündem dışı konuşması
3.- Diyarbakır Milletvekili Cuma İçten'in, dünyada
artan İslam düşmanlığına ilişkin gündem dışı konuşması
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
Uğur Mumcu, Gaffar Okkan ve Muammer Aksoy’a Allah’tan rahmet dilediğine ve
Türkiye Büyük Millet Meclisi tarafından tüm faili meçhul cinayetlerin
aydınlatılmasını temenni ettiğine ilişkin konuşması 


V.- AÇIKLAMALAR
1.- Ankara Milletvekili Levent Gök'ün, Nazım Hikmet’in
117’nci doğum, Uğur Mumcu’nun 22’nci ölüm yıl dönümlerine ve Avrupa Konseyi
Eşitlik ve Ayrımcılıkla Mücadele Komisyonuna seçilen Ankara Milletvekili Ayşe
Gülsün Bilgehan’a başarılar dilediğine ilişkin açıklaması
VI.- BAŞKANLIĞIN GENEL KURULA SUNUŞLARI
A) Önergeler
1.- Kocaeli Milletvekili Azize Sibel Gönül’ün, Kadın
Erkek Fırsat Eşitliği Komisyonu üyeliğinden istifa ettiğine ilişkin önergesi
(4/230)
2.- Şırnak Milletvekili Hasip Kaplan’ın, (2/495) esas
numaralı Ödeme Gücü Olmayan Vatandaşların Elektrik, Su, Doğalgaz ve Diğer Yakıt
Giderlerinin Devlet Tarafından Karşılanması Hakkında Kanun Teklifi’nin doğrudan
gündeme alınmasına ilişkin önergesi (4/231)
B) Meclis Araştırması Önergeleri
1.- Mersin Milletvekili Aytuğ Atıcı ve 23
milletvekilinin, Basın İlan Kurumunun sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/1179)
2.- Kırklareli Milletvekili Turgut Dibek ve 23
milletvekilinin, yetiştirme yurtlarındaki sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1180) 
3.- Tekirdağ Milletvekili Candan Yüceer ve 24
milletvekilinin, sel felaketlerinde can ve mal kaybının yaşanmaması için yapılması
gereken çalışmaların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1181)
C) Duyurular
1.- Başkanlıkça, Kadın Erkek Fırsat Eşitliği ile İnsan
Haklarını İnceleme Komisyonlarında siyasi parti grubu mensubu olmayan
milletvekillerine düşen birer üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyuru


VII.- ÖNERİLER
A) Danışma Kurulu Önerileri
1.- Danışma Kurulunun, gündemin “Kanun Tasarı ve
Teklifleri ile Komisyonlardan Gelen Diğer İşler” kısmında bulunan 653 sıra
sayılı Kanun Tasarısı’nın bu kısmın 5’inci sırasına alınmasına ve diğer işlerin
sırasının buna göre teselsül ettirilmesine; Genel Kurulun 27 Ocak 2015 Salı
günkü birleşiminde gündemin “Kanun Tasarı ve Teklifleri ile Komisyonlardan
Gelen Diğer İşler” kısmında yer alan işlerin görüşülmesine; 28 Ocak 2015
Çarşamba günkü Birleşiminde sözlü soruların görüşülmemesine; 653 sıra sayılı
Kanun Tasarısı’nın İç Tüzük’ün 91’inci maddesine göre temel kanun olarak
bölümler hâlinde görüşülmesine ilişkin önerisi 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Türkiye Cumhuriyeti ve Ürdün Haşimi Krallığı
Arasında Hükümlülerin Nakline Dair Anlaşmanın Onaylanmasının Uygun Bulunduğu
Hakkında Kanun Tasarısı ve Dışişleri Komisyonu Raporu (1/740) (S. Sayısı: 425)
5.- Veteriner Hizmetleri, Bitki Sağlığı, Gıda ve Yem
Kanununda Değişiklik Yapılmasına Dair Kanun Tasarısı ve Tarım, Orman ve
Köyişleri Komisyonu Raporu (1/983) (S. Sayısı: 653)


IX.- SATAŞMALARA İLİŞKİN KONUŞMALAR
1.- Adıyaman Milletvekili Ahmet Aydın'ın, Ankara
Milletvekili Levent Gök’ün 653 sıra sayılı Kanun Tasarısı’nın birinci bölümü
üzerinde CHP Grubu adına yaptığı konuşması sırasında AK PARTİ Grubuna sataşması
nedeniyle konuşması 
X.- YAZILI SORULAR VE CEVAPLARI
1.- İstanbul Milletvekili Celal Adan'ın, İstanbul'daki
projelere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/57185)
2.- Kocaeli Milletvekili Lütfü Türkkan'ın, Kocaeli'nin
Kartepe ilçesine bağlı bir mahallenin bazı bölgelerinde doğalgaz olmamasına
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/57186)
3.- Mersin Milletvekili Ali Öz'ün, elektrik
şirketlerine ödenen kayıp-kaçak bedeline ve tüketicilere geri ödeme yapılıp
yapılmayacağına ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/57187)
4.- İstanbul Milletvekili Mehmet Akif Hamzaçebi'nin,
Çoruh Aksa Elektrik Hizmetleri A.Ş.'ye yönelik denetimlere ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/57188)
5.- İstanbul Milletvekili Mahmut Tanal'ın, Çankırı'da
kaçak elektrik kullanımına ve elektrik hizmetine erişimde yaşanan sorunlara
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/57189)
6.- Kütahya Milletvekili Alim Işık'ın, Türk jetinin
Suriye tarafından düşürülmesi ile ilgili yürütülen soruşturmaya ve olayla ilgili
çeşitli iddialara ilişkin sorusu ve Millî Savunma Bakanı İsmet Yılmaz’ın cevabı
(7/57264)
7.- Balıkesir Milletvekili Ahmet Duran Bulut'un,
akademisyenlerin askerlik görevlerini üniversitelerde yapmasına ilişkin sorusu
ve Millî Savunma Bakanı İsmet Yılmaz’ın cevabı (7/57267)
8.- İzmir Milletvekili Rahmi Aşkın Türeli'nin, İzmir
ilindeki tarihi Birgi mevkiinde altın madeni işletilmesine izin verilmesine
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/57379)
9.- Erzincan Milletvekili Muharrem Işık'ın, spot
piyasadan yapılan kömür alımlarına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/57380) 
10.- Manisa Milletvekili Erkan Akçay'ın, Soma'da işsiz
kalan madencilerin istihdamına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/57381)
11.- Diyarbakır Milletvekili Altan Tan'ın, Bartın'ın
Amasra ilçesindeki maden kazasının soruşturulmasına ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/57382)
12.- Diyarbakır Milletvekili Altan Tan'ın, Rusya'nın
doğalgaza yaptığı indirimin doğalgaz fiyatlarına etkisine ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/57383)
13.- Ankara Milletvekili Aylin Nazlıaka'nın, bakanlığı
döneminde aldığı hediyelere ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/57385)
14.- Ankara Milletvekili İzzet Çetin'in, Sivas'ta bir
kömür ocağını işleten firmaya sözleşme hükümlerini ihlal etmesine rağmen ceza
uygulanmadığına dair iddialara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/57386)
15.- Ankara Milletvekili İzzet Çetin'in, Hamitabat
Doğal Gaz Termik Santrali özelleştirmesine ve santral stoklarında bulunan
mazotun akıbetine ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/57387)
16.- Kırklareli Milletvekili Turgut Dibek'in, Trakya'ya
kurulması planlanan doğal gaz merkezine ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/57388)
17.- İzmir Milletvekili Alaattin Yüksel'in, Diyanet
İşleri Başkanlığından Bakanlığa nakil yoluyla geçen personele ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/57389)
18.- Kars Milletvekili Mülkiye Birtane'nin, Türkiye'de
yürütülen kaya gazı arama çalışmalarına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/57390)
19.- Ankara Milletvekili Aylin Nazlıaka'nın, bakanlığı
döneminde aldığı hediyelere ilişkin sorusu ve Gümrük ve Ticaret Bakanı Nurettin
Canikli’nin cevabı (7/57419)
20.- İstanbul Milletvekili Mahmut Tanal'ın, Çankırı ili
ve ilçelerinde turizm, imalat ve enerji alanında yapılan kamu yatırımlarına
ilişkin sorusu ve Kalkınma Bakanı Cevdet Yılmaz’ın cevabı (7/57451)
21.- İstanbul Milletvekili Mustafa Sezgin
Tanrıkulu'nun, engellilere araç alımında sağlanan vergi kolaylıklarına ilişkin
sorusu ve Maliye Bakanı Mehmet Şimşek’in cevabı (7/57466)
22.- İstanbul Milletvekili Mustafa Sezgin
Tanrıkulu'nun, Bakanlığa yapılan bir danışman ataması ile ilgili iddialara
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/57649)
23.- Iğdır Milletvekili Sinan Oğan'ın, Iğdır'ın hava
kirliliği sorununa ve kente doğal gaz getirilmesiyle ilgili çalışmalara ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/57653)
24.- Mersin Milletvekili Ali Rıza Öztürk'ün, Mersin'in
Silifke ilçesinde bulunan Kıbrıs Barış Harekâtı Şehitliği'ndeki tarihi silahların
taşınmasına ilişkin sorusu ve Millî Savunma Bakanı İsmet Yılmaz’ın cevabı
(7/57783)
25.- İstanbul Milletvekili Mustafa Sezgin
Tanrıkulu'nun, Bakanlık istisnai kadrolarına yapılan atamalara ilişkin sorusu
ve Enerji ve Tabii Kaynaklar Bakanı Taner Yıldız’ın cevabı (7/58007)
26.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlarca satın alınan kurulum
hizmetlerine ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/58008)
27.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlarca satın alınan
telekomünikasyon ekipmanı ve malzemelerine ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/58009)
28.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlarca satın alınan yazılım
paketi ve bilgi sistemlerine ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/58010)
29.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlarca satın alınan haber
ajansı ve medya takip hizmetlerine ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/58011)
30.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlarca satın alınan
araştırma ve geliştirme hizmetlerine ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/58012)
31.- Kütahya Milletvekili Alim Işık'ın, 2003-2014
yılları arasında Bakanlık ile bağlı kurum ve kuruluşların istisnai kadrolarına
yapılan atamalara ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/58014)
32.- Kütahya Milletvekili Alim Işık'ın, 2003-2014
yılları arasında Bakanlık ile bağlı kurum ve kuruluşların kadrolarına yapılan
açıktan atamalara ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/58015)
33.- Bursa Milletvekili Aykan Erdemir'in, 5 Ağustos 2008
tarihinde Bakü-Tiflis-Ceyhan Boru Hattı'nda meydana gelen patlamaya ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/58016)
34.- İstanbul Milletvekili Mustafa Sezgin
Tanrıkulu'nun, Bakanlık istisnai kadrolarına yapılan atamalara ilişkin sorusu
ve Kalkınma Bakanı Cevdet Yılmaz’ın cevabı (7/58069)
35.- Kütahya Milletvekili Alim Işık'ın, 2003-2014
yılları arasında Bakanlık ile bağlı kurum ve kuruluşların istisnai kadrolarına
yapılan atamalara ilişkin sorusu ve Kalkınma Bakanı Cevdet Yılmaz’ın cevabı
(7/58072)
36.- İstanbul Milletvekili Mahmut Tanal'ın, Bakanlık
bünyesindeki istisnai kadro mevcuduna ilişkin sorusu ve Gümrük ve Ticaret
Bakanı Nurettin Canikli’nin cevabı (7/58290)
37.- Bursa Milletvekili İsmet Büyükataman'ın, 2002-2014
yılları arasında Bursa'da Bakanlık tarafından yapılan yatırımlara ilişkin
sorusu ve Kalkınma Bakanı Cevdet Yılmaz’ın cevabı (7/58315)
38.- İstanbul Milletvekili Mahmut Tanal'ın, Bakanlığın
akreditasyon uyguladığı basın organlarına ilişkin sorusu ve Kalkınma Bakanı
Cevdet Yılmaz’ın cevabı (7/58764)
27 Ocak 2015
Salı
BİRİNCİ OTURUM
Açılma Saati:
15.00
BAŞKAN: Başkan
Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Bayram ÖZÇELİK (Burdur)
-----0-----
BAŞKAN – Türkiye Büyük Millet Meclisinin
47’nci Birleşimini açıyorum. 
Toplantı yeter sayısı vardır. 
Görüşmelere başlıyoruz. 
Gündeme geçmeden önce, üç sayın
milletvekiline gündem dışı söz vereceğim. 
Gündem dışı ilk söz, narenciye
üreticilerinin sorunlarıyla ilgili söz isteyen Adana Milletvekili Ali Halaman’a
aittir.
Buyurun Sayın Halaman. (MHP
sıralarından alkışlar) 
III.- GÜNDEM DIŞI
KONUŞMALAR
A)
Milletvekillerinin Gündem Dışı Konuşmaları
1.- Adana
Milletvekili Ali Halaman'ın, narenciye üreticilerinin sorunlarına ilişkin
gündem dışı konuşması
ALİ HALAMAN (Adana) – Değerli Başkanım,
sayın milletvekilleri; Milliyetçi Hareket Partisi Grubu adına tarım ve
narenciye üreticilerinin sorunlarını gündeme taşımak için gündem dışı söz
aldım. Hepinizi, çiftçileri, narenciyecileri, tarımla uğraşanları saygıyla
selamlıyorum. 
Bu konuyla ilgili söz verdiği için
Başkan Bey’e de teşekkür ederim. 
Tabii, bu Genel Kurul salı günü
başlıyor genelde. Geçen salı Milliyetçi Hareket Partisi grup toplantısında
Milliyetçi Hareket Partisinin Genel Başkanı Doktor Devlet Bahçeli esnafın,
sanatkârın içinde bulunduğu sorunlu durumu detaylarıyla anlattı. Bu hafta da
bugün salı tarımın çok derin -hem matematiksel hem fiziksel hem de sosyal-
yönlerini anlattı. Bizim Sayın Genel Başkanımızın bu tarımla ilgili
anlattıklarının üstüne söyleyeceğimiz bir lafımız yok ama daha önce gündem dışı
bir söz aldım, Türkiye’de çözüm bekleyen özellikle narenciyecilerin sorunlarını
ve tarımın -siyasilerden beklediğ-i sorunlarını anlatmak için bu kürsüdeyim. 
Şimdi, narenciye dünyada Amerika’da,
Çin’de, Hindistan’da, İspanya’da, İtalya’da, Brezilya’da, bu bölgelerde
yetişiyor. Türkiye de narenciyede dünyanın yüzde 3’ünü karşılayacak dolayısıyla
ilk 10 sıraya ekim noktasında giren, saha noktasında giren bir ülke. Ülkemizde
de genelde öncelikle Adana bölgesinde yani Çukurova’da, Çukurova’nın hemen
akabinde Hatay var; Antalya bölgesi, İzmir bölgesi, Mersin, Tarsus, Erdemli’de,
Adana’nın içerisinde de en çok Kozan, Sumbas, Yüreğir Ovası’nda var. Yani,
memleketimizin insanlarının narenciyeci olarak o bölgede en çok ihtiyacı olan
ve toprağın şekillenmesinde, biçimlenmesinde… Yani narenciye dediğimiz, hem
sanayide hem de insanların gıda noktasında kullandığı, üretim, rekolte olarak
çok olan ama en az üçte 2’sini, yüzde 50’sini dışarıya satamadığın an dalında
kalan bir meyvemiz. Bundan dolayı ben buralarda narenciyenin dalında 25 kuruşa,
30 kuruşa müşteri bulamadığı, satılmadığı, temel sorununun siyasetten
kaynaklandığını, bugün ülkemizden kaynaklandığını düşünüyorum. Üretici
birlikleri geçmiş dönemde de bu sorunların çözümünü iktidarın ilgili
bakanlarına, özellikle ekonomiden sorumlu, dolayısıyla gümrükten sorumlu,
tarımdan sorumlu, maliyeden sorumlu bakanlarına anlatmasına rağmen, geçenlerde
Ekonomi Bakanı Adana’ya gidiyor “Ben bu ticareti, dış ticareti iyi bilirim.” diyor;
bir tane narenciye üretici birliğinden bir adamı dinlemiyor, yani portakalı ne
yaptınız, limonu ne yaptınız demiyor. 
Dolayısıyla, iktidar milletvekillerinin
içerisinde de bizim Bayram olsun -o eczacı- Mersin milletvekili, Tarsuslu -yine
CHP’den- bunlar da narenciye bölgelerinden gelen milletvekilleri olmalarına
rağmen, bunun DFİF kredilerine, ihracatına… Dolayısıyla bizim Tarsus
milletvekilimiz hem yetiştirici hem para etmediğini fark etmesine rağmen, bu
kürsüden sürekli söylememize rağmen, 9 tane komşuya, Irak’a bile mal satmak
için nakliyecinin gitmediği bir dönemi yaşıyor.
Bunun için, iktidar partisi onun bunun
ne olduğunu, onun bunun dilinin ne olduğunu, Arap mı olduğunu, Kürt mü
olduğunu, ne bileyim Yezidi mi olduğunu, bir tane insanı kartel hâle getirip
başka insanların ekonomisinin yükseleceğini düşünmeyi bıraksın da bu
memleketteki tarımın, narenciyenin niye satılmadığını, bu tarımla, narenciyeyle
ilgili ihracatın, gümrüğün neden olmadığını, dolayısıyla Rusya’ya niye mal
satamadığımızı, Ukrayna’ya niye satılmadığını, Irak’ta problemler ne, güvenlik
ne, kamyon güvenliğinin niye oluşmadığını, bunları düşünsün.
Ben, bundan dolayı –sözümüz bitti-
hepinize teşekkür ediyor, saygılar sunuyorum. (MHP ve CHP sıralarından
alkışlar)
BAŞKAN – Teşekkür ediyorum.
Gündem dışı ikinci söz, 24 Ocak Uğur
Mumcu ve Gaffar Okkan’ın, 31 Ocak Muammer Aksoy’un ölüm yıl dönümleri nedeniyle
söz isteyen Mersin Milletvekili Ali Rıza Öztürk’e aittir.
Buyurun Sayın Öztürk. (CHP sıralarından
alkışlar)
2.- Mersin Milletvekili Ali
Rıza Öztürk'ün, 24 Ocak Uğur Mumcu ve Gaffar Okkan’ın, 31 Ocak Muammer Aksoy’un
ölüm yıl dönümlerine ilişkin gündem dışı konuşması
ALİ RIZA ÖZTÜRK (Mersin) – Sayın
Başkan, değerli milletvekilleri; bu ocak ayı, gerçekten, aslında devrimciler
için, yurtseverler için, aydınlar için hakikaten aydınlatılması gereken
karanlık bir ay.
Ocak ayında gerçekten insanların içi
kararıyor. Bundan tam yirmi iki yıl önce devrimci, yurtsever yazar Uğur Mumcu
katledildi. Bugün her 24 Ocakta Uğur Mumcu’yu anıyoruz. Aslında, bu
Parlamentoda bulunan arkadaşlarımızın tamamının Uğur Mumcu’nun saygın bir
gazeteci olduğu konusunda hiçbir kuşkuları yok. Ama Uğur Mumcu’yu anmak demek
Uğur Mumcu’nun neden öldüğünü sorgulamak demektir. Muammer Aksoy’un, Kemal
Türkler’in, Vedat Aydın’ın, Gün Sazak’ın neden öldüğünü araştırmak, sorgulamak
ve bu olayların arkasındaki karanlıkları aydınlatmak demektir. 31 Ocakta da
Muammer Aksoy katledildi, 17 Ocakta Hrant Dink katledildi. Hrant Dink’in neden
öldürüldüğü konusundaki örtülerin dün kaldırılmasına itiraz edenler bugün şu ya
da bu şekilde bu örtüleri kaldırmaya çalışıyorlar. 
Aslında, Parlamento olarak yapmamız
gereken, gerçekten Türkiye’de faili meçhul bırakılan siyasi cinayetlerin
yakınlarının bizlere sorduğu sorulara yanıt vermektir. Yani bugün o çocuklar
babalarının, kadınlar kocalarının neden öldürüldüğünü, analar ise oğullarının
neden öldürüldüğünü öğrenmek istiyorlar. Ama biz Parlamento olarak bir türlü
bunun yanıtlarını veremiyoruz. 23’üncü Dönem Cumhuriyet Halk Partisi Grubu
olarak bu faili meçhul bırakılan siyasi cinayetlerin aydınlatılması için tam 9
kez Meclis araştırması önergesi verdik. Ama her seferinde önergemiz sudan
gerekçelerle reddedildi, AKP’li arkadaşlarımız tarafından reddedildi. Ama öte
yandan, o günün Başbakanı, bugünün Cumhurbaşkanı faili meçhul bırakılan siyasi
cinayetlerin aydınlatılacağını söyledi. 
Değerli milletvekilleri, bir taraftan
faili meçhullere ve darbelere karşı bir duruş gösteriyormuş gibi yapmak, ama
öbür taraftan bu olayların üzerindeki karanlıkların sürmesine seyirci kalmak
tarih önünde bizleri sorumluluktan kurtarmayacaktır. Türkiye'nin bugün tam bir
hukuk devleti olmaya ihtiyacı var. Artık halkımız, muhalefet partisiyle,
iktidar partisiyle tüm partilerin bu faili meçhul bırakılan cinayetleri
aydınlatmasını istiyor. İktidarın ikide bir muhalefeti, muhalefetin ise
iktidarı suçlamasının halk açısından bir yararı olmadığını halkımız bizden daha
iyi görüyor.
Bugün, gerçekten, Uğur Mumcu’nun
düşüncelerinin ölmediğini görüyoruz. Bundan yirmi iki yıl önce Uğur Mumcu’nun
yazdığı yazılar bugün bir bir gerçekleşiyor. Uğur Mumcu’nun, gerçekten,
iktidarlar karşısında diz çökmeyen, boyun eğmeyen gazeteci tavrına bugün
aslında daha çok ihtiyacımız var. Uğur Mumcu hiçbir zaman siyasi iktidara ve
patronlara boyun eğmemiş, onlar önünde diz çökmemiş; halkın yanında,
gazeteciliğin nasıl olduğunu göstermiştir; kalemini eğmemiştir, kendisi
eğilmemiştir, kırılmıştır. Bugün böyle gazetecilere daha çok ihtiyacımız var.
Yunanistan’da
SYRIZA partisi kendi öz gücüne güvenerek sol düşüncenin iktidar olabileceğini
göstermiştir. Ben bugün bir Yunan seçmeni olsaydım, hiç tereddütsüz ve kuşkusuz
ki, oyum Yunanistan’da SYRIZA’ya ve Çipras’a ait olurdu. Çipras, bugün,
gerçekten de dinin siyasete alet edilmeden iktidar olunabileceğinin 21’inci
yüzyılda somut örneğini vermiştir, 21’inci yüzyılda laik bir başbakanın nasıl
olması gerektiğini Türkiye’deki siyasetçilere işaret etmiştir. 
(Mikrofon otomatik cihaz tarafından
kapatıldı) 
ALİ RIZA ÖZTÜRK (Devamla) – Ben
Türkiye’nin de o günlere kavuşacağına inanıyorum. 
Hepinize saygılar sunuyorum. (CHP
sıralarından alkışlar) 
BAŞKAN – Teşekkür ediyorum. 
IV.- OTURUM
BAŞKANLARININ KONUŞMALARI
1.- Oturum Başkanı
TBMM Başkan Vekili Sadık Yakut'un, Uğur Mumcu, Gaffar Okkan ve Muammer Aksoy’a
Allah’tan rahmet dilediğine ve Türkiye Büyük Millet Meclisi tarafından tüm
faili meçhul cinayetlerin aydınlatılmasını temenni ettiğine ilişkin konuşması 
BAŞKAN – Biz de Uğur Mumcu, Gaffar
Okkan ve Muammer Aksoy’a Allah’tan rahmet diliyoruz. 
Ayrıca, Türkiye Büyük Millet Meclisi
tarafından tüm faili meçhul cinayetlerin aydınlatılmasını da temenni ediyorum.
Gündem dışı üçüncü söz, dünyada artan
İslam düşmanlığı ile ilgili söz isteyen Diyarbakır Milletvekili Cuma İçten’e
aittir. 
Buyurun Sayın İçten. (AK PARTİ
sıralarından alkışlar) 
III.- GÜNDEM DIŞI
KONUŞMALAR (Devam)
A) Milletvekillerinin
Gündem Dışı Konuşmaları (Devam)
3.- Diyarbakır
Milletvekili Cuma İçten'in, dünyada artan İslam düşmanlığına ilişkin gündem
dışı konuşması
CUMA İÇTEN (Diyarbakır) – Sayın Başkan,
değerli milletvekilleri; Habeşistan Kralı Necaşi’den Hristiyanlığı, Mekkeli
Yahudilerden Museviliği öğrenemeyenler Hazreti İsa’sız Hristiyan ve Hazreti
Musa’sız Musevi olanlardır. İnsan olmayı beceremeyenler ne İncil’i ne de
Tevrat’ı anlayamayanlar, 11 Eylül 2001’de İkiz Kulelere yapılan saldırıda ve
2015 Fransa cinayetlerinde rol aldılar. 
Kendini Hazreti İbrahim’in milletinden
görmeyen kimler ise İslam düşmanlığından rant elde edenler, İslam adına katliam
yapanlar, Filistin’de çocukları katledenler, Resulullah Efendimiz’e hakaret
edenler de onlardır. Selahaddin Eyyubi’nin, Fatih Sultan Mehmet’in üç dinin bir
arada yaşamasını sağlayan anlayışa uzak olan, Resulullah’ın Kâbe’nin anahtarını
bir müşrike neden verdiğini göremeyen, Efendimiz’in Mekke’den Medine’ye hicret
ettiğinde canını bir müşrike neden teslim ettiğini anlayamayanlar, “Kadınlara,
çocuklara, yaşlılara, hastalara, ne olursa olsun asla el kaldırılmayacak.”
emrini anlamayan kalpsizler, İslam’ın gönülleri fetheden bir din olduğunu idrak
edemeyen akıl yoksunları, Hazreti İsa’yı da Hazreti Musa’yı da Hazreti Davut’u
da peygamber olarak bağrımıza bastığımızı, yüreğimizde hissettiğimizi
anlamayanlar, “Anam, babam sana feda olsun.” dediğimiz Resulullah’a alçakça
saldırma cüretinde bulundular. Bunlar bilsinler ki, bu can bu bedende oldukça
bunun hesabını soracak, benim gibi, bizler gibi milyonlarca Müslüman vardır.
İsmimiz ayrı da olsa soyadımız İslamdır. Biz bu yola çıkarken “Bize Allah
yeter.” dedik. 
Şimdi, birçok Avrupa ülkesi saldırıları
bahane göstererek İslam düşmanlığını artıracak ve bunun sonucu olarak
Müslümanların yaşam alanlarını kısıtlayacaklardır. Bu saldırılar Müslümanlara
mal edilerek İslam düşmanlığı beslenilecek ve birçok Avrupa ülkesinde baş
örtüsü yasaklanacak, camiler saldırıya açık kalacak, Müslümanlara zulmedilecek
ve bir bir Müslüman avına çıkılacaktır. O hâlde bu iki saldırıyı Müslümanların
yapması mümkün mü? 
Ey Müslümanları terörist göstermek
isteyen asıl teröristler, Avrupa’nın ortasında, Bosna’da on binlerce Müslümanı
katledenler, birinci ve ikinci dünya savaşını başlatanlar, Hiroşima ve
Nagasaki’ye nükleer bomba atanlar, 150 milyon Kızılderili’yi ve 100 milyon
Afrikalıyı katledenler, Vietnam’da 5 milyon, Filistin’de 5 milyon, Suriye’de,
Irak’ta, Myanmar’da, Pakistan’da, Afganistan’da 20 milyon, Cezayir’de 5 milyon
Müslümanı katledenler Müslümanlar mıydı! Ebu Gureyb Cezaevi’nde ve Guatemala’da
insanlık dışı işkenceleri yapanlar kimlerdi? 
Ey, 12 Fransız insana Fransız kalmayan
insanlık, neden son on yılda katledilen 12 milyon Müslümana, mazlum insana
Fransız kaldın ve hâlâ kalmaya devam ediyorsun? Biz 12 insan için tepkimizi
koyduk. Peki ya siz 12 milyon Müslüman için yarın yürüyecek misiniz? İsrail
öldürecek, bunun adı “Yahudi ve Musevi terörü” olmayacak; Afrika’nın tamamında
Hristiyanlar katledecek, bunun adı “Hristiyan terörü” olmayacak, Budistler
Müslümanları diri diri yakacak, bunun adı “Budist terörü” olmayacak ama kendi
elinizle kurduğunuz paravan, sözde İslami terör örgütleri öldürdüğünde bunun
adı “İslami terör” olacak. Hadi oradan! 
Yahudilere “Soykırım yapıyor.”
diyeceksin, suç; “Ermenilere soykırım yapılmadı.” diyeceksin, suç; cami açmak,
örtünmek, namaz kılmak, sakal bırakmak, Müslümanca yaşamak suç; Peygamber’imize
hakaret etmenin adı “fikir özgürlüğü”, öyle mi! Hadi oradan! Ey Vatikan’da el
pençe durduğunuz Papa gibi samimi olmayı beceremeyen içimizdeki Bizanslılar, ey
Bizanslılarla iş tutan tuzluklar, Efendimiz’e hakareti fikir özgürlüğü olarak
gören Haşhaşiler, Pensilvanya’da her lafa cevabı ve bedduası olanlar, Efendimiz’e
saldırı olunca dillerini yutuyorlar. 
Allah’ın varlığı karşısında secde
edenlere selam olsun, Allah’ın laneti Resulullah’a dil uzatanların üzerine
olsun diyor, saygılarımı sunuyorum. (AK PARTİ sıralarından alkışlar)
BAŞKAN – Teşekkür ediyorum.
Sayın Gök, söz talebiniz var.
Buyurun.
V.- AÇIKLAMALAR
1.- Ankara Milletvekili
Levent Gök'ün, Nazım Hikmet’in 117’nci doğum, Uğur Mumcu’nun 22’nci ölüm yıl
dönümlerine ve Avrupa Konseyi Eşitlik ve Ayrımcılıkla Mücadele Komisyonuna
seçilen Ankara Milletvekili Ayşe Gülsün Bilgehan’a başarılar dilediğine ilişkin
açıklaması
LEVENT GÖK (Ankara) – Teşekkür ederim
Sayın Başkan.
Sayın Başkan, geçtiğimiz hafta
içerisinde Nazım Hikmet’in 117’nci doğum yılını hep beraber andık, ayrıca usta
gazeteci Uğur Mumcu’yu da ölümünün 22’nci yıl dönümünde rahmetle ve saygıyla
andık. Türkiye’deki bağımsızlık, özgürlük, insan hakları mücadelesinin bu
yılmaz savunucularını ben de sevgiyle saygıyla bir kez daha selamlıyorum. 
Bu arada Ankara Milletvekilimiz Gülsün
Bilgehan’ın Avrupa Konseyinde Eşitlik ve Ayrımcılıkla Mücadele Komisyonuna
ikinci kez seçilmesinden dolayı memnuniyetimizi ifade etmek istiyorum ve
Meclisimizi de bu konuda bilgilendirerek Gülsün Hanım’a başarılar diliyorum.
Sağ olun.
BAŞKAN – Teşekkür ediyorum.
Gündeme geçiyoruz.
Başkanlığın Genel Kurula sunuşları
vardır. 
Komisyondan bir istifa tezkeresi
vardır, okutuyorum:
VI.- BAŞKANLIĞIN GENEL KURULA
SUNUŞLARI
A) Önergeler
1.- Kocaeli Milletvekili
Azize Sibel Gönül’ün, Kadın Erkek Fırsat Eşitliği Komisyonu üyeliğinden istifa
ettiğine ilişkin önergesi (4/230)
Türkiye Büyük
Millet Meclisi Başkanlığına
Kadın Erkek Fırsat Eşitliği Komisyonu
üyeliğinden istifa ediyorum. Gereğini arz ederim.
Saygılarımla. 26.01.2015
Azize Sibel
Gönül 
   Kocaeli
BAŞKAN – Bilgilerinize sunulmuştur.
Meclis araştırması açılmasına ilişkin
üç önerge vardır, ayrı ayrı okutuyorum:
B) Meclis Araştırması
Önergeleri
1.- Mersin Milletvekili Aytuğ
Atıcı ve 23 milletvekilinin, Basın İlan Kurumunun sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1179)
Türkiye Büyük
Millet Meclisi Başkanlığına
Resmi ilanlar ve kamu kurum ve
kuruluşlarına ait reklamların yayınlanmasına aracılık eden Basın İlan Kurumu,
işleyiş, denetleme ve kurumsal yapısı ile sorunlu bir durumdadır. Kurumun
sorunlu yapısı yakın zamanda Sakarya'da yaşanan ve 2 personelinin ölümüne neden
olan olaylar sonrasında iyice su yüzüne çıkmıştır.
Kamu tüzel
kişiliğine sahip Basın İlan Kurumuyla beraber, kamunun ilan ve reklamlarının
yayınlanması ile ortaya çıkan sorunların tespit edilmesi ve sorunların
giderilmesine yönelik önlemlerin alınması için Anayasa’nın 94, İç Tüzük’ün 104
ve 105’inci maddeleri gereğince Meclis araştırması açılmasını saygılarımızla
teklif ederiz.
1) Aytuğ Atıcı Mersin
2) Celal Dinçer İstanbul
3) Mustafa Sezgin Tanrıkulu  İstanbul
4) Osman Oktay Ekşi İstanbul
5) Muharrem Işık Erzincan
6) Ali Haydar Öner Isparta
7) Mehmet Hilal Kaplan Kocaeli
8) İhsan Özkes İstanbul
9) Haydar Akar Kocaeli
10) Ali Özgündüz İstanbul
11) Ali Sarıbaş Çanakkale
12) Ramazan Kerim Özkan Burdur
13) Ali Serindağ Gaziantep
14) Haluk Ahmet Gümüş Balıkesir
15) Namık Havutça Balıkesir
16) Rahmi Aşkın Türeli İzmir
17) Mevlüt Dudu Hatay
18) Hasan Ören Manisa
19) Hasan Akgöl Hatay
20) Ali Demirçalı Adana
21) Mehmet Ali Ediboğlu Hatay
22) Mustafa Serdar Soydan Çanakkale
23) Hurşit Güneş Kocaeli
24) Ahmet İhsan
Kalkavan Samsun
Genel Gerekçe:
Kamu kurumlarının, duyurularını ve
reklamlarını kamuoyuna ulaştırması, kamuoyunun da bu duyuru ve reklamlardan
haberdar olması hem hak hem de yasal gerekliliktir.
Kamu kurumlarının, duyuru ve
reklamlarını basın yayın kurumları aracılığıyla nasıl yapacağı her zaman
tartışma konusu olmuştur. Bu tartışmalar sıklıkla, ilanların yayıncılara taraf
tutacak şekilde dağıtılmasından kaynaklanmaktadır. Bu tartışmaları azaltmak ve
ilanları hakkaniyetli bir şekilde dağıtabilmek için basın kuruluşları ile kamu
kurumları arasında aracılık edecek Basın İlan Kurumu, 1961 yılında 195 numaralı
Kanun’la kamu tüzel kişiliği şeklinde kurulmuştur.
Basın yayın kuruluşları, ulusal ölçekte
ve yerel ölçekte kamunun verdiği ilanları ve reklamları belirlenmiş ölçülere
göre yayınlamaktadırlar. Basın İlan Kurumu da yayın kuruluşlarından yüzde 15'e
varan oranlarda kesinti yaparak kendi gelirlerini oluşturmaktadır. Yerel
basının can damarı olan ilan gelirlerinden yapılan yüksek orandaki kesintiler
nerede ise bir haraç gibi algılanır olmuştur. Son yıllarda artan reklam ve ilan
hacimleri, Kurumun dağıttığı ilanların sayısında da artışa yol açmış ve yerel
basının yayın hayatını sürdürebilmesi için çok önemli bir duruma gelmiştir.
İlan ve reklamlardaki bu artış, Basın İlan Kurumunun çok ciddi düzeyde gelir
elde etmesini de beraberinde getirmiştir. Ayrıca, verilen yüksek miktardaki
para cezaları ve Kurumun işleyiş şekli bir rant kavgasına zemin hazırlamıştır.
Kurumun elde ettiği gelirden lüks harcamalar yaptığı da iddia edilmektedir. Bu
durumda, Kurumun giderlerinin de incelenmesi gerekmektedir.
Yüksek orandaki kesintilerin yanında,
hak edişlerin Basın İlan Kurumu tarafından basın kuruluşlarına bir ay gecikmeli
ödenmesi yerel basını mali sıkıntılarla karşı karşıya bırakmıştır.
Basın İlan Kurumunun olmadığı illerde
bu görevi valilik veya kaymakamlıklar yürütmekte ve ilan bedellerinden herhangi
bir kesinti yapılmamaktadır. Bununla birlikte, gelir kaynaklarının yerel
yöneticilerin elinde bulunması basın özgürlüğünü tehlikeye atmaktadır. Yerel
yöneticiler eliyle dağıtılan ilan ve reklamlar basının iç sansür
nedenlerindendir. Kurumun bu yönüyle de yönetmeliğinin ve kuruluş yasasının
yeniden değerlendirilmesi gerekebilecektir.
Gelir kaynakları kısıtlı yerel basın
organları, adaletsiz dağıtılan ilan ve reklamlar ve yapılan yüksek kesintiler
nedeniyle, kalite rekabeti yerine reklam kapma rekabeti yapmaya zorlanmaktadır.
Ayrıca, birbirlerini Kuruma ihbar ederek habercilik yerine muhbirlik yapmaya
itilmektedirler. Bu durumlar, basına yansıdığı kadarıyla Sakarya'da 2 kişinin
canına mal olmuştur.
Basına ilan ve
reklam dağıtarak, özellikle yerel basının yaşamını sürdürebilmesi ve
sorunlarının giderilebilmesi için önemli bir kurum iken âdeta kendisi bir sorun
hâline gelen Basın İlan Kurumunun sorunlarının Meclis araştırma komisyonunca
araştırılması ve çözüm önerilerinin geliştirilmesi Kurumun itibarını tekrar
kazandıracak, yerel basın özgürlüğü ve halkın haber alma özgürlüğüne katkı
yapacaktır.
2.- Kırklareli Milletvekili
Turgut Dibek ve 23 milletvekilinin, yetiştirme yurtlarındaki sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1180) 
Türkiye Büyük
Millet Meclisi Başkanlığına
Ülkemizde yetiştirme yurtlarında
yaşanan sıkıntılar sık sık ortaya çıkmaktadır. Daha önce Sosyal Hizmetler Çocuk
Esirgeme Kurumuna (SHÇEK) bağlı olan yetiştirme yurtları, 633 sayılı Kanun
Hükmündeki Kararname’yle (KHK) SHÇEK kapatılmış ve yeni kurulan Aile ve Sosyal
Politikalar Bakanlığına bağlı Çocuk Hizmetleri Genel Müdürlüğüne
devredilmiştir.
Basında sık sık haberlere konu olan
yetiştirme yurdu skandallarının sonuncusu Yaşar Doğu Samsun Kız Yetiştirme
Yurdunda ortaya çıkmıştır. İki yıl önce de yangında 2 çocuğun öldüğü Yaşar Doğu
Samsun Kız Yetiştirme Yurdunda koruma altında olan kız çocukları yeterli yatak
kapasitesi olmadığı için yerlerde yatırılmakta; engelli, madde kullanan ve özel
bakım gerektiren çocuklar diğer çocuklarla bir arada tutulmaktadır. Uzmanlar,
sağlıklı sosyal hayata uyum sağlayabilen, eğitimine devam eden çocukların, özel
bakım gerektiren çocuklar ile birlikte tutulmalarının olumsuz sonuçlara neden
olduğuna dikkat çekmektedir.
Yalnızca Samsun Yetiştirme Yurdunda
değil, genel olarak birçok yurtta aynı sorun ve sıkıntılar yaşanmaktadır.
Yetiştirme yurtlarındaki fiziki yetersizlikler yurtlarda kalan çocukların
sağlıklı gelişimlerini engellemektedir.
Devlet kimsesiz ya da bakıma muhtaç bu
çocuklara bakmak, korumak ve rehabilite etmekle sorumludur. Çocukların en temel
insan hakkı olan barınma hakkı bile bu yurtlarda sağlanamamaktadır. Yurtlardaki
fiziki yetersizlikler çocukların ruhsal gelişimlerini olumsuz etkilemektedir.
633 sayılı KHK’yle yeni kurulan Aile ve
Sosyal Politikalar Bakanlığı ise göreve başladığı günden bu yana yetiştirme
yurtlarının imkânlarının iyileştirilmesi konusunda bir çalışma içine
girmemiştir.
Devlet Denetleme Kurulunun yetiştirme
yurtlarıyla ilgili raporuna göre, yetiştirme yurtlarındaki hizmetlerde
dağınıklık vardır. Rapora göre, suç işlemiş küçük çocuklara yönelik özel
kuruluşlar bulunmamaktadır. Bu durum nedeniyle suç işlemiş çocuklar ile
işlememiş çocuklar bir arada kalmaktadır. Korunmaya muhtaç olup topluma
kazandırılan diğer çocuklar hırsızlık, dolandırıcılık, yankesicilik ve hatta
cinayet işlemiş çocuklarla birlikte kalırken fevkalade tedirgin olmaktadır.
Yetiştirme yurtlarından kaçan çocuk
sayısı çok yüksektir. Bu sayının düşmesi ve kaçan çocukların bulunarak tekrar
yurtlarda barınmalarının sağlanması konusunda etkili çalışmalar
yapılmamaktadır.
Yetiştirme yurtlarındaki sorunların
tespit edilmesi ve bu sorunların çözümlenmesi amacıyla Anayasa’mızın 98’inci
maddesi, İç Tüzük’ümüzün 104 ve 105’inci maddeleri gereğince bir araştırma
komisyonu kurularak konunun tüm boyutlarıyla araştırılmasını saygılarımızla arz
ederiz.
1) Turgut Dibek  (Kırklareli)
2) Mustafa Sezgin Tanrıkulu  (İstanbul)
3) Muharrem Işık  (Erzincan)
4) Ali Haydar Öner (Isparta)
5) Celal Dinçer (İstanbul)
6) Ali Özgündüz (İstanbul)
7) Mehmet Hilal Kaplan (Kocaeli)
8) İhsan Özkes (İstanbul)
9) Ali Sarıbaş (Çanakkale)
10) Namık Havutça (Balıkesir)
11) Ali Serindağ (Gaziantep)
12) Hasan Ören  (Manisa)
13) Haluk Ahmet Gümüş (Balıkesir)
14) Selahattin Karaahmetoğlu (Giresun)
15) Haluk Eyidoğan (İstanbul)
16) Engin Altay (Sinop)
17) Ramazan Kerim Özkan (Burdur)
18) Mustafa Serdar Soydan (Çanakkale)
19) Yıldıray Sapan (Antalya)
20) Gürkut Acar  (Antalya)
21) Haydar Akar (Kocaeli)
22) Rahmi Aşkın Türeli (İzmir)
23) Mevlüt Dudu  (Hatay)
24) Hasan Akgöl (Hatay)
3.- Tekirdağ Milletvekili
Candan Yüceer ve 24 milletvekilinin, sel felaketlerinde can ve mal kaybının
yaşanmaması için yapılması gereken çalışmaların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1181)
Türkiye Büyük
Millet Meclisi Başkanlığına
Bilindiği gibi, doğal afetler içinde,
depremden sonra, meydana geldiği bölgeye en çok zarar veren, can ve mal kaybına
neden olan doğa olayı seldir. Trakya bölgemizde de bayram öncesinde aşırı yağış
nedeniyle büyük bir sel felaketi yaşanmıştır. Yağmur sularının yanı sıra,
Trakya'daki derelerin taşması sonucu çok sayıda ev ve iş yeri büyük zarar
görmüş, yollar ve köprüler yıkılmış, parçalanmıştır. O nedenle, bu tür doğal
afetlerin yaşanması neticesinde ortaya çıkacak can ve mal kayıplarının en aza
indirilmesi için kapsamlı çalışmaların yapılması, sel haritalarının
çıkarılması, akarsu ve derelerin ıslah çalışmalarına ağırlık verilmesi büyük
önem taşımaktadır. Özellikle Trakya bölgemizde hızla büyüyen çarpık sanayileşme
ve buna bağlı olarak bu bölgedeki fabrikaların atıklarının dereleri tıkaması
sonucu, şiddetli bir yağış sonrasında taşmalar meydana gelmekte ve büyük
felaketlere neden olmaktadır.
Özellikle son dönemlerde rant amacıyla,
insan hayatını hiçe sayarak dere yataklarına yapılan konutlar, dere
yataklarının daraltılması, yol yapılaşması ve dere yataklarının üzerlerinin
kapatılması derelerin en ufak bir yağışta taşmasına neden olmaktadır. Bunun
önüne geçmek için akarsu ve derelerin ıslah çalışmalarına ağırlık verilmelidir.
Bu çalışmaların yapılmasının başta sel baskınlarının önüne geçmek, yağmur
sularının dere kesitine zarar vermesini önlemek, dere yatağının kaynağından
ağzına kadar temizlenmesini sağlamak, erozyonla veya serbest hafriyatla gelen
sürüntü malzemesinin dere yatağını ve ağzını tıkamasını engellemek gibi
faydaları vardır. O nedenle daha fazla yıkımların ve can kayıplarının olmaması
için dere ıslahları konusunda gerekli tedbirler alınmalıdır. Çünkü bu tür doğal
felaketler belirli periyotlarla tekrarlayacak ve tedbir alınan bölgede
yaşayanlar bu felaketleri daha az hasarla atlatacaklardır. Tedbir alınmadığında
ise yaşanacak olan yıkımın etkileri ancak iş işten geçtikten sonra
görülebilecektir. Nitekim Trakya'da yaşanan sel felaketi nedeniyle derelerin
taşması sonucunda yükselen sel suları 4 yurttaşımızın hayatını kaybetmesine,
ev, iş yerlerinin ağır hasar görmesine neden olmuştur.
Daha fazla can ve mal kaybının
yaşanmaması için gerekli çalışmaların yapılması, sorunların tespit edilerek
gerekli çözüm yollarının bulunması amacıyla Anayasa’nın 98’inci ve Türkiye
Büyük Millet Meclisi İçtüzüğü'nün 104’üncü ve 105’inci maddeleri uyarınca
Meclis araştırması açılmasını saygılarımızla arz ederiz.
1)Candan Yüceer (Tekirdağ)
2) Mustafa Sezgin Tanrıkulu (İstanbul)
3) Ali Sarıbaş (Çanakkale)
4) Celal Dinçer  (İstanbul)
5) Selahattin Karaahmetoğlu (Giresun)
6) Haluk Eyidoğan (İstanbul)
7) Engin Altay (Sinop)
8) Ramazan Kerim Özkan (Burdur)
9) Mustafa Serdar Soydan (Çanakkale)
10) Yıldıray Sapan (Antalya)
11) Metin Lütfi Baydar (Aydın)
12) Gürkut Acar (Antalya)
13) Hasan Ören (Manisa)
14) Muharrem Işık (Erzincan)
15) Ali Haydar Öner (Isparta)
16) Mehmet Hilal Kaplan (Kocaeli)
17) Haydar Akar (Kocaeli)
18) Ali Özgündüz (İstanbul)
19) İhsan Özkes (İstanbul)
20) Namık Havutça (Balıkesir)
21) Ali Serindağ (Gaziantep)
22) Haluk Ahmet Gümüş (Balıkesir)
23) Rahmi Aşkın Türeli (İzmir)
24) Mevlüt Dudu (Hatay)
25) Hasan Akgöl (Hatay)
BAŞKAN - Bilgilerinize sunulmuştur. 
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır.
C) Duyurular
1.- Başkanlıkça,
Kadın Erkek Fırsat Eşitliği ile İnsan Haklarını İnceleme Komisyonlarında siyasi
parti grubu mensubu olmayan milletvekillerine düşen birer üyelik için aday
olmak isteyen siyasi parti grubu mensubu olmayan milletvekillerinin yazılı
olarak müracaat etmelerine ilişkin duyuru
BAŞKAN - Sayın milletvekilleri, Kadın
Erkek Fırsat Eşitliği ve İnsan Haklarını İnceleme Komisyonlarında siyasi parti
grubu mensubu olmayan milletvekillerine de birer üyelik düşmektedir. Bu
komisyonlara aday olmak isteyen, siyasi parti grubu mensubu olmayan
milletvekillerinin 2 Şubat 2015 Pazartesi günü saat 18.00'e kadar Türkiye Büyük
Millet Meclisi Başkanlığına yazılı olarak müracaat etmelerini rica ediyorum.
Danışma Kurulunun bir önerisi vardır,
okutup işleme alacağım ve oylarınıza sunacağım.
VII.- ÖNERİLER
A) Danışma Kurulu
Önerileri
1.- Danışma
Kurulunun, gündemin “Kanun Tasarı ve Teklifleri ile Komisyonlardan Gelen Diğer
İşler” kısmında bulunan 653 sıra sayılı Kanun Tasarısı’nın bu kısmın 5’inci
sırasına alınmasına ve diğer işlerin sırasının buna göre teselsül
ettirilmesine; Genel Kurulun 27 Ocak 2015 Salı günkü birleşiminde gündemin
“Kanun Tasarı ve Teklifleri ile Komisyonlardan Gelen Diğer İşler” kısmında yer
alan işlerin görüşülmesine; 28 Ocak 2015 Çarşamba günkü Birleşiminde sözlü
soruların görüşülmemesine; 653 sıra sayılı Kanun Tasarısı’nın İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi 
27/1/2015
Danışma Kurulu
Önerisi
Danışma Kurulunun 27/1/2015 Salı günü
(Bugün) yaptığı toplantıda, aşağıdaki önerilerin Genel Kurulun onayına
sunulması uygun görülmüştür.

Ayşe Nur Bahçekapılı
Türkiye Büyük Millet Meclisi
Başkanı Vekili

 Ahmet Aydın Levent
Gök
 Adalet ve Kalkınma
Partisi Grubu Cumhuriyet Halk Partisi
Grubu
 Başkan
Vekili Başkan
Vekili

 Yusuf
Halaçoğlu Pervin
Buldan
 Milliyetçi Hareket
Partisi Grubu Halkların Demokratik
Partisi Grubu
 Başkan
Vekili Başkan
Vekili
Öneriler:
Gündemin "Kanun Tasarı ve
Teklifleri ile Komisyonlardan Gelen Diğer İşler" kısmında bulunan 653 sıra
sayılı Kanun Tasarısı’nın bu kısmın 5’inci sırasına alınması ve diğer işlerin
sırasının buna göre teselsül etmesi,
Genel Kurulun;
27/1/2015 Salı günkü (Bugün)
birleşiminde gündemin "Kanun Tasarı ve Teklifleri ile Komisyonlardan Gelen
Diğer İşler" kısmında yer alan işlerin görüşülmesi,
28/1/2015 Çarşamba günkü birleşiminde
sözlü soruların görüşülmemesi,
653 sıra sayılı Kanun Tasarısı’nın İç
Tüzük’ün 91’inci maddesine göre temel kanun olarak görüşülmesi ve bölümlerinin
ekteki cetveldeki şekliyle olması,
Önerilmiştir. 



653 Sıra Sayılı
Veteriner
  Hizmetleri, Bitki Sağlığı, Gıda ve Yem Kanununda Değişiklik
Yapılmasına
  Dair Kanun Tasarısı
(1/983)




Bölümler


Bölüm maddeleri


Bölümdeki madde sayısı




1. Bölüm


1 ila 5’inci maddeler arası


5




2. Bölüm


6 ila 11’inci maddeler arası


6




Toplam madde sayısı


11








BAŞKAN – Söz talebi? Yok.
Oylarınıza sunuyorum: Kabul edenler…
Kabul etmeyenler… Kabul edilmiştir. 
İç Tüzük’ün 37’nci maddesine göre
verilmiş bir doğrudan gündeme alınma önergesi vardır, okutup işleme alacağım ve
oylarınıza sunacağım. 
VI.- BAŞKANLIĞIN
GENEL KURULA SUNUŞLARI (Devam)
A) Önergeler (Devam)
2.- Şırnak
Milletvekili Hasip Kaplan’ın, (2/495) esas numaralı Ödeme Gücü Olmayan
Vatandaşların Elektrik, Su, Doğalgaz ve Diğer Yakıt Giderlerinin Devlet
Tarafından Karşılanması Hakkında Kanun Teklifi’nin doğrudan gündeme alınmasına
ilişkin önergesi (4/231)
Türkiye Büyük Millet Meclisi Başkanlığına
5/4/2012 tarihinde "Ödeme Gücü
Olmayan Vatandaşların Elektrik, Su, Doğalgaz ve Diğer Yakıt Giderlerinin Devlet
Tarafından Karşılanması" ile ilgili vermiş olduğum kanun teklifim kırk beş
gün içinde komisyonda görüşülmediği için, İç Tüzük’ün 37’nci maddesi gereğince
doğrudan Genel Kurul gündemine alınmasını arz ederim.15/1/2015
 Hasip
Kaplan 
 
Şırnak 
BAŞKAN – Teklif sahibi olarak söz
isteyen Hasip Kaplan, Şırnak Milletvekili. 
Buyurun Sayın Kaplan. (HDP sıralarından
alkışlar)
HASİP KAPLAN (Şırnak) – Sayın Başkan,
değerli milletvekilleri; bu kanun teklifini biz verdik. Esas komisyon Plan ve
Bütçe, tali komisyon Aile, Sağlık, Sosyal İşler Komisyonu ama nedense bu tür,
bizim muhalefetin kanun teklifleri gündeme alınmıyor. Bu nedenle de süresi
geçtiği için gündeme alınmasını istedik. Bunu açıklayacağım ama önce, tarihe
bir destan olarak geçecek olan Kobani direnişi sonrası IŞİD’in, DAİŞ’in
Kobani’den atılışını ve zaferini buradan kutlamak istiyorum. 
Yine, SYRİZA kardeş partinin
Yunanistan’da iktidara gelişini buradan selamlıyorum ve halkımızın seçeneksiz
olmadığını, kardeş parti Halkların Demokratik Partisinin de bu konuda aynı umudun
adresi olarak Türkiye’de seçimlere hazırlandığını ifade etmek istiyorum.
Şimdi, kanun teklifimizin özü şu
arkadaşlar: Yoksulluk sınırı altında olan, gücü olmayan, ekonomik durumu uygun
olmayan ailelerin, kişilerin elektrik, su, doğal gaz ve diğer yakıt
giderlerinin bir kısmını devletin karşılamasını sağlamak ve sömürü çarkı içinde
her gün eriyen bu ekonomik… Maaşlar, emekli maaşları, asgari ücret yoksulluk
sınırının altında. Bunlara sosyal devlet olmanın gereğini yerine getirmek, yani
sadaka devletinden sosyal devlete geçmek için, Anayasa’nın 2, 5 ve 41’inci
maddeleri uyarınca vatandaşlara tanınan haklar doğrultusunda bu temel yaşamın
sürdürülebilmesi için, bu kış soğuklarında, karda ve buz gibi geçen eksi 10
derece soğuklarda insanlarımızın ısınabilmesi için, kömür tüccarlarından
onların kurtarılmasını sağlamak -biliyorsunuz, artık kömür torbaları bedava,
hep taş çıkıyor içinden- bunların sağlıklı bir şekilde yapılmasını sağlamak. 
İki maddelik bir
teklif bu. Bu teklifte, bir, illerde ve ilçelerde kurulacak komisyonu tarif
ediyoruz, bu tespitleri yapacak sağlıklı bir veri sonrası; 2’nci fıkrada da
sosyal haklar kurulu kurulmasını -yani bu konuda bir sosyal haklar kurulu- bu
kurulun da hem yerel yönetimden hem yerel yönetimden hem merkezî yönetimden hem
sivil toplumdan hem ilgili kurumlardan oluşmasını öneriyoruz. Yani bizim
önerdiğimiz sistem, sosyal devlet olmanın gereğidir.
Bunu niye
söylüyorum? İnanın, bakın, demin bana gelen bir kargo. Şu kargoyu açtığımda
şöyle ilginç bir mektupla karşılaştım arkadaşlar, mektup şu, gelen mektup bu.
Mektubun içine de baktım; 20 lira var, 8 tane 1 kuruş var, 4 tane de 1 lira
var. Şimdi, bakın, dikkat edin, emekli bir memur yazıyor, diyor ki: “Sayın
Kaplan, ben 68 yaşında bir delikanlıyım, emekli maaşı alıyorum.” “Bana 2015
yılında yapılan zam yüzde 2,3; 24 lira 96 kuruş, hepsini gönderdim.” diyor.
“Şimdi, iktidar bununla çok övünüyor, ben ilk zammımı gönderdim, lütfen siz de
aracı olun, iktidar partisinin de 312 milletvekili var, her birine 8 kuruş
düşüyor, ilk zammımı dağıtmak istiyorum.” diyor. Yani, emekliyi bu kadar haksız
yere koymayın diyor, bizimle dalga geçmeyin diyor. Yani Lütfi delikanlı… “Amca”
demeyeceğim çünkü “Emekli delikanlıyım.” diyor. 
Şimdi,
gönderdiği paralara baktım -1 kuruşları da nereden bulduysa- ben 8 kuruşları
size nasıl dağıtayım arkadaşlar? Gelin, beni bu yükten kurtarın.
MEHMET DOMAÇ
(İstanbul) – Sizde kalsın.
HASİP KAPLAN
(Devamla) – Bakın, sosyal devlet olmanın bir özelliği vardır. 24 lira emekli
maaşına zam yaparsanız nasıl ısınır insanlar, nasıl geçimini sağlar, nasıl
yaşarlar? Yoksulluk sınırı 1.205 lira, 1.205 lira. 
Şimdi, ben bu
görevi yerine getirdim, her vekilin bende 8 kuruşu var, gelip alabilir ama bu
sosyal devleti hayata geçirmek lazım arkadaşlar. 
(Mikrofon
otomatik cihaz tarafından kapatıldı)
HASİP KAPLAN
(Devamla) - Gerçekten çarpıcı bir mektup ve kargoydu bu, dikkatinize sunuyorum.
Oylama için de,
evet, bir konuşmacımız daha var.
Saygılarımla.
BAŞKAN –
Teşekkür ediyorum.
Sayın
milletvekilleri, birleşime 5 dakika ara veriyorum.
Kapanma Saati: 15.43
İKİNCİ OTURUM
Açılma Saati:
15.51
BAŞKAN: Başkan
Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Bayram ÖZÇELİK (Burdur)
-----0-----
BAŞKAN – Sayın milletvekilleri, Türkiye
Büyük Millet Meclisinin 47’nci Birleşiminin İkinci Oturumunu açıyorum. 
Kanun teklifinin doğrudan gündeme
alınması önergesi üzerinde şimdi, bir milletvekili adına söz isteyen Demir
Çelik, Muş Milletvekili.
Buyurun Sayın Çelik. (HDP sıralarından
alkışlar)
DEMİR ÇELİK (Muş) – Teşekkürler Sayın
Başkan.
Sayın Başkan, değerli milletvekilleri;
sizleri şahsım adına saygı ve sevgiyle selamlayarak konu üzerindeki
düşüncelerimi paylaşmak istiyorum.
Ödeme güçlüğü çeken vatandaşların
elektrik, doğal gaz ve su fatura bedellerinin devlet tarafından karşılanmasına
dair kanun teklifini görüşüyor, konuşuyoruz. Sosyal devlet, dili, dini, ırkı,
inancı, düşüncesi ne olursa olsun vatandaşının barınma, beslenme ve de yaşamını
idame ettirmeye yarayacak her türlü koşulu, hizmeti yaratmak ve üretmekle
mükellef olan devlettir. Bu, devletin olmazsa olmazı, asli göreviyken kendisini
sosyal devlet olma üzerine kurgulayan Türkiye Cumhuriyeti devleti bu
özelliklere yakın mıdır uzak mıdır, incelenmeye değerdir. Türkiye Cumhuriyeti
devletinde, şu anda açlık sınırının 1.280 lira olmasına karşılık asgari ücretin
980 lira olduğu, yoksulluk sınırının 4 bin TL civarında olmasına karşın BAĞ-KUR
emeklisi dâhil olmak üzere tüm emeklilerin hâlâ 800 liralar civarında emekli
maaşı aldığı bir ülke gerçeğinde, bu kanun anlamlı ve değerlidir. Her şeyden
önce sosyal devletin fonksiyonuna bağlı olarak, Hükûmetin hemen, ertelenemez
bir görev olarak asgari ücret uygulamasını sona erdirmesi, tüm çalışanlar
içerisinde aylık ücreti en az 4 bin liranın üzerine çıkarması ama aynı zamanda
emeklilerin arasında da en düşük maaşın 2 bin liranın üzerinde olması yapılması
gerekendir. Mümkün müdür? Mümkündür. Eğer savaşa, yağmaya, talana, sömürüye,
yolsuzluğa, hırsızlığa değil de eğitime, sağlığa, insani koşullara
ulaşabilmenin, erişebilmenin sosyal duyarlılığını harekete geçiren bir hukuk
devleti olsaydık bunlar mümkündü, ancak hukuk devleti normlarından her geçen
gün giderek uzaklaşan, otoriterizmin iktidar ve sermaye biriktirme aygıtına
dönüştürüldüğü bir devlette ise bu mümkün değil, Türkiye de bunu yaşıyor. 
O nedenle, asgari ücretle geçinmeye
mahkûm edilen 5 milyon arkadaşımızın tümünü taşeronlaşmanın kurbanı olmaktan
çıkarmak, onları da toplu sözleşme, grev hakkına tabi olduğu çalışan konumuna
kavuşturmak ve en az 4 bin lira maaşla onore etmek yapılması gerekendir. Keza
ülkemizin onlarca yıllık değerini biriktiren emeklilerimiz, SSK, BAĞ-KUR ya da
Emekli Sandığının emeklisi olan birçok vatandaşımız, kadınından erkeğine,
onlarca yılını ülke değerlerine harcamışken, bugün sosyal aktiviteden
alıkonulmuş, sağlığa erişimde problem yaşayan, ulaşım olanaklarından
yararlanamamaktan kaynaklı sanatsal, bilimsel faaliyetlere kendisini katamayan,
evinin dört duvarında ya da kahvehane köşelerinde yaşamını çürütmeye terk etmek
durumuyla karşı karşıya kalmıştır. Bu ayıptan sıyrılmak, bu ayıbı ortadan
kaldırmak keza hukuk devletinin işidir. O nedenle de en düşük emekli maaşı
açlık sınırının üstünde bir rakam olan 2 binler civarıyla taçlandırılmalıdır. Yetinmemeli
hukuk devleti, sosyal devlet; aynı zamanda insanın en temel hakkı olan barınma,
beslenme ve güvenlik içerisinde yaşamını sürdürebilme hakkı da devlet
tarafından yerine getirilmesi gereken bir konudur. Birçok emeklimizin hâlâ
başını sokacağı bir evi yoktur ve açlık sınırının altında aldığı maaşıyla kira
ödemek durumuyla karşı karşıyadır. Bu, 21’inci yüzyılın ruhuna denk düşmemiştir
ama denk düşürme anlayışına sahip olanların Kobani’de, Rojava’da yarattıkları
vahşi ve kirli savaşta yenilmesine benzer, Kobani’de kazanan insanlık olmuşsa,
barış ve özgürlük olmuşsa bizim de barışımızı ve özgürlüğümüzü egemene,
egemenlikçi zihniyete terk etmeden… 
Ezilenlerin, yoksulların, emekçilerin
barış içerisinde, bir arada özgürce yaşayacakları bir ülkenin Halkların
Demokratik Partisinin toplum tahayyülüyle gerçekleşeceğini dile getiriyor,
hepinizi saygıyla selamlıyorum. 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Alınan karar gereğince sözlü soru
önergeleri ile diğer denetim konularını görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz. 
1'inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu'nun görüşmelerine kaldığımız yerden devam edeceğiz.
VIII.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve
Teklifleri
1.- Adalet ve
Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu (2/242, 2/80) (S. Sayısı: 156)
BAŞKAN – Komisyon? Yok.
Ertelenmiştir.
2'nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
BAŞKAN – Komisyon? Yok.
Ertelenmiştir.
3'üncü sırada yer alan, Ceza İnfaz
Kurumları Güvenlik Hizmetleri Kanunu Tasarısı ve Adalet Komisyonu Raporu'nun
görüşmelerine kaldığımız yerden devam edeceğiz.
3.- Ceza İnfaz Kurumları
Güvenlik Hizmetleri Kanunu Tasarısı ve Adalet Komisyonu Raporu (1/742) (S.
Sayısı: 616)
BAŞKAN – Komisyon? Yok.
Ertelenmiştir.
4’üncü sırada yer alan, Türkiye
Cumhuriyeti ve Ürdün Haşimi Krallığı Arasında Hükümlülerin Nakline Dair
Anlaşmanın Onaylanmasının Uygun Bulunduğu Hakkında Kanun Tasarısı ve Dışişleri
Komisyonu Raporu’nun görüşmelerine kaldığımız yerden devam edeceğiz.
4.- Türkiye Cumhuriyeti ve
Ürdün Haşimi Krallığı Arasında Hükümlülerin Nakline Dair Anlaşmanın
Onaylanmasının Uygun Bulunduğu Hakkında Kanun Tasarısı ve Dışişleri Komisyonu
Raporu (1/740) (S. Sayısı: 425)
BAŞKAN – Komisyon? Yok.
Ertelenmiştir.
5’inci sıraya alınan, Veteriner
Hizmetleri, Bitki Sağlığı, Gıda ve Yem Kanununda Değişiklik Yapılmasına Dair
Kanun Tasarısı ve Tarım, Orman ve Köyişleri Komisyonu Raporu’nun görüşmelerine
başlayacağız.
5.- Veteriner Hizmetleri,
Bitki Sağlığı, Gıda ve Yem Kanununda Değişiklik Yapılmasına Dair Kanun Tasarısı
ve Tarım, Orman ve Köyişleri Komisyonu Raporu (1/983) (S. Sayısı: 653) (*)
BAŞKAN – Komisyon ve Hükûmet? Yerinde.
Komisyon Raporu 653 sıra sayısıyla
bastırılıp dağıtılmıştır.
Sayın milletvekilleri, alınan karar
gereğince bu tasarı İç Tüzük’ün 91’inci maddesi kapsamında temel kanun olarak
görüşülecektir. Bu nedenle, tasarı, tümü üzerindeki görüşmeler tamamlanıp
maddelerine geçilmesi kabul edildikten sonra bölümler hâlinde görüşülecek ve
bölümlerde yer alan maddeler ayrı ayrı oylanacaktır.
Tasarının tümü üzerinde Milliyetçi
Hareket Partisi Grubu adına söz isteyen Seyfettin Yılmaz, Adana Milletvekili.
Buyurun Sayın Yılmaz. (MHP sıralarından
alkışlar)
MHP GRUBU ADINA SEYFETTİN YILMAZ (Adana)
– Sayın Başkan, değerli milletvekilleri; görüşülmekte olan 653 sıra sayılı
Veteriner Hizmetleri, Bitki Sağlığı, Gıda ve Yem Kanununda Değişiklik
Yapılmasına Dair Kanun Tasarısı hakkında Milliyetçi Hareket Partisi Grubu adına
söz almış bulunuyorum. Yüce heyetinizi saygıyla selamlıyorum.
Değerli
milletvekilleri, kanun tasarısı, hukuki bir statüsü bulunmayan ıslah amaçlı
yetiştirici birliklerinin kuruluşu ve tabi olacağı hükümleri düzenlemek
amacıyla hazırlanmıştır. Kanunun bu hâliyle çıkarılması, zorunlu ancak geç
kalınmış ve eksik bir düzenlemedir. Yasa tasarısındaki eksikliklerine rağmen
üretici birlikleri bu kanunun bir an önce çıkarılmasını istemektedir. Kanun
tasarısının hazırlanmasında üretici birliklerinin yasal statülerinin kanunda
belirlenmediğine ilişkin Anayasa Mahkemesinin aldığı karar etkili olmuştur.
Anayasa Mahkemesince 11/6/2010 tarihli ve 5996 sayılı bu Kanun’un iptal
edilmesiyle birlikte yeniden bir kanun hazırlanması zorunluluğu doğmuştur.
Anayasa Mahkemesinin iptal kararı 7/11/2013 tarihli ve 28814 sayılı Resmî
Gazete’de yayımlanmıştır. 
Şimdi, burada şunu ifade etmek
istiyorum: Bakın, bu kanun bugün görüşülmeye başlanıyor ve deniyor ki:
“7/11/2014 tarihinden geçerli olmak üzere yayımı tarihinde yürürlüğe girer.”
Yani, Anayasa Mahkemesinin iptal tarihinin üzerinden bir yılın geçtiği tarih
7/11/2014, şimdi biz 2015’in Ocak ayının sonundayız. Yani, bu kanunu hazırlayan
Hükûmet ve iktidar partisi grubuna şunu ifade etmek istiyorum: Bu bir
ciddiyetsizliktir; Anayasa Mahkemesinin iptal kararından sonra kanunların
uygulanması için bir yıl geçmeden bu hazırlığı Hükûmet veya Bakanlık yapamamış
mı ki bu kanunun üzerinden bu süre geçtikten sonra bunu getiriyorsunuz? Bu bir
ciddiyetsizlik. 
Şunu da ifade etmek istiyorum bu
kanunla ilgili: Özellikle, başta hayvan sağlığı olmak üzere sektöre hizmet
veren veteriner hekimlerin sorunlarından birkaç cümleyle bahsedeceğim. Son
dönemlerde bazı meslek mensupları maaşlarına özel zamlar yapılırken halkın
sağlığı için -bulaşıcı hayvan hastalıklarıyla- çok zor şartlarda hizmet veren
veteriner hekimlerin hariç tutulması bir kere “adalet” kavramıyla
bağdaşmamaktadır. Her türlü zor çevre şartları altında çalışan ve hastalıklarla
mücadele ederken risk altında olan veteriner hekimlerin 5510 sayılı Sosyal
Güvenlik Yasası’yla kazanılmış hakları olan fiilî hizmet yıpranma payı
ellerinden alınmış, bu bir yanlış düzenleme olmuştur; en kısa zamanda bu
yanlışlık yeniden düzeltilmelidir. Özellikle, çok güç şartlarda, ülkemizin en
ücra köşesine kadar bu sektöre sağlık hizmeti ve suni tohumlama hizmeti sunan 6
binden fazla serbest veteriner hekimin hak kayıpları dikkate alınmalıdır. 
Değerli milletvekilleri, şimdi, bu
konuya değinmişken özellikle şunu vurgulamak istiyorum: Biliyorsunuz, iktidar
partisinin milletvekillerinin cep telefonlarına ve mail adreslerine de
yüzlerce, binlerce mesaj gelmektedir. Bu mesajlarda ne istenmektedir? Bu ülkede
veterinerler, gıda mühendisleri, ziraat mühendisleri, su ürünleri mühendisleri
ve bu teknikerlerin kadro talepleri var. Bu arkadaşlarımızın iddiası, Sayın
Tarım Bakanının bir televizyon konuşmasında veya bir açıklamasında 6.500
kadroyu alıp bu mühendisleri ve teknikerlerimizi alacağını ifade etmesine
rağmen almadığı ve bu arkadaşlarımızın bir beklenti içerisine girdikleri
yönündedir. Bu taleplerinin bir an önce karşılanması gerekiyor. 
Sayın Bakan ve Sayın Hükûmet, size
sesleniyorum: Dönemin Başbakanı Sayın Recep Tayyip Erdoğan, şu andaki Başbakan
Davutoğlu, ilgili bakanlar ve Hükûmetin yetkilileri mikrofonların karşısına
geçtikleri zaman her ile üniversite açmakla övünüyorlar. Şimdi, bir planlamayı
doğru yapmazsanız, doğru yürütmezseniz insanları sıkıntıya sokarsınız. O
fakültelere -örneğin ziraat fakültesi, yüzlerce ziraat fakültesi açmışsınız- o
Anadolu’nun garip insanları ailelerinin kıt imkânlarıyla, okumak gayesiyle
gidiyorlar. Gittikten sonra, bu çocuklar, bu gençlerimiz görev alabilecekleri
bir alan arıyorlar. Siz şimdi, Hükûmet olarak bu gençlerimizin önünü açacak bir
alanı bulmadıktan sonra, oluşturduğunuz yandaş medya marifetiyle televizyonlara
çıkıp veya miting meydanlarında “Şu kadar fakülte açtık, şu kadar üniversite
açtık, bizim zamanımızda şunlar oldu…” Ya oldu da ne oldu? Oradan çıkan
çocukların hepsi bugün iş ve aş derdindeler. Size de geliyordur Sayın Bakan,
iktidar partisinin milletvekillerine de geliyor. Bu gençlerimize yazık değil
mi? Bunlar, yetişmiş genç dimağlar, genç yaşlarında beklentilerini bulamayınca,
isteklerini gerçekleştiremeyince, edindikleri eğitimin hakkını vermek amacıyla
hizmet edebilecekleri alanı bulamayınca mutsuz insanlar oluyorlar. Bunlar
atanmayı bekliyor. Tabii, sizin şöyle bir rahatlığınız var, Hükûmet
mensuplarına ve iktidar partisi mensuplarına söylüyorum: Sizin işiniz kolay;
çocuklarınızı, yakınlarınızı, yandaşlarınızı “VIP kadro” adı altında özel kadrolardan
kadrolara alıyorsunuz yani bu noktada binlerce örnek var. Bununla
yetinmiyorsunuz, devletin özel kuruluşlarında 5-6 milyar maaş alacak yerlere
geçirebiliyorsunuz ama bu ülkede binlerce işsiz genç var aş derdinde, iş
derdinde, anası babası sağdan soldan borç almış, kredi çekmiş, çocuğunu
okutmanın derdine düşmüş, beş yıldır, on yıldır çocuğu iş bulamıyor, kız
alamayacak hâle gelmiş yani bunu popülist bir söylem olarak değerlendirmeyin.
Gidin, o işsiz gençlerin bir derdiyle dertlenin. Bunlara kim çözüm bulacak?
Yani, böyle bir anlayış olabilir mi? Yani, sizin derdiniz olmayabilir,
yakınlarınızın derdi olmayabilir, siz onları özel kadrolardan işe alabilirsiniz
ama milletin çocuğuna “Ankara’ya gel, karda kışta KPSS’ye gir…” Yok efendim
“Fırsat eşitliği, adalet…” 
Sayın Başbakan geçen hafta rekabet
koşulları ve şeffaflık diye bir paket açıklıyor. Bu nasıl pakettir Sayın Bakan,
Sayın Başbakan? Garip gurebanın, fakir fukaranın çocuğu rekabet edecek, onlar
koşturacaklar zor şartlar altında, karda kışta, o atanamayan mühendisler,
öğretmenler, mimarlar, gençler koşturacaklar, rekabet edecekler, bu rekabetin
sonucunda yine hedefe ulaşmakta zorlanacaklar ama AKP yandaşları, bakan
çocukları, milletvekili çocukları hiçbir rekabete girmeden özel kadrolara
atanacaktır. Bu yazıktır, günahtır. Bu ülkeye yazıktır. Bu millete yazıktır.
Bunların iyi değerlendirilmesi gerektiğini düşünüyorum. Ülkenin kaynaklarını
doğru kullandığınız zaman, bu ülkede herkese yetecek iş ve aşın sağlanması
gerekiyor. 
Şeffaflıktan
bahsediyorsunuz; üç aydır, dört aydır kaçak sarayla ilgili Meclis kürsüsünden
soruyoruz, soru önergeleri veriyoruz, diyoruz ki: “Bu israf sarayına, haram
sarayına ne kadar para harcanmıştır, ne harcanmıştır, kaç trilyon, katrilyon
para harcanmıştır, hangi ödenekten verilmiştir, TOKİ’nin kaynakları buraya
aktarılmış mıdır?” Bir rakam yok. Biri diyor ki “2 katrilyon”; biri çıkıyor,
açıklama yapıyor “4 katrilyon”; biri çıkıyor, açıklama yapıyor: “8 katrilyon.”
Yani, Sayın Bakanı da, bizi de ilgilendirdiği için söylüyorum. Tutuyorlar, bu
saraya Almanya’dan, bu ülkede yetişen akçaağacından ıhlamuruna, akasyasına
kadar, 200 tır ağaç ithal ediyorlar ve bu paraları Almanya’ya veriyorlar.
Graniti bilmem şeyden getiriyorlar, özel granitler, özel kadehler, şunlar
bunlar… 
Değerli
Hükûmet ve değerli milletvekilleri; bakın, bu ülkede iş bekleyen, aş bekleyen
vatandaşlarımız var. Gelin, bu kaynakları israf edene kadar, şatafata harcayana
kadar, lükse harcayana kadar o kaçak saraya harcanan paranın –açık söylüyorum-
yüzde 1’i, hatta binde 1’i, bu atanamayan ziraat mühendislerini, gıda
mühendislerini, veterinerleri atasanız o rakamdan daha az bir ödeneğimiz gider
ve bu ülkenin tarımına katkısı olur, bu ülkenin hayvancılığına katkısı olur.
Bugün tarım ve hayvancılık kan ağlıyor, çiftçimiz kan ağlıyor, tarım her geçen
gün geriye gidiyor. Yani, bunları görmeyeceğiz mi, görmezlikten mi geleceğiz?
Milletimiz bu sıkıntıyı çekerken, milyonlarca çiftçi bu sıkıntıyı çekerken,
atama bekleyen insanlar varken bizler tuzumuz kuru olarak günü gün edeceğiz,
anca televizyonlarda, mikrofonlarda nutuk atarak millete vaatlerde bulunacağız,
nasihatlerde bulunacağız(!)
Bugün, Türkiye’de tarım arazileri son
on yılda 3,5 milyon hektar azalmıştır. Yani, Sayın Tarım Bakanımız mikrofona
çıktığında, biraz sonra da çıkacak, diyecek ki: “2002’de şu kadar kredi
veriliyordu, bizim dönemimizde şu veriliyor -eline bir istatistik alacak-
onlarda, 2002’de ithalat şuydu, ihracat şuydu.” Rakamlar karın doyurmuyor
değerli arkadaşlar. Çiftçilerimizin bugün içerisinde bulunduğu durum ortadadır.
Çiftçilerimiz kan ağlıyor, çiftçilerimiz borç batağı içerisindedir.
Bugün, Sayın Genel Başkanımız Meclis
grubunda Türkiye’deki çiftçilerin durumunu net bir şekilde ortaya koymuştur.
Bununla ilgili, geleceğimiz olan, ülkenin en önemli kaynaklarından biri olan
tarımın, çiftçilerimizin sorunlarına el birliğiyle eğilmemiz gerekiyor.
Toprakta gelecek gören, toprağa var
olmanın ruhunu aşılayan çiftçidir, çiftçilerimizdir. Nasır tutmuş elleriyle,
güneş yanığı nurlu yüzleriyle, kimi gün hüzünlü kimi gün umutlu bakışlarıyla
milletine hizmet sunmaktan övünç duyan yine çiftçilerimizdir.
Şu an köy kahvesinde kasvetli bir ruh
hâliyle çayını yudumlayan köylümüzdür, çiftçimizdir; meseleleri ağırdır ve bu
meseleleri MHP olarak biliyoruz. 
Şu an evlerinde kara kara borçlarını
düşünen, bu yılki harmanı da borçlarına teslim etmenin peşinen yürek yarasını
duyan kardeşlerimizin sıkıntısı fazladır ve MHP olarak bunu anlıyoruz. 
Nerede yaşarsa yaşasın, nerede geçimini
temin ederse etsin, bütün çiftçilerimizin ortak ve benzer şikâyetlerini MHP
olarak görüyoruz, izliyoruz ve çözüm üretmeye çalışıyoruz.
Ekmeğin büyüğü hamurun çoğundan
olacaktır fakat bugün hamur küçük, ekmek azdır.
Yaz sıcağında gölge kovan, bunun
yanında beyni kaynayan kardeşlerimizin, çiftçilerimizin, köylülerimizin onca
çalışma ve çabalarına rağmen kazanları tamtakır, cepleri bomboştur.
“Ağılda oğlak doğsa ovada otu biter.”
devamlı surette kulağımıza fısıldanan bir atasözüdür. Ne var ki bu atasözünü de
bugün, bu Hükûmet ve Bakanlık boşa çıkarmıştır çünkü mera alanları bile imara
açılmıştır. Çiftçilerimizin rızkı çalınmakta, helal kazancı aşırılmakta, elinde
avucunda ne varsa alınmaktadır. Bu, doğru ve hakkaniyetli değildir.
Biliyoruz ki, çiftçinin ambarı
sabanının ucundadır. Çiftçinin kalbi tarlasında atmaktadır fakat saban işlese
de ambar boş, pulluk sürse de, mibzer ekse de ambar kupkurudur.
Çiftçilerimiz dertlidir, derin derin iç
çekmekte, ah etmektedir. Çiftçilerimiz üretse de borçlu çıkmakta, ekse de
karşılığını alamamaktadır. Çiftçimiz kredi ekip borç ve faiz kaldırmaktadır.
Yılın on iki ayı çiftçimiz için zemheridir, yılın on iki ayı çiftçimiz için
zahmet ve kayıptır. Bildiğiniz gibi, çürük tahta hiçbir zaman çivi tutmayacak,
taşıma suyla değirmen dönmeyecektir. Bu yüzden, yanlış, sakat, dağınık, tutarsız,
özensiz ve samimiyetsiz politikalarla çiftçilerimizin yüzü gülmeyecek,
perişanlıkları bitmeyecektir. 
On üçüncü yılına giren AKP iktidarı,
çiftçimizi yalnızlığa terk etmiş, acımasızca unutmuş, yoksulluğun ve sefaletin
kilerine kapatmıştır. Bugün, köylerde hüzün vardır. Huzursuzluk, geçim darlığı,
gelir yetersizliği, devasa sorunlar, borç yükü her köyümüze, her köylümüze
sinmiş ve sirayet etmiştir. Traktörler boşa çalışmaktadır. Şunun şurasında ne
kalmıştır? Biçerdöverlerle biçilen, yine tefeciye, yine aracıya, yine tarım
kredi kooperatiflerine ve bankalara teslim edilecektir. Bu tablo kör bir
çıkmaz, vahim bir kısır döngüdür. Besmeleyle saçılan tohumlardan geriye sadece
sapı kalmaktadır. Bağların, bahçelerin, bostanların neşesi kaçmış, verimi
düşmüştür. AKP çiftçiyi yüzüstü bırakmıştır, AKP çiftçiye yüz çevirmiştir.
Kaçak ve karanlık saraya gelince trilyonları savuran, ayakkabı kutularına
milyon dolarları saklayan soygun şebekesi konu çiftçi olunca “Gözünüzü toprak
doyursun.” demektedir. 
Şimdi, şu mukayeseleri sizlerle
paylaşıyor, çiftçilerimizin kavurucu hâl ve ızdırabını hepimizin, herkesin
takdirine sunuyorum. Sayın Bakan tablolarla ve grafiklerle konuşuyor ya, işte
alın size bir tablo: 2002 yılında 3,3 kilogram buğdayla 1 litre mazot
alınıyorken 2013 yılında 6,7 kilogram, 2014 yılında da 5,22 kilogram buğdayla 1
litre mazot ancak alınabilmiştir. 2002 yılında 4,3 kilogram mısıra 1 litre
mazot düşüyorken 2013 yılında 7,27 kilogram, 2014 yılında ise 7 kilogram mısıra
1 litre mazot karşılık gelmiştir. 2002’de 1,14 kilogramlık pamuk 1 litre mazot
ederken 2013’te 3,3 kilogram güç bela 1 litre mazota eşit olmuştur. Bu
karşılaştırmaları ister arpada yapın ister pancarda yapın ister pirinçte yapın,
nohutta yapın, patateste yapın, soğanda yapın, ayçiçeğinde yapın, tütünde
yapın, sonuç aşağı yukarı aynı çıkacaktır.
Buradan açık bir şekilde çıkardığımız
sonuç şudur: Çiftçimizin kullandığı mazot faturası yıldan yıla artmış, girdi
maliyetleri kaygı verici noktalara tırmanmıştır. Gelin görün ki çiftçinin reel
kazancı azalmış, fakirliği çoğalmış, neticede, emek ve sermaye kediye
yüklenmiştir. 
Meseleye gübre açısından baktığımızda
durum iç açıcı değildir: 2002 yılında 600 gram buğday 1 kilogram gübreye
tekabül ederken şimdilerde 1,1 kilogram buğday 1 kilogram gübreye denk
düşmüştür. 2002 yılında 700 gram mısırla 1 kilogram gübre alınırken şimdi 1,5
kilogram mısırla 1 kilogram gübre ancak alınabilmektedir. 2002 yılından 2014
yılına kadar mazot fiyatları 4 kat, gübre fiyatları 9 kat, elektrik kullanım
bedelleri ise 3 kat artmıştır. 
Elektrik kayıp kaçak hedeflerini
tutturamayan yandaş dağıtım şirketlerinin, faturasını düzenli ödeyen
vatandaşlarımıza, çiftçilerimize ilave kaçak faturası çıkaracağı gelişmelerden
anlaşılmaktadır. 
Yine, antrparantez şunu söyleyeyim:
İşte, yandaş dağıtım şirketlerine verdiğiniz bu elektrik firmaları ve
şirketleri, bu kış gününde başta Adana olmak üzere Türkiye’yi karanlığa
boğmuştur ve bu süreç devam etmektedir. 
Bu tablo resmen iflastır, girdi
maliyetlerindeki akıl almaz artışlara karşı, 2002’ye kıyasla buğdayın fiyatı
2,7; mısırın fiyatı 2,4; ayçiçeğinin fiyatı 2,6; kuru fasulyenin fiyatı 2,5;
pamuğun fiyatıysa ancak 1,5 kat artış göstermiştir. 
Şimdi, hesabını seven iktidar
zihniyetine bir kez de anladığı lisandan konuşmak gerekirse: 2002’de 600 gram
buğdayla 1 simit, 2015’te ise 1,2 kilogram buğdayla 1 simit alınabilir noktaya
getirilmiştir. Rakamların söylediğiyle AKP’nin ileri sürdüğü söylemler tepeden
tırnağa farklıdır. AKP’nin baktığı yerde çiftçi yoktur. AKP’nin dilinde
çiftçinin esamesi okunmamaktadır, kaybeden çiftçidir, zarar ve ziyan gören
topyekûn milletimizdir. Çiftçilerimizin -bırakınız 2002’yi- 2007 yılına göre
bankalardan kullandığı kredi miktarı 2014’te yüzde 296’ya fırlamış ve 39
katrilyon 600 trilyon liraya ulaşmıştır. Ne yazık ki alınan borçların geri
ödenmesi kolay olmamış, yüzde 366’lık artışla 1 katrilyon 366 trilyonluk borç
miktarı çiftçimizi yakıp, yıkıp geçmiştir. 
Değerli milletvekilleri, artık ülkemiz,
ihracat şöyle dursun, birçok tarım ürününü ithal eder hâle gelmiştir. Mahsulü
tarlada kalmış, umutları afetlerle kaybolmuş çiftçilerimize binbir zorluk
çıkarılmakta, zarar ve ziyanları karşılanmamaktadır. Toplam mal varlığının
yüzde 40’ını bulmayan zararlarında yardım ve destek alamayan çiftçilerimizin
feryadına kulak vermek Hükûmetin her şeyden önce vicdan borcudur. Toplumdaki
istihdam payı düşmüştür. 
(Mikrofon otomatik cihaz tarafından
kapatıldı) 
SEYFETTİN YILMAZ (Devamla) - Davos’ta
Sayın Başbakana, Etiyopya’da, Cibuti’de, Somali’de okullara ulaşan
Cumhurbaşkanına “Uzaklara gitmeyin, mağdurlar buradadır.” diyor, teşekkür
ediyorum. (MHP sıralarından alkışlar)
BAŞKAN – Teşekkür ediyorum.
Şimdi, söz sırası Cumhuriyet Halk
Partisi Grubu adına söz isteyen Ramazan Kerim Özkan, Burdur Milletvekilinde.
Buyurun Sayın Özkan. (CHP sıralarından
alkışlar)
CHP GRUBU ADINA RAMAZAN KERİM ÖZKAN
(Burdur) – Sayın Başkan, değerli milletvekilleri; yüce heyetinizi saygıyla
selamlıyorum. Veteriner Hizmetleri, Bitki Sağlığı, Gıda ve Yem Kanununda
Değişiklik Yapılmasına Dair Kanun Tasarısı ve Tarım, Orman ve Köyişleri
Komisyonu Raporu üzerine Cumhuriyet Halk Partisi Grubu adına görüşlerimizi
belirtmek üzere söz aldım.
Kanuna geçmeden
önce, Sayın Gıda, Tarım ve Hayvancılık Bakanımızı burada bulmuşken şu
Bakanlıktaki kadro işini şöyle geniş geniş bir konuşmamız gerekiyor Sayın
Bakanım. Sayın Bakanımız aylardır devamlı topu taca atıyor bu konuda. Tabii,
bazı konularda eleştirmiyoruz, tebrik ediyoruz ancak bu konuda topu taca atmaya
gerek yok, bizim atacağımız her gol Türkiye’mizin lehine olacaktır.
Bugün, buradan
Gıda, Tarım ve Hayvancılık Bakanlığındaki istihdamı, kadro işini, vereceğiniz
sayıyı açık ve net olarak gençlerimize açıklamanız gerekiyor. Türkiye genelinde
bu kadar üniversite açıldı, ziraat fakülteleri açıldı, iktisadi ticari bilimler
fakülteleri açıldı, veteriner fakülteleri açıldı. Bunlar gerekliydi açıldı,
öğrenci yetiştirildi, bu öğrencilere velilerimiz saçlarını süpürge yaptı,
Türkiye kamuoyuna sundu ama bunlarla ilgili Gıda, Tarım ve Hayvancılık
Bakanlığı bir kadro... Boş kadrolarımız var Türkiye genelinde. Türkiye
toprakları ziraat mühendisi bekliyor, Türkiye hayvancılığı veteriner hekim
bekliyor, veteriner sağlık teknisyeni bekliyor. Tüketen üreticilerimiz, tüketen
vatandaşlarımız, tüketicilerimiz gıda mühendisi istiyor, su ürünleri mühendisi
istiyor, teknisyenler istiyor. Bu kadar yetiştirilmiş elemanlarımız var,
bunları ne zaman atayacağız? Bu insanlar yetiştirildi, bu aileler feryat
ediyor. Aileler arıyor, size de geliyor, iktidar milletvekillerine de geliyor,
bize de geliyor. Her gün mesajlarımızda, “tweet”lerimizde, Facebook
sayfalarımızda bunlarla karşı karşıyayız. Bunlar Meclis koridorlarında, bunlar
sizin odalarınızda, iktidar milletvekillerinde, komisyon başkanının odasında.
Bunların hepsine cevap vermeniz gerekiyor. Maliye Bakanı ne dedi, bu kadroyu
verecek mi, vermeyecek mi? Tarım Bakanlığı ne dedi, kaç kişi istihdam edeceğiz?
Bunu net bir şekilde bu kanun görüşülürken burada açıklayalım, insanlarımız da
rahat bir nefes alsın. 
Ayrıca, Sayın Bakana sormak istediğim
bir soru var. Bu fakülteleri ihtiyaçtan açtık, Burdur’da da açtık veteriner
fakültesi. Çocuklar mezun oluyor, her mezun olan veteriner hekim, biz veteriner
hekim olduğumuz için, bizden iş talebinde bulunuyor; özel sektör bu konuda
cevaz vermiyor. Özel sektörle görüşmeniz oluyor. Madem gıda denetimleri var,
belediyelerimizde, diğer bakanlıklarda, Millî Savunma Bakanlığında, Deniz
Kuvvetlerimizde, Hava Kuvvetlerimizde, Kara Kuvvetlerimizde veteriner
hekimlerin istihdam edileceği birçok alan var, gıda mühendislerimizin istihdam
edileceği birçok alan var, ziraat mühendislerimizin istihdam edileceği birçok
alan var. Bunların içinde zooteknistler var, park ve bahçeciler var, var da
var, saymakla bitmiyor. Hepsi bizden. Muhasebecilerimiz var. Bunların istihdamı
yönünde bugün, buradan net bir cevap bekliyoruz.
Kanuna gelince: Sayın Bakanım, sayın
milletvekilleri; güzel bir kanun çıksın diye sivil toplum örgütleriyle,
damızlık sığır yetiştiricileri birlikleriyle, Köy-Koop’umuzla, arıcılık
birliklerimizle, koyun ve keçi üretici birliklerimizle, manda yetiştiricileri
birliklerimizle görüşmeler yaptık. Onların talepleri doğrultusunda bazı
konuları sizlere ilettik; bazılarını kabul ettiniz, bazılarını kabul etmediniz.
Kabul ettiğiniz değişikliklerle ilgili sizlere teşekkür ediyoruz. Bunlar,
vatandaşımızın lehinedir, ülkemizin lehinedir. 
İlk olarak, tasarıda geçen “Birliklerin
şube açma ve kapatılmasında il müdürlüklerinin iznini alma durumu doğru
değildir.” dedik, siz de haklı buldunuz. Bu konuyu Bakanlık uhdesine aldık,
inşallah önergeyle o konuyu değiştireceğiz. 
İkinci olarak da: İl birlikleri
seçimlerinin 5 bin, 7 bin, 9 bin üyeyle yapılması birçok zorluğa yol açıyor;
bunu, PANKOBİRLİK’te görüyoruz, damızlık sığır yetiştiricileri birliğinde
görüyoruz, Köy-Koop’ta görüyoruz, stadyumlarda kongre yapmaya çalışıyorlar. Bu
kongrelere hep beraber gittiğimiz zaman, o kongrelerdeki o acıyı, o sıkıntıyı
hep beraber yaşıyoruz. İl birliklerinin seçimlerinde, merkez birliği
seçimlerinde olduğu gibi delege sistemine geçilmesi önerimiz var. En düşük
yerleşim birimi köy olarak kabul edilirse, her yerleşim yerine 1 delege ve artı
25 üye için de 1 delege hesabıyla seçimler yapılabilir. Bu durumun da kanuna
yazılmasında fayda vardır diyoruz. Geçmiş yıllarda, üye sayısı batı illerinde
bile çok azdı ama şimdi, her geçen gün, sanki nüfusa endekslenmiş gibi, üye
sayıları artmaya, Hakkâri’de de, Edirne’de de, Trabzon’da da, Sivas’ta da devam
ediyor.
Üçüncü olarak: Bakanlığa, il birlikleri
veya merkez birliğinin genel kurulunu kamu yararı diyerek toplantıya çağırma
yetkisi verilmiş. Bu durum ileride keyfiyet içerir, birliklerin üretici sivil
toplum örgütü olma vasfını kaybettirir, vesayet oluşturur görüşümüz var. Sayın
Cumhurbaşkanı, önceki, Başbakanlık döneminde “Biz bu ülkede vesayeti
kaldıracağız.” demişti ama şimdi, ikinci bir vesayet uygulanıyor, Tarım
Bakanlığından bu yetkileri alıyoruz. Sivil toplum örgütlerinin çalışmaları,
sivil toplum örgütlerinin özerkliği nerede kalıyor? Bu konunun düzeltilmesini
talep ediyoruz. 
Dördüncü olarak: 10/B-11-b’de yönetim
kurulu yedek üye sayısı unutulmuş, kanuna bir bakarsanız yedek üye unutulmuş.
Aynı miktarda, oluşacak asil yönetim kurulu üye sayısı kadar yedek üyenin
yazılmasını talep ediyoruz. 
11-b’de yönetim kuruluna ödenecek huzur
hakkı tavanı başkanları kapsamamalı veya tavan artırılmalıdır. Başkanın bir
özerkliği olmalı, Mecliste de var bu, müdürlüklerde de var, değişik sivil
toplum örgütlerinde de var. Onlara ayrı bir ücretlendirme yapılmalı. Yönetim
kurulu üyelerine elbette asgari ücret düzeyinde bir değerlendirme yapıyorsunuz,
onu biz de kabul ediyoruz. Bu, asgari ücret şeklinde kanuna yazılmalıdır.
10/B-11-c’deki aynı türde başka bir
birliğin yönetim kurulu üyesi olmamak şartı kaldırılmalıdır. Çünkü, ben köy
kooperatifinin başkanıyım, Cumhuriyet Halk Partisindenim ama ben ildeki
Damızlık Sığır Yetiştiricileri Birliği veya Köy-Koop’ta da yönetim kuruluna
girmek istiyorum veya FİSKOBİRLİK yönetimine girmek istiyorum, TARİŞ’in
yönetimine girmek istiyorum. Benim bu özgürlüğümü kanunla kısıtlıyorsunuz.
Bunun kısıtlanmaması gerekmektedir. Bunlar uyarı, öneri. Sağlam bir kanun
yapalım diye çaba sarf ediyoruz.
“Birlikler bazı hizmetleri yapar.”
yerine “yapar veya yaptırır” denmesi hizmet alımının önünü açar. “Yapar”
diyoruz ama “yapar veya yaptırır” birliklerin önünü açması… Veteriner hekim
kullanacağız, ziraat mühendisi kullanacağız, tekniker kullanacağız, teknisyen
kullanacağız, yeri gelecek jeoloji mühendisi, muhasebeci kullanacağız yani
kurumlarda değişik iş kollarından insanlara bu hizmet ağında çalışma sağlayacağız.
Örneğin “Suni tohumlama yapar.” yerine “yapar veya yaptırır” denmeli. Hatta,
yeni bir madde eklenerek “Üyelerine hayvancılıkla ilgili hizmetleri verir veya
verdirir.” denmelidir. Birlikler üyelerinin ihtiyaç duyduğu hizmetlerin teknik
ve mali standartlarını belirleyerek onlar adına hizmet alımı sözleşmesi
yapabilmeli, örneğin danışmanlık şirketlerinden danışmanlık hizmeti, serbest
hekimlerden suni tohumlama veya tırnak bakım hizmeti, boynuz kesme hizmeti
alabilmelidir. Bölgedeki bu konuda ihtisaslaşmış insanlardan bu birlikler
yararlanabilmelidir. 
Ayrıca birliklerin en önemli finans
kalemi olan hizmet bedeli için “alınabilir” denmiş. Bu durumda -bunu kabul
etmediniz- “alınmayabilir” anlamı da çıkıyor. Yani, ben bir hizmet yapıyorum,
bunun karşılığı bu hizmet bedeli “alınabilir” yerine “alınır” ibaresinin
kullanılmasını talep ettik ama bu görüşümüz tarafınızdan… Yine de biz önergeyle
sizlere sunacağız. Takdir yüce heyetindir. 
Merkez birliği için delege belirleme
yöntemi bırakılmış; ileride sorun çıkabilir, sık sık değişebilir. Onun için bu,
kanunla netliğe kavuşmalıdır diyoruz. 
Bakanlığın denetleme yetkisini müfettiş
veya kontrolörler dışında personel aracılığıyla yapılabileceği öngörülmüştü. Sağ
olun; o konuda “personel” kelimesini çıkarmışsınız; “Bu işte ehil olan
müfettişler ve kontrolörler bu işi yapar.” ibaresi yine önergeyle değişecek,
onu da bekliyoruz. Çünkü, işi ehline vermek gerekir. Müfettişler bu konuda ehil
ellerdir, onlar elbette denetimlerini yapmalıdır. 
Merkez birliğinin kendi denetim kurulları
aracılığıyla il birliklerini denetlemesi öngörülmüş. O konuda da itirazlar var.
Birlikler kendi kendine değil, serbest denetçilerle denetlenmelidir teklifi
var. Avrupa müktesebatında bu konu “serbest denetçiler tarafından -kamu
denetçilerinden- yapılır.” ibaresi var, onu da buradan uyarıyorum; aksi hâlde,
sivil irade Anayasa Mahkemesine gidecek. Bu sorunu da sizlerle paylaşmak
istiyorum. 
Yine, birliklere kredi verenlerin
birlikleri denetleyebilme yetkisi verilmiş. Bir banka birliği yetki veriyor. A
bankası özel banka. Bu nasıl denetleyebilir birliği? Bu yetkiyi veriyoruz.
Kredi veren kuruluşların birlikleri denetlemesi uygulanamaz ancak gecikmiş veya
yapılmamış kredi geri ödemelerinde ticaret hukuku geçerli olmalıdır. Almış bir
şirket, Damızlık Sığır Yetiştiricileri Birliği, Köy-Koop veyahut da Keçi
Yetiştiricileri Birliği, Arıcılık Birliği A bankasından finans sağlamış; diyor
ki: “Onun denetimini o banka denetleyebilecek.” Bunlara açıklık getirmeniz
gerekiyor. Bu denetim yanlış olur ancak Bakanlık bu konuda denetçi olmalıdır. 
Birliklerin Bakanlık izniyle
kurulmasını müteakip başkaca yeni bir izin olmadan çalışma yapabilecekleri
vurgulanmalıdır. Burada şu oluyor: Bakanlık izin veriyor, gidiyoruz A yerine -3
bin nüfuslu, 2 bin nüfuslu- belediye başkanı “Benim kızımı alacaksın, gelinimi
alacaksın, komşumu alacaksın, şoförümü alacaksın.” gibi ibarelerle birliği zor
duruma sokuyor, bu şekilde sorunlar yaşanıyor. İllerde, ilçelerde, kasabalarda
bu sorunların yaşanmaması için bu yetkiyi Bakanlık uhdesine almalıdır. Bakanlık
izniyle kurulmasını müteakip başkaca yeni bir izin olmadan çalışma izni
vurgulanmalıdır. Bu, birliklere bir özerklik tanır. Birlik gidiyor, bir yerde
şube açıyor, şube açarken “Efendim, ben size izin vermem.” diye belediye
başkanları, kasaba belediye başkanı veya ilçe belediye başkanı dayatma yapıyor.
Bunun önüne geçmek için Bakanlık uhdesine geçmesi gerekiyor. Bu yetki,
kardeşim, Bakanlıktadır. Bakanlık: “Ben bu ruhsatı veriyorum, belediyeler bu
işe karışamaz.” 
Sayın Bakanım, bazı yurt dışı ikili
anlaşmalarımız oluyor. Bu anlaşmalarda -biz tarım ve hayvancılık ülkesiyiz,
cennet bir vatanımız var, topraklarıyla, akarsularıyla, yaylalarıyla cennet bir
vatan; bu vatanda her şey üretiliyor, eksiğimiz yok- bize diğer ülkeler dayatma
yapıyor. Karşılıklılık esası… Ama, lütfen, biz ülkemizde yurt dışından cevizi,
bademi, efendim, marulu, maydanozu, domatesi, portakalı, elmayı görmek
istemiyoruz, muzu görmek istemiyoruz. Bu ülkenin kaynakları yeterlidir. Bu
ikili anlaşmalar bizi bağlamamalı ve tarım ürünlerinin hiçbir maddesi -bizim
eksiğimiz yok çünkü, her şeyimiz var- dışarıdan alınmamalı. 
Destekleriniz var, biliyoruz. Bu
kürsünün dili olsa da konuşsa. Ben burada “Toprak ile koyun, gerisi oyun.”
dedim ama güldünüz geçtiniz. Toprağa sahip çıkacaksınız, koyuna sahip
çıkacaksınız. “Toprak” derken Türkiye Cumhuriyeti’ndeki bu ovalarımıza,
yaylalarımıza sahip çıkınız dedik, meralarımıza sahip çıkınız dedik. Toprak
Koruma Kanunu’nu çıkardık ama şu anda yine toprak korunmuyor. Birinci sınıf
tarım arazilerinde -kaçak saraydan başlıyor, her yerde- yapılaşma. Bu yanlış. 
Geçen de arkadaşlarımızla Umman
seyahatimiz oldu. Orada da saray yapılmış ama Umman -küçük bir devlet- gitmiş,
sarayı dağda bir yere, yamaçta bir yere -dağda taşları oymuş- kullanılmayan tarım
arazisine yapmış. Ama biz geldik milyonlarca ağaç keserek Türkiye’nin ciğerine
kaçak saray yaptık. Türkiye’nin ciğerlerine süpermarketler yapıyoruz, binalar
yapıyoruz. Bunlar yanlıştır. Toprak korunmalıdır, su korunmalıdır. Yani bu
konuda uyarı ve önerilerimizi dikkate almadınız. 
Şu anda çobana 8 bin lira destek
veriyorsunuz. Çok güzel, tebrik ederim. Çoban kepeneği giydiniz, kepenek
giydiniz de arkadaşlar kepenek giymekte marifet yok. Sayın Cumhurbaşkanımız da
referandumda giydi, Sayın Bakanımız da giydi. Bu kepenek çobanın sırdaşıdır,
yoldaşıdır, yorganıdır, yatağıdır. Kepenek giymekte marifet yok; üretime,
koyuna, keçiye sahip çıkın dedik ama sahip çıkmadınız. Bugün çoban arıyorsunuz.
“8 bin lira vereceğim, bahşiş vereceğim, hiç karşılıksız para vereceğim.”
diyoruz ama yağmur geçti şemsiye tutuyoruz. Yağmur geçti, şemsiye tutsan artık
faydası yok, ıslandık. Bunun için yine bu çalışmanızı devam ettirin, ancak
meralarımızı ıslah ediniz. Meralara ıslah parası veriyoruz, 100 lira dönüm
başına veriliyor. Kaç mera alıyor, kaç mera ıslah ediliyor, kim ıslah ediyor bu
meraları? Bunu bir denetlemeniz gerekiyor. Bunlardan faydalanan kimler?
Destekler var, 100 kalem destek var. 100 kalem tarım alet ve makinelerine
destek var. Var, var, var, var; bunlarla, bu destekleri… Vatandaş bize şunu
söylüyor: “Bizim ürünümüze sahip çıkılsın; bizim portakalımıza sahip çıkılsın,
elmamıza sahip çıkılsın, haşhaşımıza sahip çıkılsın, buğdayımıza sahip
çıkılsın, etimize, sütümüze sahip çıkılsın.” 
Şimdi, projeleriniz var; Doğu Anadolu
Projesi var, Güneydoğu Anadolu Projesi var, Konya Projesi var -Orta Anadolu-
Doğu Karadeniz Projesi var. Arkadaşlar, bu ülkenin sadece beş bölgesi değil,
daha buna ilave olarak Akdeniz’i var, Ege’si var, Marmara’sı var, Trakya’sı
var. Buradaki üreticilerimiz feryat ediyor, “Doğu ve Güneydoğu Anadolu’da inek
başına 350 lira destek veriyorsunuz, benim suçum ne?” diyor, “Buzağı parasına
150 lira destek veriyorsunuz, “benim suçum ne?” diyor. Burdur üretmiyor mu,
Isparta üretmiyor mu, Antalya üretmiyor mu, Denizli üretmiyor mu, Uşak
üretmiyor mu, Balıkesir üretmiyor mu, Çanakkale üretmiyor mu, Trakya üretmiyor
mu, Edirne üretmiyor mu? Yani bu üreticilerin niçin elinden tutmuyoruz? Yani
350 lira oraya veriyorsun ama bu taraftaki vatandaşımız da saman yediriyor, bu
taraftaki vatandaşımız da yem yediriyor. 
Bakın, bu yıl kuraklığı yaşadık
-önümüzdeki süreçte, ben buradan uyarı, öneri yapıyorum- kuraklık yaşanıyor.
Fiğ destekleri, korunga destekleri atıl kaldı, mısır silajı destekleri atıl
kaldı. Mazot desteği veriyorsunuz. Bir tarla en az 5 litre mazotla dönüyor ama
siz 1 litre mazot parası veriyorsunuz ve “Ben mazot desteği verdim.”
diyorsunuz. Bizim vatandaşlarımız mazotta indirim istiyor; mazotta ÖTV’nin
alınmamasını, KDV’nin alınmamasını istiyor. 
Sulamada elektrik kullanıyor. Tarımın
en büyük girdisi gübre, ilaç, elektrik. Tarımsal amaçlı sulamalarda, gelin,
KDV’yi yüzde 18’den 1’e çekin diyoruz, yıllardır bunu söylüyoruz, bir türlü
bunu yapmadınız. Çoğu yerde, İç Anadolu’da, batıda, birçok yerde artık vatandaşlarımız
suyu sondajlarla çekiyor. Geçmişte, 18 metreden, 20 metreden su çıkardı, şimdi
kullanılan su kuraklıktan dolayı kaçtı. 160 metreden, 150 metreden, 80 metreden
sular çıkarılıyor. Bunlar enerjiyle çıkıyor, enerji parasının hakkından
gelemiyor. Enerji Bakanlığını da tarım adına uyarmanız gerekiyor. Enerji
Bakanlığı özelleştirme yaptı benim bölgemde. Isparta, Antalya, Akdeniz
Bölgesi’nde, Batı Akdeniz’de “CLK” diye bir şirket var. Bu, iki aylık fatura
gönderdi vatandaşlara; bir ay almadı, on beş gün almadı, iki aylık fatura
gönderdi. Faturalar ödenmez şekilde… 
Yaşlılarımız feryat ediyor. İnsanlar
strese girdi. Bakın, geçenlerde bizim Genel Başkan Yardımcımızın danışmanının…
Bir stres olmuş vatandaş, artık elinde silah, “Dur” dediğin yerde durmuyor, “Otur”
dediğin yerde oturmuyor. Kırmızı ışıkta korna çalıyor, “Ne var?” dediğin zaman
adam dönüp adam öldürüyor. Bunlar stresten kaynaklanıyor, ekonomik
sıkıntılardan kaynaklanıyor. Ekonomik sıkıntılar had safhada. 
“Köylü nüfusunu artıracağız.” diye bir
eylem planı yaptınız. Kardeşim, köylü nüfusu… Artık köylü doğduğu topraklarda
doymak istiyor; onun için sizlerden enerji indirimi istiyor, mazot indirimi
istiyor, ürünlerine destek istiyor. Yani bu destek sadece bir bölgeyle sınırlı
olmamalı, buraya kaynak daha fazla aktarılmalı. Yani gelişigüzel kaynaklar
aktarılıyor, bu kaynaklar yerli yerinde kullanılmadı. 
Bu kanunla ilgili olarak, bakın, bu
kanunu bize Anayasa Mahkemesi gönderdi. On dört ay beklediniz ama bundan
üretici birlikleri, damızlık sığır yetiştiricileri birlikleri, arı birlikleri,
manda birlikleri, koyun keçi birlikleri mağdur oldu. Destekleri veriyorsunuz,
destekler yerine varmadı. Bu desteklerden bu birlikler prim alıyordu, o primi
alamadı. Bu sivil toplum örgütleri muhasebeci çalıştırıyor, veteriner hekim
çalıştırıyor, ziraat mühendisi çalıştırıyor; giderleri var, bunlardan yüzde 1
de olsa katkı alıyordu. Bunları da korumanız gerekiyor. Ne diyoruz? STK’lar
yaşatılmalıdır; STK’lar Türkiye Cumhuriyeti’ndeki vatandaşların sesidir,
sözüdür, onlara hizmet eder. Onun için bu birliklerin korunması gerekiyor. 
Yine, değerli arkadaşlarım, gübre ve
mazotta 3 kuruşluk destek artışı yapıyoruz, destek artışı yaptık diyoruz fakat
arkasından bir zam geliyor. Yani vatandaşın sağ cebine koyduğumuzu sol cebinden
devlet olarak alıyoruz. Buna da bir dizayn vermeniz lazım.
Havza bazlı projeler yaptınız, güzel
bir çalışmadır ama işlerlik kazandırmadınız. Havza bazlı, örneğin benim
Burdur’um nede marka? Havuçta marka. Nede marka? Domateste marka. Nede marka?
Anasonda marka, haşhaşta marka. Bu ürünlere ilave destek vermeniz gerekiyor
vatandaşın o üretimi artırması için. 
Sanayi Bakanlığını ilgilendiriyor
pancar ama eskiden şeker fabrikalarımız yedi ay, sekiz ay kampanya yapardı; şu
anda altmış günde, elli günde kampanyaları bitiyor. “Şeker pancarı” deyip
geçmeyiniz. Şeker pancarı en az 250 sektöre iş veriyor; kamyoncuya iş veriyor,
kasacıya iş veriyor, bakkala iş veriyor, lastikçiye iş veriyor, kaynakçıya iş
veriyor, çapa yapan mevsimlik işçilere iş veriyor; pancarın kuyruğu para,
hayvancılıkta kullanılır; küspesi, posası hayvancılıkta kullanılıyor; şekeri
var, melası var, bir sanayi ürünü. Onu da cazip hâle getirmediniz, elli altmış
günlük kampanyalarla “düt” diyor, kampanya bitiyor. O yönde de şeker pancarına
sahip çıkmanız gerekiyor.
Yine, sulama projelerimiz var. Sulama
projelerinde vatandaşlarımıza bu ilave verilen sondajlarda Devlet Su İşleri çok
büyük zorluklar çıkarıyor. Vatandaş kendisi sondajını açmak istiyor ama Devlet
Su İşleri: “Efendim, proje müdürü gelecek, etüt edecek.” Üç ayakla su
çıkarılabilecek yerde, basit bir iş günlerce prosedüre takılıyor. Vatandaş su
bekliyor, meyvesi yetişmiş, elması yetişmiş, armudu yetişmiş, sebzesi dalında
kuruyacak iki tane üç ayakla 8 metreden, 10 metreden su çıkarma olanağı var;
buna biz engel koyuyoruz. Bu konuda da Tarım ve Orman ve Köyişleri
Bakanlığının…
MEHMET DOMAÇ (İstanbul) – Tarımla
ilgili ne varsa hepsini anlattınız.
RAMAZAN KERİM ÖZKAN (Devamla) –
Anlatılmadan olmuyor Sayın Başkanım. Bu tarımın sorunu çok, vatandaş feryat
ediyor.
MEHMET METİNER (Adıyaman) – Seni
destekliyoruz Ramazan Bey.
RAMAZAN KERİM ÖZKAN (Devamla) –
Teşekkür ederim.
MEHMET DOMAÇ (İstanbul) – Devam.
RAMAZAN KERİM ÖZKAN (Devamla) –
Vatandaşa bu destek olursa… Yani “Gevişsiz seviş yok.” Vatandaş üretirse biz
burada oturabiliriz, vatandaş çalışırsa biz burada çalışabiliriz. O vatandaşa,
köylüye efendilik yok, köylüye hizmet etmek var.
Bu duygularla hepinize saygılar
sunuyorum. (CHP ve MHP sıralarından alkışlar) 
BAŞKAN – Teşekkür ediyorum.
Şimdi söz sırası Halkların Demokratik
Partisi Grubu adına Halil Aksoy Ağrı Milletvekili.
Buyurun Sayın Aksoy. (HDP sıralarından
alkışlar) 
HDP GRUBU ADINA HALİL AKSOY (Ağrı) –
Sayın Başkan, değerli milletvekilleri; görüşülmekte olan 653 sıra sayılı Yasa
Tasarısı’nın tümü üzerinde grubum adına söz aldım. Genel Kurulu saygılarımla
selamlıyorum.
Tasarıya ilişkin konuşmama geçmeden
önce, tarihî bir zafer yaşadığımız Kobani direnişi hakkında bazı şeyler
söylemek istiyorum. 
Yüz otuz dört günlük kahramanlıklarla
dolu bir direnişin ardından Kobani, tüm faşistlere, barbarlara ve bunların
destekçilerine inat, bugün özgürleşmiştir. Kobani’nin kanton olarak ilanının
2’nci yıl dönümünde kurtarılması, Kürt halkı başta olmak üzere, tüm Orta Doğu
halkları için büyük bir umut ve sevinç kaynağı olmuştur. Kobani direnişi ve
zaferi, Rojava’da özerkliğin kendi öz savunmasını yapacak güçte olduğunu ve
hiçbir güç tarafından yıkılamayacağını da tüm dünyaya ilan etmiştir. 
Kobani direnişinde yer alan ve büyük
bir kahramanlık destanı yazan, yaşamını yitiren şehitlerimiz başta olmak üzere,
tüm yoldaşlarımı büyük bir minnet duygusuyla selamlamak istiyorum. Kobani’yi
özgürleştiren kahraman YPJ ve YPG gerillaları, sadece Kürt halkının değil, tüm
Orta Doğu ve dünya halklarının özgürlük ve demokrasi savaşçıları olduğunu
Kobani’deki direnişleriyle ortaya koymuşlardır. 
Yine, YPG ve YPJ gerillalarıyla
birlikte savaşan güney Kürdistanlı peşmergelere, Türkiyeli, Arap ve Avrupalı
devrimcilere de buradan teşekkür etmek istiyorum. 
Kobani, umudun kaybedilmediği, inancın
büyük bir iradeye dönüştüğü bir yerde kıt olanaklarla büyük başarıların
kazanılabileceğini gösteren bir insanlık direnişinin merkezi ve sembolü
olmuştur. Kobani direnişi, bu karakteriyle bundan sonra dünyanın neresinde
olursa olsun tüm direnişlerin, özgürlük ve demokrasi güçlerinin ilham kaynağı
olmaya devam edecektir. Kobani direnişi ve zaferi, tüm ulusların tarih
kitaplarında da yer alacaktır diye düşünüyorum. Bu duygu ve düşüncelerle “…(X)”
Değerli milletvekilleri, Yunanistan’da
yapılan seçimlerde büyük bir başarı kazanan SYRIZA Partisini de buradan
kutlamak istiyorum. Yunanistan’da kazanan yine umut olmuştur. SYRIZA’nın
başarısı artık emekçilerin, yoksulların ve de devrimcilerin bu köhnemiş düzene
mahkûm olmadıklarını, değişimin ve yeniden kurmanın mümkün olduğunu bir kez
daha göstermiştir. Şimdi bu umudu çoğaltmanın ve yaygınlaştırmanın da
zamanıdır. Avrupa’dan Türkiye’ye, Latin Amerika’dan Orta Doğu’ya, emekten ve
soldan yana olanların bu inancı büyütme ve gerçekleştirmeye dönük mücadelesi ve
sorumluluğu her zamankinden daha büyük olacaktır. SYRIZA bunun ilhamını
vermektedir. Bu bilinçle bazı ağır sorumluluğu olan arkadaşlarımızı tekrar
kutluyor, bu zorlu ve onurlu yolda başarılar diliyorum. 
Yine, dün, Değerli Gazeteci Uğur
Mumcu’nun katledilişinin yıl dönümüydü. Onun şahsında Vedat Aydınları, Mehmet
Sincarları, Ape Musaları, Muammer Aksoyları, Bahriye Üçokları ve sayamadığımız
tüm faili meçhul cinayetlerde yaşamını yitirenleri ve aydınları saygıyla anmak
istiyorum.
Değerli milletvekilleri, görüşmekte
olduğumuz hayvan gen kaynaklarının korunması, ıslahı, geliştirilmesi,
yaygınlaştırılması ve pazarlanması konularında faaliyet göstermek amacıyla
gerçek veya tüzel kişi yetiştiriciler tarafından ıslah amaçlı yetiştirici
birliklerinin kurulmasını düzenleyen tasarı birçok eksiklik barındırmaktır. 
Bilindiği üzere, bu düzenleme, daha
önce 11/6/2010 günlü, 5996 sayılı Veteriner Hizmetleri, Bitki Sağlığı, Gıda ve
Yem Kanunu'nda yer almış ama içerdiği eksiklik ve yanlışlıklar nedeniyle
Anayasa Mahkemesi tarafından iptal edilmişti. 
Her ne kadar gerekçesinde Anayasa
Mahkemesinin iptal gerekçesine uygun şekilde düzenlemelerin yapıldığı
belirtilmekte ise de tasarı, bu hâliyle de birçok yönüyle eksik ve yanlışlıklar
barındırmaktadır. 
Anayasa'nın 2’nci maddesinde belirtilen
hukuk devleti, eylem ve işlemleri hukuka uygun, insan haklarına dayanan, bu hak
ve özgürlükleri koruyup güçlendiren, her alanda adaletli bir hukuk düzeni kurup
bunu geliştirerek sürdüren, hukuk güvenliğini sağlayan, bütün etkinliklerinde
hukuka ve Anayasa'ya uyan, işlem ve eylemleri bağımsız yargı denetimine bağlı
olan devlettir.
Hukuk devletinin temel ilkelerinden
biri belirliliktir. Bu ilkeye göre, yasal düzenlemelerin, hem kişiler hem de
idare yönünden herhangi bir duraksamaya ve kuşkuya yer vermeyecek şekilde açık,
net, anlaşılır ve uygulanabilir olması gerekir. Ayrıca, kamu otoritelerinin
keyfî uygulamalarına karşı koruyucu önlem içermesi de kaçınılmazdır. Belirlilik
ilkesi, bireylerin hukuksal güvenliğinin sağlanması bakımından son derece önem
arz etmektedir. Ancak, bakıyoruz, tasarıda birçok hüküm ve ibare değiştirilerek
yeniden düzenleme ihtiyacı duyulmuştur. 
Ayrıca, Komisyon bu tasarıyı ele
alırken konuyla doğrudan ya da dolaylı ilgili sivil toplum örgütleri ve diğer
birliklerin görüşlerine de başvurmamıştır. Belirttiğimiz hususlar
doğrultusunda, tasarının ilgili kurum ve kuruluşlarla da görüşülerek yeniden
ele alınması, eksik ve yanlışlarının giderilmesi gerekmektedir. 
Değerli milletvekilleri, insanların
temel gereksinmelerinin karşılanması amacıyla dünyada 40 hayvan türünün
yetiştiriciliği yapılmakta ve bu türler içerisindeki 4.500 ırk, gen kaynağı
olarak kabul edilmektedir. Belirtilen ırkların yüzde 30’dan fazlası yetersiz
yararlanma nedeniyle yok olma riski taşımaktadır. Bu durumun dünya tarımını
yakın gelecekte olumsuz yönde etkileyeceği tahmin edilmektedir. Bu nedenle,
dünyada son yıllarda hayvan gen kaynaklarının korunmasına yönelik çalışma ve
çabalarda önemli bir artış da gözlemlenmektedir.
Yeryüzündeki gen kayıplarının büyük bölümü
bitkiler, omurgasızlar, deniz ve tatlı su faunası, sürüngenler, kuşlar ve diğer
yaban hayvanlarında meydana gelmekteyse de, çiftlik hayvanlarında meydana gelen
gen kayıpları da küçümsenmeyecek boyuttadır. Dünyada önemli evcil türler de
dâhil 2.944 ırktan 2.126’sının sayısal mevcudu bilinmekte, bunlardan 500’e
yakını yok olma riski altında bulunmaktadır. 
Birleşmiş Milletler Gıda ve Tarım
Örgütü ve Avrupa Zootekni Federasyonu, 1987 yılında Almanya’da ortaklaşa olarak
Uluslararası Gen Kaynağı Veri Bankasını oluşturmuştur. 1990 yılında ise FAO
tarafından genetik materyalin dondurularak saklanması amacıyla 3 ayrı yerde gen
bankasının kurulması sağlanmıştır. Bugün ise pek çok resmî, özel ve gönüllü
kuruluş hayvan gen kaynaklarının korunmasına yönelik olarak çok sayıda ulusal,
bölgesel ve uluslararası çalışmayı yürütmektedir.
Dünyanın hemen her ülkesinde, özellikle
gelişmekte olan ülkelerde gelişme ve nüfus artışı nedeniyle hayvansal ürünlere
olan talep hızla artmaktadır. Artan talebin karşılanması amacıyla hayvanların
verimlerinin artırılması çabası da gittikçe yoğunlaşmaktadır. Bu çabalar,
çoğunlukla ülke, bölge ve hatta yörenin kendine özgü koşullarına uygun
olmalarından dolayı yetiştirilmekte olan yerli ırkların ıslahı, kültür
ırklarıyla melezlenmesi yoluyla verimliliklerinin artırılmasına yönelik
olmakta, hatta pek çok yerde de yerli ırkların yerini yüksek verimli kültür
ırkları almaktadır. Belirtilen bu nedenlerle varyasyon hızla azalmaktadır. Oysa
yerli ırklar, yüz, hatta bin yıllardır yetiştirildikleri çevrenin özel
koşulları nedeniyle ortaya çıkmış, verimleri düşük olmakla birlikte özgün
niteliklere sahip, dayanıklı, kanaatkâr, yetersiz çevre koşullarında
yaşamlarını sürdürebilen ve üreyebilen hayvanlardır. Bu ırkların yok olması,
sahip oldukları özgün niteliklerin de yok olması anlamına gelmektedir.
Gelecekte ortaya çıkabilecek değişikliklerin bu özelliklerin hangisine
gereksinme yaratacağını şimdiden tahmin etmek de olanaksızdır. Ayrıca, modern
tarım olanağı bulunmayan, kültür ırkları tarafından değerlendirilmesi olanaksız
olan bölge ve yörelerin ekonomiye katılımının sağlanmasındaki tartışmasız
üstünlükleri nedeniyle yerli ırkların yok olmalarını mutlak suretle engellemek
gerekir. Öte yandan, yerli ırkların bugün bilinmeyen, araştırılmamış veya
saptanamamış olan olası üstün nitelikleri ancak bunların varlıklarını
sürdürebilmeleri hâlinde elde tutulabilir ve gerektiğinde hizmete sunulabilir. 
Değerli milletvekilleri, evcil hayvan
gen kaynaklarının korunmasına ilişkin görüşler son yıllarda önemli ölçüde değişime
uğramıştır. Başlangıçta, yok olma tehdidi altında olan bir genotipin korumaya
alınması için yararlılık/masraf oranının pozitif olmasını sağlayacak ayırıcı
bir özelliğin olması gerektiği üzerinde durulmuştur. Son yıllarda ve günümüzde
yok olma tehlikesi altındaki tüm genotiplerin veya olanakların elverdiği ölçüde
çok yönlü genotiplerin koruma altına alınmasının uygun olduğu noktasında
birleşilmektedir. Yok olma tehdidi altındaki ırk sayısının fazla olması
nedeniyle varyasyonların korunması açısından bu yaklaşımın yerinde olduğu
düşüncesindeyiz. 
Bu noktada bir uyarıyla dikkat çekmek
istiyorum: Genetik varyasyon, geniş sürüler hâlinde, ırk özelliklerine ilişkin
kayıtların tutulmadığı bir yetiştiricilikten daha çok saf yetiştirme uygulanan
koruma sürülerinde etkin biçimde korunabilmektedir.
Daha önce belirttiğim gibi, bir ülkede
koruma altına alınacak gen kaynaklarının belirlenmesinde birinci aşama
genotiplerin ve bunların mevcutlarının saptanmasıdır. Bundan sonraki aşamayı da
doğal olarak mevcut genotiplerin tüm özelliklerinin belirlenmesi
oluşturmaktadır. 
Türkiye’de cumhuriyetin ilk yirmi otuz
yılında gerek devlet kurumları gerek yetiştiriciler, hemen tamamen yerli sığır
ırklarıyla çalışmaktaydılar. Zaman içerisinde tarımsal üretimde modern tarıma
uyum sağlayabilmek için yerli sığır ırkları, kültür ırkı ve diğer yerli ırk
sığırlarla yoğun ve düzensiz bir şekilde melezlenmiş ve bunun sonucu olarak da
pek çok sığır ırkı veya tipi yok olmuştur. Sadece ulaşımı zor, kapalı ekonomiye
sahip dağ köylerinde rastlanan bazı yerli ırklar ise yok olma tehdidiyle karşı
karşıyadırlar.
Türkiye’de yerli
sığır genotiplerinin korunması açısından temel yaklaşım, bütün yerli ırkların
yeterli sayıda uygun örneklerinin temin edilerek koruma altına alınmasından
geçmektedir. 
Bakınız, bugüne
kadar 14 yerli ırk veya tip sığır türü yok olmuştur, 6’sı ise yok olma
tehlikesiyle karşı karşıyadır. Yok olan türler: Halep sığırı, Çukurova sığırı,
Dörtyol sığırı, Kırım sığırı, Kıbrıs sığırı, Seferihisar sığırı, Kafkasya
sığırı, Malakan sığırı, Diyarbakır sığırı, Karacadağ sığırı, Urga sığırı,
kalmuk sığır, Eleşgirt sığırı, Karaisalı sığırı. 
Koyun için durum sığırdan biraz daha
farklıdır. Bu türün yetiştiriciliği çoğunlukla az gelişmiş, nüfus yoğunluğu
düşük, doğal ve kültürel nedenlerle modern tarımın uygulanamadığı veya
yaygınlaşamadığı yörelerde yoğun olarak yapılmaktadır. Dolayısıyla, üretimin
kaba tarım niteliği süregelmektedir. Bu üretim tarzının sonucu olarak verim
artışı kaygısının büyük ölçüde bulunmayışı, koyunlarda son yıllara kadar yoğun
bir melezleme uygulamasını gündeme getirmemiştir. Fakat son zamanlardaki
gelişmeler önümüzdeki yıllarda melezlemenin çok daha yaygınlaşacağına işaret
etmektedir. Koyun türlerinde de ciddi azalma tehlikesi bulunmaktadır. Özellikle
Sakız ırkı olmak üzere, tehdit veya tahdit altındaki ırklar için gerekli
çalışmalar hemen başlatılmalıdır. 2 ırk koyun türü bugüne kadar yok olmuştur:
Ödemiş koyunu ve Çine Çaparı. Yine, 14 tür koyun yok olma tehlikesi altındadır.

Keçilerde de aynı durum söz konusu olup
3 keçi türü yok olma tehdidi altındadır.
Türkiye’de manda sayısı ise hızla
azalmaktadır. Türkiye manda varlığı bazı yörelerde yoğunlaşmıştır. Türkiye
mandalarının belirli ırk ya da tipler olarak sınıflandırılması da mümkün
olmamıştır. Ayrıca, manda yetiştiriciliğinde sulak alanların varlığı önem
taşımaktadır. Bu nedenle manda yetiştirme alanlarındaki göl, nehir veya sulak
alanların korunması da önem taşımaktadır. Bu nedenle manda yetiştirme
alanındaki göl, nehir veya sulak alanların korunması da önem taşımaktadır.
Tarımda makineleşmeye paralel olarak at
sayısında da bir azalma vardır fakat Türkiye’de hâlen atın ekonomik alanda iş
gücü sağladığı yöreler de mevcuttur. Türkiye’de bulunan yerli atları belirli
ırk ya da tiplere ayırmak mümkün değildir. Buna rağmen, halk elinde, yerli
kabul edilebilecek küçük cüsseli, düzgün yapılı ve çok dayanıklı atlara da
rastlanmaktadır. Kıl keçi ve mandada olduğu gibi, koruma amacıyla hareket
edilirken özellikle tiplerin belirlenmesi, ardından da bunların korunması
önlemlerinin başlatılması gerekmektedir.
Kümes hayvanlarında ise Gerze, Denizli
ve çıplak boyun dışında, tanımlanmış yerli tavuk ve diğer kanatlı -kaz, ördek,
hindi gibi- ırklardan söz edilemez fakat ördek, kaz ve hindiler de uzun
yıllardır bu ülkede yetiştirilmiş olmaları nedeniyle kendileri için özel
sayılabilecek birtakım özellikler kazanmışlardır. Öncelikle tanımlanmış ırk ve
tipler koruma altına alınıp onlar hakkında daha ayrıntılı bilgiler
toplanmalıdır. Bunun yanında, kaz, ördek ve hindi içerisindeki yerli sayılabilecek
tipler ve bunların özellikleri saptanarak korumaya değer bulunanlar belirlenip
koruma programına da alınabilirler veya alınmalıdır.
Anadolu, dünyada geniş bir yayılma
alanına sahip bal arısının önemli gen merkezlerinden biridir. Türkiye’de,
mevcut farklı ekolojik koşullar altında yüzyıllardır süregelen doğal
seleksiyonun sonucu olarak çeşitli arı eko tipleri ortaya çıkmıştır. Bu
çeşitlilik, ülkede son yıllarda iyice artan gezginci arıcılığın etkisiyle daha
da artmış ve artmaya devam etmektedir. Ne var ki gezginci arıcılık, saf
popülasyonların kaybolması tehlikesini de beraberinde taşımaktadır. İşte bu
nedenle, ırk veya tipleri belirleyici çalışmalar sonucu farklı olduklarına
karar verilerek genotiplerin, arının biyolojisine uygun yöntemlerle korunması
zorunludur. Bu amaçla en uygun çözüm, izole bölgelerin oluşturulması ve
tanımlanmış genotiplerin buralarda yetiştirilmesidir. 
Sayın Başkan, değerli milletvekilleri;
Türkiye’de hayvan gen kaynaklarının korunmasına ilişkin görüşlerin tartışmaya
alınmasından günümüze kadar geçen sürede koruma açısından büyük bir ilerleme
sağlandığını ifade etmek oldukça güçtür. Bugünkü yapılanma içerisinde evcil
hayvan gen kaynaklarının korunması çalışmalarını yeterli ve başarılı bir
şekilde sürdürmenin son derece güç ve hatta olanaksız olduğu da
anlaşılmaktadır. Gen kaynaklarının korunması, kurum, kuruluş, yönetici ve
çalışanların iyi niyet ve özverilerine bırakılamayacak kadar önemli bir
konudur. Bu anlamda, yetiştirici ve ıslah birliklerinin kurulması son derece
olumlu bir gelişmedir. Bu nedenle, konunun önemi ilgili tüm çevrelerce
kavranmalı, farklı kaynaklar koruma çalışmaları bağlamında devreye girmelidir. 
Başlangıçta belirtildiği gibi, gen
kaynaklarının korunması çalışmalarının ilk adımını evcil hayvan gen kaynaklarının
mevcut durumlarının belirlenmesi oluşturmaktadır. Bu bağlamda, tüm yerli
genotipler ile melezlemeyle elde edilmiş olmakla birlikte yetiştirildikleri
koşullara uyum sağlamış yeni genotiplerin sayısal mevcudu, mevcuttaki
değişiklikler ve değişimin hızı, yayılma alanı, beslenme ve yetiştirme
koşulları, çeşitli özelliklerinin genetik ve fenotipik varyasyonları,
verimleri, özel nitelikleri, yerli ve yabancı genotiplerle melezleme eğilimi ve
hızı, hayvan hareketleri içerisindeki yeri, hayvan sağlığı bakımından durumunun
belirlenmesi, başka bir deyişle bu genotiplerin envanterlerinin çıkarılması
yaşamsal derecede önemlidir. Belirtilen kapsamlı çalışmanın
gerçekleştirilebilmesi için önemli güçlüklerin aşılması gerektiği de
unutulmamalıdır. Bununla birlikte, envanter çalışması sadece hayvan gen
kaynaklarını koruma amaçlı olmayıp hayvancılığın tüm alanlarında yıllardır
eksikliği duyulan çok çeşitli bilgilerin derlenmesi ve bu bağlamda temel bir
eksikliğin giderilmesini de sağlayacaktır. 
Bu duygu ve düşüncelerle Genel Kurulu
saygıyla selamlıyorum. (HDP sıralarından alkışlar) 
BAŞKAN – Teşekkür ediyorum.
Şimdi, şahsı adına söz isteyen Osman
Kaptan, Antalya Milletvekili.
Buyurun Sayın Kaptan. (CHP sıralarından
alkışlar)
OSMAN KAPTAN (Antalya) – Sayın Başkan,
değerli milletvekilleri; Türkiye’de bulunan cam seraların yüzde 82,5’u ve
plastik seraların da yüzde 54’ü Antalya’da bulunmaktadır. Portakalın da narın
da yaklaşık yüzde 30’u Antalya’da üretilmektedir. Antalya, turizmin, tarımın
olduğu kadar seracılığın da portakalın da narın da başkentidir ancak son
yıllarda doğal afetlerin de Antalya başkenti olmuştur.
Sayın arkadaşlar, Antalya’yı yine sel
aldı. Kumluca Mavikent’teki su kanalları doldu taştı, su denize akamadığı için
seraları bastı. Biz, 15 Ocak Perşembe günü, Sayın Deniz Baykal’ın başkanlığında
Cumhuriyet Halk Partisi Antalya milletvekilleri olarak Kumluca, Finike, Demre
ve Kaş’ta durumu yerinde inceledik. Antalya’ya Afyon’dan, Uşak’tan, Denizli’den
gelen ortakçıların yalvar yakar çaresizliklerini yerinde gördük, geçmiş olsun
dileğinde bulunduk.
Demre’nin Çevreli köyü sular içindeydi.
Ben takip ettim, su ancak on bir gün sonra çekildi. Çevreli köyünde 1.800 dönüm
sera var, 1.500 dönümü zarar görmüş. Çevreli’de 300 metrelik bir tünel yapılmış
olsaydı bu sular denize tahliye edilecek, seraları su basmayacaktı. 
Kaş’ta,
Kumluca’nın Güzören köyünde ve Finike’nin Yalnız köyünde toprak kaymaları
olmuştur, hâlâ da bazı yerlerde devam etmektedir. Finike’nin Yalnız köyü
Kapıçayı mevkisinde sele kapılan 1 vatandaşımızın cansız bedeni 4 kilometre
uzakta bulanabilmiştir. Sele kapılan vatandaşımıza Allah’tan rahmet, ailesine
de başsağlığı diliyoruz.
Sayın
arkadaşlar, 2001 yılında, Yavuz Donat köşesinde “Kumluca, ülkemizin sebze
depolarından. Açıkçası Kumluca, Türk lirası, dolar, mark basan bir matbaa ama
matbaayı sel vurdu.” diye yazmıştır. Aradan sekiz yıl geçti, 2009’da matbaayı
yine sel vurdu; aradan on dört yıl geçti, 2015’te yine matbaayı sel vurdu. 
Değerli
arkadaşlar, TARSİM’le ilgili bir Meclis araştırması önergesi verdik. TARSİM’in
yeni baştan düzenlenmesi gerekiyor. Türkiye genelinde, tarım sigortası olan
çiftçilerimizin oranı yüzde 10; Antalya’daysa yüzde 15. Antalya’da bile,
tarımın başkenti olan Antalya’da bile çiftçilerimizin yüzde 85’inin tarım
sigortası yoktur. Biz, bu Meclis araştırması önergesinde TARSİM’in sigorta
yapma koşullarının çiftçinin lehine değiştirilmesini, seralarda kullanılan
naylonların yeni olma koşulunun kaldırılmasını, seraya ekilen tek ürünün değil,
sezon süresince ekilen tüm sebze ve meyvelerin serayla birlikte
sigortalanmasının sağlanmasını istedik. Yine, narenciyede normal sigortalılık
dönemi 31 Ocakta sona ermektedir. Hâlbuki, 1 Marta kadar, 15 Nisana kadar ürün
hasadı devam etmektedir. O nedenle, bu sigortalılık süresinin sezon sonuna
kadar uzatılması gerekmektedir.
Değerli
arkadaşlar, çiftçilerimizin zararlarının karşılanması, mağduriyetlerinin
giderilmesi gerekmektedir. Ziraat Bankası ve tarım kredi kooperatiflerine olan
borçların ertelenmesi zaruridir. Zaten on yıldır domates ve portakal fiyatları
yerinde sayıyor veya geriliyor. Çiftçimizin gübre, naylon, ilaç alma takati
bile kalmamıştır, fiyatlar 3-4 katına çıkmıştır.
Sayın arkadaşlar, Antalya, devletten
aldığından fazlasını devlete veren bir ildir. Devlet vergi toplamasını biliyor
ama Antalya’daki doğal afetleri önlemek için para harcamasını bilmiyor.
Antalya, dünyada turizm açısından en fazla ziyaret edilen 3’üncü şehir, yani
Paris ve Londra’dan sonra Antalya geliyor. Hâlbuki, eskiden bizim önümüzde New
York gibi birtakım kentler vardı. Şimdi, Antalya gibi turizm açısından, tarım
açısından böylesine önemli bir ilimizi göz bebeğimiz gibi korumamız gerektiği
kanısındayım. Yani iktidar partisi bu 4 bakana sahip çıkmak için gösterdiği
gayretin yüzde 1’ini Antalya’ya sahip çıkmak için gösterseydi Antalya’nın
nehir, dere, çay yataklarının hepsi ıslah edilirdi; barajlar, göletler,
Mavikent’e dalgakıranlar, Çevreli’ye de 300 metrelik tünel yapılırdı; dere ve
çay yataklarına ev ve sera yapılması önlenirdi; Mavikent’teki su kanalları
temizlenir, denizle bağlantısı sağlanırdı.
Sayın
arkadaşlar, Orman ve Su İşleri Bakan Yardımcısıyla ve Antalya Devlet Su İşleri
Bölge Müdürüyle görüştük, Çevreli’ye -denize tahliye olacak olan- 300 metrelik
kanalın yapılacağı ve aynı zamanda Mavikent’teki su kanallarının da
temizlenerek denize akıntısının sağlanacağı sözünü aldık. 
TARSİM’in tüm
çiftçilere sigorta yapması sağlanmalıdır. GAP gibi, DAP gibi, KOP gibi bir AP,
Antalya projesi yapılmalıdır. Bu Antalya projesiyle daha çok başka yerlerdeki
sulama projeleri yerine Antalya’yı sudan koruma ve Antalya’nın çevresine sahip
çıkma, taş ocaklarından ve kum ocaklarından, birtakım ağaçlarımızın, doğanın
tahrip olmasının önlenmesi gerekiyor. Yani Antalya’da her isteyen istediği gibi
taş ocağı açmamalı, başka yerlerdeki kanunlardan daha farklı bir kanun
uygulanmalıdır. Örneğin, şimdi, son zamanlarda emniyet ve valilik bir önlem
alarak Suriye’den gelen bazı kişileri şehrin içine sokmamaktadır. Bu, niçin
sokmuyor bunu? Dışarıdan gelen turistlerimize karşı şehir güvenliğini sağlamak
için önlem alıyor. Öyleyse, bu türlü önlemleri… Çevreyi korumak açısından da,
efendim, bu seraları, tarımı, turizmi korumak açısından da değişik projeler
uygulanabileceği kanısındayım. 
Bir de,
Antalya’da sık sık elektrik kesintileri olmaktadır, bu elektrik kesintilerinden
de insanlarımız çok mağdur olmaktadır.
Yine, Antalya’da
yeni ürün ve yeni pazar sorunu ileriki yıllarda baş gösterebilir. Turizmin de
tarımdaki ihracatın da yüzde 30’u Rusya’yla yapılmaktadır. Rusya’daki bir kriz
bizim turizmimizi de tarımımızı da etkileyebilir. O nedenle, ihracatımızda ve
tarımdaki ürünlerimizde daha yeni çeşitler, yeni pazarlar ve ihracatlar
yapılarak çiftçimizin yüzü güldürülmelidir.
Bütün
hemşehrilerimize geçmiş olsun der, yüce Meclisi saygıyla selamlarım. (CHP
sıralarından alkışlar)
BAŞKAN –
Teşekkür ediyorum. 
Şimdi, Hükûmet adına Gıda, Tarım ve
Hayvancılık Bakanı Sayın Mehmet Mehdi Eker konuşacaklardır. 
Buyurun Sayın Eker. (AK PARTİ
sıralarından alkışlar)
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Sayın Başkan, yüce Meclisin değerli üyeleri;
hepinizi saygıyla selamlıyorum.
Veteriner Hizmetleri, Bitki Sağlığı,
Gıda ve Yem Kanununda Değişiklik Yapılmasına Dair Kanun Tasarısı’yla yüce
Meclisin huzurundayız.
Bu kanun tasarısının buraya gelmesinin
sebebi şu: Daha önceden, yani ta 1926 yılından itibaren çıkan bazı kanunlar
vardı, toplam 10 tane kanun. 1926, 1928, 1954, 1957, 1971, 1973, 1986 ve
2004’te çıkan kanunlar vardı.
Tabii, Avrupa Birliğiyle uyum
çerçevesinde, biz, tarladan sofraya, gıda güvenliği kapsamında, bütün
hayvancılıkla ilgili, bitkisel ürünlerle ilgili ve gıdayla ilgili ne kadar
mevzuat varsa, hepsini bir tek mevzuat altında toplayan bir düzenleme yaptık
2010 yılında. Bu 2010 yılında çıkardığımız kanunla, aslında hayvan ıslahıyla ilgili
konuları da düzenledik. Daha önceden hayvan ıslahıyla ilgili görev yapan
birliklerin organizasyonu ve onlarla ilgili mevzuata, biz, ta 1926’da çıkan ilk
kanun, daha sonra 2001 yılında çıkan kanundaki metnin aynısını koyduk. Daha
önce dikkat çekmemiş, fakat 2010 yılındaki yaptığımız düzenlemenin ikincil
mevzuatını yani yönetmeliğini Danıştay Anayasa Mahkemesine götürdü, Anayasa
Mahkemesi de bu konuyla ilgili maddeleri iptal etti. Dolayısıyla, biz de bu
meseleyi bir tasarıyla Meclisin huzuruna getirdik ki bundan sonraki hayvan
ıslahıyla ilgili konuları ayrı bir yasal düzenlemeyle ve genel kanunun ruhuna
uygun olarak düzenleyebilelim.
Buradaki husus şu değerli
milletvekilleri: Türkiye Damızlık Sığır Yetiştiricileri Merkez Birliği 160 bin
üye ve 81 il birliğiyle, Türkiye Damızlık Koyun Keçi Yetiştiricileri Merkez
Birliği 262 bin üyeyle 80 vilayette, Türkiye Arı Yetiştiricileri Merkez Birliği
55 bin üyeyle 79 ilde, Türkiye Damızlık Manda Yetiştiricileri Merkez Birliği de
6.500 üyeyle 23 ilde faal. Yani, toplamda 500 bine yakın üreticinin
teşkilatlanması sağlanacak ve hâlen faal olan 263 adet birliğin görev ve
sorumlulukları bu şekilde bu tasarıyla belirlenmiş olacaktır. Her bir birliğin
kullanımına açık ve uluslararası kabul ve izlenebilirliği sağlayacak, hayvanların
ebeveyn ve kendi verimlerini içerecek, bunları kayıt altına alacak bir ıslah
kayıt sistemi oluşacak. Kayıt sistemlerindeki her bir hayvan için “pedigree”
düzenlenecek, her türlü hayvansal girdi tedarik edilecek ve damızlık hayvan
pazar hinterlandı bu şekilde genişleyecektir.
Sonuç olarak, bu tasarıyla, uzun
süreçli bir çalışma olan ıslah programlarıyla sürüden ayıklama yani “genetik
ıslah”, “seleksiyon” dediğimiz suni tohumlamayla genetik kapasitenin
artırılması sağlanmış olacaktır, birim hayvandan daha çok verim sağlanacaktır.
Aslında 28 vilayetteydi soy kütüğü
kayıt durumu, şu anda 81 vilayette. Ön soy kütüğü de yine 81 vilayette. Geçen
zaman içerisinde yani 2002’den bu yana soy kütüğüne ve ön soy kütüğüne kayıtlı
toplam işletme sayısı 238 binden 955 bine çıktı. Dişi sığır sayısı… Ön soy
kütüğü ve soy kütüğüne kayıtlı dişi sığır sayısı da 943 binden 7 milyon 118
bine çıktı. Tabii, bu kadar büyük bir popülasyonun kayıt altına alınmış olması,
ön soy kütüğü ve soy kütüğüne alınmış olması, beraberinde Türkiye’de hayvan
varlığının her bir bireyinden elde edilen ürünün artmasına yol açtı. Bu önemli
bir konu. Tabii, bununla beraber şunu sağladık: Demin bazı sayın
milletvekillerimiz dile getirdi, mesela yerli çeşitlerin geliştirilmesi, ıslah
edilmesi, bunların koruma altına alınmasıyla ilgili, bunlarla ilgili de birçok
çalışma yaptık. Mesela, yerel çeşitler başta olmak üzere genetik materyalin
yani gen kaynağının, örneğin yerli karanın veya işte Anadolu’nun muhtelif
bölgelerindeki diğer ırkların toplanması, muhafazası, kayıt altına alınması ve
bunların üretimlerinin devamının teminat altına alınması, ekonomiyle, araştırma
kurumlarıyla bunların sonuçlarının paylaşılması gibi birçok çalışma başlatıldı.

Biz gen bankalarında ve yetiştirici
elinde üç ayrı şekilde muhafaza ediyoruz bu yerli gen kaynaklarımızı
hayvancılıkta. 6 tane enstitümüzde 13 tane ırk ve 3 tane hat koruma altına
alındı. Bunların tanımlama çalışmaları devam ediyor. İki: Yetiştiricilerin
elinde bunu yapıyoruz yani vatandaşa diyoruz ki -yetiştiriciye- “Biz kaydedelim
bunları, sen bunları muhafaza et, üret, çoğalt, sana bunun için para verelim.”
Ve bu şekilde başlattığımız, 25 ilde 24 ırkın koruma çalışmaları bu şekilde
sürüyor. 
Bir de gen bankaları oluşturduk. Biri
Lalahan Hayvancılık Merkez Araştırma Enstitüsünde, diğeri Gebze’de TÜBİTAK MAM
Biyoteknoloji Enstitüsünde olmak üzere 2 tane gen bankası kuruldu hayvancılıkla
ilgili. Burada 5 tane tür -yani sığır, manda, at, koyun ve keçi- 30 tane ırkta
yaklaşık 90 bin örnek dondurularak muhafaza altına alındı. Bu, yüzlerce sene
muhafaza edilebilecek durumda. Ayrıca, bugüne kadar 61 yerli evcil hayvan
Tescil Komitesi tarafından tescil edildi. Bu özellikle genetik kaynakları ile
ulusal strateji ve eylem planını biz hazırladık, 2015 yılında da bu hayvan gen kaynaklarına
ait ve bununla ilgili bir ulusal strateji eylem planını hayata geçiriyoruz, onu
özellikle paylaşmak istiyorum.
Su ürünleri kaynaklarının korunması ve
tesciliyle ilgili yaklaşık 700 balık türüyle önemli bir biyolojik çeşitliliğe
sahip olan Türkiye'de, biz, tescil çalışmalarını, 2012 yılında, yapmak üzere
yönetmeliklerini oluşturduk. Burada iki tane ulusal komite oluşturuldu. İlk
defa 4 tür tescil edildi. Bunlarla ilgili olarak da su ürünleri gen bankası ve
biyoteknoloji merkezinin Trabzon’da yapımına başlandı. Burada su ürünlerini
muhafaza edeceğiz.
Bitki gen kaynakları da aynı şekilde.
Halk Elinde Hayvan Islahı Ülkesel
Programı’nda Küçükbaş Hayvan Islah Programı’nı biz 2005 yılında başlattık.
2006-2010 yılları arasında 13 ilde 500 yetiştiricide 12 ırkta 80 bin baş koyun
ve keçiyle yürüttük ve bunlara tabii ödeme yapıyoruz. Proje 2014 yılı
itibarıyla 60 ilde 6.500 yetiştiricinin elinde 28 ırkta ve yaklaşık 1 milyon
baş hayvana teşmil edildi, koyun ve keçide sadece. Yetiştiriciye de 52 milyon
TL bu iş için ödeme yapıldı. Projede ayrıca 24 üniversite ve 8 araştırma
enstitüsünden 85 proje lideri ile 148 proje teknik elemanı görev yapıyor. 
Anadolu
mandasıyla ilgili yine bir çalışma yapıyoruz. Bunu da 2011 yılında 8 ilde
başlattık. 2014 yılında 16 ilde 3.618 yetiştiricide 25 bin baş mandayla bunu
yürütüyoruz, 18 milyon ödeme yaptık. Hayvan gen kaynaklarının korunması ve
ıslahı için 2014 yılında toplam 75 milyon TL destekleme yapıldı, 2015 yılında
da 76 milyon TL ödeme yapılacak. Tabii, bunlarla, bizim hayvancılıkta aslında
önemli gelişme sağlandı, bunu da iki cümleyle sizinle paylaşmak istiyorum:
Sığır sayısını, sığır varlığını 9 milyondan 14 milyona çıkardık. Koyun sayısını
25 milyondan 32 milyona çıkardık. Keçi sayısını 6 milyondan 10 milyona çıkardık.
Küsuratları söylemiyorum. Toplam küçükbaşta da yüzde 33’lük bir artış söz
konusu. Ama, süt üretimimiz 8 milyon tondan 18 milyon tona, tavuk eti üretimi
yaklaşık 700 bin tondan 1 milyon 750 bin tona, yumurta üretimi 11,5 milyardan
16,5 milyara, bal üretimi 74 bin tondan 94 bin tona, su ürünleri yetiştiricilik
üretimi de 61 bin tondan 233 bin tona çıkarıldı. 
Bu
yasa tasarısıyla birlikte, bu tasarı yüce Meclis tarafından kabul edildiği
taktirde, Türkiye’de bu konuyla ilgili çalışan yüz binlerce yetiştiricinin
örgütlerini, ıslah örgütlerini daha efektif bir şekilde oluşturmalarına, bunun
daha sağlıklı şartlarda oluşmasına katkı sağlamış olacağız.
Ben
bu…
RAMAZAN
KERİM ÖZKAN (Burdur) – Kadrolarla ilgili bir şey söyleyin.
GIDA, TARIM VE HAYVANCILIK BAKANI
MEHMET MEHDİ EKER (Devamla) – Kadrolarla ilgili söyleyeyim. Şimdi, bu sene,
2014 yılı içerisinde biz yaklaşık 500 kişi almıştık. 2015 yılı için Maliye
Bakanlığından bizim talebimiz 2 bin kadro. Maliye Bakanlığından bunu aldığımız
takdirde de bunu hemen uygulamaya geçireceğiz, meslektaşlarımızı… Tabii, gönül
ister ki hepsini istihdam edelim ama tabiatıyla herkesi Tarım Bakanlığında
istihdam etme imkânı yok ama iş alanları açmak suretiyle… İşte, bu birlikler de
onun için önemli çünkü aslında bu birlikler de, işletmeler de yine bu
meslektaşlarımızı istihdam etmekte. Onların sağlıklı bir yapıda büyümesi
meslektaşlarımızın istihdamını da kolaylaştıracaktır. 
Ben hepinize saygılar sunuyorum,
teşekkür ediyorum. (AK PARTİ sıralarından alkışlar) 
BAŞKAN – Teşekkür ediyorum Sayın Bakan.
Şimdi, şahsı adına söz isteyen Mehmet
Erdoğan Adıyaman Milletvekili.
Buyurun Sayın Erdoğan. (AK PARTİ
sıralarından alkışlar) 
MEHMET ERDOĞAN (Adıyaman) – Sayın
Başkan, sayın milletvekilleri; Veteriner Hizmetleri, Bitki Sağlı, Gıda ve Yem
Kanunu’nda Değişiklik Yapılmasına Dair Kanun Tasarısı üzerine AK PARTİ Grubu ve
şahsım adına söz aldım. Sizleri saygıyla selamlıyorum.
Sayın Başkan, değerli milletvekilleri;
bu tasarı, 5996 sayılı Veteriner Hizmetleri, Bitki Sağlı, Gıda ve Yem
Kanunu’nda yer alan üretici birliklerine ilişkin düzenleme Anayasa Mahkemesi
tarafından iptal edildiği için hazırlandı. Tasarıyla Anayasa Mahkemesinin iptal
gerekçeleri dikkate alınarak ıslah amaçlı yetiştirici birliklerinin kuruluşu ve
tabi olacağı hükümler düzenlendi. 5996 sayılı Veteriner Hizmetleri, Bitki
Sağlığı, Gıda ve Yem Kanunu’nun 10’uncu maddesinde, gerçek veya tüzel kişilerin
hayvan gen kaynaklarının korunması, ıslahı, geliştirilmesi, yaygınlaştırılması
ve pazarlama amacına yönelik özel hukuk hükümlerine tabi birlikler şeklinde
organizasyonlar kurabilmesi, bu organizasyonların Kooperatifler Kanunu’na göre
kurulan kooperatiflere sağlanan her türlü vergi ve harç muafiyetinden aynı
koşullarla yararlanması, Bakanlığın hayvan gen kaynaklarının korunması, ıslahı,
geliştirilmesi, yaygınlaştırılması ve belgelendirme gibi konularda bu
organizasyonlarla iş birliği yapabilmesi ve bunların faaliyetlerini kontrol
etmesi öngörülmekte.
Sayın Başkan, değerli milletvekilleri;
bu çalışmalarda etkin olarak görev alacak olan meslektaşlarımız, veteriner
hekimler, özverili bir şekilde çalışmalarına devam edecekler. Ben buradan bütün
veteriner hekimlerimize, tarım ve hayvancılığa, gıda güvenliğine, halk
sağlığına verdikleri başarılı ve özverili katkılar, hizmetler için özellikle
teşekkür ediyorum.
Malumdur ki beyaz, temizliğin,
dürüstlüğün, doğruluk ve erdemin sembolüdür; gönül zenginliğinin, hoşgörü ve
toleransın sembolüdür; hijyen ve temizliğin adıdır. Bu nedenlerle onu taşımak
gerçekten zordur. Beyazı onurlu bir şekilde taşımak, gelecek nesillere ve
yavrularımıza en kutsal mirasımız olsa gerektir. Meslektaşlarımızın kar-kış,
yaz-sıcak, gece-gündüz, peşin-veresiye ayrımı yapmaksızın verdiği hizmetin
bedelini ancak bu beyaz düşünceye sahip olanlar anlayabilir. Sırtında beyaz
önlüğü, gönlünde beyaz duyguların hâkim olduğu meslektaşlarımızı ve bu mesleğin
kutsal beyazlığını candan selamlıyorum. 
Meslektaşımız olan Sayın Bakanımıza
özellikle bir teşekkürü ifade etmek istiyorum. Veteriner hekimlerin
sıkıntıları, özlük haklarının iyileştirilmesi noktasında gösterdiği
katkılarından dolayı şahsım ve meslektaşlarım adına Sayın Bakanımız Mehdi
Eker’e teşekkür ediyorum. 
Ülkemiz, tarım noktasında sağlam bir
duruş, iradeli, kararlı politikalar uygulanarak dünyada 11’inci sıradan 7’nci
sıraya, Avrupa Birliğinde 4’üncü sıradan 1’inci sıraya, tarımsal millî gelirde
23,7 milyar dolardan alınan... Çalışmalar, etkinlikler, yapılan destekler,
yoğun gayretlerle 62,7 milyar dolara yükseltilen tarımsal millî gelirimizle,
yapılan çalışmalarımızla gurur duyuyoruz, iftihar ediyoruz ama bu yapılan
çalışmaların insanımız için yetmediğine, çiftçimizin, insanımızın, veteriner
hekimlerin, ziraat mühendislerinin daha fazlasını hak ettiğine inanıyorum. 
1989 yılında İstanbul Üniversitesi
Veteriner Fakültesinden mezun olduğumuzda o yıl 250 veteriner hekim alınmıştı,
AK PARTİ iktidarına varıncaya kadar veteriner hekim alımı görülmedi ama AK
PARTİ iktidarında ve Sayın Bakanımızın destekleriyle Bakanlıkta veteriner
hekimlerin sayısı artırıldı. Arzumuz, bunun daha da artırılmasıdır. 
Teşekkür ediyor, yüce heyetinizi
saygıyla selamlıyorum. (AK PARTİ sıralarından alkışlar)
BAŞKAN – Teşekkür ediyorum. 
Sayın milletvekilleri, birleşime on
dakika ara veriyorum. 
Kapanma Saati:
17.27
ÜÇÜNCÜ OTURUM
Açılma Saati:
17.43
BAŞKAN: Başkan
Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Bayram ÖZÇELİK (Burdur)
-----0-----
BAŞKAN – Sayın milletvekilleri, Türkiye
Büyük Millet Meclisinin 47’nci Birleşiminin Üçüncü Oturumunu açıyorum. 
653 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet yerinde.
Şimdi, soru-cevap işlemi yapılacaktır.
Sayın Tanal…
MAHMUT TANAL (İstanbul) – Teşekkür
ederim Sayın Başkan. 
Değerli Bakan, Güneydoğu ve Doğu
Anadolu’da genellikle çiftçiye yönelik destek primi elektrik borcuna bağlı ve
benim bilebildiğim kadarıyla siz bu paraları vatandaşın hesabına da
aktarmamışsınız, Bakanlığın hesabında bekliyor ancak elektrik borcu olduğu için
ödemeler yapılmıyor. Bakanlar Kurulu böyle bir karar almış ancak bu Bakanlar
Kurulu kararı bildiğimiz kadarıyla hukuka, kanuna aykırı. Yani siz buranın
ihalesini yaparken, özelleştirilirken bu alacak ve borçları bu şarta
bağlamamışsınız; bağlamış olsaydınız belki bu elektrik idaresi daha yüksek
bedellerle satılabilirdi. Bu, ihaleye fesat karıştırma suçunu teşkil etmez mi
acaba?
Teşekkür ederim.
BAŞKAN – Teşekkür ediyorum.
Sayın Işık…
ALİM IŞIK (Kütahya) – Teşekkür ediyorum
Sayın Başkan.
Sayın Bakan, 2015 yılı için
Bakanlığınızın ziraat mühendisi, su ürünleri mühendisi, balıkçılık teknolojisi
mühendisi, gıda mühendisi, veteriner hekim, tekniker ve teknisyen istihdam
programı nedir? Bugüne kadar bu konuda Bakanlığınıza gelen talepler neden
dikkate alınmadı? Maliye Bakanlığı mı bu işte gerçekten doğru söylüyor, yoksa
sizin Bakanlığınızın müracaatları Maliye Bakanlığı tarafından kabul görmüyor
mu? Bu konuyu bir açıklarsanız memnun olacağım.
İkincisi de: 30-31 Aralık 2014
tarihlerinde bilindiği gibi Kütahya ili Simav ilçesinde çok sayıda sera kar
yağışı nedeniyle zarar gördü. Seraları zarar gören çiftçilerimizin zararlarının
karşılanması, borçlarının ertelenmesi ve düşük faizli kredi temini konusunda
Bakanlığınızın bir çalışması var mı? Bu konuda açıklama yapabilirseniz
sevinirim.
Teşekkür ederim.
BAŞKAN – Teşekkür ediyorum.
Sayın Halaman…
ALİ HALAMAN (Adana) – Başkanım,
teşekkür ederim.
Sayın Bakanımıza şöyle bir sorumuz var:
Belki direkt kendiyle ilgili olmayabilir ama Ekonomi Bakanı olsun, Ticaret
Bakanı, Gümrük Bakanı, Maliye Bakanı… Şimdi, bunun gitmesi var, gelmesi var. Bu
narenciyenin hâli ne olacak? Kilosu dalında 20 kuruş, ne alan var ne satan var,
yükleyen kamyoncu da Irak’a gidemiyor; kamyoncu da gitmiyor zaten, oradan gelen
kamyona iş verirlerse veriyorlar. Bir narenciye ağacı en az on beş senede
yetişir. İhracatın yaş meyve sebzede yüzde 50’sini teşkil ediyor. Hassaten rica
ediyorum, yani Sayın Bakanımız bu konuyla bir ilgilensin, hâli ne olacak, ne
yapacak?
Ben teşekkür ederim.
BAŞKAN – Teşekkür ediyorum.
Sayın Bal…
FARUK BAL (Konya) – Teşekkür ediyorum
Sayın Başkan.
Sayın Bakanın konuşurken çizdiği
fotoğrafla Türkiye'nin gerçeği arasında ciddi bir fark var. Bu fark iki nedenle
ortaya çıkmıştır. Birincisi: Türkiye, Sayın Bakanın zamanında saman ithal eden
bir ülke hâline gelmiştir. İkincisi de: Tarım Bakanlığındaki bir yemekte gıda
zehirlenmesi olmuştur. Bu, tarımdaki üretim ve verim düşüklüğünün işaretidir.
10 binlerce ziraat mühendisi, gıda mühendisi, su ürünleri mühendisi ve
veteriner hekimler ve bunların teknisyenleri atama için sıra bekliyor. Sayın
Bakan bunları atamamak suretiyle Türkiye’deki tarım ve hayvancılık sektöründeki
verim düşüklüğünün müsebbibi olduğunun farkında mıdır?
İkincisi de: Sayın Bakanın verdiği
rakamlara göre Türkiye’de her şey güllük gülistanlık. Bu büyük şirketler için
ve yandaşlar için geçerli olabilir. Örneğin, Konya’daki tarım işletme
müdürlüklerine ait tesisler kimlere satılmıştır, kimlere kiralanmıştır, kaç
paraya kiralanmıştır? Bu konuda bilgi verirse memnun olurum.
BAŞKAN – Teşekkür ediyorum.
Sayın Dedeoğlu…
MESUT DEDEOĞLU (Kahramanmaraş) –
Teşekkürler Sayın Başkanım. 
Sayın Bakanım, Türkiye’de de,
Kahramanmaraş’ta da tarım ve hayvancılıkla uğraşan vatandaşlarımızın şu anda
durumları hiç iyi değil. Sebebi de tarım ve hayvancılıktaki girdilerin çok
yüksek olması; artı, bu üretimi yapan vatandaşlarımız ürünlerini de istediği
fiyata satamamasından dolayı çok büyük sıkıntı içerisindeler. Bu
çiftçilerimizin ve hayvancılıkla uğraşan vatandaşlarımızın, bankalara,
özellikle Ziraat Bankasına ve tarım kredi kooperatiflerine borçları var. Şu
anda birçok telefon, mesaj ve bu konuyla ilgili bizimle görüşmek isteyen ve
buraya gelen, Ankara’ya kadar gelen vatandaşlarımız var. Bu sıkıntılarını, bu
borçları yapılandırmayı düşünüyor musunuz? Tarım ve hayvancılığın daha iyi
noktalara gitmesi konusunda nasıl yardımcı olmayı düşünüyorsunuz? 
Teşekkür ediyorum.
BAŞKAN – Teşekkür ediyorum.
Sayın Doğru… Sayın Doğru yok. 
Sayın Öz…
SAKİNE ÖZ (Manisa) – Sayın Başkan,
teşekkür ederim. 
Sayın Bakanım biraz önce sizinle de
konuşmuştum bölgem Manisa’daki ÇKS sisteminin düzgün çalışmamasıyla ilgili,
sizin bilgi vermenizi istiyorum. ÇKS sistemi düzgün çalışmadığı için bir aydır
ÇKS’den sonuç alamayan çiftçilerimiz olduğunu, sizinle konuştuktan bir dakika
sonra tekrar teyit olarak aldım. ÇKS sisteminin Tarım Bakanlığına hangi
yöntemle, bu programın hangi yöntemle alındığını öğrenmek istiyorum ve bu
sistemin şu anda çalışıp çalışmadığıyla ilgili kontrolünü nasıl yaptığınızı
öğrenmek istiyorum. 
Teşekkür ederim.
BAŞKAN – Teşekkür ediyorum.
Sayın Bakan, buyurun.
GIDA, TARIM VE HAYVANCILIK BAKANI MEHMET
MEHDİ EKER (Diyarbakır) – Teşekkür ediyorum Sayın Başkanım. 
Şimdi -Sayın Tanal galiba dışarı çıktı
veya ileride- elektrik borçlarıyla ilgili husus: Zaten uygulama aslında şu anda
yargı kararıyla o mevzuat yürütmesi durdurulduğu için onunla ilgili şu anda vatandaşların
-eğer hak etmişlerse- tarımsal destek ödemeleri kendilerine yapılmakta. 
Sayın Işık 2015 yılındaki alımlarla,
özellikle ziraat mühendisleri ve diğer teknik personel alımlarıyla ilgili planı
sordu. Biraz önce aslında kürsüde de dile getirmiştim, biz, Maliye
Bakanlığından bu yıl için 2 bin kadro talebinde bulunduk. 2014 yılında yaklaşık
500 civarında bizim kadromuz vardı. Şimdi, tabii, o imkânlarla alakalı;
Kemalettin Bey, siz eski personel genel müdürüsünüz, onları bilirsiniz.
Dolayısıyla o kadrolar Maliye Bakanlığının ve ilgili diğer birimlerin vereceği
kadro ölçüsündedir. Biz, o alımları gerçekleştireceğiz. 
Sel felaketi, yoğun kar yağışı
vesaireyle ilgili, doğal afetlerle ilgili, malum, biz geçen sene, 2014 yılı
içerisinde bütün bir yıl için 31 Aralığa kadar geçerli olmak üzere bir borç
yapılandırması, daha doğrusu borç ertelemesi kararnamesi çıkarmıştık fakat ocak
ayında tabii meydana gelen ve birçok vilayette, gerek Ege’de gerek Akdeniz’de
gerek Eskişehir Sarıcakaya bölgesinde, Bursa’da, buralarla ilgili biz bir
tespit yaptık, ayrıntılı hasar tespiti üzerinde çalışıyoruz. Oradaki sıkıntı şu
büyük ölçüde ki bizim tespitimiz, 17 bin dönüm kadar bir örtü altı, aslında
bunlar sera değil maalesef… Sera olsa zaten sigorta kapsamına girer, bütün bu risklerin
tamamı sigorta kapsamında. Sigortanın da parasının yarısını biz ödüyoruz ama
vatandaşlarımız ya hazineye ait bir arazi işgal etmiş, ecrimisil ödediği için
sigorta yapmıyor veyahut sahip olduğu o üretim yaptığı yer çok basit, iptidai,
bir naylon germe suretiyle yapıyor. Böyle olunca da, tabii, sigorta şirketleri
bunu sigortalamıyor ama sonuçta bunlar bizim vatandaşlarımız. Yani biz, tabii
öncelikle onların sigortanın gerektirdiği vasıflara sahip yapılar kurmasını
temin ediyoruz. Bu sene bununla ilgili bir özel destekleme sistemi üzerinde
çalışıyoruz. Yani vatandaşlarımıza diyeceğiz ki: Bu kadar iptidai, hani basit,
naylon germe şekliyle yapmayın, gelin şunu doğru dürüst bir sera yapın, biz de
bunun bir kısmını destek olarak ödeyelim, biz de destek verelim ve böylece daha
sağlıklı, daha mukavim, sigorta şirketinin sigorta edebileceği hâle getirelim
ki bunu bu şekilde yaptırabilelim. Bunun üzerinde çalışıyoruz. 
Tabii, borç ertelemesiyle ilgili olarak
da yine bir çalışmamız var ama bütün bu risklerin tamamı sigorta kapsamında.
Şimdi bizim aslında yapmak istediğimiz -ki siz de, herkes, Meclisin bütün
üyeleri bunu istiyor- herkes ister ki aslında sigorta sistemini yüzde 100
hayata geçirelim ve bunun için de parasının yüzde 50’sini veriyoruz ama burada
biraz kültürel sebeplerle, biraz çaresizlikten, biraz bilgisizlikten… Yani o
yapılar gerçekte sigorta sistemine girmiyor. Onlarla ilgili olarak da biz
ekonomiden sorumlu hazine Bakanlığımızla ve ilgili Maliye Bakanlığımızla da o
konudaki çalışmalarımız var yani bakanlık olarak biz, Gıda, Tarım ve
Hayvancılık Bakanlığı olarak bu ocak ayında geçen yirmi altı gün içerisindeki
felaketlerle ilgili ayrıntılı çalışma yapıyoruz, onu paylaşayım. 
Sayın Halaman’ın narenciyenin durumuyla
ilgili… Ben onu da yine tabii… Kendisi de zaten söyledi çünkü gerek bunun
dışarıda pazarlanmasının kolaylaştırılması gerek tabii bu bizim pazar ülke
olarak gördüğümüz Rusya Federasyonu’ndaki malum ekonomik problemler, o bir
miktar etkiledi, biraz Orta Doğu’daki gelişmeler vesaire etkiledi bu sene.
Toplamda baktığımızda, tabii, bu narenciye üretimi de, üretim miktarı da bir
miktar etkiliyor. Sonuçta, ilgili arkadaşlarımızla ben konuyu görüştüm,
narenciyecilerle de görüştüm. İlgili bakanlarımızın da… Hani, onlar ne
yapabilir bu konuda? Özellikle Ekonomi Bakanlığı, dış ticaret cihetiyle bunu
yapıyoruz. 
Şimdi, Sayın Bal bizimle ilgili iki
tane husus söyledi. Önce şunu söyleyeyim: Şimdi, tek başına bir ürünü ithal
etmek veya ihraç etmek gerçekten bir gösterge değildir ama size şunu
söyleyeyim: Mesela 2014 yılında Türkiye 13 bin ton saman ihraç etti, bin ton da
ithal etti. Yani, ithal ettiğinin 13 katı daha fazla ihraç etti. Siz mesela
bunu söylemezsiniz… 
FARUK BAL (Konya) – Sayın Bakan, şimdi,
bakın…
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Şimdi, bakın, müsaade edin tamamlayayım, ne
olur. Ben sizi dinledim ama, müsaade edin. Siz bir şey söylediniz. Yani, ikide
birde bunu söylüyorsunuz. Şimdi, bakın, bu doğru değil. Şundan dolayı: Bir
kere, saman, üretilen bir şey değil ki… Saman, sonuçta, saptan… Vatandaş
anızları biçiyor, Türkiye’de 30 milyon ton civarında sap elde ediliyor; 30
milyon ton. Yani Türkiye’nin ihtiyacının 3 katı, 5 katı. Buradaki mesele şu:
Yani, bazı vatandaşlarımız iki sene önce bir bölgede uyanıklık yapmış, almış
bunu, toplamış, bazı yerlerde de tedbirsizlik yapmışlar, onlar da yeteri kadar
almamışlar, onlar bunu yüksek fiyata satmaya kalktılar. Biz, karaborsaya
düşmesin ve vatandaşlar yüksek fiyata maruz kalmasın diye o bölgede,
Kars-Ardahan bölgesinde dedik ki: “Yani, mesela, Aydın’dan veya işte, ne
bileyim, Orta Anadolu’dan oraya göndermenin maliyetiyle komşu bir ülkeden,
örneğin Gürcistan’dan oraya getirmenin hem süresi hem maliyeti çok daha…”
FARUK BAL (Konya) – Bulgaristan’dan
ithal ettiniz Sayın Bakan, Bulgaristan’dan.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Yo.
İLHAN DEMİRÖZ (Bursa) – Buğdayla ilgili
değil mi Sayın Bakan, lütfen… Buğday alanları daralmış, ithal ediyor.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Şimdi, dolayısıyla, her hâlükârda ihraç
edilen, ithal edilenden çok fazla. Önce bunu düzeltin. Bu bir ölçü değil. Bunu
yaparsanız o zaman derim ki ben de: Bu tamamen demagojik bir şey. Ölçü değil.
Türkiye de şu anda 1.600’e yakın ürün dünyaya ihraç ediyor ve bu son on yıl
içerisinde bunların sayısında ciddi bir artış oldu. Bu kadar değildi. 1.400
küsurlardan 1.500 küsurlara yani 1.600’e yaklaştı. Dolayısıyla dengesine
baktığımız zaman da Türkiye burada, öyle bir ihtiyacı da yok, öyle bir şey yok
ama şu değil: Burası serbest ticaret yapılan bir ülke yani burada binlerce ürün
ithal edilebilir, ihraç edilebilir. Bu, yokluktan, muhtaç olmaktan veya ona
mahkûm olmaktan dolayı değildir. Bütün dünyanın gelişmiş ülkelerinde de bu
durum bundan farklı değil. Bütün gelişmiş ülkeler ithalat da yapar, ihracat da
yapar. Bu, bu manada ölçü olarak alınabilecek bir şey değil. 
Sayın Bal’ın söylediği bir diğer husus…
FARUK BAL (Konya) – TİGEM var efendim.
TİGEM Konya’da kime satıldı, kime kiralandı, kaça, yandaşlara mı?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Yok, TİGEM, yakında Konya’da bir ihaleye falan
çıkmadı. Orada…
FARUK BAL (Konya) – İhalesiz mi
verdiniz efendim?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Yok, mahallî olarak -müsaade edin- bazen gelip
orada ya tohum üretmek için, sözleşmeli üretimle vesaireyle eğer oradaki
işletme… İşletmeden bir miktar arazi bir yıllığına kiralanabiliyor. Dolayısıyla
onların ismini vesairesini, ne şekilde olduğunu istiyorsanız da sizlere ben
onları ulaştırırım. 
FARUK BAL (Konya) – İki cümle söylememe
müsaade edin. Bir: TİGEM’in işletmesini devralan kişinin 200 tane kuyu açtığı
Konya’da konuşuluyor. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Şimdi, konuşuluyor… Onu inceleyelim, beraber
inceleyelim, beraber inceleyelim. 
FARUK BAL (Konya) – Kırk dokuz
yıllığına kiraya verildiği söyleniyor.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Sayın vekilim, beraber inceleyelim, kim yanlış
yaptıysa hesabını soralım. 
FARUK BAL (Konya) – Üç: Bunun AKP’nin
bir eski vekili olduğu da söyleniyor.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Efendim? 
FARUK BAL (Konya) – AKP’li bir eski
vekile verildiği de söyleniyor. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Şimdi bana lütfeder o bilgileri verirseniz 
FARUK BAL (Konya) – Siz bana söyleyin,
ben onları Konyalılara anlatayım. Bunun için bana doğruyu söyleyin ki ben de
Konyalılara anlatayım. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Ben de onları inceleyeyim. Bana o bilgileri
verin, kimse… 
FARUK BAL (Konya) – Verdim işte. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Hayır ama öyle, o şekilde değil. Bana verin,
deyin ki: “İşte, şu kişiye verilmiştir.” Ben onu inceletirim. Verilmiş mi,
verilmemiş mi, nedir, ne değildir? Size de bilgi sunayım. 
FARUK BAL (Konya) – Daha açık nasıl
söyleyeyim? Diyarbakırlı eski bir AKP milletvekili.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Eski bir AKP milletvekili olması eğer hukuk
içerisinde bir şey yapılmışsa mani teşkil etmez. 
FARUK BAL (Konya) – Değilse ayrı konu
da, niçin…
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Yani biz hukuk dışılıkla, kanun dışılıkla
mücadele edeceğiz, beraber, siz de, biz de. 
FARUK BAL (Konya) – Efendim, biraz önce
“İhaleye çıkmadık.” dediniz. İhaleye çıkmadan verilmek demek ne demek? 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Hayır, hayır, bir dakika… Bir dakika… Benim
bir tane kelimemi ağzımdan alıp da “Siz şöyle söylediniz.” demeyin lütfen. 
FARUK BAL (Konya) – Siz söylediniz. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Bir dakika… Siz dediniz ki “TİGEM
çiftliklerinin uzun vadeli kiralanmasını…” ben anladım. Biz Konya’da 4 tane,
Polatlı’dan Konya’ya kadar giden, 4 tane orada, Polatlı, Altınova, Gözlü ve
Konuklar tarım işletmelerimiz var. Bu işletmeleri biz ihaleye çıkmadık,
anlatabildim mi? Yani, dolayısıyla, bunların uzun vadeli olarak orada
kiralanması söz konusu değil zaten. Ne olabilir? Ben onu da tamamen faraziye
olarak söylüyorum. Onu inceleteceğim sizin söylemeniz üzerine. 
FARUK BAL (Konya) – Lütfedip de cevap
verirseniz memnun olurum. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Şu, şöyle olabilir: Bazen diyelim ki Gözlü’de,
Konuklar’da, orada bazen gelip vatandaşlar, bölgedeki çiftçiler, işte, 100
dönüm, 200 dönüm, 300 dönüm, neyse bir şeyi bir yıllığına kiralayabiliyor.
Böyle bir şey ise eğer bahsettiğiniz, bilmiyorum, öyle bir şeyden
bahsediyorsanız onu inceleteceğim, size de bilgi veririm, hiç merak etmeyin. 
FARUK BAL (Konya) – Peki, teşekkür
ederim. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Yani orada bir şey yok. Bir şey daha
söylediniz, işte, “Bakanlıkta gıda zehirlenmesi falan…” dediniz, öyle bir şey
olmadı, doğru değil. Hayır, gülmeyin, doğru değil. Ben size sadece bunu söylüyorum.

FARUK BAL (Konya) – Bütün gazeteler
yazdı. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Yok efendim, gazetelerin her söylediği doğru
değildir. 
FARUK BAL (Konya) – Sizin tekzip
etmeniz lazım Bakanlık olarak.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Siz gazetelere gönderilen tekzipleri
okumuyorsunuz, tamam mı, ama gazetelerde yayınlanan tekzibi veya gönderilen
tekzibi dikkate almıyorsunuz da gazetede birinin yazdığı şey…
Bizim Bakanlığımız… Ha, olamaz mı?
Olabilir. Her yerde olabilir ama böyle bir şey yok. 
İLHAN DEMİRÖZ
(Bursa) – Önder Matlı zehirlendi. 
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Böyle bir şey yok, doğru
değildir. Doğru değildir Sayın vekilim.
İLHAN DEMİRÖZ (Bursa) – Hayır, Önder
Matlı zehirlendi. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – “Doğru değildir sayın vekilim.” diyorum size.
Yani o bilginizin kaynağı neyse, emin olun o doğru değil. 
FARUK BAL (Konya) – Sayın Bakan, bunu
bütün gazeteler yazdı.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Doğru değil, hayır. 
FARUK BAL (Konya) – Bu mevzu bu
Mecliste de konuşuldu. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Yok. Efendim, konuşulan her şey doğru
değildir. Yani yapmayın. Ben size “Doğru değil.” diyorum, böyle bir şey yok.
Olmadı da hiçbir zaman. Olabilirdi ama olmadı; yok öyle bir şey. Olmayan bir
şeyi, siz şimdi beni bununla… Bakın, bu kadar vaktimizi bununla harcıyoruz. Ben
size sadece bunu söylüyorum. Yani bunun üzerinden, işte “Sizin Bakanlığınızda
gıda zehirlenmesi oldu.” yok “Saman ithalatı yapıldı.” Ben bunu hani şöyle
isterdim: Sizin…
(Mikrofon otomatik cihaz tarafından
kapatıldı)
BAŞKAN – Evet, teşekkür ediyorum Sayın
Bakan, çünkü sürenizi başka şeye harcadınız.
SAKİNE ÖZ (Manisa) – Sayın Bakan, bizim
sorularımıza cevap vermediniz.
BAŞKAN - Tasarının tümü üzerindeki
görüşmeler tamamlanmıştır. 
Maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir. 
Şimdi, birinci bölümün görüşmelerine
başlıyoruz.
Birinci bölüm 1 ila 5’inci maddeleri
kapsamaktadır. 
Birinci bölüm üzerinde Milliyetçi
Hareket Partisi Grubu adına söz isteyen Muharrem Varlı, Adana Milletvekili.
Buyurun Sayın Varlı. (MHP sıralarından
alkışlar) 
MHP GRUBU ADINA MUHARREM VARLI (Adana)
– Sayın Başkan, değerli milletvekilleri; Veteriner Hizmetleri, Bitki Sağlığı,
Gıda ve Yem Kanununda Değişiklik Yapılmasına Dair Kanun Tasarısı’nın birinci
bölümü üzerinde söz aldım. Bu vesileyle hepinizi saygıyla selamlıyorum.
Aslında bu yasa, uzun zamandan beri
çıkması gereken, beklenen bir yasaydı. Bu yasayla ilgili grubumuz olarak
muhalefetimiz yok; ancak bu, muhalefetimiz yok diye Tarım Bakanlığının tarım
politikaları ve hayvancılık politikalarına da muhalefetimiz yok anlamına
gelmez. Tarım Bakanlığının tarım ve hayvancılık politikalarıyla alakalı da
birçok muhalefetimiz var, onları da sizlerle ve televizyonları başında bizleri
izleyen değerli milletimizle paylaşmak istiyorum. 
Şimdi, bir dönem büyükbaş hayvancılıkta
yaşanan kriz neticesinde Ziraat Bankası vasıtasıyla dişi düve alımını, dişi
düve beslemeyi ve dişi düveden yeni oluşumlar, yeni çiftlikler kurmayı
planladınız. Faiz oranlarında çok değişiklik yapıldı. Birdenbire bu damızlık
düvelerin fiyatları 7 bin liraya kadar yükseldi yani eski rakamla 7 milyar
liraya kadar yükseldi. Daha sonra bu faiz oranlarında yeniden bir değişiklik
yapılınca bu düvelerin fiyatı 2.500 liraya kadar yani eski rakamla 2,5 milyara
kadar geriledi. Dolayısıyla, danasıyla, anasıyla, sütüyle her şeyiyle birlikte
sattığınız zaman, almış olduğunuz fiyatı zaten karşılamadı bu düveler.
Dolayısıyla vermiş olduğunuz sıfır faizli kredinin de hiçbir anlamı olmadı.
Dolayısıyla çiftçi ve köylü sizin bu politikanızdan dolayı aşırı derecede zarar
gördü ve netice itibarıyla o güzelim dişi hayvanlar, doğurgan hayvanlar etliğe,
kesime gönderilmek zorunda kaldı. Çünkü çiftçi Ziraat Bankasına borcunu
ödeyemeyince ne yapmak zorunda? Hayvanını kestirmek zorunda ki borcunu
ödeyebilsin. Dolayısıyla o güzelim hayvanlar, birinci derecede süt verebilen
damızlık hayvanların hepsi kesime gitmek zorunda kaldı. Bu, yanlış bir
politikaydı. Dolayısıyla bu politikayla hem çiftçimizi hem de hayvancılık yapan
insanlarımızı mağdur ettiniz.
Yine, hayvancılık yapan
üreticilerimizin genel bir sıkıntısı var: Özellikle yem çok aşırı pahalı. Bugün
1 torba yem 50 TL, yani kilosu 1 liraya geliyor. Süt ne kadar? Dişi hayvanlar
için söylüyorum bunu. Süt de 80 kuruş ila 110 kuruş arasında değişiyor. Yani
soğuk süt tankınız varsa, soğuk süt tankı yaptırmışsanız 90 kuruşa, 1 liraya
kadar sütünüzü verebiliyorsunuz ama soğuk süt tankınız yoksa 80 kuruş hatta 70
kuruşa kadar geriliyor süt. Soğuk süt tankını yaptırmak için ne kadar paraya
ihtiyaç var? 50-60 bin lira gibi bir rakama ihtiyaç var. Dolayısıyla böyle 50
baş, 100 baş hayvan besleyen çiftliklerin bu soğuk süt tankını yaptırmaları da
mümkün değil. Zaten, baktığımız zaman, yemiyle, çobanıyla, işçiliğiyle,
elektriği ve suyuyla hepsini bir hesapladığımız zaman… Ben şöyle kabataslak bir
hesap yaptım: 1980 yılından beri bizzat hayvancılığın içerisinde tarımla
uğraşan bir arkadaşınız olarak şöyle kabataslak bir hesap yaptım: Şimdi, dişi
hayvanlarda en verimli süt veren hayvanın ortalaması en iyi 25 kilodur yani 30-40
kilo rakamlarından filan bahsediliyor ama bunlar afaki rakamlar. Öyle 30 kilo,
40 kilo süt veren çok inek yok. Ortalaması 25 kilogramdır iyi süt veren
ineklerin. 
Şimdi, ortalama 25 kilo süt veren bir
ineğin yem masrafını, çoban masrafını, elektriğini, suyunu, işçiliğini
koyduğunuz zaman onunla aylık 100 baş üzerinden, 100 hayvan üzerinden hesabını
yaptığınız zaman ayda 600 bin lira gibi bir masrafınız oluyor ama bunun
karşılığında danasıyla, sütüyle birlikte bir yılda -satmış olduğunuz yani-
elinize geçen para 500 bin lira gibi bir rakam. Yani, bir çiftçinin 100 başlık
tesiste 100 bin lira zararı var bir yılda. Hesaplar ortada, bunu isterseniz
sizinle de paylaşabilirim, hiç bu konuda sıkıntım yok ama siz buraya kürsüye
geldiğiniz zaman her şeyi tozpembe anlatıyorsunuz sanki çiftçilerimiz,
köylülerimiz hâlinden çok memnunlarmış gibi. E, hâlinden çok memnunlarsa niye
bu kadar çok şehrin varoşlarına göç oluyor?
Yine, erkek hayvanla alakalı, erkek
besi hayvanıyla alakalı bir kabataslak hesap yaptım. Şimdi, yine, 100 baş üzerinden
değerlendirme yaptım. Yemi, çobanı, işçiliği, elektriği, suyu ve hayvan
alımıyla birlikte hesap ettiğiniz zaman 100 baş hayvanın maliyeti 535 bin lira
gibi bir rakam. 
Yine, iyi bakarsanız, iyi beslerseniz,
eğer zayiat vermezseniz… Çünkü bunların içerisinde en az birkaç tane de zayiat
veriyorsunuz, hayvanlar hastalığı çabuk alabiliyorlar, telef oluyorlar.
Dolayısıyla, birkaç tane zayiat verdiğiniz zaman bu söylediğim rakamları
bulmanız da mümkün değil. Eğer iyi bakarsanız ortalama kesim yaptırdığınız
zaman bir erkek hayvandan alacağınız karkas et 280 kilo ila 300 kilo
arasındadır.
Şimdi, bu rakamlarla hesap ettiğiniz
zaman, bugünkü kesim fiyatlarıyla hesap ettiğimiz zaman 560 bin lira gibi bir
para elinize geçiyor yani bir yılda çiftçi 100 tane büyükbaş hayvan beslerse ve
zayiat vermezse, telef etmezse ancak eline 25 bin lira gibi bir para geçiyor.
Ne kadar komik bir rakam değil mi? Bir yıl o hayvanlara bakacaksınız, yem
vereceksiniz, gözünüz gibi bakacaksınız, hastalandırmadan bakacaksınız, ancak
25 bin lira para kazanacaksınız 100 baş hayvandan. 
Şimdi, arkadaşlar, böyle, bu şartlarla
hayvancılık yapmak, para kazanmak mümkün değil. Onun için hayvancılık
teşviklerini yaparken çiftçinin fikrini almak lazım, o yörede hayvancılık yapan
insanların fikrini almak lazım. Eğer biz bu fikirleri almadan kafamızdan işler
yaparsak hep çiftçinin ve köylünün, hayvancılık yapan insanların zararına iş
yapmış oluruz. Netice itibarıyla da ortaya çıkan tablo budur. 
Şimdi, bakınız, çiftçi bir yıl o
hayvana gözü gibi bakıyor. Aşısını kendisi yapıyor, yemini kendisi veriyor
çobanla beraber, her şeyini yapıyor, götürüyor, kestirecek; bakın, hiç emeği
olmayan insanlar o hayvanın kafasını alıyor, derisini alıyor, bağırsağını
alıyor, sakatatını alıyor, çiftçi sadece karkas ete kalıyor, sadece karkas ete
kalıyor. İşte, onun için çiftçi bir şey kazanamıyor, üretici aracıya çalışıyor,
ara iş yapan insana çalıyor. Bunu da önlemenin yollarına bakmak lazım. Eğer
hayvancılık yapan insanlarımıza para kazandırmak istiyorsak bunları başarmamız
lazım. Başaramazsak eğer biz insanlarımıza, üreten insanlarımıza zarar vermiş
oluruz. 
Yine, Sayın Bakan, bu pamuk
üreticilerinin durumu ne olacak? Bir önceki yıl 1,8 TL’ye sattığımız pamuk yani
eski rakamla 1 milyon 800 bin liraya sattığımız pamuk bu sene 1,2 TL’ye yani 1
milyon 200 bin liraya düştü, onu da nazla tuzla satıyoruz. Ya yani biraz
insaflı olur insan. Pamuk hakikaten endüstriyel bir bitki, pamuk istihdam
sağlayan bir bitki. Pamuk bizim ülkemizde geçmiş dönemlerde dünyaya en fazla
ihraç ettiğimiz ürünlerden bir tanesi ama şu anda ne yazık ki dünyanın en büyük
pamuk ithalatçılarından birisi hâline geldik. Çin, bir yıl önce pamuk
ithalatını yasakladığını ilan etti ve dünya piyasaları birdenbire düştü. Siz
niye bunun tedbirini almadınız, niye fon koymadınız? Daha yeni fon koydunuz. İş
işten geçti. Pamuk çiftçinin elinden çıktı, üreticinin elinden çıktı, aracının
eline geçti. Gerçi aracı da perişan şu anda da, aracı da balyayı satamamakla
şikâyetçi o da. Ya, şimdi, bu pamuğu çiftçinin ekmesi lazım, bu pamuğu çiftçiye
ektirmemiz lazım. Her yıl mısır, her yıl buğday, her yıl soya fasulyesi olmaz.
Ben çiftçiyim, toprağın içerisinde büyüdüm, eğer tarladan verim almak
istiyorsanız bir yıl değiştirmeniz lazım. Pamuk ekmeniz lazım ki o tarla bir
yıl sonra mısır ektiğinizde verim yapsın. Siz bunların hiç birini
bilmiyorsunuz. E, mısır. Mısır da, yarın bir gün pamuk ekilen alanların hepsine
mısır ekildiği zaman… Ülkenin ihtiyacı belli 5-6 milyon ton, bilemediniz 7
milyon ton mısır ihtiyacınız var. Her sene açıyorsunuz önünü 1-1,5 milyon ton
da mısır geliyor dışarıdan, etti mi 8-9 milyon ton? Şimdi, nereye gidecek bu
mısır? Ondan sonra mısır ayak altına düşecek, mısır üreticileri perişan olacak.
Dolayısıyla pamuk üreticilerini desteklememiz lazım. Bu primi bir an önce
yatırmanız lazım Sayın Bakan. Bakın, Rıza Zarraf’ın paraları bilmem kaç gün
şeyde kaldı diye ne kadar faizini ödediniz Rıza Zarraf’a. Ya, çiftçi hak
etmiyor mu Rıza Zarraf kadar kardeşim ya, çiftçi hak etmiyor mu Rıza Zarraf
kadar? (MHP sıralarından alkışlar) Arttırın bu primleri, çiftçi pamuk eksin, ve
bu ektiği pamuktan da para kazansın, ülke kazansın.
Hepinize saygılar sunuyorum. (MHP ve
CHP sıralarından alkışlar) 
BAŞKAN – Teşekkür ediyorum.
Şimdi Cumhuriyet Halk Partisi Grubu
adına söz isteyen Levent Gök, Ankara Milletvekili.
Buyurun Sayın Gök. (CHP sıralarından
alkışlar)
CHP GRUBU ADINA LEVENT GÖK (Ankara) –
Sayın Başkan, değerli milletvekilleri; görüşmekte olduğumuz 653 sıra sayılı Veteriner
Hizmetleri, Bitki Sağlığı, Gıda ve Yem Kanununda Değişiklik Yapılmasına Dair
Kanun Tasarısı hakkında söz aldım, hepinizi sevgiyle, saygıyla selamlıyorum.
Şu anda bizi izlemekte olan bütün
yurttaşlarımızın da gördüğü gibi bir muhalefet partisi olarak hem Cumhuriyet
Halk Partisi hem de diğer muhalefet partileri önemli bir konuda, tarımı,
hayvancılığı ve üreticileri ilgilendiren bir konuda iktidarın getirmiş olduğu
tasarıda destek veriyor. Bunun bir anlamı var. Bunun değerlendirmesinin iyi bir
şekilde yapılması gerekiyor. İktidar sözcüleri her çıktığında “Bizim her
yaptığımıza karşı çıkıyorsunuz.” diye bizleri suçluyorlar. 
Bakın, değerli yurttaşlarım,
çiftçilikle uğraşan, hayvancılıkla uğraşan, arıcılıkla, diğer bütün ürünlerle
uğraşan yurttaşlarımız; bir muhalefet partisi olarak, sizin çıkarlarınıza,
kanun ve Anayasa çerçevesinde uygun olan yaklaşımlarda, biz tereddüt etmeden
iktidara destek oluyoruz. Bunda bir sıkıntı yok. Bu, siyasetin itibarının
güçlenmesi, siyasetçi kurumunun ve siyasetçiye olan güvenin de artması
açısından önemli. 
Elbette, biz, toplumun bütün
katmanlarının çıkarlarını ilgilendiren konularda niçin iktidarın karşısında
olalım? Ama iktidar, muhalefetin karşısında, ondan dolayı. 
Söylediğimiz her türlü haklı eleştiriyi
göz ardı eden, “Bunu yaparsanız Anayasa Mahkemesi iptal eder.” dediğimiz zaman
sözümüzü dinlemeyen, haklı gerekçelerle ortaya koyduğumuz bütün önerileri
reddeden iktidar grubuna seslenmek istiyorum: Bakın, muhalefet, kamuoyu
duyarlılığını, üreticilerin çıkarlarını ve toplumun bütününü ilgilendiren
yasalarda, haklılık oranında, tüm desteğini vermektedir. Bunu bütün
yurttaşlarımızın böyle bilmesini isterim.
Elbette üreticiyi güçlendirmek
durumundayız. Üreticileri, bu hâliyle dahi değil, daha da güçlendirmemiz
gerekiyor. Üreticiler Türkiye’de ne kadar güçlü olursa, ne kadar güçlü bir
sivil toplum örgütü olarak karşımıza çıkarsa, onların da iktidarlar karşısında
söz söyleme olanakları artar. Taban fiyatlarının belirlenmesinde, kimi ürün
desenleriyle ilgili fiyatların belirlenmesinde üretici birliklerinin güçlü
olması gerekiyor. Biz bunu arzu ediyoruz. Demokrasi böyle gelişir. İktidarın
yön verdiği uygulamalarla değil, onun belirlediği politikalarla değil, onun
belirlediği fiyatlarla değil, tam tersine nasıl işçi-işveren ilişkisinde bir
sendika- işveren ilişkisi varsa tarımda da böyle olmalılar. Tarımdaki
üreticiler güçlenmelidir. Bugün, gerçekten üreticilerimiz, tarımda,
hayvancılıkla uğraşanlar toplumumuzun en güçsüz sınıfını oluşturmaktadırlar.
Örgütlenmelerinden aldıkları güç demokraside aranan güçlerden değildir değerli
arkadaşlarım. Yeterli bir baskıyı oluşturamıyorlar, fiyatlarını istedikleri
gibi alamıyorlar. Ürettikleri malı değerleriyle istedikleri gibi satamıyorlar.
Çok para harcıyorlar, az para kazanıyorlar ve bu yüzden uygulanan politikalarla
Türkiye’de tarım bitmiştir, hayvancılık bitmiştir. Bunu ayağa kaldırmamız
gerekiyor. 
Ben Ankara milletvekiliyim. Sayın
Bakan, Ankara’nın ilçelerini, köylerini dolaşıyorum; Haymana, Polatlı,
Koçhisar, Evren, Balâ. Bütün bunlara baktığımız zaman -daha on yıl önce
gezdiğimiz zaman- daha fazla olan hayvan sayısının azaldığını görüyoruz.
Tarımda artık neredeyse göçten dolayı, köylerini terk eden evlerden dolayı ekim
yapılamayan köyler vardır Sayın Bakan. Bunları ayağa kaldırmak durumundayız.
Tarım Türkiye'nin en önemli girdilerinden bir tanesidir, gelirlerinden bir
tanesidir. Bunu ayağa kaldırmak hepimizin görevidir, bir millî görevdir. Bu
millî görevde iktidar, muhalefet, hepimiz, bakın, işte birleşiyoruz. 
Değerli arkadaşlar, bunu yaparken ülke
çıkarları açısından birleşiyoruz. Siyasetin itibarının artması ve ülkedeki
siyasetçiye duyulan güvenin artması açısından bu desteği sizlere veriyoruz.
Umarız, bunun kıymetini bilirsiniz. Ama sanmayın ki bu verdiğimiz destek başka
alanlarla sınırlı değildir.
Cumhuriyet Halk
Partisi olarak biz, değerli milletvekilleri, sevgili yurttaşlarım; yolsuzluklar
karşısında duyarlıyız. Türkiye’de yolsuzlukların kökünün kazınması gerekiyor.
Türkiye’de yolsuzlukların üzerine giden bir parlamento çok daha saygın bir
parlamento olur. Bunu, maalesef, geçen hafta gerçekleştiremedik. Ülkemizin en
önemli yolsuzluk operasyonlarının belgeleriyle, delilleriyle ortaya konduğu bir
dosyada Parlamento gereğini yapamadı. Parlamentonun saygınlığını artırmak
bununla da ilintilidir. Böylesine yolsuzluk dosyalarının konuşulduğu bir Parlamentoda
bizler istiyoruz ki yolsuzluklar olmasın; kamu kaynakları, milletin kaynakları
üreticiye, tüketiciye, halkımıza doğrudan yansısın. Bunun hesabını soramadık
ama bakın, iktidar partisindeki kafa karışıklığı onları hangi noktaya getirdi. 
Değerli milletvekilleri,
sevgili yurttaşlarım; 17-25 Aralık operasyonları başladığı zaman 4 bakan istifa
etti bu Türkiye’de, karşımda bulunan iktidar partisinin mensupları içinden. O
zamandan bu zamana değin bir algı operasyonu yürütülmeye ve bunların, bu
operasyonların bir darbeyle… İktidar partisine bir darbe yapıldığı iddia edildi
bugüne kadar ve hâlen de Başbakan bu söylemlerini sürdürüyor. Eğer siz
söylemlerinizi böyle geliştirir ve bütün tezlerinizi bunun üzerine kurarsanız,
bakın, işin içinden çıkılmaz bir hâle gelirsiniz. 
Geçtiğimiz hafta yaptığımız oylamada
Mecliste AKP’nin bir kısım sayın milletvekilleri farklı davrandı ve hepinizin
bildiği gibi, yine, öyle davranan milletvekilleri bazı milletvekillerinizin
“İhanettir.” şeklindeki suçlamalarına hedef oldular. Şimdi, ben bir muhalefet
partisi milletvekili olarak sizlere sormak durumundayım değerli arkadaşlar ve
bunun cevabını beklemek durumundayım; sizler bunları darbecilikle eş anlamlı
tutarsanız, içinizden aksi yönde davranan milletvekilleriyle ilgili ne yapacaksınız?
Yani eğer bu operasyonlar bir darbe operasyonu ise o günkü oylamada farklı
davranan AKP’li milletvekili arkadaşlarımız da darbecilere yardım ve yataklık
mı etmişlerdir? Bunu ortaya koymak durumundasınız. Kimdir bu arkadaşlarınız?
Nasıl yan yana yürüyeceksiniz? Nasıl güven vereceksiniz? Biz sizlere nasıl
güven duyacağız? Hangi arkadaşımızın nasıl oy verdiğini sizler saptayabildiniz
mi? Ama bulmak durumundasınız. Bakın, kalktı bir milletvekili “Cemaatle iş
birliği yapıyor.” diye suçladı Cumhuriyet Halk Partisini, kendi
milletvekilimiz; biz gereğini yaptık.
OSMAN KAHVECİ (Karabük) – Ne yaptınız?
LEVENT GÖK (Devamla) – Disipline sevk
ettik, o arkadaşımız da ilişiğini kesti. Şimdi sıra sizde, sıra sizde; haydi
buyurun bakalım. “Darbeciler” diyorsunuz, “Darbeye karşı mücadele ediyoruz.”
diyorsunuz ama tam 50 tane AKP’li milletvekili şu anda, sizin ifade ettiğiniz,
darbeye yardım ve yataklık ediyor. Eğer bunlar hakkında bir işlem yapmazsanız o
zaman AKP yönetimi de bu darbecilere ortak olur. 
RAMAZAN CAN (Kırıkkale) – Bizde
demokrasi var, demokrasi! Parti içi demokrasi var!
LEVENT GÖK (Devamla) – Böyle bir
mantığı kurduğunuz andan itibaren bu işin içinden çıkamazsınız. Bakın, gelin,
olaylar sizi alıyor, nereden nereye getiriyor. Değerli milletvekilleri, ben
yolsuzluğun ülke kaynaklarını nasıl sömürdüğünü biliyorum. Hepiniz buraya
gelirken annelerinizin, babalarınızın dualarıyla geldiniz, “Oğlum git, kamu
malına sahip çık, milletin malına sahip çık.” dediler diye geldiniz, hepiniz
alnınızdan öpülüp geldiniz. Ben pek çok milletvekili arkadaşımızın bu
yolsuzluklar karşısındaki üzüntülerini, onların, gereğinin yapılmamış
olmasından dolayı üzüntülerini biliyorum. Bu konuda pek çok milletvekili
arkadaşımızın duygularını bizler biliyoruz ama Parlamentonun saygınlığını
ortaya çıkartmak, ona itibarını kavuşturmak hepimizin elinde. 
İşte, üreticilerimiz bugün sizleri de
ziyaret ettiler, bizleri de ziyaret ettiler, bu kanunları bekliyorlar.
Türkiye’nin ortak sorunları var; tarımda var, hayvancılıkta var, esnafımızın var,
çiftçimizin var, dar gelirlilerin var, üniversite öğrencilerinin var,
atanamayan öğretmenlerin var. Bunları, hepsinin sorunlarını çözmek bizim
Türkiye’de itibarlı bir Meclise kavuşmamızla ve bu Meclisin içinden çıkacak
ortak yasalarla mümkün olacaktır değerli arkadaşlarım. 
Bu konuda Cumhuriyet Halk Partisi bütün
yurttaşlarımızı sevgiyle selamlarken ifade ediyorum ki halkımızın çıkarına olan
her yasada iktidarın yanındayız ama iktidarın yaptığı her yanlışın da
karşısında olmaya devam edeceğiz, hesap sormaya devam edeceğiz diyor, hepinizi
sevgiyle saygıyla selamlıyorum. (CHP ve MHP sıralarından alkışlar)
BAŞKAN – Teşekkür ediyorum.
AHMET AYDIN (Adıyaman) – Sayın
Başkanım…
BAŞKAN - Buyurun Sayın Aydın.
AHMET AYDIN (Adıyaman) – Sayın
Başkanım, Sayın Gök konuşmasında özellikle Yüce Divan oylamasıyla ilgili AK
PARTİ Grubunu, yönetimini tahkir eden bir konuşma yaptı, sataşmadan söz
istiyorum efendim.
LEVENT GÖK (Ankara) – Sataşmadım,
savundum arkadaşlarımızın çoğunu.
BAŞKAN – İki dakika söz veriyorum
sataşma nedeniyle.
Buyurun Sayın Aydın. (AK PARTİ
sıralarından alkışlar)
IX.- SATAŞMALARA İLİŞKİN
KONUŞMALAR
1.- Adıyaman Milletvekili
Ahmet Aydın'ın, Ankara Milletvekili Levent Gök’ün 653 sıra sayılı Kanun
Tasarısı’nın birinci bölümü üzerinde CHP Grubu adına yaptığı konuşması
sırasında AK PARTİ Grubuna sataşması nedeniyle konuşması 
AHMET AYDIN (Adıyaman) – Teşekkür
ediyorum Sayın Başkanım.
Değerli arkadaşlar, çok Değerli
Başkanım; evet, Türkiye Büyük Millet Meclisi özellikle haklarında birtakım
iddialar bulunan bakanlarla ilgili bir soruşturma komisyonu kurdu. Öncelikle ve
evveliyatla ifade edeyim ki o komisyonu kuran grup bu AK PARTİ Grubudur. Eğer
haklarında birtakım iddialar, ithamlar varsa bunlar soruşturulsun, Anayasa’nın,
İç Tüzük’ün gereği budur dedik ve bu manada bir soruşturma komisyonu
kurulmasını talep eden grup AK PARTİ Grubu ve Soruşturma Komisyonu, süresi
içerisinde değerlendirmesini yaptı, hukuki kararını verdi. Bu arada, aynı
zamanda İstanbul Cumhuriyet Başsavcılığı da bir takipsizlik kararı vermişti. İlgili
Soruşturma Komisyonu da bütün bu değerlendirmelerin ışığında, bu manada Yüce
Divana sevk etmeme yönünde bir karar verdi. Tabii ki son kararı Genel Kurul
verecekti. 
Özellikle, birtakım kesimlerden sanki
“AK PARTİ Grubu, AK PARTİ yönetimi gruba müdahale ediyor ya da telkinde,
tavsiyede bulunuyor.” gibi birtakım haksız ithamlar da vardı. Biz, tamamen
milletvekillerinin saygınlığına güvenerek, özgür iradelerine inanarak serbest
bıraktık. Bugüne kadar birçok gizli oylama bu Parlamentoda da yapıldı ve biz,
milletvekilleri hür iradesine göre karar versin diye her seferinde de o gizli
oylamanın saygınlığına zarar vermeyecek duruşta bulunduk ama özellikle ana
muhalefet partisine buradan sesleniyorum: Daha geçtiğimiz 2010 yılında burada
26 maddelik bir referandum oylaması yapıldı. CHP Grubu kendi milletvekillerine
güvenmedi, iradelerine inanmadı, ipotek koydu, şu perdenin arkasına hiçbir
milletvekilini göndermedi ama bizim tüm milletvekillerimizin kararı ne olursa
olsun saygındır. Ve burada da Parlamento, bu Yüce Divan oylaması neticesinde de
17 ve 25 Aralığın bir darbe olduğuna bu Genel Kurul karar verdi. Şu ya da bu
şekilde, farklı birtakım saiklerle, farklı manada reyini belli etmiş olanlar
olabilir, eyvallah. Ama burada, özellikle AK PARTİ Grubunun 17 Aralıktan bugüne
kadar bu konuyla ilgili tutumu, duruşu ortada ve Parlamento da burada saygın
bir karar vermiştir, bunun darbe olduğunu tescil etmiştir. 
Sizleri de saygıya davet ediyorum. (AK
PARTİ sıralarından alkışlar)
BAŞKAN – Teşekkür ediyorum.
VIII.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Veteriner
Hizmetleri, Bitki Sağlığı, Gıda ve Yem Kanununda Değişiklik Yapılmasına Dair
Kanun Tasarısı ve Tarım, Orman ve Köyişleri Komisyonu Raporu (1/983) (S.
Sayısı: 653) (Devam)
BAŞKAN - Evet, şimdi söz sırası,
Halkların Demokratik Partisi Grubu adına Erol Dora, Mardin Milletvekili.
Buyurun Sayın Dora.
HDP GRUBU ADINA EROL DORA (Mardin) –
Sayın Başkan, değerli milletvekilleri; Veteriner Hizmetleri, Bitki Sağlığı,
Gıda ve Yem Kanununda Değişiklik Yapılmasına Dair Kanun Tasarısı’nın birinci
bölümü üzerine Halkların Demokratik Partisi adına söz almış bulunuyorum, Genel
Kurulu saygıyla selamlıyorum.
Gıda, Tarım ve Hayvancılık
Bakanlığının, hayvan gen kaynaklarının korunması, ıslahı, genişletilmesi,
yaygınlaştırılması ve belgelendirme gibi konularda faaliyetler yürüten
organizasyonlarla iş birliği yapabilmesi ve bunların faaliyetlerinin kontrol
edilmesine ilişkin düzenlemeler içeren bu tasarı Genel Kurula daha önce de
gelmiş ancak Anayasa Mahkemesi kanun içeriğinin birçok boşluk içerdiği ve bu
boşlukların idarece hazırlanacak yönetmeliklerle doldurulması fikrini
Anayasa'ya aykırı bularak iptal etmişti.
Değerli milletvekilleri, gıda ve hayvan
türlerinin ıslahı, korunması ve geliştirilmesi gerek insan türünün beslenme
ihtiyaçlarının istikrarlı bir biçimde sağlanabilmesi gerekse de ekolojik
dengenin korunması bakımından elbette son derece önemli hususlardır ancak AK
PARTİ Hükûmetinin iktidarda bulunduğu son on iki yılda Türkiye'de gerek tarım
gerekse hayvancılık faaliyetleri ve bu alanda süregiden istihdam, tarım ve
hayvancılık işleriyle uğraşan gerek özel gerekse tüzel işletmelerin üretkenlik
durumları birlikte ele alındığında, tarım ve hayvancılık alanı somut biçimde
gerilemiştir. Örneğin, 1991’de 51 milyon olan küçükbaş hayvan sayısı 2013’te
38,5 milyona kadar gerilemiştir. 1990’da ülke nüfusu 56,5 milyon iken bugün
yaklaşık 78 milyondur. Türkiye nüfusunun son yirmi iki yılda yaklaşık yüzde 50
oranında artmasına karşın, Türkiye'nin küçükbaş hayvan varlığı son yirmi iki
yılda 12,5 milyon azalmıştır.
Değerli milletvekilleri, kırsalda
yaşayan halkımız için 2014’ün en önemli gelişmelerinden birisi Büyükşehir
Yasası kapsamında 16 bin köyün mahalleye dönüştürülmesi durumudur. Bu değişimle
ülkenin nüfus yapısı da değişecek, kırsalda yaşayan nüfus yüzde 24’ten yüzde
9’a inecektir. Kırsalda yani köyde yaşayanlar, mahalle olarak bağlandıkları
belediyeye su parası, emlak vergisi, verilen hizmetler için katılım payı ödemektedirler.
Büyükşehir sınırlarına dâhil edilen bu köylerde her türlü imar izin ve
uygulamaları belediyeler tarafından yapılmaktadır.
Köy tüzel kişiliğine ait mera, yaylak
ve diğer tüm varlıklar belediyelere devredilmiş ve tarım alanları, meralar,
yaylalar imara açılmıştır. Ürettiği tarımsal üretimden zaten para kazanamayan
çiftçiler, ellerindeki toprağı satacak ve üretimden büyük oranda çekilmek
durumunda kalacaklardır. Bu bağlamda, Büyükşehir Yasası’nda çiftçileri
koruyacak tedbirlerin alınması zorunludur. 
Değerli milletvekilleri, Türkiye’de
kırsala, köye yönelik bir yok etme, dönüştürme projesi uygulanırken, Birleşmiş
Milletler, 2014 yılını Uluslararası Aile Çiftçiliği Yılı ilan etti. Avrupa
Birliğinde, tarımsal desteklemede aile işletmeciliğine -deyim yerindeyse-
pozitif ayrımcılık yapılmaktadır. Aile işletmeciliğini ve genç çiftçileri
destekleyerek kırsalda üretim yapılmasını sağlıyor. 
Değerli milletvekilleri, hayvancılık,
gelişmiş ülkeler başta olmak üzere diğer ülkelerde önemli bir ekonomik kaynak,
ülkelerin önemli bir gelir kaynağıdır. Türkiye’de tarımsal üretimde
hayvancılığın payı yüzde 30’larda sınırlı kalırken, gelişmiş ülkelere
baktığımızda tarımsal üretimin içerisinde hayvancılığın yüzde 50, yüzde 60 gibi
önemli bir paya sahip olduğunu görmekteyiz. 
Türkiye hayvansal üretim için son
derece uygun koşullara elverişli olmasına karşın, hâlâ gerek birim üretim
gerekse üretim kalitesinde ciddi sorunlara sahiptir. Hayvancılıkta, en büyük
girdi olarak, yüzde 70 gibi önemli bir oranın kaba yem olduğu bilinmektedir. Bu
durum bilinmesine rağmen, Türkiye’de hâlâ toplam besi hayvanı sayısıyla
orantılı bir kaba yem üretimi söz konusu değildir. 
Değerli milletvekilleri, bir ülkede
hayvansal üretimi artırmanın yolu ya hayvan sayısını artırmakla ya da mevcut
hayvanlar ıslah edilerek daha yüksek ve kaliteli ürün veren ırklar hâline
getirilmekle mümkün olabilir. Birinci yola ekonomik anlamda baktığımızda
sürdürülebilirliği yoktur. İkinci yol ise, orta vadeli baktığımızda, Türkiye’de
oluşturulması gereken, en kısa sürede uygulamaya sokulması gereken bir olgudur.
Hayvancılık alanında dışa bağımlılığı ortadan kaldırmak için yüksek ve kaliteli
ürünler veren ırkların ıslah çalışmalarının azami düzeyde desteklenmesi
gerekir. Bir ülkede hayvancılığın, çiftçiye 2-3 tane besi hayvanı vererek
geliştirilemeyeceği ortadadır. 
Değerli
milletvekilleri, hayvancılık sektöründe sıfır faizli veya düşük faizli
kredilerle büyük yatırımlar yapılırken yem sorunu genel olarak göz ardı
edilmektedir. Sadece son üç yıllık döneme bakıldığında, hayvancılığa yılda
ortalama 2 milyar liranın üzerinde destek sağlanırken bu dönemde 7 milyar
lirayı aşkın kredilerle hayvancılık işletmeleri kuruldu. Besi ve süt
hayvancılığının yanı sıra, küçükbaş hayvancılıkta kanatlı sektörü ve yine son
yıllarda hızla gelişen ve büyüyen su ürünlerinde de temel sorunların başında
yem konusu bulunmaktadır. Kaba yem açığının yüzde 60’lar seviyesinde olduğu
tahmin ediliyor. 
2012’de patlak
veren saman krizi, kaba yem sorununu bir kez daha gündemin ilk sıralarına
getirdi. Türkiye, 2012 yılında ilk kez saman ithal etmek zorunda kaldı. Yem
sorunu çözülmeden hayvancılık sektörünün sorunlarının çözülmesi de olanaksızdır
çünkü hayvancılıkta girdi maliyetlerinin yüzde 70’ini yem oluşturmaktadır. 
Değerli
milletvekilleri, yem bitkilerine verilen desteklerde son beş yıldır çok küçük
oranlarda artış sağlandı. Yem bitkileri üretiminde kullanılan mazot, gübre,
enerji ve diğer girdilerin fiyatı çok artınca maliyetler yükselmektedir. Oysa,
üreticinin sattığı yemin fiyatı aynı oranda artmamaktadır. Bu nedenle, kendi
işletmesi için üretim yapanlar bir yana bırakılırsa, yem bitkileri ekip satmak
isteyenler, bunu sürdürmekte zorlanmaktadırlar. Bu nedenle de kaba yem açığı
kapatılamamaktadır. 
Sayın Başkan,
değerli milletvekilleri; Türkiye’de çayır ve mera alanları hızla daraltılmakta
ve âdeta talan edilmektedir. Yapılan yasal düzenlemelerle mera alanları amaç
dışı kullanıma açılırken mevcut meraların ıslahı çalışmaları da yetersiz
kalmaktadır. 
Yıllardan beri,
göreve gelen her Hükûmet, meraları hayvancılığın kullanımına sunmak yerine,
mera alanlarının âdeta amaç dışı kullanımı için gerekli her türlü yasal
düzenlemeleri yapmışlardır. Bu nedenle, hayvancılık için son derece önemli olan
meraların ıslahı yerine, meraların satışı tercih edilir oldu. 
Yem
destekleriyle ilgili önemli bir handikap da destekten yararlanmak için
çiftçilerin en az 10 dekar ekim yapmalarının zorunlu kılınmasıdır. Bu durum,
küçük üreticilerin destek almasını engellemektedir. 
Değerli milletvekilleri, Hükûmet
2012’de samanda yaşanan krizi önlemek ve yem üretimini artırmak için ilk kez
çok yıllık yem bitkisi üretimini de indirimli faiz kredileri kapsamına aldı
ancak kaba yem sorununun çözülmesinin, sadece belli oranda destek ve kredi
vermekle mümkün olmayacağı görülmüştür.
Açığın kapatılması için yem bitkileri
tohumculuğunun kapsamlı biçimde ele alınarak desteklenmesi, geliştirilmesi ve
tohumdan başlayarak üretim, verimlilik ve daha birçok konuyu kapsayan bütüncül
bir politika uygulanması gerekmektedir.
Değerli milletvekilleri, yem sektöründe
yaşanan onca sorun varken işin içerisine bir de süt sanayicileriyle ilgili
sorunlar girmiştir. Birkaç yıldan beri, süt aldıkları üreticiye yem satmaya
çalışan süt sanayicileri, yem piyasasını derinden etkileyecek bir uygulamaya
geçtiler. Çiğ süt aldıkları üreticiye “Yemini benden almazsan sütünü almam.”
biçiminde dayatmalar gerçekleştirmektedirler. Sütünü sanayiciye satan bir
üretici, ihtiyacı olan yemi sanayiciden satın almak zorunda bırakılmaktadır. Bu
uygulamayla, süt üreticisinin, alacağı yemin kalite ve fiyatını seçme hakkı da
elinden alınmış olmaktadır.
Sayın Başkan, değerli milletvekilleri;
hayvancılık sektörü ve bu sektörün istikrarını belirleyen birçok tali alanda
sorunlar ciddi düzeyde devam etmektedir. Hükûmetin seçim dönemlerine sıkıştırdığı
popülist, geçici, yüzeysel ve kısmi destek programları, gerek küçük çaplı
gerekse kooperatif biçimindeki işletmeleri iflasın eşiğine getirmiştir.
Hükûmetin hazırladığı bu kanun tasarısı bu hâliyle, sorunların köklü çözümü
konusunda oldukça yetersizdir. 80 milyona yaklaşan ülke nüfusuna besin
sağlanması konusunda istikrarsızlık kaygı verici boyutlardadır. 
Alınacak tedbirlerde hayvan
üreticilerinin sorunlarını gerçekten giderecek kapsamlı reformlara ihtiyaç
olduğunu belirtiyor, bu duygu ve düşüncelerle tekrar Genel Kurulu saygıyla
selamlıyorum. (HDP sıralarından alkışlar)
BAŞKAN – Teşekkür ediyorum.
Şimdi, şahsı adına söz isteyen
Kemalettin Yılmaz, Afyonkarahisar Milletvekili. (MHP sıralarından alkışlar)
Buyurun.
KEMALETTİN YILMAZ (Afyonkarahisar) – Sayın
Başkan, değerli milletvekilleri; sözlerime başlarken hepinizi saygıyla
selamlıyorum. Görüşülmekte olan kanunla ilgili olarak “son söz milletvekilinin”
düsturuyla söz almış bulunuyorum, hepinizi saygıyla selamlıyorum tekrar. 
Tarım, gerçekten stratejik önemi haiz
bir sektör ama ne var ki Türkiye’de hâlâ daha önemi kavranılmamış olan bir
kavram zira tarıma yeteri kadar önem verilmiyor. Hele, özellikle, çok
sevinmiştik, bir veteriner hekim arkadaşımızın Tarım Bakanı olmasından
gerçekten umutlanmıştık ama gelinen noktada maalesef dağ, fare doğurdu. Zira,
1983 yılından beri Tarım Bakanlığında çalışan ve yirmi beş yıl Tarım
Bakanlığında bilfiil görev yapmış olan bir insan olarak geçmişe de şöyle
baktığımda, 1980’den sonra tek veteriner hekim Tarım Bakanı var ama -1980’den
öncesini hatırlamıyorum- beklenilenlere cevap vermemiştir Sayın Tarım Bakanı.
Buraya geldiğinde âdeta tozpembe bir dünya çizmiştir. 
Ancak, Sayın Bakanım, biraz evvel Sayın
Bal’a dediniz “İsterseniz beraber gidelim.” diye. Bir tebdilikıyafet yapalım,
buradan Polatlı’ya, Polatlı’dan Emirdağ’a, Bolvadin’e, Çay’a, Konya Ovası’na
kadar inelim, çiftçi ne söylüyor, üretici ne söylüyor, besici ne söylüyor, süt
üreticisi ne söylüyor, onların nezdinde Tarım Bakanı ve Mehdi Eker’in kredisi
ne kadar isterseniz bir ölçelim. Var mısınız buna Sayın Bakanım? Gerçekten
yürekler acısı bir durum. 
Üreticiyi sevmeyebilirsiniz, üreticiye
sayın bakanlar gibi veya başbakanlar gibi “Gözünü kara toprak doyursun."
diyebilirsiniz, “Ananı da al, git.” diyebilirsiniz ve “Mademki para
kazanmıyorsunuz neden üretiyorsunuz?” diyebilirsiniz, diyorsunuz zaten ve bu
konular, bu ifadeler Türk siyasi tarihine, Türk tarımına kara bir leke olarak
zamanınızda gelmiştir. Ama yine bu dönemde, veteriner hekim bir Tarım Bakanının
olduğu bir dönemde canlı hayvan ithalatı, tabiri caizse, canlı kurban ithalatı,
saman ithalatı gerçekleşmiştir. 
Gerçekten, Sayın Bakanım, gülüyorsunuz
ama esefle kınıyorum. Ve öyle bir şey söylüyorsunuz ki bir sürü ziraat
mühendisi Tarım Bakanlığında görev almak istiyor, bir sürü veteriner hekim,
gıda mühendisi, su ürünleri mühendisi, Tarım Bakanlığında görev almak istiyor
ama siz âdeta olayı oyalıyorsunuz, insanlarımızı oyalıyorsunuz. “Maliye
Bakanlığından kadro istedik, kadro verilirse bu atamalar yapılacak.” diyorsunuz.
Biraz evvel ifade ettiğiniz rakamlar da gerçekten çok gülünçtür, beklentiye
cevap vermemektedir. Bunun yanında, ziraat teknisyenleri, veteriner sağlık
teknikerleriyle de bu Bakanlığın hizmetleri yürütülmektedir. Buradan da, bu
kürsüden onların da hakkını iade etmek gerekir. 
Sayın Bakanım, Tarım Bakanlığında
hizmetler aksamaktadır, bunun farkında mısınız? Ya gelen haberler, gelen
bilgiler size yanlış geliyor veya ulaştırılmıyor. Lütfen bunlara bir dikkat
edin. Tarım ve Köy İşleri Bakanlığından Gıda, Tarım ve Hayvancılık Bakanlığına…
Ki Bakan olarak yaptığınız tek icraat var, Bakanlığın adını ve logosunu
değiştirmek. Milyarlarca lira masrafa sebep oldunuz ama hizmetlerde gerçekten
çok ciddi aksamalar var. Üretici perişan, çiftçi perişan, besici perişan, girdi
maliyetleri almış başını gidiyor ama sizler buraya gelip tozpembe bir dünya,
tozpembe bir Türkiye gösteriyorsunuz. 
Çiftçimizi yok farz etmeyin, çiftçimiz
sabrediyor. İnanın ki sabrının da sonuna geldi, âdeta bıçak kemiğe dayandı.
Gelin, bu insanlarımızın problemlerini hep beraber çözelim. Çözmezsek inanın ki
onlar size gereken dersi önümüzdeki süreçte mutlaka vereceklerdir. Zira ben
onların sağduyusuna da sabrına da hayranım değerli milletvekilleri.
Tarımın
neresinden tutsak gerçekten dökülüyor. Hayvancısından üreticisine, çiftçisinden
besicisine kadar, seracısından -biraz evvel gündeme geldi- narenciyecisine
kadar dökülüyor. Kayıtlar normal tutulmuyor. Biraz evvel Manisa milletvekili
arkadaşımız dile getirdi, çiftçi kayıt sistemlerinde çok ciddi problemler var.
Belgelerini veren insanlara hâlâ ödemeleri yapılmadı. 
Saymaya inanın ki zaman yetmez. Beş
dakikada bunları söyledim. Biz de muhalefet olarak iyi yaptıklarınıza destek
vermeye çalışıyoruz. 
Şimdiden hayırlı, uğurlu olsun diyorum.
Sağ olun, var olun. (MHP sıralarından
alkışlar) 
BAŞKAN – Teşekkür ediyorum.
Şimdi, şahsı adına söz isteyen, İlhan
Demiröz, Bursa Milletvekili.
Buyurun Sayın Demiröz. (CHP
sıralarından alkışlar) 
İLHAN DEMİRÖZ (Bursa) – Sayın Başkan,
değerli milletvekilleri; 653 sıra sayılı Veteriner Hizmetleri, Bitki Sağlığı,
Gıda ve Yem Kanununda Değişiklik Yapılmasına Dair Kanun Tasarısı’yla ilgili
Cumhuriyet Halk Partisi Grubu adına söz almış buluyorum. Sizleri saygı ve
sevgiyle selamlıyorum.
Yasa tasarısına geçmeden önce bugün bir
iki konuya değinmek istiyorum. Bunlardan birisi: Son günlerde Sayın Başbakan
Davutoğlu AKP il kongrelerinde çiftçilerimize bazı mesajlar veriyor; daha önce
Tekirdağ il kongresinde, daha sonra da Gıda, Tarım ve Hayvancılık Bakanının
memleketi olan Diyarbakır’da. Ne diyor Sayın Başbakan? Diyor ki: “Mercimek,
nohut, kuru fasulye gibi ürünlere hibe desteğini yüzde 100 artırdık.” 
Değerli
arkadaşlar, ilk bakışta çiftçi olarak, köylü olarak hoş bir ifade olduğu,
çiftçiye yüzde 100 destek verildiğini duyunca içimizden alkışlamak geliyor.
Ancak, geriye doğru bir baktığımız zaman, 2008 yılında 9 kuruş/kilogram olan
hibe desteği, daha sonra 1 kuruş artırılarak 10 kuruş/kilograma çıkarılmıştır.
Hangi yıl? 2009. Sonraki yıllar nedir değerli arkadaşlar? 2010, 2011, 2012,
2013, 2014. Kaç kuruş destek? 10 kuruş. Bugün, beş yıl sonra, yüzde 100 hibe
desteği artışı yapılacağı müjdelenmiştir. Yine de bunu alkışlıyoruz ancak
seçimlere yaklaşırken Sayın Bakanın aklına çiftçilerin geldiğinin de altını
özellikle çizmek istiyorum.
Ve buradan bir
şey daha söylemek istiyorum: Bu destekleri açıklayan Sayın Başbakan, acaba
Tarım Kanunu’nun 21’inci maddesi gereği çiftçilere destekten dolayı 2006
yılından itibaren 43 milyar TL’nin üzerinde borçları olduğunu biliyor mu veya
Sayın Gıda, Tarım ve Hayvancılık Bakanımız Sayın Başbakana bu konuda bilgi
verdi mi?
Değerli
arkadaşlar, tarımın gözden çıkarıldığı, Bakanlığın çiftçileri ve köylüleri
dikkate almadığı bu ortamda, maalesef, tabiat şartlarının da olumsuz olması
çiftçilerimizi sıkıntıya sokmuştur. Gürsu’da, Kestel’de, Yenişehir’de,
İnegöl’de, Karacabey’de ve Mustafakemalpaşa’da bu sıkıntıları yaşıyoruz. Drenaj
kanallarının çalışmadığı Gürsu ve Kestel Ovası için bu Bakanlığımızın ne
yaptığını, bu konudaki görüşlerini öğrenmek istiyorum.
Başka bir konu
da, bugün Gürsu ve Kestel’de Suriye, İran, Irak krizlerinden dolayı, ziraat
odası başkanının ifadesi ışığı altında, ihracatın durduğu, sıfırlandığını
söylemek isterim. Bunu şunun için söylüyorum: Hâlâ ürününü, meyvesini götürüp
ücretini sormadan hale bırakan bu çiftçilerimiz bir ay sonra, iki ay sonra
ücretlerini alıyorlar.
Buradan Sayın
Bakana Aydın’da yaşanan Büyükşehir Belediye Başkanının örnek bir davranışının
Bursa’da olamaz mı konusunu sormak istiyorum: Aydın’da çiftçinin elinde kalan,
25 kuruşa satılamayan narenciye, Büyükşehir Belediyesi tarafından 30 kuruşa
alınmış, tüm Aydınlılara dağıtılmış. Bursa’da Millî Savunma Bakanlığına bağlı
askeriyeye, askerî okula, alaya; Millî Eğitime bağlı okullarımıza acaba bu
Gürsu’da, Kestel’de, diğer bölgelerdeki meyvelerimiz dağıtılamaz mı?
Buradan Millî
Savunma Bakanına ve Millî Eğitim Bakanına seslenmek istiyorum Gıda, Tarım ve
Hayvancılık Bakanının önünde çünkü Sayın Bakan, bu konularla ilgilenmiyor, hiç
olmazsa, Millî Savunma Bakanı ile Millî Eğitim Bakanı bu konularla ilgilenerek
bu arkadaşlarımıza bir çare olamaz mı?
Karacabey’de, Kemalpaşa’da mısır hasadı
devam ediyor şu anda arkadaşlar, mısır hasadı. Ve bu mısır hasadı devam ederken
fiyatın 62 kuruşa kadar düştüğünü ifade etmek istiyorum. Ayrıca, limanlarda,
gemilerin mısır yüklü olduğunu da sormak istiyor, Sayın Bakanın bu konudaki
çabalarını da huzurlarınızda öğrenmek istiyor, hepinize saygı ve sevgiler
sunuyorum, sağ olun, var olun. (CHP sıralarından alkışlar)
BAŞKAN – Teşekkür ediyorum.
Sayın milletvekilleri, birleşime beş
dakika ara veriyorum.
Kapanma Saati :
18.49 
DÖRDÜNCÜ OTURUM
Açılma Saati:
18.52
BAŞKAN: Başkan
Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Bayram ÖZÇELİK (Burdur)
-----0-----
BAŞKAN – Sayın milletvekilleri, Türkiye
Büyük Millet Meclisinin 47’nci Birleşiminin Dördüncü Oturumunu açıyorum. 
653 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet yerinde. 
Şimdi soru-cevap işlemi yapacağız. 
Sayın Özkan, buyurun.
RAMAZAN KERİM ÖZKAN (Burdur) – Sayın
Başkan, teşekkür ederim.
Türkiye'nin geleneksel üretimleri
vardır -Sayın Bakanım gerçi dışarıda ama, Sayın Bakanımız da yabancı değil-
bizim bölgemizde fiğ ile yulaf beraber ekilir, yani birbirine sarmal yapısı ve
bundan silaj yapılır. Ancak Tarım Bakanlığı desteklemelerinde fiğe ayrı, yulafa
ayrı destek veriliyor ve bilirkişi geldiği zaman yulaf ile fiği bir tarlada
gördüğünde destekten feragat etmesi isteniyor. Bakanlığımız fiğ ve yulafın
beraber ekildiğini çok iyi biliyor, geleneksel üretimimizdir, bu konuda bir
düzenleme yapılıp fiğle beraber ekilen yulafa da destek verilmesi yönünde bir
uygulamaya geçilmesini öneriyorum.
Teşekkür ederim.
BAŞKAN – Teşekkür ediyorum.
Sayın Öğüt…
KADİR GÖKMEN ÖĞÜT (İstanbul) – Teşekkür
ediyorum Sayın Başkanım.
Bu zirai kredileri, yani hayvancılık,
besi kredilerini kullanan çiftçilerimizin çok büyük sıkıntıları vardır,
özellikle orta Anadolu’da ve güneydoğuda. Bunlar aldıkları kredilerin çok
yüksek faizlendirildiğini ve ödemekte çok güçlük çektiklerini söylüyorlar,
defaten ödemek istediklerini ama bir türlü bu faizlerle baş edemediklerini,
yüzde 40 faizin çok yüksek olduğunu söylüyorlar. 
Çankırı’nın Orta ilçesinden bir
çiftçimiz, Cemil Bey’in, 1998’de 22 bin lira olan borcunu, anapara borç olarak
75 bin lira göstermişler, şu anda faizlerle birlikte 175 bin lira istiyorlar,
“Ödemem imkânsız.” diyor. Benim konuştuğum hayvancılık kredisi çekmiş diğer
yüzlerce çiftçimiz de aynı sıkıntıdan muzdarip, onlar da bu sıkıntının bir an
önce giderilmesini, yoksa hayvanlarını yok pahasına satmak zorunda
kalacaklarını söylüyorlar. 
Bu konuda…
(Mikrofon otomatik cihaz tarafından
kapatıldı) 
BAŞKAN – Teşekkür ediyorum.
Sayın Akar…
HAYDAR AKAR (Kocaeli) – Sayın Bakan,
bundan bir ay önce Bilecik Söğüt ve İnhisar ilçelerinin köylerinde, Çaltı’da ve
diğer 23 köyde yaklaşık 667 tane çiftçimizin kar nedeniyle seraları çöktü.
Sizden randevu talep etmeme rağmen bir türlü görüşmek nasip olmadı ama orada
yaptığım tespitlerde gerçekten çiftçilerimiz zor durumdalar ve bugüne kadar -bugün
aldığım telefonda da- herhangi bir desteğin ve yardımın yapılmadığı söyleniyor.
İki tane şeyin yapılması gerekiyor
orada. Birincisi, öncelikle seraların sökümü için bir maddi yardım yapılmalı
çünkü bu köylerin tüm gelirleri bu. Müthiş bir seracılık var. İkincisi ise
nisan dönemi ekimine yetiştirebilmek için yeni seraların kurulması gerekiyor
orada ama bu çiftçiler, kendi kabiliyetleriyle, yetenekleriyle ve maddi
durumlarıyla seraları kurma şansına sahip değiller. 
Şunu da söylüyorlar: “Biz devletten hibe
istemiyoruz. İki yıl ödemeksizin beş yıllık veya yedi yıllık bir kredi
verirlerse ve buna önder olurlarsa biz devletimize bu parayı da öderiz.” Siz bu
konuda ne yaptınız?
BAŞKAN – Teşekkür ediyorum.
Sayın Tayan…
TURHAN TAYAN (Bursa) – Sayın Başkan,
Sayın Bakan; Bursa, bir müddettir kaçak at eti skandalıyla sarsılıyor. Bir
kaçakçı, çalıntı atları kesip pazarlıyor. Olay, Bursa basınında geniş ölçüde
yer almıştır. Ancak, tüm gıda satıcısı firmalar, tüm lokanta, restoran ve
büfeler zan altındadır, esnaf zor durumda, vatandaş panik hâlinde. Hangi
firmaya satıldığı, kimin piyasaya sürdüğünün Tarım Gıda İl Müdürlüğü tarafından
bilindiği hâlde hâlâ açıklanmamış olması kamuoyunda üzüntüye sebebiyet
vermektedir. Kamuoyunu aydınlatmayı düşünür müsünüz?
Teşekkür ediyorum.
BAŞKAN – Teşekkür ediyorum.
Sayın Öz…
SAKİNE ÖZ (Manisa) – Sayın Bakanım,
yeni yılın ilk günlerinde Manisa’da yağan yoğun kardan dolayı Manisa’nın
ilçelerinden -birçoğunda olduğu gibi- Saruhanlı’nın 27 mahallesinde 918 çiftçi…
26 bin dekarlık zeytinlik alanda maydanoz ve marul seralarında hasarlar
oluşmuştur yani bölgemizde yüzde 90 civarında hasarlar oluşmuştur. Yine,
Kırkağaç’ta 10 mahallede, 10 üreticinin hayvancılık yaptıkları alanlarda,
binalarda hasarlar oluşmuştur ve hayvanlar telef olmuştur. Bu hasarların sigorta
kapsamında olmayan durumları var. Özellikle zeytin dallarının kırılması ya da
diğer hayvanlarla ilgili, sigorta kapsamı dışı. Bu mağduriyetlerin giderilmesi
için somut bir çalışmanız olmuş mudur ya da buna benzer diğer doğal afetlerin
arkasından mağduriyet giderilmesiyle ilgili somut bir çalışmanız olmuş mudur?
BAŞKAN – Evet, teşekkür ederim.
Sayın Işık…
ALİM IŞIK (Kütahya) – Teşekkür ediyorum
Sayın Başkan.
Sayın Bakan, biraz önce sorumuza
cevaben 2015 yılında toplam 2 bin kadro talebinde bulunduğunuzu söylediniz
Maliye Bakanlığından. Bu 2 bin kadro kesin midir, mesleklere göre dağılımı ne
kadardır yani ziraat mühendisi, gıda mühendisi, veteriner hekim, teknisyen,
tekniker, su ürünleri ve balıkçılık teknolojisi mühendislerine göre dağılımları
nasıl olacak? 2 bin kadroyu gerçekten Türkiye tarımı için yeterli buluyor
musunuz? Bunu artırma imkânı var mıdır? Bu konudaki görüşlerinizi
öğrenebilirsek memnun oluruz. Çünkü, şu anda kamuoyunda bu konuda ciddi bir
beklenti var.
BAŞKAN – Evet, teşekkür ederim.
Sayın Akar, buyurun tekrar.
HAYDAR AKAR (Kocaeli) – Sayın Bakan,
sorum yarım kaldı. Şimdi soruyu soruyorum: Bilecik için bir ön ödeme yaptınız
mı, yapmayı düşünüyor musunuz? O seraların kurulması için çiftçiye kredi açmayı
düşünüyor musunuz? 
Bir de mevcut tarım kredi
kooperatiflerinin bankalara olan borçlarını erteletmeyi düşünüyor musunuz?
Yine, Bozüyük ilçesinde pazar yeri
çökmesiyle yaklaşık 300’e yakın pazarcı esnafının bütün tezgâhları altında
kaldı. Bununla ilgili bir zarar tespiti yaptırdınız mı? Bu pazarcıların
zararlarını tanzim edecek ya da onların tekrar mal almasını sağlayacak bir
çalışma içerisinde bulundunuz mu?
Bu sorularımın cevaplarını almak
istiyorum.
Teşekkür ediyorum.
BAŞKAN – Teşekkür ediyorum.
Sayın Bakan, buyurun. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Teşekkür ediyorum.
Sayın Ramazan Kerim Özkan soruyu sordu.
Peki, Grup Başkan Vekiliniz burada.
Şimdi “Fiğ ve yulafın birlikte
ekilmesine destek yok.” dedi. Aslında fiğ ve yulaf, birlikte silajlık olarak
ekimi hâlinde yem bitkileri desteği kapsamındadır. Dekar başına 35 lira destek
veriyoruz. 
RAMAZAN KERİM ÖZKAN (Burdur) – Bir
genelge gönderseniz Bakanım.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Efendim?
RAMAZAN KERİM ÖZKAN (Burdur) – İlçe
müdürlükleri ve il müdürlükleri zorluk çıkarıyor. Bir genelge gönderin.
İLHAN DEMİRÖZ (Bursa) – Mahsus zorluk
çıkarıyorlar. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Yani, mevzuatta biz zaten onu düşünmüştük. Dolayısıyla,
mevzuatta o konuda herhangi bir problem yok.
Şimdi, Sayın
Öğüt’ün kredilerle ilgili bir sorusu oldu. Tabii, aslında çok yüksek miktarda
tarımsal kredi veriliyor. Mesela sadece sıfır faizli kredi 8,6 milyar ödendi
2010’dan 2014’e kadar ve 371 bin üretici bundan istifade etti Türkiye’de. Şeyi
söylemiyorum, yani Ziraat Bankasının normalde kendisinin 2014’te 17 milyar lira
ödemesi var, tarım kredinin 6 milyar, toplamda 22,8 milyar da onların
kullandırdığı kredi var. 
Şimdi, bankadan ve tarım krediden bizim
aldığımız resmî bilgiler: Ziraat Bankasının 2014’te kullandırdığı 16,8 milyar
lira kredinin yüzde 98,7 oranındaki kısmı geri gelmiş, tarım kredinin de 6
milyarının yine yüzde 97,1’i geri gelmiş durumda.
Şimdi, biz, tabii, olabildiğince bu
şartları iyileştirmek ve hayvancılıkta olduğu gibi faizsiz kredi vermek
suretiyle de yatırımları artırıyoruz ki hayvancılıkta özellikle bu demin
söylediğim 8,6 milyar lira kredi gerçekten çok büyük yatırımlara vesile oldu.
Mesela Türkiye’de içinde 50’den fazla büyükbaş hayvan bulunan işletme sayısını
biz 4.300’den devraldık, şu anda 31.450, yani 27 binin üzerinde yeni 50 baş
üstü yani büyük-orta ölçekli işletme kuruldu. Bizim Ziraat Bankasından da
-geçtiğimiz hafta bir sunumları oldu- onlardan da sürekli hem talebimiz hem
telkinimiz, bu konuda çiftçilere olabildiğince yardımcı olunması ve kolaylık
sağlanmasıdır.
Sayın Akar’ın
Bilecik’teki sel felaketiyle ilgili olarak…
HAYDAR AKAR (Kocaeli) – Sel değil, kar.

GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Ha, kar yani doğal afet. 
Şimdi, aslında, biz, tabii, o bölgedeki
hem üreticilerle hem vatandaşlarla konuştuk. Demin Sayın Işık’ın sorduğu
soruyla ben aslında cevap verdim. Şeydeki yoğun kar yağışı… Tabii, bir kısmı
bunun 31 Aralıktan önce yani 2014 yılında çıkardığımız mevzuattan istifade
edebiliyor. 2015 yılındakilerin -ki diğer değerli milletvekillerimin arasında
da, mesela Sakine Hanım’ın da, Sayın Öz’ün de sorusunun içerisinde yer alıyor-
hepsiyle ilgili olarak da biz ayrıntılı bir çalışma yapıyoruz. Ayrıntılı bir
hasar tespiti, bir ön kaba hasar tespiti yapıldı ama bunun bir uygulamaya
dönüşebilmesi için kesin hasar tespitlerinin yapılması lazım. Bununla ilgili
olarak da özellikle, tabii, iptidai şartlarda üretim yapanların bu üretimlerini
sürdürebilmeleri yönünde bir formül üzerinde şu anda duruyoruz. Yani, Tarım
Kanunu’na göre onlara herhangi bir yardımda bulunmamız mümkün değil çünkü ÇKS
kayıtları yok. ÇKS kayıtları olmadığı için sigortaları yok. Dolayısıyla, hem
mevzuat içerisinde, hukuk içerisinde kalacağız hem de onların sorunlarını bir
şekilde çözeceğiz. Yani, tarım kredi borçlarıyla ilgili olarak da, Ziraat
Bankası borçlarıyla ilgili olarak da bir çalışma yaptığımızı da burada ifade
etmek istiyorum. 
Sayın Öz biraz önce bir soru sormuştu,
cevap verememiştim. Biraz önce hem Salihli İlçe Tarım Müdürüyle hem Manisa İl
Müdürüyle de arkadaşlarım görüştü, hiçbir sorun yok ÇKS’nin kaydında. 
SAKİNE ÖZ (Manisa) – Olur mu…
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Hiçbir sorun yok. Sadece geçtiğimiz günlerde,
birkaç günlüğüne, icmallerin alınmasında bir sorun olmuş iki üç gün problem
yaşanmış ve aşılmış. 
SAKİNE ÖZ (Manisa) – Bir aydır
olmadığını söyleyenler var. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – İkincisi -bir husus daha söyleyeyim- Manisa
ilinde vadesi gelip de, herhangi bir destek alacağı olup da desteği ödenmemiş
bir tane üreticimiz yok, hepsinin destekleri ödenmiş durumda.
ÇKS sisteminde herhangi bir problem
yok, sistem çalışıyor. Yazılımı nereden aldığımızı sordunuz. İstanbul Teknik
Üniversitesiyle birlikte, onların aracılığıyla daha doğrusu, onlarla iş birliği
hâlinde özel sistemlerle, özel firmalarla alındı.
Bunun dışında, Sayın Işık, ziraat
mühendisi ve veteriner hekimin mesleklere göre dağılımını sordu. Tabii, biz 2
bin kişiyi şu manada istiyoruz: Yani, bize tahsis edilecek miktara göre de
bunları mesleklere dağıtacağız çünkü şu anda bunu ezbere söylememiz mümkün
değil. Yani, olur ya 2 binden fazla alabilirsek ona göre bir dağılım olacak, 2
binin altında olursa ona göre bir alım meydana gelecek.
Şunu da söyleyeyim: Tabii, biz, aslında
2003-2014 arasında 23 bin ziraat mühendisi, gıda mühendisi, balıkçılık, su
ürünleri, veteriner hekim, teknisyen, tekniker ve diğer personel aldık. Şunu da
hatırlatayım, demin Sayın Yılmaz kürsüde söyledi: Şimdi, bakın, en son Tarım
Bakanlığında toplu eleman alımı 1989 yılında yapılmıştı. 1989 yılından 2003
yılına kadar Tarım Bakanlığına hiç toplu eleman alımı yapılmadı; biz aldık ve
23 bin kişi aldık. Şimdi, tabii ki bütün herkesi bizim almamız mümkün değil
yani öyle bir şart da yok, öyle bir imkân da yok. Hiç kimse de böyle bir şey
yapamaz. 
KEMALETTİN YILMAZ (Afyonkarahisar) –
Ama hizmetleriniz hâlâ aksıyor Sayın Bakanım.
GIDA, TARIM VE HAYVANCILIK BAKANI MEHMET
MEHDİ EKER (Diyarbakır) – Hayır, hizmetlerimiz aksamıyor. 
KEMALETTİN YILMAZ (Afyonkarahisar) –
Aksıyor Sayın Bakanım. İsterseniz buyurun gidelim. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) - Hizmetlerimiz en iyi şekilde gidiyor.
Dolayısıyla orada herhangi bir problem yok. 
(Mikrofon otomatik cihaz tarafından
kapatıldı)
KEMALETTİN YILMAZ (Afyonkarahisar) –
Bayat’tan haber verdiler. Sizi bekliyorlar Bayat’a.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Bağlı kuruluşları ele aldığımızda 11 bin
elemanda oraya alındı. Yani TMO (Toprak Mahsulleri Ofisi), TİGEM vesaire,
bunlara da ayrıca 11 bin eleman alındı. Yani 23+11 bin, 34 bin eleman alındı ve
biz geldiğimizde Tarım Bakanlığındaki toplam sayı, bütün branşlardaki Tarım
Bakanlığının eleman sayısı 42 bin. Yani onların hepsinden, neredeyse, biz, bu
süre zarfında eleman aldık.
KEMALETTİN YILMAZ (Afyonkarahisar) –
Hepsi yatıyorlar demek ki, hizmetten anladıkları o.
BAŞKAN – Evet, teşekkür ediyorum Sayın
Bakan.
Birinci bölüm üzerindeki görüşmeler
tamamlanmıştır.
Şimdi birinci bölümde yer alan
maddeleri, varsa o madde üzerindeki önerge işlemlerini yaptıktan sonra ayrı
ayrı oylarınıza sunacağım.
1’inci maddede dört adet önerge vardır,
okutup işleme alıyorum.
Türkiye Büyük
Millet Meclisi Başkanlığına
Görüşülmekte olan 1/983 esas numaralı
Veteriner Hizmetleri, Bitki Sağlığı, Gıda ve Yem Kanununda Değişiklik
Yapılmasına Dair Kanun Tasarısının 1 inci maddesi ile 5996 sayılı Kanuna 10
uncu maddeden sonra gelmek üzere eklenen 10/A maddesinin ikinci fıkrasının
sekizinci cümlesinde geçen "Bakanlık il müdürlüğünün" ibaresinin
"Bakanlığın" şeklinde değiştirilmesini arz ve teklif ederiz.
 Ahmet Aydın  Mehmet
Doğan Kubat  Mahmut Tanal
 Adıyaman  İstanbul
 İstanbul
 İlhan Demiröz  Ramazan
Kerim Özkan  Recep Özel
 Bursa  Burdur
 Isparta
 Adnan Şefik Çirkin  Seyfettin
Yılmaz  Ramazan Can
 Hatay  Adana
 Kırıkkale
 Bayram Özçelik
 Burdur
Türkiye Büyük
Millet Meclisi Başkanlığına
Görüşülmekte olan 653 sıra sayılı
Veteriner Hizmetleri, Bitki Sağlığı, Gıda ve Yem Kanununda Değişiklik
Yapılmasına Dair Kanun Tasarısının çerçeve 1 inci maddesi ile düzenlenen 5996
sayılı Kanuna 10 uncu maddeden sonra gelmek üzere eklenen 10/A-1 maddesinde yer
alan "Hayvan gen kaynaklarının korunması" ibaresinden sonra gelmek
üzere, “araştırılması, tespiti” ibaresinin eklenmesini arz ve teklif ederiz.
 Yusuf Halaçoğlu Alim
Işık Adnan Şefik Çirkin
 Kayseri Kütahya Hatay
 Ali Halaman Emin
Çınar Seyfettin Yılmaz
 Adana Kastamonu Adana
 Mehmet
Doğan Kubat
 İstanbul
Türkiye Büyük
Millet Meclisi Başkanlığına
Görüşülmekte olan 653 sıra sayılı kanun
tasarısının birinci maddesi ile 11/06/2010 tarihli ve 5996 sayılı Veteriner
Hizmetleri, Bitki Sağlığı, Gıda ve Yem Kanununun 10'uncu maddesinden sonra
gelmek üzere eklenmesi düşünülen Madde 10/A'nın ikinci fıkrasında yer alan
"Bakanlık il müdürlüğünün izniyle şube veya irtibat bürosu açabilir;"
ibaresinin "Birlikler yönetim kurullarının kararları ile şube veya irtibat
bürosu açabilir;" ibaresi ile değiştirilmesini arz ve teklif ederiz.
 Pervin Buldan İdris
Baluken Gülser Yıldırım
 Iğdır Bingöl Mardin
 Sırrı Süreyya Önder Nursel
Aydoğan
 İstanbul Diyarbakır
Türkiye Büyük
Millet Meclisi Başkanlığına
Görüşülmekte olan 653 Sıra Sayılı Kanun
Tasarısı'nın 1. maddesinin madde 10/A-2 bendinde geçen "Birlikler ihtiyaç
duyulan yerlerde Bakanlık İl Müdürlüğünün izniyle şube veya irtibat bürosu
açabilir" ibaresi kaldırılarak yerine "Birlikler ihtiyaç duyulan
yerlerde şube veya irtibat bürosu açabilir" ibaresinin eklenmesini arz ve
teklif ederiz.
 Ramazan Kerim Özkan Doğan
Şafak Mahmut Tanal
 Burdur Niğde İstanbul
 Osman Kaptan İlhan
Demiröz Sakine Öz
 Antalya  Bursa Manisa
 Alaattin
Yüksel 
 İzmir
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Katılamıyoruz.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkan.
BAŞKAN – Önerge üzerinde söz isteyen
İlhan Demiröz, Bursa Milletvekili.
Buyurun Sayın Demiröz. (CHP
sıralarından alkışlar)
İLHAN DEMİRÖZ (Bursa) – Sayın Başkan,
değerli milletvekilleri; 653 sıra sayılı Veteriner Hizmetleri, Bitki Sağlığı,
Gıda ve Yem Kanununda Değişiklik Yapılmasına Dair Kanun Tasarısı üzerine söz
almış bulunuyorum. Hepinizi saygıyla ve sevgiyle selamlıyorum.
Değerli arkadaşlar, Karacabey konusunda
konuşmuştum, Karacabey’le devam etmek istiyorum; çok telefon aldım. Bursa
Karacabey’de -işte, bugün Ocağın 27’si- mısır hasadı yapılıyor. Rutubetten
dolayı da 62 kuruşa kadar düştüğünü ifade ettiler. Ayrıca, başka bir şey daha
ifade ediyorlar; Bandırma Limanı’nda mısır yüklü gemiler var. Orada mısır yüklü
gemiler olduğu zaman bizim Karacabey’deki çiftçilerimizin mısırlarını kim
alacak? Sayın Bakanın bu konuda bilgi vermesini özellikle istirham ediyorum.
Bursa’dan açılmışken, Sayın Bursa
milletvekilimizin de sorduğu, Bursa basınında ve ana haber bültenlerinde ifade
edilen kaçak at etiyle ilgili şunu sormak istiyorum… Bu olumsuz örneği şundan
dolayı paylaştım: Bursa’da 20.251 tarım işletmesi var. Biz bunu 139 teknik
elemanla kontrol ediyoruz. Hâlbuki Maliye Bakanlığı, Plan Bütçe Komisyonunda,
20.270 boş kadro olduğunu; daha sonra, 2015 yılında 74 bin kadro verildiğini;
bunun 34 bininin doktor olduğunu, geriye kalan 40 bininin ise bakanlıkların taleplerine
göre değerlendirileceğini ifade etti. 
Şimdi, buradan niçin bunu söylediğimi
ifade etmek istiyorum: Sayın Bakan çıktı, “2 bin teknik eleman, kadro
alacağız…” Seçim zamanıdır, hiç yoktan 2 bin teknik elemanın alınmasını da
kabul ediyoruz. Ancak, bunun bizim sağlıklı gıdaya ulaşmamız için yeterli bir
sayı olmadığını altını çizerek, özellikle söylemek istiyorum. Sayın Bakan,
Bursa’da 20.251 işletme var. Gıda Mühendisleri Odasının ifadesine göre, 80
kişilik bir grup 2 bölüm hâlinde kontrol ediliyor, bir gıda tarım işletmesine
beş senede bir sıra geliyor. Bu şartlarda biz nasıl bir besin aldığımızı,
antibiyotikli olup olmadığını, GDO ihtiva edip etmediğini… Hiçbir şeyden
bilgimizin olmadığını ifade etmek istiyorum.
Ve yasaya gelmek istiyorum. Sayın Bakan
burada çıktı, çok güzel tablolarla, yapılan bazı çalışmaları anlattı her zaman
olduğu gibi. Ama şunu söylemek istiyorum: Bir yasa çıkıyor ve Danıştay, Anayasa
Mahkemesine giderek bir yıl önce iptal ediliyor. Arkadaşlar, hangi tarihte? 7
Kasım 2013 tarihinde. Bir yıl da süre veriliyor. Peki, soruyorum size: Bu bir
yıl süre içerisinde ne yapıldı, niçin bu konuyla ilgilenilmedi? Birlikler bu
yıl içerisinde nasıl çalışma yaptılar? Hukuksuz çalışma yaptılar. Arkadaşlar,
birlik başkanlarına sorduğum zaman, Gıda, Tarım ve Hayvancılık Bakanlığının bir
genelgesi olduğunu, 30 Kasımda mali kongrelerin yapılması gerektiğini ifade
ediyor. Yani birlikler dört yılda bir seçim yapıyor, iki yılda bir mali kongre.
Ortada yasa yok, ortada yönetmelik yok ama bu arkadaşlar mali kongre yapıyor ve
bu arkadaşlar on dört aydır burada, olumsuz bir şekilde, yasaya aykırı olarak
işlem yapıyorlar. Yarın bunlarla ilgili sıkıntının hangi boyutlarda olacağına
kim cevap verebilir?
Ayrıca, bir şey daha var, maddelerin
ileriki bölümlerinde göreceğiz. Değerli arkadaşlarımız, Genel Kurulu, bizleri
hiçe sayarak bu yasanın yürürlüğü “7/11/2014” yazıyor. Bugün 27 Ocak, biz şu
anda görüşüyoruz. Belki kabul etmedik. Böyle bir madde olur mu, böyle bir
yürürlük maddesi konabilir mi? Arkadaşlar, kendiniz hukuku hiçe sayabilirsiniz,
hukukla hiç alakanız olmayabilir ama hiç olmazsa burada oturan tüm
milletvekillerine bu şekilde haksızlık etme şansına ve imkânına sahip
değilsiniz. Lütfen… 
Bu tür konularda biraz daha ciddi
olmanız, Genel Kurulumuzu, milletvekillerimizi daha ciddiye almanız gerektiğini
ifade ediyor, hepinize saygı ve sevgiler sunuyorum. Sağ olun, var olun. (CHP
sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 653 sıra sayılı kanun
tasarısının birinci maddesi ile 11/06/2010 tarihli ve 5996 sayılı Veteriner
Hizmetleri, Bitki Sağlığı, Gıda ve Yem Kanununun 10'uncu maddesinden sonra
gelmek üzere eklenmesi düşünülen Madde 10/A'nın ikinci fıkrasında yer alan
"Bakanlık il müdürlüğünün izniyle şube veya irtibat bürosu açabilir;"
ibaresinin "Birlikler yönetim kurullarının kararları ile şube veya irtibat
bürosu açabilir;" ibaresi ile değiştirilmesini arz ve teklif ederiz.
Pervin Buldan
(Iğdır) ve arkadaşları
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Katılamıyoruz.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkan.
EROL DORA (Mardin) – Gerekçe…
BAŞKAN – Gerekçeyi okutuyorum:
Gerekçe:
Seçimle kurulan ve tüzel bir kişiliğe
sahip olan birliklerin şube ve büro açmalarının il müdürlüğünün iznine
bağlanması birliklerin işleyişine müdahale anlamı taşımaktadır. Birlikler
ihtiyaç halinde kendi organlarının alacağı kararlarla herhangi bir izne gerek
kalmaksızın şube ve büro açabilmelidirler. İşbu önerge bu gerekçe ile
verilmiştir.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 653 sıra sayılı
Veteriner Hizmetleri, Bitki Sağlığı, Gıda ve Yem Kanununda Değişiklik Yapılmasına
Dair Kanun Tasarısının çerçeve 1 inci maddesi ile düzenlenen 5996 sayılı Kanuna
10 uncu maddeden sonra gelmek üzere eklenen 10/A-1 maddesinde yer alan
"Hayvan gen kaynaklarının korunması" ibaresinden sonra gelmek üzere,
“araştırılması, tespiti” ibaresinin eklenmesini arz ve teklif ederiz.
Yusuf Halaçoğlu
(Kayseri) ve arkadaşları
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Takdire bırakıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılıyoruz Sayın Başkan.
BAŞKAN – Gerekçeyi okutuyorum:
Gerekçe:
Madde ile hayvan
gen kaynaklarının korunması, ıslahı, geliştirilmesi, yaygınlaştırılması ve
pazarlama konularında faaliyet göstermek amacıyla gerçek ve tüzel kişiliği haiz ve özel hukuk hükümlerine
tabi ıslah amaçlı yetiştirici birliklerinin gen kaynaklarının araştırılması ve
tespiti konusunda da çalışma yapabilmelerinin düzenlenmesi amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 1/983 esas numaralı
Veteriner Hizmetleri, Bitki Sağlığı, Gıda ve Yem Kanununda Değişiklik Yapılmasına
Dair Kanun Tasarısının 1 inci maddesi ile 5996 sayılı Kanuna 10 uncu maddeden
sonra gelmek üzere eklenen 10/A maddesinin ikinci fıkrasının sekizinci
cümlesinde geçen "Bakanlık il müdürlüğünün" ibaresinin "Bakanlığın"
şeklinde değiştirilmesini arz ve teklif ederiz.
Ahmet Aydın
(Adıyaman) ve arkadaşları
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) - Takdire bırakıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılıyoruz Sayın Başkan.
BAŞKAN – Gerekçeyi okutuyorum:
Gerekçe:
Islah amaçlı yetiştirici birliklerinin
kuruluşlarını düzenleyen madde hükümlerine göre ihtiyaç duyulan yerlerde
Bakanlık il müdürlüğünün izniyle şube veya irtibat bürosu açılabilmektedir.
Birliklerin teşkilatlanma hakkındaki planlama, izleme ve denetime ilişkin
hususlardaki yetkinin tek elden kullanılması ve uygulamada birlik sağlanması
amacıyla teklifimiz doğrultusunda değişiklik yapılması uygun olacaktır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir.
Kabul edilen iki önerge doğrultusunda
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
2’nci madde üzerinde üç adet önerge
vardır, okutuyorum:
TBMM
Başkanlığına
Görüşülmekte olan 653 sıra sayılı Kanun
Tasarısının çerçeve 2. maddesi ile 5996 sayılı Kanuna eklenen 10/B maddesinin
1. fıkrasının (a) bendinde yer alan “Olağan toplantının dört yılda bir
yapılması zorunludur.” ibaresinin “Olağan toplantının dört yılda bir, mali
toplantının iki yılda bir yapılması zorunludur.” şeklinde; (b) bendinde yer
alan “en fazla yedi” ibaresinden sonra gelmek üzere “asıl ve aynı sayıda yedek”
ibaresinin eklenmesini arz ve teklif ederiz.
 Adnan Şefik Çirkin Alim
Işık Kemalettin Yılmaz
 Hatay Kütahya
 Afyonkarahisar
 Lütfü Türkkan Mehmet
Doğan Kubat Mustafa Kalaycı
 Kocaeli İstanbul Konya
TBMM
Başkanlığına
Görüşülmekte olan 653 sıra sayılı Kanun
Tasarısının Çerçeve 2. maddesiyle 5996 sayılı Kanuna eklenen 10/B maddesinin 1.
fıkrasının (b) bendinin 3 nolu alt bendinde yer alan "Anayasal düzene ve
bu düzenin işleyişine karşı suçlar" ibaresinden sonra gelmek üzere
"nitelikli cinsel saldırıda bulunma, çocukların cinsel istismarı"
ibarelerinin eklenmesini arz ve talep ederiz.
 Ahmet Aydın Mehmet
Doğan Kubat Levent Gök
 Adıyaman İstanbul Ankara
 Ramazan Kerim Özkan Erol
Dora Adnan Şefik Çirkin
 Burdur Mardin Hatay
 Seyfettin Yılmaz Recep
Özel Ramazan Can
 Adana Isparta Kırıkkale
 Bayram Özçelik Gökcen
Özdoğan Enç
 Burdur Antalya
Türkiye Büyük
Millet Meclisi Başkanlığına
Görüşülmekte olan 653 sıra sayılı kanun
tasarısının ikinci maddesi ile 11/06/2010 tarihli ve 5996 sayılı Veteriner
Hizmetleri, Bitki Sağlığı, Gıda ve Yem Kanunun 10'uncu maddesinden sonra gelmek
üzere eklenmesi düşünülen Madde 10/B'nin birinci fıkrasının a) bendinde yer
alan "veya kamu yararı ve hizmet gereklerini dikkate alarak"
ibaresinin madde metninden çıkartılması; birinci fıkranın b) bendinin ikinci
cümlesinden sonra gelmek üzere "Ayrıca yönetim kurulu tarafından asıl üye
sayısı kadar yedek üye seçilir" ibaresinin eklenmesini; birinci fıkranın
b) bendinde yer alan "iki katını" ibaresinin "dört katını"
ibaresi ile değiştirilmesini arz ve teklif ederiz.
 Pervin Buldan İdris
Baluken Gülser Yıldırım
 Iğdır Bingöl Mardin
 Hasip Kaplan Mülkiye
Birtane
 Şırnak Kars
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Katılamıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkan.
EROL DORA (Mardin) – Gerekçe…
BAŞKAN – Gerekçeyi okutuyorum:
Gerekçe:
Bu önerge ile öncelikle; Bakanlığın
sadece birliği temsil eden en yetkili organ olan genel kurulu maddede
belirtilen şekillerde toplanamadığı takdirde toplantıya çağırması esas
alınmıştır. Komisyondan geçen tasarı maddesinde yer alan kamu yararı ve hizmet
gereği toplantıya çağırması Bakanlığa keyfî bir hak tanımanın yanında bu konuda
birliklerin yönetim kurulları ve genel kurulların görev ve sorumluluklarına
doğrudan müdahaleye de imkân vermektedir. Ayrıca bu önergeyle maddede yer
almayan ve eksik bırakılan yedek yönetim kurulu üyelerinin seçimine ilişkin bir
hüküm eklenmiş ve yönetim kurulları üyelerinin tavan ücretlerinin artırılarak
aldıkları ücretin yoksulluk sınırının altında olmaması amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
TBMM
Başkanlığına
Görüşülmekte olan 653 sıra sayılı Kanun
Tasarısının Çerçeve 2. maddesiyle 5996 sayılı Kanuna eklenen 10/B maddesinin 1.
fıkrasının (b) bendinin 3 nolu alt bendinde yer alan '"Anayasal düzene ve
bu düzenin işleyişine karşı suçlar" ibaresinden sonra gelmek üzere
"nitelikli cinsel saldırıda bulunma, çocukların cinsel istismarı"
ibarelerinin eklenmesini arz ve talep ederiz.
Ahmet Aydın
(Adıyaman) ve arkadaşları
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Takdire bırakıyoruz.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılıyoruz Sayın Başkan.
BAŞKAN – Gerekçeyi okutuyorum:
Gerekçe:
Yönetim kurulu üyeliklerine
seçilecekler için aranacak şartlar arasında yer alan ve maddede sayılan belli
suçlardan mahkûm olmama halinin kapsamı genişletilmiştir.
BAŞKAN – Oylarınıza sunuyorum: Kabul
edenler... Kabul etmeyenler... Kabul edilmiştir.
Diğer önergeyi okutuyorum:
TBMM
Başkanlığına
Görüşülmekte olan 653 sıra sayılı Kanun
Tasarısının çerçeve 2. maddesi ile 5996 sayılı Kanuna eklenen 10/B maddesinin
1. fıkrasının (a) bendinde yer alan “Olağan toplantının dört yılda bir
yapılması zorunludur.” ibaresinin “Olağan toplantının dört yılda bir, mali
toplantının iki yılda bir yapılması zorunludur.” şeklinde; (b) bendinde yer
alan “en fazla yedi” ibaresinden sonra gelmek üzere “asıl ve aynı sayıda yedek”
ibaresinin eklenmesini arz ve teklif ederiz.
Adnan Şefik
Çirkin (Hatay) ve arkadaşları 
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Takdire bırakıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılıyoruz Sayın Başkan.
BAŞKAN – Gerekçeyi okutuyorum:
Gerekçe: 
Öneri ile toplantı zamanları yeniden
düzenlenmekte ve yönetim kuruluna asıl üye sayısı kadar yedek üye seçilmesi
öngörülmektedir.
BAŞKAN – Oylarınıza sunuyorum: Kabul
edenler... Kabul etmeyenler... Önerge kabul edilmiştir.
Kabul edilen önergeler doğrultusunda
2’nci maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
3’üncü madde üzerinde iki adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 653 sıra sayılı
Veteriner Hizmetleri, Bitki Sağlığı, Gıda ve Yem Kanununda Değişiklik
Yapılmasına Dair Kanun Tasarısının çerçeve 3 üncü maddesi ile düzenlenen 5996
sayılı Kanuna 10 uncu maddeden sonra gelmek üzere eklenen 10/C-1 maddesinde yer
alan (m) bendinin "Faaliyet alanı ile ilgili olarak üyelerinin
ihtiyaçlarına yönelik iş ve işlemler ile ilgili gerektiğinde danışmanlık ve
projelendirme hizmetlerini almak ve üyelerine bu hizmetleri vermek"
şeklinde değiştirilmesini arz ve teklif ederiz. 
 Yusuf Halaçoğlu  Alim
Işık Adnan Şefik Çirkin
 Kayseri Kütahya Hatay
 Emin Çınar Seyfettin
Yılmaz Ali Halaman
 Kastamonu Adana Adana
 Kemalettin
Yılmaz
 Afyonkarahisar
TBMM
Başkanlığına
Görüşülmekte olan 653 sıra sayılı kanun
tasarısının 3. maddesinin tasarı metninden çıkarılmasını arz ederiz. 
 Ramazan Kerim Özkan  Haluk
Eyidoğan  Gökhan Günaydın
 Burdur İstanbul Ankara
 Selahattin Karaahmetoğlu Doğan
Şafak
 Giresun Niğde
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Katılamıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkan.
BAŞKAN – Gökhan Günaydın, Ankara
Milletvekili.
Buyurun Sayın Günaydın. (CHP
sıralarından alkışlar) 
GÖKHAN GÜNAYDIN (Ankara) – Teşekkür
ederim Sayın Başkan. 
Değerli milletvekili arkadaşlarım,
bugün Adalet ve Kalkınma Partisi grup toplantısında Başbakan Davutoğlu tarımla
ilgili birtakım bilgiler verdi. Aynı şekilde, şu anda görüşmelerde bulunan
Tarım Bakanı da bu bilgilere devam etti. 
Ben şimdi sizlere bazı gerçeklerden söz
etmek istiyorum. Soya yağı primini dönüm başına 10 liradan 15 liraya
çıkartacaklarmış. Sevgili arkadaşlar, lütfen iyi dinleyin. On iki yıllık AKP
iktidarında bütün soya üretimi 804 bin tondur, on iki yılda ithal edilen soya
miktarı 12,5 milyon tondur. Yani, ürettiğinizin 15 katını ithal etmişsiniz;
11,5 milyar lira dışarıya para vermişsiniz, yeni aklınıza gelmiş dönüm başına
15 lira yapmak, bravo! Mercimek, kuru fasulyede primi artıracaklarmış. 2002’de
bu memleket 565 bin ton mercimek üretiyordu, bugün 417 bin ton mercimek
üretiyor yani iktidarınızda mercimek üretimi 150 bin ton gerilemiş. Kuru
fasulye üretimi 250 bin tondan 195 bin tona düşmüş. 
Bakın, hepsini
rakamlarla söylüyorum, TÜİK rakamlarıdır. Gelip burada nutuk atmayacaksınız, bu
rakamların yanlış olduğunu söyleyeceksiniz, ben de kabul edeceğim. Yani,
memleketin en geleneksel ürünlerini dibe vurdurmuşsunuz, ithalat 81 bin tondan
317 bin tona çıkmış, ödediğiniz para 37 milyon dolardan 278 milyon dolara
çıkmış bakliyat ithalatında, hâlâ “Tarımda başarılıyız.” diye konuşup
duruyorsunuz. 
Mazot desteğini
yüzde 5 artıracaklarmış. Sevgili dostlarım, söyleye söyleye usandık. Üreticinin
cebinden sadece mazot üzerinden aldığınız dolaylı vergi 9 milyar lira,
verdiğiniz destek 500 milyon lira. Yani, diyorsunuz ki “Biz bunu 550 milyon
lira yapacağız.” Aldığınız verginin yirmide 1’ini ancak destek olarak
veriyorsunuz ve bununla milleti kandırmaya çalışıyorsunuz. 
Korunga, fiğ
desteğinden bahsediyorsunuz. 2014’te 16 milyon ton yem üretti bu memleket, 6
milyon tonluk ham maddesi yurt dışından ithal edildi, hâlâ konuşuyorsunuz. 
Söylediğiniz
başka bir şey daha var: “Efendim, Avrupa’da 1’inciyiz, dünyada 7’nciyiz.” Neye
göre? “Gayrisafi millî hasılaya göre.” 50 kere söyledik, ayıptır. Gayrisafi
millî hasıla cari rakamlarla hesaplanmaz, sabit rakamlarla hesaplanır, cari
rakamla hesaplarsan kendini kandırırsın.
1 Mayıs 2004
yılında Avrupa Birliğine giren 10 ülkeden yüz ölçümü olarak Türkiye daha büyüktür.
Neyle kıyaslıyorsunuz siz kendinizi? Litvanya’yla mı, Letonya’yla mı? Bakın,
ben kıyaslayacağınız ülkeleri size söyleyeyim: Her zaman çok spekülasyonu
yapılıyor, Hollanda, 2013 yılında 102 milyar euroluk ihracat yaptı. İthalatı
var mı? Elbette var. Tarım Bakanı her zaman söyler: “İhracat yapıyor ama
ithalat da yapıyor.” Doğru, yapıyor. Ne kadar yapıyor? 66 milyar euro. Bu
rakamlara da inanmazsınız, Lahey Ticaret Ataşeliğinden geçen hafta aldığım
rakamlardır bunlar, lütfen kontrol edin. 
Size bir rakam daha vereyim. Örneğin
Fransa,. 60 milyar euro ihracatı var, 48 milyar euro ithalatı var; Fransa da
yılda 12 milyar euro tarımdan para kazanıyor. İspanya 61’e 47; yılda 13 milyar
euro tarımdan para kazanıyor. 
Sizin hâliniz ne biliyor musunuz,
gerçek hâliniz? Bunların tamamı DTÖ sınıflandırmasına göredir, başka bir şeye
göre anlatmıyorum. Sizin hâliniz şudur: Siz tarımsal ham maddede yılda 5 milyar
dolar içeridesiniz. Tarım ve gıdayı birlikte hesap ettiğinizde başa baş
geliyorsunuz.
Sizlerden rica ediyorum AKP’li
milletvekili arkadaşlarım, Bakanlığın verdiği verilere güvenerek “Tarımda dünya
birincisiyiz.” falan diye konuşmayın, “Artıyız, ihracatçıyız.” diye konuşmayın,
işte gerçek rakamlar burada.
Gerçek rakamlar şunu söylüyor
arkadaşlar: “Türkiye’de tarım, her yıl 1 milyon nüfusu artan bu memlekette
tarım çöküyor, bu memleketin üreticisi tarlalarını kaybediyor, iflas ediyor.”
Bu memlekette 2 Trakya büyüklüğündeki alan terk edilirken Tarım Bakanlığı diyor
ki: “Biz Sudan’dan 500 bin hektar alan kiraladık, orada üretim yapacağız.” 
Ben bu kadar aymazlığın bu memlekete
fazla olduğunu düşünüyorum ve hepinize saygılar sunuyorum. (CHP sıralarından
alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 653 sıra sayılı
Veteriner Hizmetleri, Bitki Sağlığı, Gıda ve Yem Kanununda Değişiklik
Yapılmasına Dair Kanun Tasarısının çerçeve 3 üncü maddesi ile düzenlenen 5996
sayılı Kanuna 10 uncu maddeden sonra gelmek üzere eklenen 10/C-1 maddesinde yer
alan (m) bendinin "Faaliyet alanı ile ilgili olarak üyelerinin
ihtiyaçlarına yönelik iş ve işlemler ile ilgili gerektiğinde danışmanlık ve
projelendirme hizmetlerini almak ve üyelerine bu hizmetleri vermek"
şeklinde değiştirilmesini arz ve teklif ederiz..
Seyfettin Yılmaz
(Adana) ve arkadaşları
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Katılamıyoruz Sayın Başkanım.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkanım.
BAŞKAN – Önerge üzerinde söz isteyen
Kemalettin Yılmaz, Afyonkarahisar Milletvekili.
Buyurun Sayın Yılmaz. (MHP sıralarından
alkışlar)
KEMALETTİN YILMAZ (Afyonkarahisar) –
Sayın Başkan, değerli milletvekilleri; gerçekten, çiftçi ve üretici birlikleri
için konuşuyoruz ama maalesef, hepimizin bildiği gibi, mızrak çuvala sığmıyor,
güneş balçıkla sıvanmıyor, çiftçi, üretici perişan vaziyette. Çiftçi, üretici
olacak ki çiftçi birliklerinden, üretici birliklerinden bahsedilebilecek. 
Sayın Bakanım, size bir teklifim var.
Muhalefet de Cumhuriyet Halk Partisi de Milliyetçi Hareket Partisi de bu
atamalarla ilgili olarak sizin yapacağınız iş ve icraatlara destek veriyorlar.
Bu Maliye Bakanı hangi partiden? Ben biliyorum ki Milliyetçi Hareket
Partisinden değil, Cumhuriyet Halk Partisinden de değil, Adalet ve Kalkınma
Partisinden. Sizin gücünüz yetmiyorsa biz de destek verelim tüm muhalefet
olarak, gelin bu 2 bin sayısını ihtiyacınızı görecek sayıya çıkartalım, ne
dersiniz Sayın Bakanım? Ancak gülüyorsunuz, teşekkür ederim.
Diğer bir teklifim var: Atama bekleyen
pek çok ziraat mühendisi var, veteriner hekim var, teknikerler var, su ürünleri
mühendisleri, gıda mühendisleri var, peyzaj mimarları var; bir de devletimizin
sahip olduğu milyonlarca dekar boş, tarıma uygun devlet yani hazine arazileri
var. Gelin, müeyyidelerini koyalım hep beraber, bu hazine arazilerini bu atama
bekleyen ziraat mühendislerine, veteriner hekimlere belirli bir prosedür
karşılığında tahsis edelim. Hem bu araziler imara açılma gibi bir tehlikeden
kurtulmuş olurlar hem de tarıma ciddi bir destek verirler, katma değer
sağlarlar hem istihdam artar hem de üretim artar. Bu teklifimi de buradan,
huzurlarınızda paylaşmak istiyorum.
Sayın Bakanım, “Hizmetler aksamıyor.”
diyorsunuz ama sadece birkaç örnek vereceğim veteriner hekim olmanız
münasebetiyle. Hizmetler aksamadığı için mi aşılama ve küpeleme çalışmalarını
özelleştirme gereği hissediyorsunuz? Hizmetler aksamadığı için mi merdiven altı
üretime hâlâ engel olamadınız? Hizmetler aksamadığı için mi gıda da yeterli
denetimler yapamadığınızdan dolayı gıda terörü Türkiye’de ortalıkta kol
geziyor? Hizmetler aksamadığı için mi bu devirde, veteriner hekim bir Bakanın
olduğu Bakanlıkta hâlâ şaptan pazar yerleri kapatılabiliyor, karantina altına
alınabiliyor ve Sayın Bakanım, size yanlış bilgi veriyorlarsa lütfen ikaz edin.
Türkiye’de tüberkülozdan ve bruselladan insanlarımız inim inim inliyor. Orada
Ramazan Bey başını sallıyor. Bunu bilenler biliyor ama insanlarımıza
tüberkülozlu et yediriyorsunuz, tüberkülozlu süt içiriyorsunuz ve brusellalı et
yediriyorsunuz. Bunların neticesini önümüzdeki günlerde hep beraber çekeceğiz
Sayın Bakanım. Lütfen, bu konulara dikkatlerinizi çekmek istiyorum. 
“Hep mi kötü?” diyoruz ama iyi yapılan
şeyler de var. Seçim bölgem olan Afyonkarahisar’da, Afyon’un olmazsa olmazı
dediğimiz kaymağının ve sucuğunun ham maddesi konumunda olan mandacılık
konusunda güzel adımlar atıldı, Anadolu mandasının ıslahı konusunda geç
kalınmış olan bir adım atıldı, kendilerine buradan teşekkür ediyorum ancak hâlâ
oyalanılıyor, hâlâ destekler yeteri kadar değil. Tarım il müdürlüğünün yapmış
olduğu toplu hayvancılık, toplu besicilik, toplu mandacılık konusunda bir
çalışma var ama yer bulunamıyor. Ben buradan size bir yer teklif ediyorum:
Eskiden Kocatepe Tarımsal Araştırma Enstitüsü olarak faaliyet gösteren, halk
arasında “mandacılık araştırma enstitüsü” olarak bilinen ve siz iktidara
geldiğinizde ilk kapattığınız enstitülerden biri olan mandacılık araştırma
enstitüsü bu iş için biçilmiş kaftandır. Buradan ifade ediyorum, yer aramaya
gerek yok Sayın Bakanım. Şu anda üniversiteye tahsis edilmiş vaziyette ama 17
mandayla orada âdeta kürek emziriyorlar ama Afyon’daki arkadaşlarımız bir
laktasyon döneminde 3 tona yakın manda tipini yakalamışlar Sayın Bakanım. Bu az
bir rakam değil. Bunun üzerinde durulması gerçekten çok önemli. Belki farkında
değildir Bakanlık yetkilileri ama Afyon’daki Manda Yetiştiricileri Birliğinin
bu çalışmaları gerçekten övgüye, gerçekten takdire şayan. Bunlara destek
verilmesini sizlerden özellikle istirham ediyorum. 
Zaman darlığı nedeniyle, girilmesi
gereken pek çok konuya giremedik ama atama bekleyen arkadaşlarımızın
sorunlarına lütfen kulak verin. 
Saygılar sunuyorum. (MHP ve CHP
sıralarından alkışlar)
BAŞKAN – Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi oylarınıza sunuyorum: Kabul edenler..
Kabul etmeyenler… Madde kabul edilmiştir.
4’üncü madde üzerinde iki adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 653 sıra sayılı kanun
tasarısının dördüncü maddesi ile 11/06/2010 tarihli ve 5996 sayılı Veteriner
Hizmetleri, Birlik Sağlığı, Gıda ve Yem Kanunun 10'uncu maddesinden sonra
gelmek üzere eklenmesi düşünülen Madde 10/Ç'nin ikinci fıkrasının üçüncü
cümlesinin "Üyelere verilecek hizmetler karşılığında Bakanlıkça
Belirlenecek üst sınırları geçmemek kaydıyla genel kurulca belirlenecek hizmet
bedeli alınır." şeklinde değiştirilmesini arz ve teklif ederiz.
 Pervin Buldan İdris
Baluken Gülser Yıldırım
 Iğdır  Bingöl Mardin
 Selma Irmak İbrahim
Ayhan 
 Şırnak Şanlıurfa 
Türkiye Büyük
Millet Meclisi Başkanlığına
Görüşülmekte olan 653 Sıra Sayılı Kanun
Tasarısı'nın 4. maddesinin alt madde 10/Ç-2 bendinde geçen "Ayrıca üyelere
verilecek hizmetler karşılığında genel kurulca belirlenecek hizmet bedeli
alınabilir" ibaresi kaldırılarak yerine "Ayrıca üyelere verilecek
hizmetler karşılığında genel kurulca belirlenecek hizmet bedeli alınır”
ibaresinin eklenmesini arz ve teklif ederiz.
 Alaattin Yüksel Ramazan
Kerim Özkan Doğan Şafak
 İzmir Burdur Niğde
 Mahmut Tanal Sedef
Küçük İlhan Demiröz
 İstanbul İstanbul Bursa
 Sakine Öz Osman
Kaptan
 Manisa Aydın
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Katılamıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkan.
BAŞKAN – Önerge üzerinde söz isteyen,
Doğan Şafak, Niğde Milletvekili.
Buyurun Sayın Şafak. (CHP sıralarından
alkışlar) 
DOĞAN ŞAFAK (Niğde) – Teşekkür ederim
Sayın Başkan.
Değerli milletvekili arkadaşlarım, ben
de burada gıda, tarım, hayvancılık alanında Türkiye’de uygulanan yanlış
politikaların geneli üzerinde durmak istiyorum.
Değerli arkadaşlar, hızla artan nüfus
karşısında tarımdaki düşük büyüme temposu, Türkiye’nin ihtiyacı olan tarım ve
gıda üretiminden giderek uzaklaşmasına işaret etmektedir. 
Bazı örnekleri
vermek istiyorum, biraz önce Gökhan Günaydın arkadaşımız bazı noktalara
değindi: Buğday ekim alanları daralmıştır. 2000 yılında 21 milyon ton buğday
üreten Türkiye, 2014 yılında 19 milyon ton buğday üretebilmiştir. Türkiye, 2002
yılında 93 milyon dönüm alanda buğday üretirken günümüzde 78 milyon dönümde
buğday üretmektedir. Türkiye, AKP döneminde 31 milyon ton buğday ithal
etmiştir, karşılığında 9,2 milyar dolar ithalat parası ödemiştir. Türkiye, bu
Hükûmet döneminde 10 milyon ton mısır ithal etmiştir, karşılığında 2,5 milyar
dolar ithalat parası ödemiştir. Bu Hükûmet döneminde yağlı tohum ve türevlerine
ithalatta 24,5 milyar dolar para ödenmiştir. Bu Hükûmet döneminde 9,4 milyon
ton pamuk üretilmiştir, 8 milyon ton pamuk ithal edilmiştir. Yine, bu Hükûmet
döneminde 804 bin ton soya üretilmiştir, 12,5 milyon ton soya ithal edilmiştir,
ithalat karşılığında 5,3 milyar dolar para ödenmiştir.
Değerli
arkadaşlar, tütüncülük bitmek noktasına gelmiştir. On iki yılda tütün üretimi
153 bin tondan 70 bin tona gerilemiştir. TEKEL’in özelleştirilmesi sonucu 6
sigara fabrikasından 5’i kapanmıştır. Tokat, Malatya, Bitlis, Adana ve İstanbul
fabrikalarında üretim yapılmamaktadır.
Çiftçi
kaybediyor, işçi kaybediyor, ülke kaybediyor. Şeker pancarı ekimi kotalarla
daraltılmıştır. Özelleştirme süreci, tütünde olduğu gibi şekeri de bitirecek
noktaya gelmiştir. Şeker fabrikalarında yıllardır çalışan, geçici olarak
çalışan işçilerimiz kadro beklemektedirler. Baklagillerde ithalatçı olduk.
Değerli
arkadaşlar, son on yılda 2 milyon 573 bin futbol sahasına denk gelen 27 milyon
825 bin 64 dekar tarım arazisi imara, inşaata kurban gitmiştir. 
Hayvancılık politikalarında da
yanlışlar besiciliği öldürmektedir, tüketiciyi proteinsiz bırakmaktadır. 1980
yılında 16 milyon olan sığır varlığı bugün 14,4 milyondur, otuz beş yılda 2
koyunumuzun 1’ini kaybettik. 1980’de 19 milyon olan keçi varlığımız bugün 9
milyon civarındadır. Mera varlığımız elli yıl evvelki düzeyinin yarısına
inmiştir. Türkiye, son dört yılda 3,5 milyon baş canlı hayvan ithal etmiştir.
Sıfır faizli kredi desteği yanlış uygulamalarla besici iflasına neden
olmaktadır. “Kontrollü kredi süreci” başlığında hayvan fiyatları yükselmiş ve
üretici hayvan satın alarak ahıra bağlamıştır; hemen arkasından yoğun bir
ithalat süreci başlaması sonucunda hayvan fiyatları düşmüş ve besici zarar
etmeye başlamıştır.
Değerli arkadaşlar, pahalı mazot,
pahalı gübre, pahalı yem Türkiye tarım ve hayvancılığını sıkıntıya sokmaktadır.
Tarımda mazot, gübre ve yem fiyatları çiftçi lehine derhâl düşürülmelidir. 
Sayın milletvekilleri, daralan tarım
politikası sonucunda üniversiteden mezun olan binlerce ziraat mühendislerimiz,
veteriner hekimlerimiz, gıda mühendislerimiz –arkadaşlarımızın söylediği gibi-
atama ve iş beklemektedir. Bugün, on binlerin üzerinde her dalda mühendisimiz
boş gezmektedir. 
Son olarak, Niğde bölgesinde yaşanan
don olayında elma üreticilerinin bir bölümüne don zarar parası ödenip aynı
koşullardaki diğer üreticilere para ödenmemesi, Dündarlı, Hacıbeyli, Sazlıca
bölgesinde -meyvelerde- Niğde Bahçeli ve diğer kasabalarda çiftçileri sıkıntıya
sokmuştur. Aynı konu, kuraklık yaşayan buğday üreticilerine de -başta Ulukışla
Kolsuz köyü olmak üzere- aynı sorunları yaşatmıştır.
Yüce Meclisi saygıyla selamlıyorum.
(CHP sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 653 sıra sayılı kanun tasarısının dördüncü maddesi ile 11/06/201 tarihli
ve 5996 sayılı Veteriner Hizmetleri, Birlik Sağlığı, Gıda ve Yem Kanunun
10'uncu maddesinden sonra gelmek üzere eklenmesi düşünülen Madde 10/Ç'nin
ikinci fıkrasının üçüncü cümlesinin "Üyelere verilecek hizmetler
karşılığında Bakanlıkça Belirlenecek üst sınırları geçmemek kaydıyla genel
kurulca belirlenecek hizmet bedeli alınır." şeklinde değiştirilmesi arz ve
teklif ederiz.
Pervin Buldan (Iğdır) ve arkadaşları
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI İBRAHİM YİĞİT (İstanbul) – Katılamıyoruz Sayın
Başkan.
BAŞKAN – Hükûmet
katılıyor mu?
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Katılmıyoruz Sayın Başkan.
BAŞKAN – Gerekçeyi
okutuyorum:
Gerekçe:
Maddenin ikinci
fıkrasında yer alan "Ayrıca üyelerden verilecek hizmet karşılığında genel
kurulca belirlenecek hizmet bedeli alınabilir." cümlesi bir belirsizliği
ifade etmektedir. Bu önerge ile bu belirsizliğin giderilmesi ve hizmetlere de
bir üst sınır getirilmesi amaçlanmaktadır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
5’inci madde
üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 653 sıra sayılı Veteriner Hizmetleri, Bitki Sağlığı, Gıda ve Yem Kanununda
Değişiklik Yapılmasına Dair Kanun Tasarısının çerçeve 5 inci maddesi ile
düzenlenen 5996 sayılı Kanuna 10 uncu maddeden sonra gelmek üzere eklenen
10/D-1 maddesinin (3) nolu bendinde yer alan "Birlik, 24/4/1969 tarihli ve
1163 sayılı Kooperatifler Kanununa göre kurulan kooperatiflere sağlanan her
türlü vergi ve harç muafiyetinden aynı şekilde yararlanır" ibaresine ek
olarak, "Birlik, yaptıkları iş ve işlemlerden ötürü Kurumlar Vergisinden
muaf tutulur" ibaresinin eklenmesini arz ve teklif ederiz.
 Adnan Şefik Çirkin Alim
Işık Emin Çınar
 Hatay Kütahya Kastamonu
 Ali Halaman Mustafa
Kalaycı Yusuf Halaçoğlu
 Adana Konya Kayseri
 Seyfettin Yılmaz
 Adana
Türkiye Büyük Millet Meclisi Başkanlığına
Görüşülmekte olan 653 Sıra Sayılı Kanun
Tasarısı'nın 5. maddesinin alt madde 10/D-3 bendine ek olarak "Birlikler
yaptıkları iş ve işlemlerden dolayı kurumlar vergisinden muaf tutulur"
ibaresinin
eklenmesini arz ve talep ederiz.
 Ramazan Kerim Özkan Doğan
Şafak İlhan Demiröz
 Burdur Niğde Bursa
 Namık Havutça Selahattin
Karaahmetoğlu Mahmut Tanal
 Balıkesir Giresun İstanbul
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Katılamıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkan. 
BAŞKAN – Önerge üzerinde söz isteyen
Selahattin Karaahmetoğlu, Giresun Milletvekili. (CHP sıralarından alkışlar)
Buyurun Sayın Karaahmetoğlu.  
SELAHATTİN KARAAHMETOĞLU (Giresun) –
Sayın Başkan, sayın milletvekilleri; 653 sıra sayılı Kanun Tasarısı’nın 5’inci
maddesi üzerinde söz aldım. Bu vesileyle hepinizi saygıyla selamlıyorum.
Kooperatifler ve birlikler,
üreticilerin alın terini, emeğini, emeğinin değerini bir araya toplayan,
koruyan demokratik kuruluşlardır ve demokrasinin vazgeçilmez unsurlarıdır. 
Kooperatiflerin ve birliklerin önemini
anlamak için dünya ekonomik düzenini iyi değerlendirmemiz gerekiyor. 1990’lı
yılların başlarında dünya iki ekonomik modelden tek ekonomik modele düştü;
kapitalist emperyalist sistem dünyada yalnız başına kaldı ve “yeni dünya
düzeni” dedikleri küreselleşmeyle yeni politikalarını belirledi. Bu politikalar
hayatın her alanını etkilediği gibi tarım üzerine de etkileri oldu. Bu
politikaların iki temel öğesi var; birincisi değişim, ikincisi de özgürlük. 
Değişim, insanlar tarafından, ülkeler
tarafından, işine gelenler tarafından küresel güçlere teslim olmak olarak
algılandı, diğeri de özgürlükler. 
Özgürlük kimin için? Özgürlükler
sermayenin önünü açmak, sınırları kaldırmak, gümrükleri kaldırmak, sermayenin
özgürce dolaşabilmesinin önünü açmak anlamında ifade edildi ama bunun
karşısında emeğin örgütlenmesine müsaade edilmedi. Bu anlamda,
kooperatifçiliğin ve birliklerin önemi bugün bir kez daha ortaya çıkıyor. 
Kendi mesleğimle ilgili, yaşamımdan bir
örnek vermem gerekirse, 1980 yılında, Giresun’da, 50 eczacı meslektaşımla
Karadeniz Eczacılar Kooperatifini kurduk. 50 eczacı ortak miktarda sermaye
koyduk ve kooperatifimizi açtık. Gelen ilaçları da eşit oranda 50 eczaneye
dağıtarak bu yaşama başladık. Sonuç itibarıyla, aracıyı kaldırdık, süreç içinde
kooperatif ekonomik bir güç olmaya başladı ve ilaç sermayesinden de ilaçları
eczacıların menfaatleri doğrultusunda, daha verimli bir şekilde almaya
başladık. Bu, benim yaşamımla ilgili ve kooperatifçiliğin önemini bir şeklide
yaşayarak, tecrübemle size anlattığım bir olaydır.
Yine Giresun’da, Giresunlunun, fındık
üreticisinin yaşamını ilgilendiren bir birlik vardır, FİSKOBİRLİK. 2006 yılında,
ülkede 17 birlikten biri olan FİSKOBİRLİK’e hazineden kredi verilmedi, kalan 16
birliğe de 700 trilyon para verildi. Hâlbuki, FİSKOBİRLİK’in bu ülkeye
kazandırdığı, hazineye kazandırdığı paralardan FİSKOBİRLİK’e 100 trilyon kredi
verilseydi, hatta FİSKOBİRLİK’in hazineden alacağı olan 53 trilyon verilseydi,
bugün FİSKOBİRLİK içinde bulunduğumuz çıkmaz içine girmeyecekti. Bugün
FİSKOBİRLİK sıkıntıda ve öyle bir hâle geldi ki artık, üreticiler sermaye borcu
olarak bir katkı sağlamakla baş başa kaldılar. Eğer bu katkıyı sağlamazlarsa
mali genel kurullar yapılamayacağı için kooperatif yönetimleri düşecek ve o
kooperatif de ne yazık ki kapanacak. Bugün, iktidarın aldığı politikalarla,
yaptığı politikalarla ne yazık ki… Siyasi tercih onlarındır, ona karışma
hakkımız yoktur ama bütün uygulamaları, sermayenin menfaatine olan uygulamaları
ve tasarıları bu Meclisten geçiriyorlar ve üreticileri de yalnız başına
kalmaya, güçsüz kalmaya ve sermayenin karşısında ezilmeye mahkûm ediyorlar.
Fındık üreticilerinin her sezon başı fındık sermayedarının karşısında
uyguladığı politikalarla baskı altına alındığı; İtalya’da, İspanya’da,
Azerbaycan’da, Gürcistan’da fındık üretiminin, rekoltenin yüksek olduğunu,
Amerikan bademinin fındığa alternatif olduğu gerçeğiyle yapılan politikalarla
taban fiyatlar sürekli düşük tutulmaya çalışılıyor ve üreticinin elinden
fındığı alınmaya çalışılıyor. Hatta bu sene dondan dolayı fındık rekoltesi
düşük olduğu hâlde ticaret odaları, borsalar tarafından da fındık rekolteleri
yüksek gösterilerek yine taban fiyatlar düşük gösterilmeye çalışılıyor.
(Mikrofon otomatik cihaz tarafından
kapatıldı)
SELAHATTİN KARAAHMETOĞLU (Devamla) – Ne
yazık ki sürem bitti, görüyorum karşıdan.
Hepinize saygılar sunuyorum. (CHP
sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 653 sıra sayılı
Veteriner Hizmetleri, Bitki Sağlığı, Gıda ve Yem Kanununda Değişiklik
Yapılmasına Dair Kanun Tasarısının çerçeve 5 inci maddesi ile düzenlenen 5996
sayılı Kanuna 10 uncu maddeden sonra gelmek üzere eklenen 10/D-1 maddesinin (3)
nolu bendinde yer alan "Birlik, 24/4/1969 tarihli ve 1163 sayılı
Kooperatifler Kanununa göre kurulan kooperatiflere sağlanan her türlü vergi ve
harç muafiyetinden aynı şekilde yararlanır" ibaresine ek olarak,
"Birlik, yaptıkları iş ve işlemlerden ötürü Kurumlar Vergisinden muaf
tutulur" ibaresinin eklenmesini arz ve teklif ederiz.
Mustafa Kalaycı
(Konya) ve arkadaşları 
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Katılamıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkan.
BAŞKAN – Evet, önerge üzerinde söz
isteyen Mustafa Kalaycı, Konya Milletvekili.
Buyurun Sayın Kalaycı. (MHP
sıralarından alkışlar)
MUSTAFA KALAYCI (Konya) – Sayın Başkan,
değerli milletvekilleri; hepinizi saygılarımla selamlıyorum.
Ülkemizde köylü ve çiftçi zor günler
yaşamaktadır. AKP iktidarı döneminde, girdi fiyatlarındaki aşırı yükselmeler ve
ithalata dayalı politikalar üretim yapmayı güçleştirmiştir. Ürettiği ürünü
değerinde satamayan ve başta mazot ve gübre olmak üzere yüksek girdi
maliyetleriyle beli bükülen, bankalara olan kredi borçları katlanarak artan çiftçimiz
perişan durumdadır. İnsanca yaşamanın dahi çok görüldüğü çiftçilerimizin
ürünlerinden elde ettikleri gelir borçlarını bile karşılayamaz bir durumdadır.
Çiftçilerimiz hasat dönemini gelir elde etmek için değil, mahkûm oldukları
borçlarını ödeyebilecekleri bir zaman olarak görmektedir. 
Tarım sektörünün yapısal sorunlarını
çözecek, tarımsal girdi yükünü azaltacak ve tarım sektörünü ayağa kaldıracak
tedbirlerin mutlaka alınması gerekmektedir ancak tarım kesiminde problemler çığ
gibi büyürken Hükûmet duyarsızlığını inatla sürdürmektedir. Çiftçimiz AKP
iktidarının ilgi ve destek alanının dışındadır. Çiftçinin durumu AKP
Hükûmetinin umurunda bile değildir. 
Tarım Bakanı burada, hemen soralım:
Sayın Bakan, ülkemizin tahıl ambarı olan, tarımın başkenti olarak bilinen
“Konya” diye bir ilimiz var, bir de ovası var. Acaba buralardan haberiniz var
mı? Konyalı çiftçi ne durumda, biliyor musunuz? Buraya en yakın ilçelerimize,
Kulu’ya, Cihanbeyli’ne beraber gidelim, hatta vaktiniz varsa Yunak’a,
Akşehir’e, Beyşehir’e, Seydişehir’e, Çumra’ya, Karapınar’a, Ereğli’ye, velhasıl
tüm Konya Ovası’na gidelim, birlikte dolaşalım; çiftçimizin karşı karşıya
kaldığı içler acısı durumu yerinde görün. Ama gelmezsiniz, gelemezsiniz çünkü
çiftçinin yanına gidecek ne yüzünüz kaldı ne de cesaretiniz var. 
Tarım ve hayvancılıkta yaşanan en temel
sorunun yüksek girdi maliyetleri olduğu bir gerçektir. Çiftçiler girdilerin
pahalı olması nedeniyle yeterli girdi kullanamamakta, bu da verimliliği olumsuz
etkilemektedir. Ağır girdi maliyetlerinin altında ezilen çiftçimizin üretimi
sürdürebilecek gücü kalmamıştır. Bugün, köyler boşalmış olup köylerde üretici
kalmamıştır. 
Çiftçimiz dünyanın en pahalı mazotunu
ve gübresini kullanıyor. Sayın Bakan, lojistik firmalara, yatlara, kotralara,
gemiciklere ucuz mazot verirken üreten, katma değer yaratan çiftçimize neden
ucuz mazot vermiyorsunuz? Lüks arabaların, ciplerin aldığı mazot ile çiftçinin
kullandığı mazotun fiyatı aynı. Bu haksızlık değil midir? Çiftçinin ve
üreticinin temel girdilerini ucuz alabilmesi mutlaka sağlanmalıdır. O nedenle,
tarımsal üretimde kullanılan mazot, gübre, yem ve diğer girdilerde vergiler
mutlaka kaldırılmalıdır. 
AKP Hükûmeti, tüm vatandaşlarımızı
olduğu gibi çiftçiyi de elektrikle çarpmakta ve çırpmaktadır. Elektrik faturalarının
neredeyse yarısını kaçak elektrik parası ile vergi ve fonlar oluşturmaktadır.
Bununla da yetinilmemektedir. Elektrik kayıp kaçak hedeflerini tutturamayan
yandaş dağıtım şirketlerinin, faturasını düzenli ödeyen vatandaşlarımıza,
çiftçilerimize ilave kaçak para faturası çıkaracağı görülmektedir. Başkalarının
çaldığı kaçak elektrik parası dürüst vatandaşımıza ödettirilmemelidir ve bugüne
kadar ödenen kaçak elektrik paraları da iade edilmelidir. 
Tarım kesiminde çalışan milyonlarca
insanımız bankalar tarafından kıskaca alınmıştır. Çiftçimizin borçları her yıl
katlanarak artmaktadır. Çiftçimiz borç batağındadır. Bankalara olan zirai kredi
borçları, BDDK verilerine göre, 2014 Eylül ayı itibarıyla 42 milyar lirayı
aşmıştır. Kredi yenilemeleri ve yeniden yapılandırmalara rağmen, takibe düşen
kredi borçları 1 milyar 376 milyon liraya yükselmiştir. İcraların hızla arttığı
tarım kesiminde problemler çığ gibi büyürken birçok çiftçi borcunu ödeyebilmek
için traktörünü, tarlasını satmak zorunda kalmakta, bunalıma girmektedir. 
Değerli milletvekilleri, çiftçinin
afetler nedeniyle uğradığı zararlar da telafi edilmemektedir. Kar, don ve sel
gibi nedenlerle birçok ilimizde çiftçilerimiz endişe verici zararlarla
karşılaşmışlardır. Tarım Sigortaları Kanunu’na göre, belirlenen riskler için
tarım sigortası yaptırmayan üreticiler 2090 sayılı Tabii Afetlerden Zarar Gören
Çiftçilere Yapılacak Yardımlar Hakkında Kanun’dan yararlanamamaktadır.
Ülkemizde tarım sigortaları fazla gelişme gösterememiştir. Tarım sigortasında,
başta mülkiyet sorunu olmak üzere, birçok sorunla karşılaşılmaktadır. Tarım
sigortası yaptıran çiftçimizin sayısı henüz çok azdır, uygulama çok düşük
seviyededir. Tarım sigortası yaptırmadı diye çiftçilerimizin hasarı göz ardı
edilmemelidir. Tabii afetler nedeniyle çiftçi ve köylünün yaşadığı mağduriyeti
hiç olmazsa kısmen giderecek bir düzenleme yapılmalıdır. Yardımların
yapılabilmesi için aranan ürünlerin, canlı-cansız üretim araçlarının ve
tesislerin değer itibarıyla en az yüzde 40 oranında zarar görmesi şartının
mutlaka hafifletilmesi gerekmektedir. Bu konuda gerekli yasal düzenleme mutlaka
yapılmalıdır. Esasen, çiftçimiz için kapsamlı bir destek paketi acilen
uygulamaya konulmalıdır.
Ben tasarının hayırlara vesile olmasını
diliyor, teşekkür ediyor, saygılar sunuyorum. (MHP ve CHP sıralarından
alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
Böylece, birinci bölümde yer alan
maddelerin oylamaları tamamlanmıştır.
Sayın milletvekilleri, birleşime beş
dakika ara veriyorum.
Kapanma Saati:
20.04
BEŞİNCİ OTURUM
Açılma Saati:
20.11
BAŞKAN: Başkan
Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Bayram ÖZÇELİK (Burdur)
-----0-----
BAŞKAN – Sayın milletvekilleri, Türkiye
Büyük Millet Meclisinin 47’nci Birleşiminin Beşinci Oturumunu açıyorum. 
653 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet yerinde.
Şimdi ikinci bölümün görüşmelerine
başlıyoruz.
İkinci bölüm 6 ila 11’inci maddeleri
kapsamaktadır.
İkinci bölüm üzerinde Milliyetçi
Hareket Partisi Grubu adına söz isteyen Adnan Şefik Çirkin, Hatay Milletvekili.
MHP GRUBU ADINA ADNAN ŞEFİK ÇİRKİN
(Hatay) – Sayın Başkan, sayın milletvekilleri; hepinizi saygıyla selamlıyorum.
Tabii, yine, çiftçiyi ilgilendiren bir
sebeple geç kaldım. Bunu da sizlerle paylaşıyorum. 
Şimdi, burada, hep birlikte -bunu da
bütün Türkiye duysun- sabaha karşı saat üçte bütün siyasi partilerle çiftçinin
elektrik borçlarına dair bir kanun teklifi çıkarmıştık ve güzel de bir af
olmuştu değil mi? Şimdi, bu nasıl bir iştir ki biz bu borcu şirkete ödüyoruz?
Yani, bu, devlete olan borcumuz, özel enerji şirketine değil. Götürüyoruz,
dilekçemizi veriyoruz -bizzat, ben- kendi elektrik borçlarımıza dair affa
girmek üzere. Kime? Bu enerji şirketine. Şirketteki görevli dilekçeyi
kaybediyor ve biz aftan yararlanamıyoruz. Şimdi, olacak iş mi? Yani bu Bakanlık
kendi alacağını niye şirkete devreder? O şirketin elektrikçilik anlayışı,
enerji anlayışı, en azından devraldığından beri, başta sayın iktidar partisi
milletvekillerimizin de başına bela. 
MEHMET ÖNTÜRK (Hatay) – Keşke Hasan’a
deseydin…
ADNAN ŞEFİK ÇİRKİN (Devamla) – Efendim?
MEHMET ÖNTÜRK (Hatay) – Hasan’a desen,
halleder o.
ADNAN ŞEFİK ÇİRKİN (Devamla) – Aynen. 
Yani elektrik kesilir, bu enerji
şirketi personel bulundurmaz. 
ADEM YEŞİLDAL (Hatay) – Hasan oradan
ayrılınca çöktü zaten orası.
ADNAN ŞEFİK ÇİRKİN (Devamla) – Evet,
evet.
Hasan Bey burada mı? Yok. Sayın Hasan
Akgöl Bey olsaydı, bu işleri hallederdi. 
Böyle bir anlayış. Haber de şimdi
-şansımıza- geldi, o yüzden inşallah çok sıhhatli bir konuşma yaparız. Neyse
konumuza dönelim.
Tabii, bir tek de ben değilim. Yani bu
kadar aylaklık, bu kadar aymazlıkla koca bir şirketi devralan bir özel şirketin
elemanları artık başka kimlere ne yapmıştır, Allah bilir.
Şimdi, efendim, ben Hataylıyım.
Dolayısıyla, Hatay tarımının ana motoru pamuk; tarladan tezgâha yaklaşık 10
milyon kişinin geçimini sağlıyor. 2000 yılında 130 bin kişi pamuk ziraatıyla
uğraşıyordu fakat bu rakamın şimdi 75 binlere düştüğünü görüyoruz. 2013 yılı
itibarıyla 800 bin ton üretimimiz var. 2001 yılı itibarıyla, yanlış
hatırlamıyorsam, bu 1 milyon 400 bin tondu, şimdi ihtiyaç 1,5 milyon tonu
geçmiş. Yani pamuk eken çiftçi sayısı niçin düşer? Pamuk üretimi, tabii,
bununla beraber neden düşer? Ayrıca, arada sıkıntılar oluyor, kuraklık… Mesela,
eldeki bilgiye göre, Amik Ovası’nda 110 bin dekardan 63 bin dekara düşüyor.
Maliyetine bakıyoruz kütlü üretiminin yani pamuk üretiminin, bölgesine göre
1.400-1.600 lira. Bunu kaça satıyoruz? 1.000 lira, 1.100 lira; yüksek randıman
olursa. Şimdi, ne alıyoruz? Çok çok, destekleme 500. Sayın Bakanım, bu
desteklemenin bin lira olması lazım. Pamuk desteklemesinin bin liradan aşağı
olmaması lazım, aşağısı vallahi kurtarmaz, billahi kurtarmaz; yanmışız. 
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Az konuşursan verelim Şefik.
ADNAN ŞEFİK ÇİRKİN (Devamla) – Hemen
inerim, söz veriyorsa Sayın Bakan, hemen kürsüyü bırakır giderim.
Şimdi, genelde, bu, ziraatla ilgili
meselelerde tarım bakanlarına yüklenilir ama bu bir haksızlıktır aslında. Yani
burada, esas, parayı vermeyenler maliye bakanlarıdır; tabii, maliye
bakanlarıyla beraber hükûmetlerin çiftçiye bakışıdır. Maliye bakanı herkese
verir ama nedense, bu, çiftçiye gelince cimrileşir. Esas, bu, tarımla ilgili
görüşmeleri Maliye Bakanının huzurunda yapmak lazım. Yani ben şahsen Sayın
Tarım Bakanının -bazı konuları da bildiğimden, en azından bildiğim bazı
konularda kendisini tenzih ederim- çiftçiye karşı… Mesela kuraklık. Kuralık
afete girmiyordu bak, onu biz burada kürsüden hatırlattık, “Peki.” dedi ve
kuraklık afete girdi, yoksa girmezdi ve dolayısıyla, biz de dâhil, birçok
çiftçi kuraklıktan rapor tutturdu ve en azından tarım kredi borçlarını ve şeyi
erteletti. 
Şimdi, tarımda büyüme hızına bakıyoruz;
2001 kriz dönemi, eksi 7,9 fakat içinde bulunduğumuz Hükûmet bir senede bu
tarımı toparlamış ve artı 8,8’e getirmiş. Bugün 2013 rakamı 3,5. Rakamlar bunu
gösteriyor, söylüyor. Tarımda istihdam alanı yüzde 36’dan yüzde 23’e inmiş. 
Tabii, Hatay için de kötü bir haberim
var: Kötü derken, borçlarını ödeyemeyen çiftçi sıralamasında Hatay 1’inci
olmuş, 2’nci Artvin, 3’üncü Elâzığ. Böyle bir rakam var önümüzde. 
Adana’nın işi bizden iyiymiş Muharrem
Bey. 
Şimdi, hâl buyken, çiftçiler konusunda
ve bilhassa pamuk konusunda bir reform lazım. Yani zeytinyağcı, zeytinci bizden
iyi mi? Yok, bu sene zeytin biraz para etti, sebebi: Zeytin yok. Süt biraz para
etti, sebebi: Süt yok, kuraklık var, yem kısa. Yani azlıktan bu fiyat
artışları. 
Mesela Yayladağı: Bu da genelde
zeytinle, artık meyvecilikle, bir miktar da tütünle geçinen bir yer. Biz
Hatay’ın Yayladağı ilçemizin sıkıntısını fark ettiğimizde, oranın asıl
değerlerinin gün yüzüne çıkmasının temelinin Yayladağı yolu olduğunu
bildiğimizden, 57’nci Hükûmet olarak, uzun yıllardır atılmayan Yayladağı yol
temelini attık; iktidarınız da, Adalet ve Kalkınma Partisi iktidarı da bunu
bitirdi, devamını getirdi. Ama biz bu yolun temelini atarken Yayladağı Sınır
Kapısı’nı da düşünmüştük. Yani bu sınır kapısı bir nevi bizim Reyhanlı gibi
çalışacaktı. Bugün bütün sınır kapıları açık, efendim, IŞİD’in, El Kaide’nin,
El Nusra’nın, şunun bunun elinde olan bütün sınır kapıları açık, fakat
Yayladağı Sınır Kapısı kapalı. Bunun Yayladağılıya bir faydası yok, o sınır
kapısının açılmasının da Türkiye’ye bir zararı yok. Bunu rica ediyoruz, bu
vesileyle onu da gündeme getiriyoruz. 
Hassa’mız yine bir miktar zeytin ve
üzümle geçinir, durumu felaket. Hele Dörtyol; narenciye çökmüş, dalında kalmış,
mandalinaydı, portakaldı, bunlar perişan olmuş. Sayın Bakanım, narenciyeci için
de özel bir program geliştirmek ve bu desteği direkt narenciyeciye vermek
gerekiyor. Böyle bir sıkıntı var orada.
Tabii, bütün bunlar için çiftçiye
yönelik bir reform paketi lazımdır. Özellikle çiftçinin meselesinin bu
Mecliste, böyle, birkaç saat oturulup tartışılması, bütün muhalefet
partilerinin de içinde olduğu, bir komisyon kurulması, bir reformla çiftçinin
kalkındırılması lazımdır. Ben her fırsatta söylüyorum, çiftçinin durumu bu. 
Biraz evvel Muharrem Bey hayvancının
durumundan bahsederken bütün masrafı yaptığı hâlde hayvanın kafasını, kolunu,
böbreğini, şeyini diğerlerinin aldığını, hayvancıya karkas etin kaldığını
söylüyor. Fakat hayvancının oyu da AKP’ye kalıyor, böyle de bir garabet var. 
Hayvancı kardeşim, pamukçu kardeşim,
fıstıkçı kardeşim, fındıkçı kardeşim, ayçiçekçi kardeşim, patatesçi kardeşim;
hâlinden memnunsan bize boşuna nefes tükettirme, devam et.
Hepinize saygılar sevgiler sunuyorum.
(MHP sıralarından alkışlar)
BAŞKAN – Teşekkür ediyorum.
Bölüm üzerinde ikinci konuşmacı
Cumhuriyet Halk Partisi Grubu adına Gökhan Günaydın, Ankara Milletvekili.
Buyurun Sayın Günaydın. (CHP
sıralarından alkışlar)
CHP GRUBU ADINA GÖKHAN GÜNAYDIN
(Ankara) – Sayın Başkan, Sayın Bakan, değerli milletvekilleri; 24’üncü Dönemin
sonuna geliyoruz. Türkiye’de tarım sektörüyle ilgili hepimizin kabul
edebileceği, sadece gerçekleri konuşacağımız objektif bir değerlendirmeye ihtiyaç
var. Çünkü dünyanın bütün ülkelerinde tarım stratejik bir sektör ve Türkiye
olarak bu stratejik sektörün gereğini yerine getirmek zorundayız. Biz bugün ana
muhalefet partisiyiz, iktidarda Adalet ve Kalkınma Partisi var, evet,
Milliyetçi Hareket Partisi, HDP muhalefet sıralarında oturuyorlar ama bizlerin
tarım konusunda bir ortak söyleme, ortak düşünceye dönme ihtiyacımız vardır.
Bizler, birbirimize hepimizin tekrar etmekten artık usandığı sözleri söyleyerek
bu dönemi tamamlayamayız. O hâlde, artık nihayet birinin bir grup adına yaptığı
konuşmada, herkesin kabul edebileceği ve hepimize ufuk çizebilecek bir söyleme
bu Meclisi davet etmesi gerekiyor. 
Sevgili arkadaşlarım, söylediklerimin
tamamını Türkiye İstatistik Kurumunun verilerinden lütfen kontrol ediniz ve
eğer ben bu kürsüde bir muhalefet milletvekili olarak bir tek rakamı
çarpıtıyorsam yerime oturur oturmaz beni ikaz ediniz. 
On iki yıllık AKP iktidarının bir
muhasebesini yapmak gerekiyor. Bakınız, bitkisel üretimde yalnızca mısırda,
yalnızca ayçiçeğinde ve yalnızca çeltikte, bu 3 üründe artış vardır. Tebrik
etmek gerekir mi? Evet. Mısır için, çeltik için ve ayçiçeği için üretim artışı
sağlayan politikaları kim ortaya koyduysa tebrik etmek gerekir, örneğin
çeltikte o tohum ıslahını yapan ziraat mühendisi arkadaşımızı tebrik etmek
gerekir. 
Peki, bunları söylerken ben şimdi başka
gerçekleri de ifade etmek zorundayım. Yılda 4 milyon ton ortalama buğday üreten
bir ülkenin yurttaşı ve milletvekili olmak sizlerin hoşuna gidiyor mu? Bana
kimse bunu un ihracatıyla açıklamaya kalkışmasın. Tekrar rakam veriyorum size:
Bu memleketin on iki yılda buğday ithalatı için ödediği para 9,2 milyar
dolardır, un ihracatından kazandığı para 6,5 milyar dolardır. Dünyada hiçbir
ülke ham madde ithal edip, işlenmiş madde ihraç edip para kaybetmez. Bunu
yalnızca Türkiye yapıyor. O hâlde burada, buğday meselesinde ve un ihracatında
kimlerin numara çevirdiğini Türkiye’nin anlaması ve birilerinin bunu
denetlemesi lazım. Bunu Tarım Bakanlığı yapmayacak da kim yapacak? 
Ben bir rakam daha vereyim: Türkiye
pamuk üretiyor mu? Evet, üretiyor. Türkiye’nin, on iki yıllık döneminizde
ürettiği pamuk miktarı 9,5 milyon tondur, ithal ettiği pamuk miktarı 8 milyon
tondur. Ben şimdi tekrar soruyorum: Bu Mecliste oturan milletvekilleri olarak,
ürettiği kadar pamuk ithal eden bir memleketin siyasetçisi olmaktan memnun
muyuz, bu konuda birilerini sorumlu tutmayacak mıyız? Daha acısını söyleyeyim:
Yılda yalnızca pamuk ithalatına 4 katrilyon lira pamuk ithalat parası ödeyen
bir memleketin evladı olmak iyi bir şey midir? Ege’den pamuk çekilmiştir,
Akdeniz’den, Çukurova’dan pamuk çekilmiştir ve pamuk yalnızca bir Güneydoğu
Anadolu ürünü hâline gelmiştir.
Size bir soya üretiminden bahsedeyim.
804 bin tondur on iki yılda üretilebilen bütün soya miktarı. İthal edilen
miktar nedir biliyor musunuz arkadaşlar? İnanmazsanız tekrar edeyim: 12,5
milyon tondur. Bir memleket, 804 bin ton üretiyor; 12,5 milyon ithal ediyor ve
Tarım Bakanı 11’inci bütçesine imza atmakla övünüyor. Bütün bunların bir
muhasebesini yapmak zorunda değil miyiz? Bunun hesabını yalnızca CHP
milletvekilleri, muhalefet milletvekilleri mi soracak? Burada bulunan AKP
milletvekilleri, iktidar partisi milletvekilleri, on iki yıldır yetki
verdikleri Bakanlığın bir soya üretimini 200 bin tona çıkartamamasının hesabını
sormamalı mı arkadaşlar? Bütün bunları hep beraber değerlendirmemeli miyiz? 
Başbakanınız bugün söylüyor:
“Mercimeği, fasulyeyi primle destekleyeceğiz.” diye. Bakın bakalım, her iki
üründe de iktidarınız döneminde 100’er bin ton geriledi mi gerilemedi mi
üretim? Çok değil, on beş yıl evvel Nadas Alanlarının Daraltılması Projesi
çerçevesinde her tarafı nohutla, mercimekle bu memleket doldurmamış mıydı?
Hatta baklavayı mercimekli yapıyorlar diye dalga geçiyorlardı. Yeşil mercimeği
almıyor, sarı mercimeği istiyor diye, biz, Hindistan’a, yeşil mercimeğin
kabuğunu kırıp sarı mercimek olarak satıyorduk. Şimdi Hindistan’dan,
Kanada’dan, Habeşistan’dan yeşil mercimek, fasulye ithal etmek birilerinin
kanına dokunmuyor mu acaba? Bunun hesabını biz sormayacağız da kim soracak
sevgili arkadaşlarım? (CHP sıralarından alkışlar)
Sevgili dostlarım, bir veteriner hekim
olan Gıda, Tarım ve Hayvancılık Bakanı konuşmaya geldi mi neredeyse beni de
ikna edecek. Ben size rakam vereyim: 1980’de bu memleketin nüfusu 44 milyondu,
bugün 77 milyon; her yıl 1 milyon nüfus artırdık bu memlekette. 50 milyon
koyunumuz vardı 1980’de, bugün 29 milyon koyunumuz var; her 2 koyundan 1’ini
kaybettik. 19 milyon keçimiz vardı, bugün 9 milyon keçimiz var; her 2 keçiden
1’ini kaybettik. 16 milyon sığırımız vardı, 14 milyon sığırımız var; sığırımız
2 milyon azaldı. 1 milyon mandamız vardı -arkadaşlar teşekkür ediyorlar- 118
bin manda kaldı; her 10 mandadan 9’unu kaybetti bu memleket. Şimdi sorarsanız
Tarım Bakanına, der ki: “İktidarımızın son döneminde canlı hayvan varlığında
artış oldu.” Sanıyor ki biz bakmayacağız rakamlara. Son dört yılda ne kadar
canlı hayvan ithal ettiniz? 3,5 milyon canlı hayvan ithal ettiniz; 2 milyon
koyun, 1,5 milyon sığır ithal ettiniz yani sizin “Canlı hayvan varlığı arttı.”
diye söylediğiniz şey maalesef ithalat yaptığınız şeydir. 
Unutmuyoruz, Fransa’dan size “Legion
d’honneur” ödülü verdiler yani siz Fransa nişanı taşıyorsunuz. Sebebi ne
biliyor musunuz? Siz Fransa tarımını desteklediğiniz için Fransa’dan nişan
aldınız. Ben de her zaman soruyorum: Gidin Amasya’da Suluova’dan bir alın
bakalım o nişanı ya da gidin Trakya’dan alın bakalım o nişanı; besici size
nasıl bir madalya vermeyi tercih edecek? Bütün bunları hep beraber konuşmak
zorundayız. 
Sevgili arkadaşlarım, bakın,
hayvancılık, Türkiye’de, ithalat yapılmazsa ayakta duramayacak noktadadır.
Üstelik de bir acı gerçeği daha söyleyeyim. Ben diyorum ki: “Bir Türkiye
Cumhuriyeti yurttaşı yılda 7 kilogram kırmızı et tüketiyor.” Tarım Bakanı
düzeltiyor beni, diyor ki: “7 kilogram değil, 12 kilogramdır.” Peki, bu sefer
sizin dediğiniz doğru olsun, 12 kilogram. Bir Avrupalı ortalama ne kadar
tüketiyor biliyor musunuz? 77 kilogram tüketiyor. Ortalama bir Avrupalının…
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – 13, 13.
GÖKHAN GÜNAYDIN (Devamla) –13 diye
düzeltiyor, işte Tarım Bakanının ciddiyeti burada arkadaşlar. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Onun yüzde 70’i, Avrupa’nınki domuz, domuz,
onu söylesene. 
GÖKHAN GÜNAYDIN (Devamla) –
Düzeltiyorum, peki, sen “13.” diyorsun, ben de 13 diyeyim. Ortalama 77 kilogram
bir Avrupalı…
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Avrupalının yediğinin yüzde 70’i domuz, domuz.
GÖKHAN GÜNAYDIN (Devamla) – Sayın
Bakan, ben bitirince gelirsin buraya, konuşursun, böyle laf atarak bir yere
varılmaz. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Hadi oradan, yalan yanlış bilgiler verme!
BAŞKAN – Sayın Bakan, lütfen…
GÖKHAN GÜNAYDIN (Devamla) – Böyle laf
atacağına çalış, çalış, çalış da memleket bir yere gelsin. (CHP sıralarından
alkışlar) 
Bir Avrupalı ortalama 77 kilogram
kırmızı et tüketiyor, Türk insanı 13 kilogram tüketiyor; Tarım Bakanı “13
kilogram.” diyor. Bundan utanacağına diyor ki: “Ama orada domuz eti yiyorlar.”
Kardeşim, sen de koyun etiyle ikame et, elini tutan mı var? Bu insanlara 10
liradan lop et ithalatı yaptırıyorsun ama 25 liradan aşağıya kimse 1 kilogram
kıymayı yiyemiyor. Niye biliyor musunuz? Bu ithalatı kimlerin yaptığını, hangi
yandaşların cebinin dolduğunu biliyoruz, Et ve Balık Kurumunun nasıl bir
ithalatçı kurum hâline getirildiğini biliyoruz. 
Ben bu sözlerime niye başladım? Bir
muhalefet milletvekili olarak konuşmuyorum, üretimi artanları söyledim ama
Türkiye’nin tarımının da raporunu size bütün gerçekliğiyle ortaya koydum. 
AKP’li milletvekili arkadaşlarıma
sesleniyorum: Nasıl biz bunun hesabını sorduysak, siz de on bir yıldır bu
Bakanlıkta oturup da tarımı düzeltmek yerine başka işlerle uğraşan ve gariban
köylüyü desteksiz bırakan bu Tarım Bakanının hesabını sorun. Eğer hesabını
sormazsanız Türkiye ithalatçı bir ülke olarak maalesef beslenememeye devam
edecek. 
Çok teşekkür ediyorum, saygılar
sunuyorum. (CHP sıralarından alkışlar) 
BAŞKAN – Teşekkür ediyorum. 
Bölüm üzerinde şahsı adına söz isteyen
Lütfü Türkkan, Kocaeli Milletvekili. 
Buyurun Sayın Türkkan. (MHP
sıralarından alkışlar) 
LÜTFÜ TÜRKKAN
(Kocaeli) – Sayın Başkan, değerli milletvekilleri; 653 sayılı Veteriner
Hizmetleri, Bitki Sağlığı, Gıda ve Yem Kanunu’nda Değişiklik Yapılmasına Dair
Kanun Tasarısı hakkında şahsım adına söz aldım. Yüce heyetinizi saygıyla
selamlıyorum. 
Kanun
veterinerlerle ilgili olunca onların uzun zamandır çektikleri sıkıntıyı burada
dile getirmemek olmaz diye düşünüyorum. Onlar sıkıntı çekiyor da biz çekmiyor
muyuz? Biz de farklı çekiyoruz. Sosyal medyada her açtığımızda veterinerlerin
en az 50 tane talepleri var. Size de aynısı oluyordur. Gerçekten sıkıntıda
olduklarını düşünüyorum. Veteriner hekimler kadro bekliyor, atama bekliyor
arkadaşlar. Onlar da birçok işsiz gencimiz gibi mağdur. Veterinerler için uzun
zamandır yeni istihdam alanları yaratılmıyor. 
Ben başından
itibaren bir şey söylüyorum. Her üniversite bitirene devletin iş bulma imkânı
yok. Buna öğretmen de dâhil, diğer meslek grupları da dâhil. Böyle bir ülke de
yok. Yunanistan, her vatandaşına devlette bir memur veya işçi kadrosu açtı.
Özel sektörde farklı istihdam sahaları açamadığı için devlet olarak battı.
Devletin yapması gereken, istihdam sahası açacak özel sektörün önünü açmaktır.
Yoksa, sizin yaptığınız gibi, sözleşmeli kadro yapıp ondan sonra 300 bin kişiye
devlette görev verirseniz bu devleti tutmak çok kolay olmaz. Yani, istisnai
kadrolardan bahsetmiyorum. Ama veteriner hekimlerin bu taleplerine de kulak vermenizi
istiyorum.
Zira, Adalet ve
Kalkınma Partisi milletvekillerinin ve partililerin yakınları sınavsız olarak
önemli görevlere getiriliyorlar. VIP torpil iddiaları ayyuka çıktı ve sırf
Adalet ve Kalkınma Partililerin yakınları kazanamıyor diye KPSS’nin kaldırılmasına
dair gizli hesaplar yapılıyor. Madalyonun bu yüzü de var, buna da dikkatinizi
çekiyorum. 
Okudukları okulları başarıyla bitiren,
emek veren veterinerler, hakları olan kadroları istiyorlar. Zira, su ürünleri,
gıda mühendisleri ve veterinerler Gıda, Tarım ve Hayvancılık Bakanlığından 20
bin atama bekliyorlar. 50 bin mühendis ise ilgili bakanlıklardan atama
bekliyor. Ben bu mühendis arkadaşlara buradan bir şey daha söylüyorum: Özel
sektördeki şanslarını da denemeye devam etsinler. Özel sektörün önünü açmak da
bu Hükûmetin görevi. Sayın Bakanım, özellikle kendi sahanızdaki özel sektör
kuruluşlarını teşvik etmeye devam edin veya arttırın.
Gıda, Tarım ve Hayvancılık Bakanlığı
bünyesinde 20 bin boş kadro var Sayın Bakan. Atama yapılmaması doğru bir iş değil.
Onlar bütçeye yük olacak değil, güç olacak meslek grupları. Mesleklerini icra
etmek istiyorlar, enerji ve birikimlerini Türkiye'nin kalkınmasına destek
olarak kullanmak istiyorlar. Niye onların sesini duymuyorsunuz?
Sayın Bakan, sizden rica ediyorum, şu
bölücü terör örgütünün gece bekçiliğinden vazgeçin. Siz tarım konusunu çok iyi
biliyorsunuz, Türkiye’de iyi bilen insanlardan birisiniz. Mesainizi bu konuya
harcayın. Zira, bu konuda Türkiye’de yapılacak çok iş var.
Bakın, on sene evvel Almanya’da sadece
250 bin ton kanola ekiliyordu. Geçen sene Almanya’nın kanola ekimi ne kadardı
biliyor musunuz? 8 milyon ton. Yani Almanlar çiçek saksısına bile kanola ekmeye
başladılar. O kanola, hem ülkenin protein ihtiyacını karşılıyor hem de yağıyla
beraber hava kirliliğini yok eden “biyodizel” adı altında yakıta destek vererek
ülkenin ithalatında da önemli katkı sağlıyor. Ben, sizin bunu başaracağınızı
zannediyorum, öyle olduğunu düşünüyorum ama lütfen, mesainizi harcayın.
Bakın, altı sene evvel yine soya
Ukrayna’da 250 bin tondu. Geçen sene ne kadardı biliyor musunuz? 3 milyon 400
bin ton. Kanola da 2,5 milyon ton. Yani yedi sene içerisinde yaklaşık 500 bin
tondan 6 milyon tona geldiler. Bizim bunu yapmamız mümkün. Yeter ki bu konuda
inanın ve mesainizi lütfen bu işe verin, sizden rica ediyorum. Bu bölücü terör
örgütü mensuplarının ülkeyi bölme konusundaki hareketlerine destek ve katkı
vermeyin. Türkiye devleti, Türkiye milleti sizden çok iş bekliyor. Sizin
mesleki becerinize güveniyorum ama lütfen, mesainizi bu konuya harcayın.
Ben, bu duygu ve düşüncelerle hepinize
saygılar sunuyorum. Sağ olun, var olun. (MHP sıralarından alkışlar)
BAŞKAN – Teşekkür ediyorum.
Bölüm üzerinde şahsı adına söz isteyen
Tanju Özcan, Bolu Milletvekili.
Buyurun Sayın Özcan. (CHP sıralarından
alkışlar)
TANJU ÖZCAN (Bolu) – Teşekkür ederim.
Sayın Başkan, değerli milletvekilleri;
görüşmeleri başından bu yana izleyen milletvekillerinden bir tanesiyim. Ben
burada kısa kısa bir iki konuya değinmek istiyorum.
Sayın Bakanım, bilmiyorum biliyor musunuz,
ben yaklaşık iki yıldır sizin resminizi taşıyorum aracımın bagajında, 1’e 1
ebadında bir resminiz var. Hani az önce Fransızca ismini Sayın Günaydın
söyledi, şu Fransa devletinden aldığınız üstün hizmet madalyasıyla çektirmiş
olduğunuz fotoğrafla dolaşıyorum. Orada tuhaf bir kıyafet de giydirmişler size.
Tabii, ne yapıyorum bunu? Kendi seçim bölgemde 490 köyümüz var, ben bunun
476’sına gittim, her köyde bu resmi çıkartıyorum. Bakıyorlar, Mehdi Eker tuhaf
bir kıyafetin içerisinde, boynunda da kocaman bir madalya var. “Bu madalya ne?”
diye sorduğumda aslında köylüye sizin ekonomi politikalarınızı veya tarımla
ilgili politikalarınızı anlatmak çok daha kolay oluyor. Gerçekten Sayın Bakan
-değerli AKP milletvekilleri, size de söylüyorum bunu- bir ülkenin, Türkiye
Cumhuriyeti devletinin Tarım Bakanı Fransa devletinden üstün hizmet madalyası
alıyorsa, Fransa “Bizim köylümüze, çiftçimize, Allah razı olsun, çok büyük
katkıda bulundunuz, önemli bir hizmette bulundunuz.” diye size bir madalya
veriyorsa gerçekten bunda alkışlanacak bir şey yok, utanılacak bir şey var
bence. Sayın Bakan, ben geçen hafta burada bu yolsuzluk oylamasında adı
yolsuzluğa karışan sayın bakanların Yüce Divanda yargılanması için “evet” oyu
kullandım ama öyle görünüyor ki sadece bu madalyadan dolayı sizin Yüce Divanda
vatana ihanetten dolayı yargılanmanız gerekir, samimi söylüyorum. 
LÜTFÜ TÜRKKAN (Kocaeli) – Biraz fazla
oldu Tanju.
TANJU ÖZCAN (Devamla) - Böyle bir şey
olabilir mi? Milyonlarca Türk köylüsü sıkıntı çekecek, ahırdaki hayvanı para
etmeyecek, sütü para etmeyecek, Sayın Bakan Fransa’dan canlı hayvan ithal
edecek, karşısında da madalya alacak ve bunun sonucunda da hiçbir şey olmamış
gibi davranacağız.
Sayın Bakan, bakın, size bir teklifim
var, samimi bir teklif. Daha önce bu teklifi Orman Bakanımıza yapmıştım, kabul
etmemişti.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Ne demiştin?
TANJU ÖZCAN (Devamla) – Bakın, siz
diyorsunuz ki: “Türk köylüsü için ben şunu yaptım, bunu yaptım.” Bakın, benim
seçim bölgemde sizin arzu ettiğiniz bir köye gidelim, köylüyle konuşalım, siz
bu yaptıklarınızı anlatın. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Devamını biliyoruz.
TANJU ÖZCAN (Devamla) - Köylü size
kahvede veya cami odasında “Allah razı olsun Sayın Bakan, sizin
devriiktidarınızda bizim yüzümüz güldü, uyguladığınız politikalar sayesinde
cebimiz para doldu, çoluğumuzu çocuğumuzu rahatça evlendirebildik, bankalara
borcumuz yok, Allah sizden razı olsun.” derse yenim ediyorum ben o gün
milletvekilliğini bırakacağım. Var mısınız buna, var mısınız buna, böyle bir
cesaretiniz var mı? 
Sayın Bakan, bakın, ben halkın
arasından gelen bir milletvekiliyim. 490 köyün 476’sına en az 1 kez gitmişim bu
milletvekilliği döneminde, en az 1 defa gitmişim. Siz gerçek anlamda bir
Anadolu köyüne en son, Tarım Bakanı olarak ne zaman gittiniz?
RECEP ÖZEL (Isparta) – Diğerlerine niye
gitmedin?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Kimin oyuyla gittin?
TANJU ÖZCAN (Devamla) – Ya, Sayın
Bakan, Kabinede hiç hoşlaşmadığım bazı bakanlar var ama sizin kadar antipatik
bir bakan da samimi olarak söylüyorum yok. Niye gülüyorsunuz? Gerçekten,
köylüye dünyanın en pahalı mazotunu veriyorsunuz, en pahalı gübresini
veriyorsunuz, tarım ilacını veriyorsunuz, sonra da o bakan koltuğunda, ya,
kusura bakmayın ama gülerek oturuyorsunuz. Neye gülüyorsunuz? Türk köylüsünün
gülünecek hâli mi var? Ağlanacak hâli var. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Çok komiksin, ona gülüyorum. 
RECEP ÖZEL (Isparta) – Konuşmalarına
gülüyor. 
OSMAN AŞKIN BAK (İstanbul) – Sana
gülüyor sana. 
TANJU ÖZCAN (Devamla) – Benim neyime
gülecek? Ben burada gerçek sorunlardan bahsediyorum arkadaşlar. Benim kadar
aranızda şu dönemde kendi seçim bölgesinde köylere giden milletvekili olduğuna
inanmıyorum. 
RECEP ÖZEL (Isparta) – Yok ya!
OSMAN AŞKIN BAK (İstanbul) – Vah vah
vah!
TANJU ÖZCAN (Devamla) – Ben köylüyle
konuşuyorum, yaşıyorum, onlarla birlikte oturup konuşuyorum. 
OSMAN AŞKIN BAK (İstanbul) – En
çalışkan bakan!
TANJU ÖZCAN (Devamla) – Ya, peki, o
zaman arkadaşlar, siz hangi köye gidiyorsunuz? 
OSMAN AŞKIN BAK (İstanbul) – Hangi köye
gidiyorsun?
TANJU ÖZCAN (Devamla) – Siz Kadıköy’e
mi gidiyorsunuz, nereye gidiyorsunuz? (CHP ve MHP sıralarından gülüşmeler)
OSMAN AŞKIN BAK (İstanbul) – Sayayım
mı?
LÜTFÜ TÜRKKAN (Kocaeli) – Sizi hep
Bağdat Caddesi’nde görüyoruz!
TANJU ÖZCAN (Devamla) – Gerçek bir
Anadolu köyüne gidin bakalım, orada size söyleyeceği şu köylünün: Arkadaşlar,
“Sütüm para etmiyor.” diyecek, “Etim para etmiyor.” diyecek, “Damdaki hayvan
para etmiyor.” diyecek, köylü şivesiyle söyleyeyim. (AK PARTİ sıralarından
gürültüler)
HÜSEYİN FİLİZ (Çankırı) – Her gün
hayvanın içindeyim ben ya, her gün!
OSMAN AŞKIN BAK (İstanbul) – Cumhuriyet
köyü, Alibahadır, Paşamandıra… 
BAŞKAN – Sayın milletvekilleri, lütfen…
TANJU ÖZCAN (Devamla) – Arkadaşlar,
şunu karıştırmayalım…
OSMAN AŞKIN BAK (İstanbul) – Daha köy
ismi sayarım sana, hangisini istiyorsun?
TANJU ÖZCAN (Devamla) – Bakın, siz
büyük mandıra sahipleriyle çok sıkı ilişkiler içerisinde olabilirsiniz.
OSMAN AŞKIN BAK (İstanbul) – Olmadık. 
TANJU ÖZCAN (Devamla) – Ben ahırında
iki baş hayvanı olan insanın çektiği sıkıntıyı anlatmaya çalışıyorum size.
Böyle bir eve en son ne zaman gittiniz? 
ADNAN YILMAZ (Erzurum) – Dün gittik,
dün. 
OSMAN AŞKIN BAK (İstanbul) – Daha dün
gittik, dün. 
TANJU ÖZCAN (Devamla) – O köylünün
elini gerçekten ne zaman sıktınız? Size “Allah razı olsun, çok memnunum
hayatımdan” dedi mi gerçekten, dedi mi? 
(Mikrofon otomatik cihaz tarafından
kapatıldı) 
OSMAN AŞKIN BAK (İstanbul) – Beykoz
Bozhane köyü, Öğümce köy, Göllü köyü, Paşamandıra, Değirmendere…
TANJU ÖZCAN (Devamla) – Arkadaşlar,
Sayın Bakan, ben sizin şunu yapmanızı bekliyorum: Türk köylüsünden özür
dileyerek bu görevi 7 Hazirandan önce bıraksanız çok daha iyi olacak. (CHP
sıralarından alkışlar) 
BAŞKAN – Evet, teşekkür ediyorum.
İkinci bölüm üzerindeki görüşmeler
tamamlanmıştır.
Şimdi ikinci bölümde yer alan
maddeleri, varsa o madde üzerindeki önerge işlemlerini yaptıktan sonra ayrı
ayrı oylarınıza sunacağım.
6’ncı madde üzerinde dört adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 1/983 esas numaralı
Veteriner Hizmetleri, Bitki Sağlığı, Gıda ve Yem Kanununda Değişiklik
Yapılmasına Dair Kanun Tasarısının 6 ncı maddesi ile 5996 sayılı Kanuna 10 uncu
maddeden sonra gelmek üzere eklenen 10/E maddesinin ikinci fıkrasının birinci
cümlesinde geçen veya denetim için görevlendirilecek olan personel"
ibaresinin madde metninden çıkarılmasını arz ve teklif ederiz.
 Ahmet Aydın Mehmet
Doğan Kubat Mahmut Tanal
 Adıyaman İstanbul İstanbul
 Ramazan Kerim Özkan İlhan
Demiröz Recep Özel
 Burdur Bursa Isparta
 Bayram Özçelik Seyfettin
Yılmaz Ramazan Can
 Burdur Adana Kırıkkale
 Adnan Şefik Çirkin
 Hatay
TBMM Başkanlığına
653 sıra sayılı Kanun Tasarısının
Çerçeve 6. Maddesinin 10/E Maddesinin 3. fıkrasında geçen “belirli bir süre”
ibaresinin “en fazla üç ay süre” olarak, “bir yıl” ibaresinin de “altı ay”
olarak değiştirilmesini arz ve teklif ederiz.
 Adnan Şefik Çirkin Alim
Işık Kemalettin Yılmaz
 Hatay Kütahya Afyonkarahisar
 Yusuf Halaçoğlu Ali
Halaman 
 Kayseri Adana 
 
Türkiye Büyük
Millet Meclisi Başkanlığına
Görüşülmekte olan 653 Sayılı Kanun
Tasarısı'nın 6. maddesinin alt madde 10/E-2 bendinde geçen " Ayrıca denetim
sonuçları Bakanlığa bildirmek şartıyla merkez birlikleri de kendi denetleme
kuralları aracılığıyla üye birliklerini denetleyebilir" ibaresinin
kaldırılmasını arz ve teklif ederiz.
 Ramazan Kerim Özkan Doğan
Şafak Mahmut Tanal
 Burdur  Niğde İstanbul
 İlhan Demiröz Namık
Havutça Bursa Balıkesir
Türkiye Büyük Millet Meclisi Başkanlığına
Görüşülmekte
olan 653 sıra sayılı kanun tasarısının altıncı maddesi ile 11/06/2010 tarihli
ve 5996 sayılı Veteriner Hizmetleri, Birlik Sağlığı, Gıda ve Yem Kanunun 10'uncu
maddesinden sonra gelmek üzere eklenmesi düşünülen Madde 10/E'nin ikinci
fıkrasında yer alan "personel" ibaresinden önce gelmek üzere
"uzman" ibaresinin eklenmesini; üçüncü fıkrasında yer alan
"tespit edilmesi durumunda" ibaresinden önce gelmek üzere "mahkeme
kararıyla" ibaresinin eklenmesini ve dördüncü fıkranın madde metninden
çıkartılmasını arz ve teklif ederiz.
 Pervin Buldan İdris
Baluken Gülser Yıldırım
 Iğdır Bingöl Mardin
 Nazmi Gür Faysal
Sarıyıldız
 Van Şırnak
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI İBRAHİM YİĞİT (İstanbul) – Katılamıyoruz Sayın
Başkan.
BAŞKAN – Hükûmet
katılıyor mu?
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe:
Bu önerge belli
bir uzmanlık gerektiren denetim görevinin uzman personel aracılığıyla yapılması
ve Bakanlığın birliklerin yönetim kurulu üyeleri ile üst yöneticilerin görevden
uzaklaştırma, görevden alma ve diğer yetkilerinin mahkeme kararına bağlanması
amaçlanmaktadır. Böylelikle haklarında mahkeme kararı olmaksızın sadece
Bakanlığın kararıyla görevden el çektirilmesinin önüne geçilmesi
amaçlanmaktadır. Ayrıca bu önerge ile kredi veren kurum ve kuruluşların bu işle
görevli kamu kuruluşları varken doğrudan birlikleri denetlemesinin önüne
geçilmesi amaçlanmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
LEVENT GÖK
(Ankara) – Önergemizi geri çekiyoruz.
BAŞKAN – Bundan
sonraki, Cumhuriyet Halk Partisi önergesi geri çekilmiştir.
Şimdi,
Milliyetçi Hareket Partisinin önergesini okutuyorum:
TBMM Başkanlığına
653 Sıra Sayılı
Kanun Tasarısının Çerçeve 6. Maddesinin 10/E Maddesinin 3. fıkrasında geçen
“belirli bir süre” ibaresinin “en fazla üç ay süre” olarak, “bir yıl”
ibaresinin de “altı ay” olarak değiştirilmesini arz ve teklif ederiz.
Adnan Şefik Çirkin (Hatay) ve arkadaşları
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI İBRAHİM YİĞİT (İstanbul) – Katılamıyoruz Sayın
Başkan.
BAŞKAN – Hükûmet
katılıyor mu?
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe:
Bu düzenleme ile
uygulamada yaşanabilecek bazı sorunların önlenmesi ve belirsizliğin giderilmesi
amaçlanmaktadır.
BAŞKAN - Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 1/983 esas numaralı
Veteriner Hizmetleri, Bitki Sağlığı, Gıda ve Yem Kanununda Değişiklik
Yapılmasına Dair Kanun Tasarısının 6 ncı maddesi ile 5996 sayılı Kanuna 10 uncu
maddeden sonra gelmek üzere eklenen 10/E maddesinin ikinci fıkrasının birinci
cümlesinde geçen veya denetim için görevlendirilecek olan personel"
ibaresinin madde metninden çıkarılmasını arz ve teklif ederiz.
Ahmet Aydın
(Adıyaman) ve arkadaşları
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Takdire bırakıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılıyoruz Sayın Başkan.
BAŞKAN – Gerekçeyi okutuyorum:
Gerekçe:
Islah amaçlı yetiştirici birliklerinin
denetimine ilişkin hususları içeren madde hükümleri ile müfettiş ve kontrolör
dışında denetim için görevlendirilecek diğer personel ifadesi uygulamada yanlış
uygulamalara neden olabilir. Bu nedenle denetimin, yürürlükteki mevzuat
hükümlerince denetim ile görevli ve yetkili olan müfettiş veya kontrolörler
aracılığı ile yapılması uygun olacaktır.
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.
Kabul edilen önerge doğrultusunda
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
7’nci madde üzerinde bir adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 653 sıra sayılı
Veteriner Hizmetleri, Bitki Sağlığı, Gıda ve Yem Kanununda Değişiklik
Yapılmasına Dair Kanun Tasarısının çerçeve 7 inci maddesi ile düzenlenen 5996
sayılı Kanuna 10 uncu maddeden sonra gelmek üzere eklenen 10/F-1 maddesinin (1)
nolu bendinde yer alan "birlik asıl üye sayısının, yönetim ve denetim
kurullarını oluşturacak sayının altına düşmesi" ibaresinden sonra gelmek
üzere, "birliğin çalışma koşulu dışına çıkması" ibaresinin
eklenmesini arz ve teklif ederiz.
Adnan Şefik Çirkin Alim
Işık Yusuf Halaçoğlu
 Hatay Kütahya 
Kayseri
Seyfettin Yılmaz Emin
Çınar  Ali Halaman
 Adana 
Kastamonu  Adana
BAŞKAN – Komisyon önergeye katılıyor
mu?
TARIM, ORMAN VE KÖYİŞLERİ KOMİSYONU
BAŞKANI İBRAHİM YİĞİT (İstanbul) – Katılmıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkan.
BAŞKAN - Gerekçeyi okutuyorum:
Gerekçe:
Islah amaçlı
yetiştirici birliklerinin dağılması ve tasfiyesinin genel kurul kararıyla,
iflasın açılmasıyla, birlik üye sayısının, yönetim ve denetim kurullarını
oluşturacak sayının altına düşmesi hallerinde olabileceği bu madde ile
düzenlenirken, maddeye diğer birliklerde olduğu gibi "çalışma koşulu
dışına çıkması" şartının eklenmesi eksik bırakılmıştır. Diğer birliklerde
olan bu koşulun ıslah amaçlı yetiştirici birliklerine de uygulanması
gereklidir.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
8’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
9’uncu madde
üzerinde aynı mahiyette iki önerge vardır, okutup birlikte işleme alacağım:
Türkiye Büyük Millet Meclisi Başkanlığına
Görüşülmekte
olan 653 sıra sayılı Veteriner Hizmetleri, Bitki Sağlığı, Gıda ve Yem Kanununda
Değişiklik Yapılmasına Dair Kanun Tasarısının çerçeve 9 uncu maddesi ile
düzenlenen 5996 sayılı Kanuna eklenen Geçici 2 inci maddesinde yer alan
"Birlikler altı ay içinde, merkez birlikleri ise dokuz ay içinde"
ibaresinin, "Birlikler dokuz ay içinde, merkez birlikleri ise oniki ay
içinde" şeklinde değiştirilmesini arz ve teklif ederiz.
 Yusuf Halaçoğlu Alim
Işık Adnan Şefik Çirkin
 Kayseri Kütahya Hatay
 Emin Çınar Seyfettin
Yılmaz Mehmet Doğan Kubat
 Kastamonu Adana İstanbul
 Ali Halaman
 Adana
Aynı mahiyetteki
diğer önergenin imza sahipleri:
 Pervin Buldan İdris
Baluken Kemal Aktaş
 Iğdır Bingöl Van
 Gülser Yıldırım Özdal
Üçer
 Mardin Van
BAŞKAN – Aynı
mahiyetteki önergelere Komisyon katılıyor mu?
TARIM, ORMAN VE
KÖYİŞLERİ KOMİSYONU BAŞKANI İBRAHİM YİĞİT (İstanbul) – Takdire bırakıyoruz.
BAŞKAN –
Hükûmet?
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Katılıyoruz Sayın Başkan.
BAŞKAN –
Gerekçeleri ayrı ayrı okutuyorum:
Gerekçe:
Bu maddenin
yürürlüğe girdiği tarihte kurulu bulunan ıslah amaçlı hayvan yetiştirici
birlikleri ile merkez birliklerinin faaliyetlerine devam edeceği, ancak ana
sözleşmelerinin Bakanlıkça çıkarılan yönetmelikle belirlenen usul ve esaslara
uygun hale getirilmesi zorunlu tutulmuştur. Ancak tasarının düzenlenmesi
sırasında verilen birlikler için "altı ay", merkez birlikler için ise
"dokuz aylık" geçiş süreci kısıtlı bir süredir. Birliklere geçiş
süreci için daha uzun bir süre ayrılması amaçlanmıştır.
BAŞKAN – Diğer
gerekçeyi okutuyorum:
Gerekçe:
Bu önerge ile mevcut birliklerin ana
sözleşmelerini Bakanlıkça çıkartılacak yönetmeliklere uygun hale getirmesi için
ön görülen sürenin uzatılması ve süre yetersizliğinden kaynaklı yaşanabilecek
olumsuzlukların engellenmesi amaçlanmaktadır.
BAŞKAN – Aynı mahiyetteki önergeleri
oylarınıza sunuyorum: Kabul edenler… Kabul etmeyenler… Kabul edilmiştir.
Kabul edilen önergeler doğrultusunda
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
10’uncu maddeyi oylarınıza sunuyorum:
Kabul edenler… Kabul etmeyenler… Kabul edilmiştir.
11’inci maddeyi oylarınıza sunuyorum:
Kabul edenler… Kabul etmeyenler… Kabul edilmiştir.
İkinci bölümde yer alan maddelerin
oylamaları tamamlanmıştır.
Tasarının görüşmeleri tamamlanmıştır.
Tasarının tümü açık oylamaya tabidir.
Açık oylamanın şekli hakkında Genel
Kurulun kararını alacağım.
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir.
Oylama için üç dakika süre veriyorum. 
(Elektronik cihazla oylama yapıldı)
BAŞKAN – Sayın milletvekilleri,
toplantı yeter sayısı yoktur. 
Çalışma süremiz tamamlanmıştır.
Bu nedenle, alınan karar gereğince
kanun tasarı ve teklifleri ile komisyonlardan gelen diğer işleri sırasıyla
görüşmek için 28 Ocak 2015 Çarşamba günü saat 14.00'te toplanmak üzere
birleşimi kapatıyorum.
Kapanma
Saati:20.57




(*) 653 S. Sayılı Basmayazı tutanağa
eklidir


(X) Bu bölümde Hatip tarafından Türkçe
olmayan kelimeler ifade edildi.




