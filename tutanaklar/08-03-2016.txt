



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

56’ncı Birleşim
8 Mart 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, 8 Mart Dünya Kadınlar Günü’nü kutladığına ilişkin konuşması
2.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak, İdil’de şehit olan
polislere Allah’tan rahmet dilediklerine ilişkin konuşması
3.- Oturum Başkanı TBMM Başkan Vekili
Mehmet Akif Hamzaçebi’nin, savaş kurbanı Bosnalı kadınların acılarını
paylaştıklarına ilişkin konuşması
4.- Oturum Başkanı TBMM Başkan Vekili
Mehmet Akif Hamzaçebi’nin, hangi dine, hangi inanca mensup olursa olsun bu
topraklarda yaşayan insanların, Türkiye Cumhuriyeti’nin tüm vatandaşlarının saygıdeğer
olduğuna ilişkin konuşması
IV.- AÇIKLAMALAR
1.- Denizli Milletvekili Melike
Basmacı’nın, 8 Mart Dünya Kadınlar Günü’nü kutladıklarına ilişkin açıklaması
2.- Trabzon Milletvekili Ayşe Sula
Köseoğlu’nun, 8 Mart Dünya Kadınlar Günü’nü kutladığına ve vefat eden Trabzonlu
din âlimi Ahmet Yaşar Hoca Efendi’ye Allah’tan rahmet dilediğine ilişkin
açıklaması
3.- Ankara Milletvekili Şenal Sarıhan’ın,
cumhuriyetin ilanından itibaren tüm kadın milletvekilleri ile aydınlanma
mücadelesinin kahramanı Bahriye Üçok’u selamladığına ilişkin açıklaması
4.- Manisa Milletvekili Tur Yıldız
Biçer’in, 8 Mart Dünya Kadınlar Günü’nü kutladıklarına ilişkin açıklaması
5.- Bursa Milletvekili Bennur Karaburun’un,
8 Mart Dünya Kadınlar Günü’nü kutladıklarına ilişkin açıklaması
6.- Aydın Milletvekili Deniz Depboylu’nun,
8 Mart Dünya Kadınlar Günü’nü kutladıklarına ilişkin açıklaması
7.- İstanbul Milletvekili Arzu Erdem’in, 8
Mart Dünya Kadınlar Günü’nü kutladıklarına ilişkin açıklaması
8.- İstanbul Milletvekili Fatma Benli’nin,
8 Mart Dünya Kadınlar Günü’nü kutladıklarına ilişkin açıklaması
9.- Antalya Milletvekili Gökcen Özdoğan
Enç’in, 8 Mart Dünya Kadınlar Günü’nü kutladıklarına ilişkin açıklaması
10.- İstanbul Milletvekili Ravza Kavakcı
Kan’ın, 8 Mart Dünya Kadınlar Günü’nü kutladıklarına ilişkin açıklaması
11.- Konya Milletvekili Leyla Şahin
Usta’nın, 8 Mart Dünya Kadınlar Günü’nü kutladıklarına ilişkin açıklaması
12.- İstanbul Milletvekili Filiz
Kerestecioğlu Demir’in, 8 Mart Dünya Kadınlar Günü’nü kutladıklarına ilişkin
açıklaması
13.- Bursa Milletvekili Nurhayat Altaca
Kayışoğlu’nun, 8 Mart Dünya Kadınlar Günü’nü kutladıklarına ilişkin açıklaması
14.- Kocaeli Milletvekili Fatma Kaplan
Hürriyet’in, 8 Mart Dünya Kadınlar Günü’nü kutladıklarına ilişkin açıklaması
15.- Çorum Milletvekili Lütfiye İlksen
Ceritoğlu Kurt’un, 8 Mart Dünya Kadınlar Günü’nü kutladıklarına ilişkin
açıklaması
16.- İzmir Milletvekili Oktay Vural’ın, MHP
Grubu olarak 8 Mart Dünya Kadınlar Günü’nü kutladıklarına ilişkin açıklaması
17.- Ankara Milletvekili Levent Gök’ün, CHP
Grubu olarak 8 Mart Dünya Kadınlar Günü’nü kutladıklarına ilişkin açıklaması
18.- Diyarbakır Milletvekili İdris
Baluken’in, HDP Grubu olarak 8 Mart Dünya Kadınlar Günü’nü kutladıklarına
ilişkin açıklaması
19.- Aksaray Milletvekili İlknur İnceöz’ün,
8 Mart Dünya Kadınlar Günü’nü kutladıklarına ilişkin açıklaması
20.- Bursa Milletvekili Lale Karabıyık’ın,
8 Mart Dünya Kadınlar Günü’nü kutladıklarına ilişkin açıklaması
21.- İstanbul Milletvekili Mahmut Tanal’ın,
İç Tüzük’ün 58’inci maddesine göre söz alarak 8 Mart Dünya Kadınlar Günü’nü
kutladığına ve uzlaşma yolu kullanılarak bazı şirketlerin vergi cezalarının
sıfırlandığına ilişkin açıklaması
22.- Maliye Bakanı Naci Ağbal’ın, İstanbul
Milletvekili Mahmut Tanal’la karşılıklı olarak bir konuyu değerlendirirken bazı
sözler sarf ettiğine ama konuşmaların siyasi eleştiri sınırları içerisinde
yapılmasının doğru olacağına ilişkin açıklaması
23.- İstanbul Milletvekili Mahmut Tanal’ın,
siyasi maksatla söylemiş olduğu kastını aşan ifadeleri için özür dilediğine
ilişkin açıklaması
24.- İstanbul Milletvekili Ravza Kavakcı
Kan’ın, Tunceli Milletvekili Alican Önlü’nün 2016 Yılı Merkezi Yönetim Bütçe
Kanunu Tasarısı’nın 14’üncü maddesi üzerinde şahsı adına yaptığı konuşmasındaki
bazı ifadelerine ilişkin açıklaması
25.- Batman Milletvekili Saadet
Becerekli’nin, 8 Mart Dünya Kadınlar Günü’nü kutladıklarına ilişkin açıklaması
26.- Amasya Milletvekili Mehmet Naci
Bostancı’nın, Tunceli Milletvekili Alican Önlü’nün 2016 Yılı Merkezi Yönetim
Bütçe Kanunu Tasarısı’nın 15’inci maddesi üzerinde HDP Grubu adına yaptığı konuşmasındaki
bazı ifadelerine ilişkin açıklaması
27.- Burdur Milletvekili Mehmet Göker’in, 8
Mart Dünya Kadınlar Günü’nü kutladığına ve judo dalında Ümitler Avrupa Kupası’nda
3’üncü olan Mine Kalender’i kutladığına ilişkin açıklaması
28.- Ankara Milletvekili Bülent
Kuşoğlu’nun, Maliye Bakanı Naci Ağbal’ın İstanbul Milletvekili Mahmut Tanal’ın
devlet adamlarına verilen hediyelerin kaydıyla ilgili sorusuna verdiği cevaba
ilişkin açıklaması
29.- Diyarbakır Milletvekili İdris
Baluken’in, cinsiyetçi bir dil kullanılmaması ve erkeklerin, kadınları bir
birey olarak tanımlama alışkanlığı edinmesi gerektiğine ilişkin açıklaması
30.- Maliye Bakanı Naci Ağbal’ın, Ankara Milletvekili
Bülent Kuşoğlu’nun yaptığı açıklamasındaki bazı ifadelerine ilişkin açıklaması
31.- Ankara Milletvekili Levent Gök’ün,
Ankara’da düzenlenen Uluslararası Hilafet Konferansı sırasında cumhuriyete,
Atatürk’e ve Türkiye Büyük Millet Meclisine ağır hakaretlerde bulunulduğuna ve
Hükûmetin bu konuda bir tedbir alıp almadığını ve soruşturma başlatıp
başlatmadığını öğrenmek istediğine ilişkin açıklaması
32.- Ankara Milletvekili Levent Gök’ün,
İdil’de şehit olan 2 polis ile Kilis’te bir roket mermisiyle hayatını kaybeden
yurttaşa Allah’tan rahmet, yaralı 3 polise acil şifalar dilediğine, CHP Grubu
olarak terörün her türlüsüne karşı olduklarına ilişkin açıklaması
33.- İzmir Milletvekili Oktay Vural’ın,
İdil’de PKK terör örgütünün saldırısı neticesinde şehit olan 2 polis ile IŞİD
terör örgütünün Kilis’e fırlattığı 8 roket mermisiyle hayatını kaybeden
vatandaşa Allah’tan rahmet dilediğine ve şehit olan polislere şehitlik
statüsünün verilmesinin geciktiği haberleriyle ilgili Hükûmetten açıklama
beklediğine ilişkin açıklaması
34.- Diyarbakır Milletvekili İdris
Baluken’in, AKP Hükûmetinin sahaya sürmüş olduğu savaş konseptinin her geçen
gün yeni canlar almaya devam ettiğine, Sur’da yaşanan insanlık dışı tablonun
sorumlusunun da AKP Hükûmeti olduğuna ve insanlığa karşı işlediği bu savaş
suçlarının hesabını vereceğine ilişkin açıklaması
35.- Amasya Milletvekili Mehmet Naci
Bostancı’nın, İdil’de teröristlerle girilen çatışmada şehit olan 2 polis ile
Kilis’te IŞİD bölgesinden atılan roket mermisiyle hayatını kaybeden vatandaşa
Allah’tan rahmet dilediğine ve devletin, hukuk temelinde, insani normlara uygun
bir tarzda terörle mücadeleyi sürdürdüğüne ilişkin açıklaması
36.- İstanbul Milletvekili Mahmut Tanal’ın,
Maliye Bakanı Naci Ağbal’ın 2014 Yılı Merkezi Yönetim Kesin Hesap Kanunu Tasarısı’nın
2’nci maddesi üzerinde soru-cevap işlemi sırasındaki bazı ifadelerine ilişkin
açıklaması
37.- İzmir Milletvekili Oktay Vural’ın, 8
Mart Dünya Kadınlar Günü münasebetiyle İstanbul, Ankara, Bursa ve İzmir’deki
sempozyumlara katılmak üzere Türkiye’de bulunan ve Genel Kurulu ziyaret eden
savaş kurbanı Bosnalı kadınlara “Hoş geldiniz.” dediğine ilişkin açıklaması
38.- Diyarbakır Milletvekili İdris
Baluken’in, muhalefet milletvekili olarak bazı verilere ulaşmakta güçlük
çektiklerine ve 2012 yılından 2016 yılına kadar Türkiye ile Suriye arasındaki
ihracat ve ithalat rakamlarını öğrenmek istediğine ilişkin açıklaması
39.- Manisa Milletvekili Özgür Özel’in, CHP
Grubu olarak, Genel Kurulu onurlandıran Bosnalı kadınları selamladıklarına ve
hak arama mücadeleleri önünde saygıyla eğildiklerine ilişkin açıklaması
40.- Tokat Milletvekili Coşkun Çakır’ın, AK
PARTİ Grubu olarak, Genel Kurulu ziyaret eden savaş kurbanı Bosnalı kadınlara
“Hoş geldiniz.” dediklerine ve yaşadıkları acıların bir daha yaşanmamasını
dilediklerine ilişkin açıklaması
41.- Batman Milletvekili Saadet
Becerekli’nin, HDP Grubu olarak, Genel Kurulu ziyaret eden savaş kurbanı
Bosnalı kadınlara “Hoş geldiniz.” dediklerine ve onların şahsında savaşlarda
zarar görmüş bütün kadınları selamladığına ilişkin açıklaması
42.- Manisa Milletvekili Özgür Özel’in,
Adana Milletvekili Seyfettin Yılmaz’ın sataşma nedeniyle yaptığı konuşmasındaki
bazı ifadelerine ilişkin açıklaması
43.- Tokat Milletvekili Coşkun Çakır’ın,
Siirt Milletvekili Kadri Yıldırım’ın 2014 Yılı Merkezi Yönetim Kesin Hesap
Kanunu Tasarısı’nın 3’üncü maddesi üzerinde HDP Grubu adına yaptığı konuşmasındaki
bazı ifadelerine ilişkin açıklaması
44.- Diyarbakır Milletvekili İdris
Baluken’in, AKP’li bir milletvekilinin, Cumhurbaşkanının bazı ifadeleriyle
ilgili kürsüde dile getirdiği düşünceleri nedeniyle kendisinin Mecliste
olmadığı bir zamanda hakarete varan söylemlerde bulunduğuna ilişkin açıklaması
45.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklamasındaki
bazı ifadeleri ile İstanbul Milletvekili Eren Erdem’in 2014 Yılı Merkezi
Yönetim Kesin Hesap Kanunu Tasarısı’nın 3’üncü maddesi üzerinde şahsı adına
yaptığı konuşmasındaki bazı ifadelerine ilişkin açıklaması
46.- Manisa Milletvekili Özgür Özel’in,
Maliye Bakanı Naci Ağbal’ın 2014 Yılı Merkezi Yönetim Kesin Hesap Kanunu Tasarısı’nın
3’üncü maddesi üzerinde soru-cevap işlemi sırasındaki bazı ifadelerine ilişkin
açıklaması
47.- Diyarbakır Milletvekili İdris
Baluken’in, Maliye Bakanı Naci Ağbal’ın 2014 Yılı Merkezi Yönetim Kesin Hesap
Kanunu Tasarısı’nın 3’üncü maddesi üzerinde soru-cevap işlemi sırasındaki bazı
ifadelerine ilişkin açıklaması
48.- İzmir Milletvekili Oktay Vural’ın,
Maliye Bakanı Naci Ağbal’ın 2014 Yılı Merkezi Yönetim Kesin Hesap Kanunu
Tasarısı’nın 3’üncü maddesi üzerinde soru-cevap işlemi sırasındaki bazı
ifadelerine ilişkin açıklaması
49.- Maliye Bakanı Naci Ağbal’ın, herhangi
bir millete ve dine karşı özel olarak olumsuz bir düşünce içinde olmadığına
ilişkin açıklaması
50.- Amasya Milletvekili Mehmet Naci
Bostancı’nın, Maliye Bakanı Naci Ağbal’ın okuduğu şiire taşıyabileceğinden daha
fazla politik anlam atfetmenin uygun bir tavır olmadığına ve AK PARTİ’nin
nefret suçlarıyla mücadele konusunda yaptıklarının ortada olduğuna ilişkin
açıklaması
51.- Maliye Bakanı Naci Ağbal’ın, okuduğu
şiirden maksadını aşacak ve bazı arkadaşlarını üzecek şekilde bir anlam
çıkarılmış olmasından dolayı üzgün olduğuna ilişkin açıklaması
52.- Tokat Milletvekili Coşkun Çakır’ın,
etnik eleştiriler yapılmaması gerektiğine ve Manisa Milletvekili Özgür Özel’in
sataşma nedeniyle yaptığı konuşmasındaki bazı ifadelerine ilişkin açıklaması
53.- Diyarbakır Milletvekili İdris
Baluken’in, Türkiye ile Suriye arasındaki ihracat ve ithalatın hangi gruplarla
yapıldığını, hangi sınır kapılarının kullanıldığını ve bu ihracat ve ithalat
mallarının içeriğinin ne olduğunu öğrenmek istediğine ilişkin açıklaması
54.- Manisa Milletvekili Özgür Özel’in,
Tokat Milletvekili Coşkun Çakır’ın, Samsun Milletvekili Hayati Tekin’in 2014
Yılı Merkezi Yönetim Kesin Hesap Kanunu Tasarısı’nın 4’üncü maddesi üzerinde
CHP Grubu adına yaptığı konuşmasındaki bazı ifadelerini yanlış anladığına
ilişkin açıklaması

55.- Manisa Milletvekili Özgür Özel’in,
Maliye Bakanı Naci Ağbal tarafından çok sayıda sorunun cevapsız bırakıldığına
ve Ankara Milletvekili Bülent Kuşoğlu’nun 2014 Yılı Merkezi Yönetim Kesin Hesap
Kanunu Tasarısı’nın 5’inci maddesi üzerinde şahsı adına yaptığı konuşmasındaki
eleştiri ve uyarılarıyla ilgili bir açıklama beklediklerine ilişkin açıklaması
56.- Maliye Bakanı Naci Ağbal’ın, soruları
elinden geldiğince cevaplandırmaya çalışacağına, cevabını vermediği her konuyu
yazılı olarak ileteceğine ve Ankara Milletvekili Bülent Kuşoğlu’nun 2014 Yılı
Merkezi Yönetim Kesin Hesap Kanunu Tasarısı’nın 5’inci maddesi üzerinde şahsı
adına yaptığı konuşmasındaki bazı ifadelerine ilişkin açıklaması
57.- Maliye Bakanı Naci Ağbal’ın, Ankara
Milletvekili Bülent Kuşoğlu’nun sataşma nedeniyle yaptığı konuşmasındaki bazı
ifadelerine ilişkin açıklaması
58.- Sakarya Milletvekili Mustafa İsen’in,
Abdullah Gül Müzesi’nin Kayseri’de açılacağına, gelen her türlü hediyenin kayda
girdiğine ve bu uygulamanın bir teamül olarak devam edeceğini düşündüğüne
ilişkin açıklaması
V.- SATAŞMALARA İLİŞKİN KONUŞMALAR
1.- Maliye Bakanı Naci Ağbal’ın, İstanbul
Milletvekili Mahmut Tanal’ın yaptığı açıklaması sırasında şahsına sataşması
nedeniyle konuşması
2.- İstanbul Milletvekili Mahmut Tanal’ın,
Maliye Bakanı Naci Ağbal’ın sataşma nedeniyle yaptığı konuşması sırasında
şahsına sataşması nedeniyle konuşması
3.- Maliye Bakanı Naci Ağbal’ın, İstanbul
Milletvekili Mahmut Tanal’ın sataşma nedeniyle yaptığı konuşması sırasında
şahsına sataşması nedeniyle konuşması
4.- Tokat Milletvekili Coşkun Çakır’ın,
Tunceli Milletvekili Alican Önlü’nün 2016 Yılı Merkezi Yönetim Bütçe Kanunu
Tasarısı’nın 14’üncü maddesi üzerinde şahsı adına yaptığı konuşması sırasında
Adalet ve Kalkınma Partisine sataşması nedeniyle konuşması
5.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı açıklaması
sırasında Halkların Demokratik Partisine sataşması nedeniyle konuşması
6.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında şahsına sataşması nedeniyle konuşması
7.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
8.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
9.- Manisa Milletvekili Özgür Özel’in,
Adana Milletvekili Mevlüt Karakaya’nın 2014 Yılı Merkezi Yönetim Kesin Hesap
Kanunu Tasarısı’nın 3’üncü maddesi üzerinde MHP Grubu adına yaptığı konuşması
sırasında Cumhuriyet Halk Partisine sataşması nedeniyle konuşması
10.- Adana Milletvekili Mevlüt
Karakaya’nın, Manisa Milletvekili Özgür Özel’in sataşma nedeniyle yaptığı
konuşması sırasında şahsına sataşması nedeniyle konuşması
11.- Manisa Milletvekili Özgür Özel’in,
Adana Milletvekili Mevlüt Karakaya’nın sataşma nedeniyle yaptığı konuşması
sırasında şahsına sataşması nedeniyle konuşması
12.- Adana Milletvekili Seyfettin
Yılmaz’ın, Manisa Milletvekili Özgür Özel’in sataşma nedeniyle yaptığı
konuşması sırasında Milliyetçi Hareket Partisine sataşması nedeniyle konuşması
13.- Siirt Milletvekili Kadri Yıldırım’ın,
Tokat Milletvekili Coşkun Çakır’ın yaptığı açıklaması sırasında Halkların
Demokratik Partisine sataşması nedeniyle konuşması
14.- İstanbul Milletvekili Eren Erdem’in,
Amasya Milletvekili Mehmet Naci Bostancı’nın yaptığı açıklaması sırasında
şahsına sataşması nedeniyle konuşması
15.- Diyarbakır Milletvekili İdris Baluken’in,
Maliye Bakanı Naci Ağbal’ın yaptığı açıklaması sırasında şahsına sataşması
nedeniyle konuşması
16.- Manisa Milletvekili Özgür Özel’in,
Maliye Bakanı Naci Ağbal’ın yaptığı açıklaması sırasında şahsına sataşması
nedeniyle konuşması
17.- İstanbul Milletvekili Markar
Eseyan’ın, İzmir Milletvekili Ertuğrul Kürkcü’nün 2014 Yılı Merkezi Yönetim
Kesin Hesap Kanunu Tasarısı’nın 4’üncü maddesi üzerinde HDP Grubu adına yaptığı
konuşması sırasında şahsına sataşması nedeniyle konuşması
18.- Manisa Milletvekili Özgür Özel’in,
İstanbul Milletvekili Markar Eseyan’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
19.- İzmir Milletvekili Ertuğrul
Kürkcü’nün, İstanbul Milletvekili Markar Eseyan’ın sataşma nedeniyle yaptığı
konuşması sırasında şahsına sataşması nedeniyle konuşması
20.- İstanbul Milletvekili Markar
Eseyan’ın, Manisa Milletvekili Özgür Özel ile İzmir Milletvekili Ertuğrul
Kürkcü’nün sataşma nedeniyle yaptıkları konuşmaları sırasında şahsına sataşması
nedeniyle konuşması
21.- Diyarbakır Milletvekili İdris
Baluken’in, İstanbul Milletvekili Markar Eseyan’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
22.- Manisa Milletvekili Özgür Özel’in, İstanbul
Milletvekili Markar Eseyan’ın sataşma nedeniyle yaptığı konuşması sırasında
Cumhuriyet Halk Partisine tekraren sataşması nedeniyle konuşması
23.- Tokat Milletvekili Coşkun Çakır’ın,
Samsun Milletvekili Hayati Tekin’in 2014 Yılı Merkezi Yönetim Kesin Hesap
Kanunu Tasarısı’nın 4’üncü maddesi üzerinde CHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
24.- Ankara Milletvekili Bülent
Kuşoğlu’nun, Maliye Bakanı Naci Ağbal’ın yaptığı açıklaması sırasında şahsına
sataşması nedeniyle konuşması
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı 118)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/35), 2014 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/36), 6085 Sayılı Sayıştay Kanunu Uyarınca Hazırlanan Kalkınma
Ajansları 2012 Yılı Genel Denetim Raporunun Sunulduğuna İlişkin Sayıştay
Başkanlığı Tezkeresi (3/28), 6085 Sayılı Sayıştay Kanunu Uyarınca Hazırlanan
2013 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/31), 6085 Sayılı Sayıştay Kanunu Uyarınca
Hazırlanan 2014 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/37) ile Plan ve Bütçe Komisyonu Raporu
(S.Sayısı: 119)
VII.- YAZILI SORULAR VE CEVAPLARI
1.- Muş Milletvekili Burcu Çelik Özkan’ın,
Türkiye İnsan Hakları ve Eşitlik Kurumu kurulmasına yönelik çalışmalara ilişkin
Başbakandan sorusu ve Başbakan Yardımcısı Lütfi Elvan’ın cevabı (7/1937)
2.- Van Milletvekili Bedia Özgökçe
Ertan’ın, Türkiye İnsan Hakları ve Eşitlik Kurumunun kurulması için
hazırlanmakta olduğu ifade edilen kanun tasarısına ilişkin Başbakandan sorusu
ve Başbakan Yardımcısı Lütfi Elvan’ın cevabı (7/1942)
3.- İstanbul Milletvekili Bihlun Tamaylıgil’in,
2003-2016 yılları arasında meslek memuru alımı için yapılan sınavlara ilişkin
sorusu ve Dışişleri Bakanı Mevlüt Çavuşoğlu’nun cevabı (7/1950)
8 Mart 2016 Salı
BİRİNCİ OTURUM
Açılma Saati: 11.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mücahit DURMUŞOĞLU (Osmaniye), Sema KIRCI (Balıkesir) 
----- 0 -----
BAŞKAN – Türkiye
Büyük Millet Meclisinin 56’ncı Birleşimini açıyorum.
Toplantı yeter
sayısı vardır, gündeme geçiyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, 8 Mart Dünya Kadınlar Günü’nü kutladığına ilişkin
konuşması
BAŞKAN
– Sayın milletvekilleri, bugün Dünya Kadınlar Günü. Bugün size, çilekeş
kadınlardan, onların mutsuz hayatlarından söz eden umut kırıcı bir konuşma
yapmak istemiyorum. Bugün, işsizlikten eğitime kadar bütün istatistiklerde açık
ara erkeklerin gerisinde kalmış olan kadınlara ağıt yakma günü olmamalı.
Bugünün, bütün zorluklarına rağmen mücadele eden, direnen ve kazanan, henüz
kazanamamış olsa dahi gün gelecek ki tüm haklarını elde etmiş kadınların günü
olmasını diliyorum.
Bu
kadınlara haksızlığa karşı ister “baş kaldıran” ister “direnen kadınlar” ister
“haklarını arayan kadınlar” diyelim isterseniz kadınların bu mücadelesini başka
cümlelerle ifade edelim, şimdi, hep birlikte yapmamız gereken bir şey var:
Bereketin simgesi bile kadın olan bu topraklarda kadını değerli kılmak. 
Nice
ilkler bu topraklarda ortaya çıkmıştır ve cumhuriyet, siyaset, sosyal hayat,
çalışma hayatı, sanat, bilim gibi konularda kadını ön plana çıkarmıştır. 
Mustafa
Kemal’in önderliğinde milletimizin bağrından çıkan “cumhuriyet”, bir anlamda,
kadını merkezine alan bir devriminin adıdır. 
Kadınlar,
biliyorum yükünüz ağır. Dünyayı omuzlarınızda taşıyorsunuz. “Cennet anaların
ayakları altındadır.” diyerek anne üzerinden kadını kutsayan bir kültürün
mensupları olarak, size, bu mücadelenizde omuz vermek zorundayız. Ancak
sizlerin yapması gereken bir şey var: Kadın haklarını daha ileriye taşımak, bu
konudaki kazanımlarla yetinmeyip bunları çok daha ilerilere taşımak. 
Kadınlar,
sadece sorumlulukların değil hakların da öznesi olmalıdır. Bunu sadece umut
etmeyin, buna inanın da. İnanırsanız size yapılan her haksızlık altüst
olacaktır. 
Dünya
eşit ve güçlü kadınlarla güzel. 
Dünya
Kadınlar Günü’nde bütün kadınlarımızı sevgi ve saygıyla selamlıyorum.
(Alkışlar)
Dünya
Kadınlar Günü vesilesiyle, bütçe görüşmelerine geçmeden önce, söz talep kadın
milletvekillerimize İç Tüzük’ün 60’ıncı maddesi çerçevesinde yerlerinden birer
dakika süreyle söz vereceğim. 
Sisteme
giren arkadaşlar var, onlardan söz vermeye başlıyorum.
Sayın
Basmacı…
IV.- AÇIKLAMALAR
1.- Denizli Milletvekili Melike
Basmacı’nın, 8 Mart Dünya Kadınlar Günü’nü kutladıklarına ilişkin açıklaması
MELİKE
BASMACI (Denizli) – Sayın Başkan, sevgili vekillerim; dünya nüfusumuzun yüzde
50’si kadın; geri kalan yüzde 50’yi doğuran, büyüten, baba eden, adam eden de
kadın. Kadınlar bir an önce gücünün farkına varıp ülkemizi bu içinde bulunduğu
kaostan çıkarmalı. 
8
Martımız kutlu olsun. Tüm cumhuriyet kadınlarına bizden selam olsun. Neşet
Ertaş’ın dediği gibi “Kadınlar insandır, erkekler de insanoğlu.” 
Teşekkür
ederim. (CHP ve AK PARTİ sıralarından alkışlar)
BAŞKAN
– Sayın Köseoğlu…
2.- Trabzon Milletvekili Ayşe Sula
Köseoğlu’nun, 8 Mart Dünya Kadınlar Günü’nü kutladığına ve vefat eden Trabzonlu
din âlimi Ahmet Yaşar Hoca Efendi’ye Allah’tan rahmet dilediğine ilişkin
açıklaması
AYŞE
SULA KÖSEOĞLU (Trabzon) – Sayın Başkan, öncelikle teşekkür ediyorum güzel
kutlamanız için. 
Kadınlar
Günü vesilesiyle söz almış olmakla birlikte, öncelikle Trabzon’umuzun
yetiştirdiği kıymetli din âlimi, merhum -bugün vefat eden, gözlerini dünyaya
kapatan, Hakk’a yürüyen- Ahmet Yaşar Hoca Efendi’ye Allah’tan rahmet diliyorum.
Ümmetinin başı sağ olsun diliyorum. 
8
Mart Dünya Kadınlar Günü’nde emeğiyle, yüreğiyle, bileğiyle memlekete katkı
veren tüm kadınlarımızı sevgiyle selamlıyor, Kadınlar Günü’nü kutluyorum.
Şiddetin olmadığı ve her türlü ayrımcılığın ortadan kalktığı bir geleceği
beraberce inşa etmek ümidiyle milletvekili olarak buradan sizleri selamlıyorum.

Kadın
hayattır, hayatlarımıza sahip çıkalım. 
Teşekkür
ediyorum. (AK PARTİ ve CHP sıralarından alkışlar) 
BAŞKAN
- Teşekkür ederim. 
Sayın
milletvekilleri, Dünya Kadınlar Günü vesilesiyle sadece kadın
milletvekillerimize söz vereceğimi bilgilerinize sunuyorum. Sisteme giren diğer
arkadaşlarıma, erkek arkadaşlarıma maalesef söz veremeyeceğim. Onların
duygularını gayet iyi anlıyorum ama bugün kadın milletvekillerimizin günü. (AK
PARTİ ve CHP sıralarından alkışlar)
Sayın
Sarıhan…
3.- Ankara Milletvekili Şenal Sarıhan’ın,
cumhuriyetin ilanından itibaren tüm kadın milletvekilleri ile aydınlanma
mücadelesinin kahramanı Bahriye Üçok’u selamladığına ilişkin açıklaması
ŞENAL
SARIHAN (Ankara) - Değerli Başkanım, öncelikle, burada bizden önce,
cumhuriyetin ilanından sonra oturmuş olan kadın milletvekillerimizi, başta Satı
Kadın olmak üzere selamlamak istiyorum. Aynı zamanda, bir milletvekili olarak
şehitlerimiz arasına girmiş olan, aydınlanma mücadelesinin kahramanı olan
Bahriye Üçok’u selamlamak istiyorum. 
Biz
kadınlar gerçekten hayatın özünü oluşturuyoruz. Bu nedenle de bizim sesimize,
bizim sözümüze kulak vermek gerektiği, dikkat etmek gerektiği inancındayım. 
Bugün
sözü bize verdiniz, istiyoruz ki her alanda söz kadınların olsun. Çünkü
kadınlar hem akıllarıyla hem de yürekleriyle yaşamın yolunu açan varlıklar.
Hele hele bu ülkenin kurtuluş mücadelesine katkı sunmuş olan kadınlar daha
aydınlık, daha güzel bir Türkiye için, böyle bir Türkiye’yi bize armağan etmek
için mücadele ettiler. Onların mücadelelerine de layık olabilmek için
kadın-erkek omuz omuza ülkemizin geleceğini daha aydınlık günlere taşımalıyız.
Teşekkürler.
BAŞKAN
– Teşekkür ederim Sayın Sarıhan.
Şimdi
sırasıyla diğer arkadaşlara söz vermeye devam edeceğim. Ancak, sadece kadın
milletvekillerimize söz vereceğimi ifade ettiğim için erkek
milletvekillerimizin sistemden çıkmalarını rica ediyorum, herhangi bir
karışıklığa meydan vermemek açısından.
Sayın
Yıldız Biçer…
4.- Manisa Milletvekili Tur Yıldız
Biçer’in, 8 Mart Dünya Kadınlar Günü’nü kutladıklarına ilişkin açıklaması
TUR
YILDIZ BİÇER (Manisa) – Sayın Başkan, sayın milletvekillerim; ülkemizde her
geçen gün artan kadın cinayetleri, taciz ve tecavüzler ortadayken, “esnek
çalışma” adı altında kadını iş yaşamından daha fazla uzaklaştıracak, daha fazla
sömürüye yol açacak yeni yasalar Meclisteyken bunlara sessiz kalan; “Şiddete
sıfır tolerans.” deyip, “Şiddete en ağır cezaların verilmesini istiyorum.”
deyip radikal adımlar atmayan Aile ve Sosyal Politikalar Bakanımızı Özgecan
yasasının çıkması konusunda daha somut, daha cesur adımlar atmaya, aksi
takdirde istifa etmeye davet ediyorum.
Fetvalarınızdan
ve yasalarınızdan daha güçlüyüz. Gericiliğe ve sömürüye karşı yaşasın Dünya
Emekçi Kadınlar Günü, yaşasın 8 Mart! (CHP sıralarından alkışlar) 
BAŞKAN
– Sayın Bennur Karaburun…
5.- Bursa Milletvekili Bennur Karaburun’un,
8 Mart Dünya Kadınlar Günü’nü kutladıklarına ilişkin açıklaması
BENNUR
KARABURUN (Bursa) – Sayın Başkan, değerli milletvekillerim; Hazreti Peygamber
en büyük sırrını ilk önce Hazreti Hatice Validemizle paylaşmıştır. Hazreti Ayşe
İslam orduları savaşa giderken en önde bulunmuştur. Kanuni’nin kızı Mihrimah
Sultan vizyonuyla İstanbul’a şaheserler kazandırmıştır. Halide Edip Adıvar
Sultanahmet’te yüz binleri Millî Mücadele’ye teşvik etmiştir. Nene Hatun kendi
cüssesiyle koskoca bir Çanakkale olmuştur.
İslam dünyası uzun zamandır unuttuğu kadını yeniden
keşfetmek zorundadır. Bu keşif Batı’nın aklıyla değil, öz medeniyet havzamızın
arkeolojisi yapılarak gerçekleştirilmelidir. Kadın aklın ve yaratıcılık
sıfatının tecelli ettiği en mükemmel varlıktır. Ona bu gözle bakmamız elzemdir.
Birbirimize, ailemize, çevremize ve bütün insanlığa
duyduğumuz sevginin hiç azalmaması dileğiyle, dünyayı sevgiyle dolduran tüm
kadınlarımızın 8 Mart Dünya Kadınlar Günü’nü kutluyorum. (Alkışlar) 
BAŞKAN – Sayın Depboylu…
6.- Aydın Milletvekili Deniz Depboylu’nun,
8 Mart Dünya Kadınlar Günü’nü kutladıklarına ilişkin açıklaması
DENİZ DEPBOYLU (Aydın) – Teşekkür ederim Sayın Başkan.
Tarihin her döneminde zarafeti, şefkati ve cesaretiyle
yaşamı onurlandırmış, cumhuriyetle kazanılmış haklar ve özgürlüklerle birlikte
yaşamın her alanında başarıyla yer almış kadınlarımızın 8 Mart Dünya Kadınlar
Günü’nü sevgi ve saygıyla kutluyorum. Bizim bugün bu hakları kullanmamızı
sağlayan Büyük Önderimiz Gazi Mustafa Kemal Atatürk’ü de rahmet ve minnetle
anıyorum.
Teşekkür ederim. (Alkışlar)
BAŞKAN – Sayın Erdem…
7.- İstanbul Milletvekili Arzu Erdem’in, 8
Mart Dünya Kadınlar Günü’nü kutladıklarına ilişkin açıklaması
ARZU ERDEM (İstanbul) – Teşekkür ederim Sayın Başkan.
Değerli milletvekilleri, 8 Mart Dünya Kadınlar Günü’nün
saygıdeğer kadınlarımıza sağlık ve mutluluk getirmesini temenni ediyorum.
Doğumdan ölüme kadar hayatın her alanında varlıklarını hissettiğimiz, millî ve
manevi değerlerimizin taşıyıcısı kadınlarımızın bu güzel gününü içtenlikle
kutlarım. 
Kadınlar insanlığın devamlılığı için olmazsa
olmazımızdır. Özellikle kadına şiddetin önlenmesi noktasında gerekli
tedbirlerin alınmasını iktidar partisinden de rica ediyorum.
Bu vesileyle tekrar, kadınlarımızın Dünya Kadınlar
Günü’nü kutluyorum.
Teşekkür ederim. (Alkışlar) 
BAŞKAN – Sayın Benli…
8.- İstanbul Milletvekili Fatma Benli’nin,
8 Mart Dünya Kadınlar Günü’nü kutladıklarına ilişkin açıklaması
FATMA BENLİ (İstanbul) – Teşekkür ederim Başkan.
Sevgili milletvekilleri, 8 Mart Dünya Kadınlar Günü
vesilesiyle ben de tüm kadınlarımızı saygı ve minnetle kutluyorum.
Özellikle, kadın milletvekillerine söz verdiğiniz için
de teşekkür ediyorum. Zira “Şerife Bacı” ismiyle simgeleşen ve hayatını bu
ülkenin geleceği için feda eden kadınlarımız aslında her gün kutlanmayı hak
etmektedirler. Sonuçta, dün olduğu gibi bugün de en fazla bedeli ödeyen sürekli
kadınlardır. Bu noktada fedakâr kadınlarımız her daim yanında olunmayı hak etmektedirler.

Kadınlarımızın
mücadelesi aynı zamanda hak mücadelesidir. Kadının önemsenmediği, kadının yok
sayıldığı bir toplum da toplum vasfını taşımayan basit bir kalabalıktan ibaret
olacaktır. Bu noktada, kadını dikkate almayan hiçbir mücadelenin başarılı
olamayacağı açıktır. Sonuçta, toplumu dönüştüren ve istikamet veren
kadınlardır. Bu noktada, kadının istismar edilmediği… Kadına karşı şiddetin ve
ayrımcılığın sonlandırılması için mücadele eden, katkı sunan tüm kadınlarımıza
teşekkür ediyorum. 
Sağ
olun. (Alkışlar)
BAŞKAN
– Sayın Enç…
9.- Antalya Milletvekili Gökcen Özdoğan
Enç’in, 8 Mart Dünya Kadınlar Günü’nü kutladıklarına ilişkin açıklaması
GÖKCEN
ÖZDOĞAN ENÇ (Antalya) – Başkanım, teşekkür ederim pozitif ayrımcılığınız için. 
Sayın
Başkan, değerli kadın ve erkek milletvekili arkadaşlar; 8 Mart, evet,
kesinlikle önemli bir gün ama tek bir günde bu şekilde, bu kadar güçlü bir
anlamda kadınların kutsanması da bana çok anlamlı gelmiyor işin açığı. 
Türkiye
Cumhuriyeti kanunlarının, TCK 62’yle ilgili takdirî indiriminin bir an önce
gözden geçirilip kamuoyunda da Özgecan yasası olarak bilinen yasanın çıkması
için Sayın Bakanın da bu anlamda açıklamaları oldu. İnşallah bütçe sonrasında
gelecek yasalardan biri de bu olur. 
Şiddetsiz,
kadınların fırsat eşitliğinden tam anlamıyla yararlandığı nice güzel günler
geçiririz inşallah hep birlikte diyorum. 
Teşekkür
ediyorum. 
BAŞKAN
– Sayın Kavakcı…
10.- İstanbul Milletvekili Ravza Kavakcı
Kan’ın, 8 Mart Dünya Kadınlar Günü’nü kutladıklarına ilişkin açıklaması
RAVZA
KAVAKCI KAN (İstanbul) – Teşekkür ederim Sayın Başkan. 
Kadınların
arasında hiçbir ayrım yapılmadığı, kadın bedeninin meta olarak kullanılmadığı,
kadınlara had bildirilmediği, kıyafetinin siyasete alet edilmediği, annelik
hakkı dâhil bütün haklarının savunulduğu, rahatlıkla ifade edilebildiği bir
Türkiye ümidiyle, başta şehit annelerimiz olmak üzere, bütün kadınlarımızın
Dünya Kadınlar Günü’nü kutluyorum. (Alkışlar) 
BAŞKAN
– Sayın Şahin Usta…
11.- Konya Milletvekili Leyla Şahin
Usta’nın, 8 Mart Dünya Kadınlar Günü’nü kutladıklarına ilişkin açıklaması
LEYLA
ŞAHİN USTA (Konya) – Teşekkür ederim Sayın Başkanım. 
8
Mart Dünya Emekçi Kadınlar Günü’nün tüm dünya kadınlarına huzur, barış, güven
ve yaşam hakkının korunduğu bir dünyaya dönüşmesi için temennilerde bulunarak
sözlerime başlıyorum ve bugün maalesef bir haksızlığa uğrayarak aramızda
bulunamayan bir kadın vekil olan Sayın Aylin Nazlıaka’yı da bu günde anmadan
geçmek istemiyorum. Onun da aramızda olmasa da Dünya Kadınlar Günü’nü tebrik
ediyorum ve onu desteklediğimizi bildirmek istiyorum.
Teşekkür
ederim Başkanım. (AK PARTİ ve CHP sıralarından alkışlar) 
BAŞKAN
– Sayın Kerestecioğlu…
12.- İstanbul Milletvekili Filiz
Kerestecioğlu Demir’in, 8 Mart Dünya Kadınlar Günü’nü kutladıklarına ilişkin
açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Ben
başta buradaki kadınlar olmak üzere dünyadaki, Türkiye’deki bütün kadınların 8
Mart Dünya Kadınlar Günü’nü kutluyorum. Önemli olan yeni yasalar çıkarmak
değil, gerçekten etkin uygulama. Biz yıllardır bunun için sokaklarda mücadele
ettik. Ben de biraz sokaklarda olmaya alışık olduğum için buraya koşa koşa
geldim gerçekten. 
Yine,
sokaklarda olan kadınlar engellenmesin diyorum. Bugün de İstanbul’da, yıllardır
yapıldığı gibi Feminist Gece Yürüyüşü yapılacak. Ve 8 Mart mitingleri
engellenmeye çalışıldı. Bundan sonrasında, hakikaten buradan bütün dilekler
samimi olacaksa öncelikle kadınların özgürce 8 Mart Dünya Kadınlar Günü’nü
sokaklarda kutlamasını talep ediyorum. Buna izin verilmesini, daha doğrusu
engel olunmamasını, bütün kadınların…
(Mikrofon
otomatik cihaz tarafından kapatıldı) 
BAŞKAN
– Sayın Kayışoğlu…
13.- Bursa Milletvekili Nurhayat Altaca
Kayışoğlu’nun, 8 Mart Dünya Kadınlar Günü’nü kutladıklarına ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Ben
de bütün kadınlarımızın Emekçi Kadınlar Günü’nü kutluyorum ve umuyorum ki artık
bu Mecliste kadınları iş yaşamından, sosyal yaşamdan uzaklaştıracak, eve
hapsedecek yasalara imza atmayalım, parmak kaldırmayalım ve umuyorum ki artık
aylardır dile getirdiğimiz ve her gün kadınların ölmesi karşısında daha fazla
tahammülümüzün kalmadığı bu süreçte Özgecan yasasını hep birlikte bu Meclisten
geçirelim ve bir tek kadının bile canını kurtarabilirsek bizim için bir umut
olsun.
Teşekkür
ediyorum. (CHP sıralarından alkışlar) 
BAŞKAN
– Sayın Hürriyet…
14.- Kocaeli Milletvekili Fatma Kaplan
Hürriyet’in, 8 Mart Dünya Kadınlar Günü’nü kutladıklarına ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Öncelikle,
bu mücadelede yıllardır canını ortaya koymuş emekçi kadınlarımızın önünde
saygıyla eğiliyorum, saygıyla anıyorum. Tüm kadınlarımızın bu özel ve güzel
gününü kutluyorum. Bizim şu anda kullanmakta olduğumuz haklarımızın, bu
koltuklarımızın teminatı olan, cumhuriyetimizi de ilelebet yaşatmak, özellikle
de “enkaz” diyen zihniyete inat yaşatmak adına her daim sorumluluk bilinciyle
hareket edeceğimizi de tüm yurttaşlarımızın bilmesini istiyoruz. 
Büyük
usta Neşat Ertaş demişti ki: “Kadınlarımız insan ise –erkek olarak söylemişti
bunu- biz de insanoğluyuz.” Çok önemli ve anlamlı bir cümle, bunu da buradan
ifade ederek tekrar tüm kadınlarımızın, emekçi kadınlarımızın gününü
kutluyorum.
Teşekkür
ediyorum. (CHP sıralarından alkışlar)
BAŞKAN
– Söz talepleri sona ermiştir.
Sayın
milletvekilleri, bugün Dünya Kadınlar Günü olması nedeniyle Divanda da kâtip
üyelerimizin kadın milletvekillerinden olmasını arzu ettim. Nöbet sırası
kendilerinde değildi, rica ettim, Balıkesir Milletvekilimiz Sayın Sema Kırcı
-eksik olmasınlar- buraya geldiler. (Alkışlar) Adana Milletvekilimiz Sayın Elif
Doğan Türkmen’i aradım ama kendisi Adana’da olduğu için bu toplantıya
katılamadılar, orada bir başka Kadınlar Günü programına katılacak. 
Sema
Kırcı Hanım kürsüde olduğu için konuşamıyor ama “Benim kürsüde olmam bugüne
ilişkin başlı başına bir mesajdır.” dedi bana, ben de o mesajını iletiyorum.
(Alkışlar) 
İLKNUR
İNCEÖZ (Aksaray) – Sayın Başkan, bir söz talebi daha var.
BAŞKAN
– Evet, bir söz talebi daha var sanıyorum.
15.- Çorum Milletvekili Lütfiye İlksen
Ceritoğlu Kurt’un, 8 Mart Dünya Kadınlar Günü’nü kutladıklarına ilişkin
açıklaması
LÜTFİYE
İLKSEN CERİTOĞLU KURT (Çorum) – Teşekkür ederim Sayın Başkanım.
Milletvekili
arkadaşlarım, ben de siyasette, ekonomide, akademide, evde olan, sadece çukur
siyasetinden beslenmeyen tüm kadınların 8 Mart Dünya Kadınlar Günü’nü
kutluyorum ve onlarla yol yürüyen başarılı erkekleri de tebrik ediyorum.
Teşekkürler,
sağ olun. (AK PARTİ sıralarından alkışlar)
BAŞKAN
– Teşekkür ederim.
Sayın
Oktay Vural, söz talebiniz var sanıyorum.
Buyurun.
16.- İzmir Milletvekili Oktay Vural’ın, MHP
Grubu olarak 8 Mart Dünya Kadınlar Günü’nü kutladıklarına ilişkin açıklaması
OKTAY
VURAL (İzmir) – Efendim, biz de Milliyetçi Hareket Partisi Grubu olarak Kadınlar
Günü’nü kutluyoruz. Burada bulunan kadın milletvekillerimizin ve bizi izleyen
aziz milletimizin kadınlar günü kutlu olsun. Bu vesileyle kadınlarımızın
ülkemizdeki konumunun ve öneminin daha iyi anlaşılmasına vesile olmasını
diliyorum. Maalesef, kadına şiddetin oluştuğu, ayrımcılığın giderek
yaygınlaştığı, ekonomik ve sosyal hayata iştirakin giderek zorlaştığı, ekonomik
ve sosyal krizlerin önemli bedelini kadınların ödediği bir dönemdeyiz.
Aslında,
kadın-erkek eşitsizliği bakımından, bence öncelikli olarak erkeklerin bu
eşitsizlik konusunu dikkate almaları gerekiyor. Eğer bir eşitsizlik
giderilecekse bu konuda, özellikle bu konumda, bu durumda, maalesef erkeklerin
daha bu sorunun farkına varması gerektiğini düşünüyorum çünkü eğer onlar
farkına varmazsa bu eşitsizlik devam edecektir. Bu bakımdan, bunu çok
önemsediğimi belirtmek istiyorum.
Günümüzün
sosyal olaylarına, ekonomik olaylarına bakıldığında, kadınların bakış açısının
daha çok sosyal değerler perspektifinden olması, sosyal meselelere, empatiye ve
cömertliğe daha fazla önem atfetmesi, evde olsun ya da çalışan olsun ama daima
evinden sorumlu olması, erkeklerin analiz ederken kadınların sentez yapması,
iletişim kabiliyetlerinin olması, bugün, ekonomik ve sosyal sorunların
çözümünde aslında kadınların iştirakinin günümüzde de bu sorunun çözümüne nasıl
önemli katkı sağlayacağını ortaya koyuyor. 
Kadın
haklarının ele alınmasında medeniyet anlayışımızın çok önemli bir güç kaynağı
olduğunu ifade etmek istiyorum yani bu konuda kendi medeniyet kaynaklarımızda,
Türk milletinin tarihî yolculuğuyla...
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, sözlerinizi tamamlayınız Sayın Vural.
OKTAY
VURAL (İzmir) – Teşekkür ederim.
...İslam
anlayışının yoğurduğu medeniyetimizde kadın daima ön planda ve hayatın
evresindedir değer olarak ama maalesef, fiilî olarak bakıldığında, böyle bir
medeniyet anlayışımızı hayatımıza yansıtamadığımızı da görmekteyiz. Bu
bakımdan, eğer bugün kadınlarımızın içinde bulunduğu bu durumdan şikâyet
ediyorsak unutmayalım ki Türk milletinin medeniyet anlayışının bu konuda rehber
olması gerektiğini bu vesileyle ifade etmek istiyorum.
Teşekkür
ederim Sayın Başkan.
BAŞKAN
– Teşekkür ederim.
Sayın
Gök, buyurun.
17.- Ankara Milletvekili Levent Gök’ün, CHP
Grubu olarak 8 Mart Dünya Kadınlar Günü’nü kutladıklarına ilişkin açıklaması
LEVENT
GÖK (Ankara) – Teşekkür ederim Sayın Başkan.
Bugün
hep beraber kutladığımız Dünya Emekçi Kadınlar Günü’nü biz de Cumhuriyet Halk Partisi Grubu
olarak en içten ve en köklü duygularımızla kutluyoruz. 
Biz
Cumhuriyet Halk Partisi olarak biliyoruz ki demokrasinin gelişmesinde en büyük
faktör kadının geldiği yerdir. Bütün gelişmiş demokrasilerde kadınlar, sosyal,
siyasal, ekonomik, kültürel hayatın tam içinde ve erkeklerle eşit, hatta
erkeklerden çok daha da üstün bir durumda görevlerini sürdürürler.
Cumhuriyetimizin ana temellerinden bir tanesi, kadını özgürleştirmek, kadını
bir birey olarak topluma daha fazla kazandırmak ve kadın-erkek eşitsizliğini
hayatın her alanında gidermek olmuştur. Bu nedenle, Mustafa Kemal Atatürk’ün
gerçekleştirdiği Türkiye Cumhuriyeti’nin kuruluş felsefesinin en önemli
unsurlarından bir tanesi de kadına yönelik bakış açısıdır. 
Yaşadığımız
bugünlerde, özellikle ülkemizde kadına yönelik giderek artan şiddetin, kadının
horlanmasının giderek yaygınlaşması ve kadın-erkek eşitsizliğinin giderek
artması bizleri ciddi olarak kaygılandırmaktadır. Bu nedenle, bütün partiler
arasında ayrım yapılmaksızın, siyasal görüşü ne olursa olsun, kadına yönelik
her türlü şiddete karşı ve kadının sosyal, siyasal, ekonomik, kültürel hayatta
yer alması açısından bir iş birliğinin yapılması çok kaçınılmazdır. 
Biz,
bu bakımdan, Cumhuriyet Halk Partisi olarak, özellikle kadınlara yönelik her
türlü imtiyaz ve ayrımcılık tanıyan ve bunun da olmasını mutlaka önemseyen ve
kadını hak ettiği, olması gerektiği yerde gösteren bütün çabaları
desteklediğimizi ifade etmek istiyoruz ve bu vesileyle Dünya Emekçi Kadınlar
Günü’nü de bir kez daha kutluyoruz. (CHP sıralarından alkışlar) 
BAŞKAN
– Teşekkür ederim Sayın Gök. 
Sayın
Baluken, buyurun. 
18.- Diyarbakır Milletvekili İdris
Baluken’in, HDP Grubu olarak 8 Mart Dünya Kadınlar Günü’nü kutladıklarına
ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, bizler de Halkların Demokratik Partisi olarak 8 Mart Dünya Emekçi
Kadınlar Günü’nü büyük bir coşkuyla ve heyecanla kutluyoruz. Burada bulunan hem
kadın milletvekili arkadaşlarımızı hem de kadın Meclis emekçisi arkadaşlarımızı
da selamlamak istiyoruz. 
Tabii,
beş bin yıllık bir erkek egemen zihniyetin getirdiği bir baskıyla mücadele
ediyor kadınlar. Ataerkil bir zihniyet, feodal bir anlayış ve erkek egemen bir
yaklaşımın bütün insanlığı nereye getirdiğine hepimiz tanıklık ediyoruz. 
Özellikle bölgemizde, Orta Doğu coğrafyasında yeniden
dizaynın olduğu bir dönemde, bir tarafta kadın kölelik pazarlarının kurulduğu
son derece çağ dışı bir zihniyet, diğer tarafta da buna karşı amansız mücadele
sürdüren kadın özgürlük çizgisinin geleceğimizi belirleyeceği bir dönemi
yaşıyoruz. Biz, kadın özgürlük çizgisinin mutlaka hem bölgemizi hem ülkemizi
hem de bütün insanlığı özgürleştireceğine inanıyoruz. Ülkemizde de kadını
sadece eve ve aileye hapsetmeye çalışan, bu anlamda tanımlamaya çalışan bütün
yaklaşımlara karşı da gerekli tutumların gösterilmesi gerektiğini düşünüyoruz.
Kadının toplumsal, sosyal, ekonomik, kültürel bütün yaşam alanlarında var
olmasıyla ilgili mücadelenin aynı zamanda halklarımızın demokratik geleceğiyle
ilgili ortaya konan özgürlük mücadelesiyle doğrudan ilişkili olduğunu
düşünüyoruz. 
(Mikrofon otomatik cihaz tarafından kapatıldı) 
BAŞKAN – Mikrofonunuzu açıyorum, lütfen sözlerinizi
tamamlayınız Sayın Baluken. 
İDRİS BALUKEN (Diyarbakır) – Toparlıyorum.
Kadınlar bu mücadeleyi yürütürken büyük baskılarla ve
yasaklarla karşı karşıya kalıyorlar. Hem devletin hem erkek egemen toplumun hem
de erkeğin baskısına ve yasağına karşı hayatın her alanında büyük bir mücadele
ortaya koyuyorlar. Bu anlamda, ben, özellikle, Silopi’de yaşamını yitiren
Pakize, Seve ve Fatma arkadaşlarımızın şahsında, alanlarda, sokaklarda olan, bu
konuda yaşamını yitirmiş olan bütün devrimci kadınları da buradan selamlamak
istiyorum. 
Bugünün mutlaka tatil olması gerekirdi. Bu konuda kadın
milletvekillerinin vermiş olduğu kanun tekliflerinin dikkate alınmamış olması
büyük bir ayıptır. Bir diğer ayıp da bu yıl 8 Martla ilgili neredeyse bütün
etkinlikler yasaklandı. Alanlarda kendi hakkını savunan, kendi emeğini savunan
kadınlara yönelik büyük bir şiddet dalgası maalesef sergileniyor.
(Mikrofon otomatik cihaz tarafından kapatıldı) 
BAŞKAN – Buyurun, son cümleleriniz Sayın Baluken.
İDRİS BALUKEN (Diyarbakır) – Bunu kabul etmek mümkün
değil. Bu anlayışı; kadına baskıcı bir tahakküm anlayışıyla yaklaşan, zorla,
yasakla sindirmeye çalışan, boyun eğdirmeye çalışan bir anlayışı kınadığımızı
ve kadınların özgürlük mücadelesinin tam da içerisinde olduğumuzu Halkların
Demokratik Partisi olarak ifade ediyoruz. Yaşasın 8 Mart, yaşasın Dünya Emekçi
Kadınlar Günü, “…”(*) diyorum.
Sağ olun.
BAŞKAN – Teşekkür ederim Sayın Baluken.
Sayın İnceöz…
19.- Aksaray Milletvekili İlknur İnceöz’ün,
8 Mart Dünya Kadınlar Günü’nü kutladıklarına ilişkin açıklaması
İLKNUR İNCEÖZ (Aksaray) – Sayın Başkanım, ben de 8 Mart
Dünya Kadınlar Günü’nü kutluyorum, tüm hanım arkadaşlarımızın şahsında
dünyadaki tüm kadınların Kadınlar Günü’nü kutluyorum ve bugün uyguladığınız bu
pozitif ayrımcılıktan dolayı da teşekkür ediyorum, Anayasa’da hükmünü bulan
kadınlarımıza pozitif ayrımcılık bugün de gerçekleşmiştir burada.
Öncelikle şunu belirtmek istiyorum ki bugüne kadar
kadınlarımızın hayatın her alanında var olabilmesi için özellikle iktidarımız
döneminde çok önemli değişiklikler yaptık; başta Anayasa’da kadın-erkek
eşitliğinin yer almış olması -2004’te yapılan değişiklikler- daha sonra da
biraz evvel sizin de uygulamayla birlikte fiilen gösterdiğiniz şekilde
kadınlarımıza her alanda pozitif ayrımcılık ilkesinin Anayasa’da yer bulması
gibi. Yine bunu, tüm kanunlarda yapılan değişikliklerle kadınlarımızın hayatın
her alanında -siyasi arenada, karar alma mekanizmalarında, sosyal, ekonomik,
istihdam-yer alabilmesi için çok önemli politikaları samimi bir şekilde hayata
geçirme gayreti içerisinde olduk. Özellikle ülkemizde nüfusumuzun yarısını
oluşturan kadınlarımızın bir yerde eksik kalmasıyla -ülke gelişimi, değişimi,
ekonomik- her yönden eksik kalacağı bilinci içerisinde kadınlarımızı daha
ileriye taşımak için çok önemli değişiklikler yaptık. 
Bundan sonra da inşallah bu değişikliklerin, özellikle
söz konusu olan kadınlarımızın toplumun her alanında yer alması olduğu
takdirde, bunun çok daha partilerüstü ve siyasi görüşün çok daha ötesinde kabul
görmesi gerekir. Bu alanda da en önemli yaptığımız değişikliklerden bir tanesi
kadın-erkek fırsat eşitliğinin, özellikle kız çocuklarımıza eğitim alanında her
türlü fırsatın sunulabilmesi: Bunun için yine yapılan yasal düzenlemelerde bu
fırsat eşitliğinin sunulabilmesi anlamında yapılan en önemli değişikliklerden
bir tanesi de TBMM’de Kadın Erkek Fırsat Eşitliği Komisyonunun kurulmuş olması.
Bunlar, bu konuda ne kadar samimi, bu politikaları hayata geçirme konusunda ne
kadar samimi olduğumuzun sadece yasal düzenlemelerde değil, Mecliste takip
anlamında da…
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, lütfen tamamlayınız Sayın İnceöz.
İLKNUR
İNCEÖZ (Aksaray) - …çok önemli olduğunu gösteren değişikliklerdir ve
düzenlemelerdir. Ve yine, demokrasimizle birlikte tabii ki kadınlarımıza
fırsatlar verildiğinde, bugün 2 Meclis başkan vekilimiz, Parlamentoda 2 grup
başkan vekilimiz, bakanlarımız, komisyon başkanlarımız ve Divan üyesi -Sema
kardeşim de dâhil olmak üzere- kadınlarımızın burada parlamenter olarak görev
yapması… Aslında, bizim, birlikte, toplumda nasıl nüfusun yarısını
oluşturuyorsak burada da hep birlikte -inşallah, sayının da çok daha artarak-
temsil edilmemiz dileği içerisinde, ülkemizi çok daha iyi yerlere taşıma
noktasında bir tarafın eksik kalmadan tam bir şekilde yürümesi gerekmektedir. 
Bunun
yanında, özellikle şunu da belirtmek istiyorum 8 Mart Dünya Kadınlar Günü’nü
kutlarken: Kadınlar bugüne kadar yasaklardan çok çekti, yasakçı zihniyetten çok
çekti ve ilk kez Parlamentoda kendi içimizdeki eşitsizliği gidermek suretiyle
tam bir temsil sağlandı. 
(Mikrofon
otomatik cihaz tarafından kapatıldı)
BAŞKAN
– Açıyorum, lütfen tamamlayınız.
İLKNUR
İNCEÖZ (Aksaray) – Tamamlayacağım.
Bununla
birlikte, dünyada bütün yoksulluklardan, savaşlardan kadınların ne kadar çok
etkilendiğini görmekteyiz. Bugün Suriye’de yaşanan drama hep birlikte tanıklık
etmekteyiz. Ben temenni ediyorum ki oradaki kadınlarımızın, dünyanın çeşitli
yerlerinde birtakım durumlardan zarar gören kadınlarımızın, eşlerini kaybeden,
çocuklarını kaybeden, evlat acısı yaşayan tüm kadınlarımızın da Dünya Kadınlar
Günü’nü kutlarken bu zulmün de bir an evvel son bulması için bu anlamlı günün
çok daha anlamlı olacağı, bu dileklerin çok daha anlamlı olacağı duygu ve
düşünceleri içerisinde tekrar tüm kadınların Dünya Kadınlar Günü’nü kutluyorum
ve teşekkür ediyorum. (AK PARTİ sıralarından alkışlar)
BAŞKAN
– Teşekkür ederim. 
Sayın
Karabıyık, sisteme girdiğinizi görüyorum.
Buyurun,
mikrofonunuzu açıyorum.
20.- Bursa Milletvekili Lale Karabıyık’ın,
8 Mart Dünya Kadınlar Günü’nü kutladıklarına ilişkin açıklaması
LALE
KARABIYIK (Bursa) – Teşekkür ederim Sayın Başkan.
Cumhuriyetimizin
odak noktasında yer alan kadınlarımız modern ve çağdaş günlere gelmemizde
önemli görevler başarmışlardır. Geleceğimizi yetiştiren ve şekillendiren toplum
hayatında erkeklerden çok daha zor şartlarda çalışmak zorunda bırakılan
kadınlarımızın bu özel gününü en kalbî duygularla kutluyor, gelişimin ancak
kadınların toplumlarda hak ettikleri yeri bulmalarıyla mümkün olacağının altını
çizmek istiyorum. Cumhuriyetle kazanılmış çağdaş haklar ve özgürlüklerle
birlikte yaşamın her alanında başarıyla yer almış kadınlarımızın Kadınlar
Günü’nü tekrar kutluyorum.
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Karabıyık.
Sayın
Mahmut Tanal’ın Başkanlık Divanına intikal eden bir talebi vardır. Sayın Mahmut
Tanal İç Tüzük’ün 58’inci maddesine göre, geçen birleşim tutanağında yer alan
bir beyanını düzeltmek istemektedir. 
Buyurunuz
Sayın Tanal, süreniz üç dakikadır. 
21.- İstanbul Milletvekili Mahmut Tanal’ın,
İç Tüzük’ün 58’inci maddesine göre söz alarak 8 Mart Dünya Kadınlar Günü’nü
kutladığına ve uzlaşma yolu kullanılarak bazı şirketlerin vergi cezalarının
sıfırlandığına ilişkin açıklaması
MAHMUT
TANAL (İstanbul) – Sayın Başkan, değerli milletvekilleri; hepinizi saygıyla,
hürmetle selamlıyorum. 
Evet,
bugün 8 Mart Dünya Kadınlar Günü. Yasaksız, baskısız, sömürüsüz, eşit
koşullarda yaşayacağımız bir ülke kuracağımız azmiyle mücadeleye devam
edeceğimizi belirtiyor ve tüm emekçi kadınlarımızın Dünya Emekçiler Günü’nü
kutluyorum. Değerli arkadaşlar, kadınsız demokrasi olmaz. Demokrasinin olmazsa
olmaz koşulu, mutlak suretle kadınların olması gereğidir.
Buradan
konuya geldiğimiz zaman, Sayın Bakan, ben bu konuyu fazla, bu kadar ileriye
götürmek istemezdim ama hayatımın bugününe kadar, gerçek dışı bilgilerle…
Gerçi, İç Tüzük’ümüzün 60’ıncı maddesi diyor ki: Bir milletvekili Parlamentoda
temiz dil kullanmalı. Ben temiz dil kullanmaya hassasiyet göstermeye
çalışacağım. Eğer birilerini kırarsam da kusura bakmasınlar peşinen.
Şimdi,
elimde iki tane tutanak, 2010/42, 2010/38; farklı farklı uzlaşma tutanakları, farklı
farklı şirketlerin. Buradaki cezalar nedir? Vergi cezasından dolayı uzlaşma
ayrı yapılmış, vergi tarhiyatı da vergiden dolayı ayrı yapılmış. Elimde vergi
davalarıyla ilgili bir kitap var -ben getirdim- 2014 baskı, Ekin Yayınları,
Profesör Doktor Mehmet Yüce. 
MALİYE
BAKANI NACİ AĞBAL (Bayburt) – Ne düzeltmesi Sayın Başkan?
SÜREYYA
SADİ BİLGİÇ (Isparta) – Bu ne düzeltmesi, anlayamadık!
MAHMUT
TANAL (Devamla) - Sayfa 228 ve 229’u aynen okuyorum: “Vergi ilişkisinden doğan
uyuşmazlığın kısa sürede ortadan kaldırılabilmesi nedeniyle mükellefler
açısından sıklıkla başvurulan bir yoldur uzlaşma. Bu yolla, bir taraftan vergi
idaresince kanunen alınması gereken vergiler veya cezaların bir bölümünden
vazgeçilerek en kısa süre içerisinde bu verginin, bu cezaların tahsil edilmesi
gerekmekte. Bizim kanunumuzda bu konuda herhangi bir hüküm bulunmamaktadır
ancak uygulamada verginin aslının yüzde 10’una, cezaların yüzde 90’ına kadar
vazgeçilebilmekte.” Vergi aslının yüzde 10’una, vergi cezalarının yüzde 90’ına
kadar…
Değerli
Bakanım, siz burada hepsini sıfırlamışsınız, hepsini sıfırlamışsınız! Burada ne
olmuş? Kayırmacılık var, korumacılık var, keyfîlik var. Yani, siz Parlamentoya,
halka şunu söylüyorsunuz: “Uzlaşma kanunen bir haktır.” Doğru, bunun hak
olmadığını söyleyen kimse yok. Burada laf ebeliğiyle halka, kamuoyuna gerçek
dışı bir beyanda bulunuyorsunuz. Yani, sınava giren memur arkadaşlarımız bu
kitaptan yararlanıyor, okullarda bu kitaplardan yararlanılıyor, öğrencilere bu
şekilde ders veriliyor ama Maliye Bakanlığının “Efendim, bu, kanuna uygundur;
burada bir kayırmacılık yoktur…” Bana bunu izah edebilir misiniz?
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Tanal.
SÜREYYA
SADİ BİLGİÇ (Isparta) – Başkanım, ne düzeltti anlamadık. İç Tüzük bu şekilde
kullanılır mı?
TAMER
DAĞLI (Adana) – Başkanım, hangi beyanını düzeltti? 
MAHMUT
TANAL (Devamla) – Beyanımı da… Süre yetmedi, onu da söyleyeyim Sayın Vekilim.
Onu da söyleyeyim… Onu da söyleyeyim…
BAŞKAN
– Teşekkür ederim Sayın Tanal.
Sayın
milletvekilleri, programa göre… 
MAHMUT
TANAL (Devamla) - Değerli arkadaşlar…
BAŞKAN
– Sayın Tanal, lütfen…
MAHMUT
TANAL (Devamla) – Beyanı da düzelteyim de Sayın Başkan.
BAŞKAN
– Ama, ben size beyanı düzeltmek için söz verdim.
MAHMUT
TANAL (Devamla) – Süre yetmedi efendim. Özür dilerim.
BAŞKAN
– Sayın Tanal, teşekkür ederim.
MAHMUT
TANAL (Devamla) – Peki efendim, teşekkür ederim. (CHP sıralarından alkışlar) 
MALİYE
BAKANI NACİ AĞBAL (Bayburt) – Sayın Başkan…
BAŞKAN
– Sayın Bakan, bir saniye efendim…
Sayın
milletvekilleri, programa göre 2016 yılı Merkezi Yönetim Bütçe Kanunu Tasarısı
üzerindeki görüşmelere devam edeceğiz. 
Komisyon
yerinde.
Hükûmet
yerinde.
Sayın
Maliye Bakanının 60’ıncı maddeye göre bir söz talebi vardır.
Sataşma
nedeniyle mi? Sataşma nedeniyle talep ediyorsanız kürsüden verebilirim Sayın
Bakan.
MALİYE
BAKANI NACİ AĞBAL (Bayburt) – Sataşma, evet.
BAŞKAN
– O zaman, sataşma nedeniyle size üç dakika süreyle söz veriyorum Sayın Bakan.
Buyurun.
(AK PARTİ sıralarından alkışlar) 
V.- SATAŞMALARA İLİŞKİN KONUŞMALAR
1.- Maliye Bakanı Naci Ağbal’ın, İstanbul
Milletvekili Mahmut Tanal’ın yaptığı açıklaması sırasında şahsına sataşması
nedeniyle konuşması
MALİYE
BAKANI NACİ AĞBAL (Bayburt) – Sayın Başkan, değerli milletvekilleri; biraz önce
hatip buraya gelip birtakım asılsız, tamamen iftira niteliğinde iddialarda
bulunmuştur. Bir tutanağı burada göstermek suretiyle, idarenin haksız ve
hukuksuz bir şekilde, alması gereken bir vergiyi almadığı iddiasında
bulunmuştur. Ben bu tartışmaların başladığı ilk andan itibaren kendilerine
söyledim: Bu verginin haksız yere alınmadığını gösterecek elinizde ne delil
var? Dolayısıyla, burada, idare, önüne gelen bir meselede tamamen hukuki bir
yorum yapmak suretiyle bir sonuca varmış ve bu sonuca varırken de… Bu tutanağı
imzalayan arkadaşlarımızın hepsi şerefiyle, namusuyla bu işi yapan arkadaşlar.
Uzlaşma müessesesi, netice itibarıyla, yazılan bir raporun değerlendirilmesi
sonucunda idare ile mükellef arasında bir noktada uzlaşmayı sağlamaktır. Burada,
gidip kasıtlı bir şekilde, bilerek ve isteyerek belli bir mükellefin dosyasını
bulup, oradaki bir rakama bakıp bir sonuç çıkarmak kesinlikle yalandır,
iftiradır ve çamur atmadır. 
MEHMET
BEKAROĞLU (İstanbul) – Bu sonuç ne anlama geliyor Sayın Bakan?
SÜREYYA
SADİ BİLGİÇ (Isparta) – Sayın Bakan, nereden bulmuş o belgeyi?
MALİYE
BAKANI NACİ AĞBAL (Devamla) – Bana söylediğiniz bütün bu iddialar geçersizdir.
Bakın, daha önce de söyledim, bir vergi inceleme raporu yazılır, bu rapor
yazıldıktan sonra idare o rapora bakar, kanunlara uygun mu, tebliğlere uygun
mu, idarenin yerleşik görüşlerine uygun mu…
KAZIM
ARSLAN (Denizli) – Peki, kanuna uygun mu Sayın Bakan? Sadece onu sordu.
MALİYE
BAKANI NACİ AĞBAL (Devamla) – Beyefendi… 
İLKNUR
İNCEÖZ (Aksaray) – Sayın Bakanım, siz konuşun, cevap vermek zorunda değilsiniz.
MALİYE
BAKANI NACİ AĞBAL (Devamla) – Değerli arkadaşlar, rapor eğer mevzuata uygun
olsaydı bu vergi alınırdı, mevzuata uygun olduğunu kim iddia ediyordu? Kendi
kendinize hem savcı hem de hâkim olup burada hüküm kuruyorsunuz. Dolayısıyla,
temcit pilavı gibi aynı konuyu, bir şey olmadığı hâlde, getirip var gibi burada
söylemek bir kere, en basit anlamda, insanın kendisine saygısı olmadığını
gösteriyor. 
Sayın
Tanal, siz bir hukukçusunuz. Önce hukukta temel bir kural vardır: İddia makamı
ispatla mükelleftir, ispat edemezseniz müfterisiniz.
Saygılar
sunuyorum. (AK PARTİ sıralarından alkışlar)
SÜREYYA
SADİ BİLGİÇ (Isparta) - Belgeyi nereden buldu Sayın Bakan, onu da bir
sorsaydınız.
BAŞKAN
– Sayın Bakan, teşekkür ederim.
MAHMUT
TANAL (İstanbul) – Sayın Başkanım…
BAŞKAN
– Sayın milletvekilleri, önce şunu bir açıklayayım.
Sayın
milletvekilleri, biliyorsunuz, teamüllerimize göre sataşmalar nedeniyle iki
dakika, usul tartışması nedeniyle de üç dakika süreyle söz veriyorum ancak bu
ikisi biraz önce birbirine karıştı. Sayın Bakana üç dakika süreyle söz verdim
ama Sayın Bakan yine de konuşmasını iki dakikada bitirdi. Sayın Bakana teşekkür
ederim.
Buyurun
Sayın Tanal, dinliyorum sizi.
MAHMUT
TANAL (İstanbul) – Sayın hatip, biraz önce, konuşmasında bana “Bunu ispat
edemezsen müfterisin.” diyerek sataşmada bulundu.
BAŞKAN
– Buyurun Sayın Tanal, iki dakika süreyle söz veriyorum. 
Lütfen,
cevap hakkınızı yeni bir sataşmaya meydan vermeyecek şekilde kullanınız. 
2.- İstanbul Milletvekili Mahmut Tanal’ın,
Maliye Bakanı Naci Ağbal’ın sataşma nedeniyle yaptığı konuşması sırasında
şahsına sataşması nedeniyle konuşması
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, ben burada… Şunu söylediniz: Bir olaydan dolayı burada… Mesela
ben size Akfen’i söyleyeyim: Bir, iki, üç, dört, beş, altı, yedi, sekiz, dokuz,
on, on bir, on iki, on üç, on dört tane ceza ve aynı zamanda vergi doğuran
olay. Bahsettiniz, Cengiz: Bir, iki, üç, dört, beş, altı, yedi, sekiz, dokuz
tane… Bunu alışkanlık hâline getiren sizsiniz, siz. Bunu alışkanlık hâline
getiren ben değilim. Bununla, bu şekilde, dünya kadar, bu şirketlerin dışında
başka kolladığınız, koruduğunuz hangi şirket var? Ben bunu ezbere söylemiyorum,
bu bir öğretim üyesinin kitabı, vergi davalarıyla ilgili kitap. 
SÜREYYA
SADİ BİLGİÇ (Isparta) – Böyle bir üslup yok!
MALİYE
BAKANI NACİ AĞBAL (Bayburt) – Böyle olmaz!
MAHMUT
TANAL (Devamla) - Değerli milletvekilleri, aynen kitapta ne diyor bakın: “Vergi
cezasının oranı hakkında mevzuatta herhangi bir hüküm bulunmamaktadır.” “Ancak,
uygulamada vergi aslının yüzde 10’u kadar, cezaların ise yüzde 90’ı kadar
vazgeçilebilmekte.” deniyor. Siz hepsinden vazgeçmişsiniz. Yani burada ben mi
yalan söylüyorum, siz mi yalan söylüyorsunuz? Bu öğretim üyesi mi yanlış
yazmış, ben kamuoyuna yanlış bilgi veriyorum? Gelin, bana, bunu aydınlatın.
Burada kimin müfteri olduğunu kamuoyuna ben sunuyorum. Burada belirli
şirketleri, iktidara yakın olan şirketleri kayıran, koruyan, keyfî davranan ve
aynı zamanda bu hâllere girmesine yol açanlar müfteridir diyorum ben. 
Hepinizi,
saygı ve hürmetle selamlıyorum. (CHP sıralarından alkışlar)
BAŞKAN
– Teşekkür ederim Sayın Tanal. 
TAMER
DAĞLI (Adana) – Kendisi uzlaşmayı öğrenemedi! 
FEVZİ
ŞANVERDİ (Hatay) – Ne bağırıyorsun lan! 
TAMER
DAĞLI (Adana) – Uzlaşmayı bir öğren, öyle çık. 
BAŞKAN
- Sayın Bakan, sataşma nedeniyle söz talep ediyorsunuz.
MALİYE
BAKANI NACİ AĞBAL (Bayburt) - Evet. 
BAŞKAN
- Buyurun Sayın Bakan, iki dakika süreyle söz veriyorum.
Sayın
Bakan, lütfen, cevap hakkını yeni bir sataşma yaratmayacak şekilde kullanınız. 
3.- Maliye Bakanı Naci Ağbal’ın, İstanbul
Milletvekili Mahmut Tanal’ın sataşma nedeniyle yaptığı konuşması sırasında
şahsına sataşması nedeniyle konuşması
MALİYE
BAKANI NACİ AĞBAL (Bayburt) – Sayın Başkan, değerli milletvekilleri; az çok
kitap okuyanlar bilir. Eğer bir kitap okuyacaksanız o kitabı okuyacak bilgi
seviyesine ulaşmanız lazım. Eğer o kitabı okuyacak bir bilgi seviyeniz yoksa
okuduğunuz cümlenin ne anlama geldiğini bilmiyorsanız, o zaman tabii ki yanlış
hükümler çıkarabilirsiniz. (CHP sıralarından gürültüler) 
İDRİS
BALUKEN (Diyarbakır) – Ağır bir sataşma! 
ALİ
ŞEKER (İstanbul) – Senin özelliğin…
MALİYE
BAKANI NACİ AĞBAL (Devamla) – Sayın Tanal anladığım kadarıyla kamulaştırma
davalarında uzman ama vergi konularında uzman değil.
Sayın
Tanal, oradaki, yazarın söylediği, genelde, uygulamada, ortalama olarak bütün
uygulamalardan hareketle yazarın ifade ettiği bir durumdur. Genelde hep şu
ifade edilir: Uzlaşmalarda, eğer özel bir durum yoksa verginin aslı, cezanın da
belli bir oranı -mesela yüzde 10’u kadar- alınır. Ama, bu, özel bir durum,
yoksa genel ortalamayı ifade eder. Dolayısıyla, bir yazarın eserini burada
gelip mutlak surette idarenin uygulamalarında alt sınır, mutlaka uygulanması
gereken bir sınır olarak ifade etmenizi, olsa olsa ben bunu cehalete veririm.
(CHP sıralarından gürültüler)
MEHMET
BEKAROĞLU (İstanbul) – Bakanım, bunların özel durumu nedir, açıklayın.
MALİYE
BAKANI NACİ AĞBAL (Devamla) - İkinci olarak arkadaşlar…
MEHMET
BEKAROĞLU (İstanbul) – Özel durum nedir Sayın Bakan? Açıklayın.
ORHAN
SARIBAL (Bursa) – Bu borçları sildiniz mi silmediniz mi?
MALİYE
BAKANI NACİ AĞBAL (Devamla) - Bakın, ben de iftira atabilirim: Sayın Tanal, kaç
davada mahkemeye, hâkime rüşvet verdiniz de dava kazandınız açıklayın.
Saygılar
sunuyorum. (AK PARTİ sıralarından alkışlar) 
ORHAN
SARIBAL (Bursa) – Sayın Bakan, bu borçları sildiniz mi silmediniz mi, onu
açıklayın. 
BAŞKAN
– Teşekkür ederim Sayın Bakan.
SÜREYYA
SADİ BİLGİÇ (Isparta) – Sayın Bakan, Sayın Tanal rüşvetçiymiş, haberimiz
yokmuş!
İDRİS
BALUKEN (Diyarbakır) – Belge var mı?
SÜREYYA
SADİ BİLGİÇ (Isparta) – Şimdi oradan geldi. 
BAŞKAN
– Sayın milletvekilleri… (AK PARTİ ve CHP sıraları arasında karşılıklı laf
atmalar)
SÜREYYA
SADİ BİLGİÇ (Isparta) – Siz her şeye inanıyorsunuz da bırakın, bir de biz
inanalım. 
LEVENT
GÖK (Ankara) – Sayın Başkan…
BAŞKAN
– Buyurun Sayın Gök.
LEVENT
GÖK (Ankara) – Efendim… (AK PARTİ ve CHP sıraları arısnda karşılıklı laf
atmalar) 
BAŞKAN
- Sayın milletvekilleri, bir saniye efendim, Sayın Gök’ü dinliyorum. 
Sayın
Gök, buyurun. 
MAHMUT
TANAL (İstanbul) – Biraz sonra göstereceğim. Uzlaşma anlamında…
MALİYE
BAKANI NACİ AĞBAL (Bayburt) – Cahilsin, ne yapayım!
İDRİS
BALUKEN (Diyarbakır) – “Rüşvet verdiler hâkime.” diyor ya! Olacak şey değil. 
MAHMUT
TANAL (İstanbul) – Öyle şey olabilir mi?
SÜREYYA
SADİ BİLGİÇ (Isparta) – Hayır, gizli olması gereken belgeyi nereden yürütmüş,
nasıl almış? Onu da açıklasın. (AK PARTİ ve CHP sıraları arasında karşılıklı
laf atmalar)
BAŞKAN
– Sayın milletvekilleri, izin verir misiniz, Grup Başkan Vekilimiz Sayın Gök’ü
dinlemek istiyorum. 
MAHMUT
TANAL (İstanbul) – Özür dileyecek. Kimin cahil olduğunu söyleyeceğim. Bak,
“uzlaşma” yazıyor, bak! 
MEHMET
BEKAROĞLU (İstanbul) – “Özel durum” var burada ama!
MAHMUT
TANAL (İstanbul) – Tüm, hepsini açıklayacağım. 
MALİYE
BAKANI NACİ AĞBAL (Bayburt) – Cahilsin, ne yapayım yani!
LEVENT
GÖK (Ankara) – Efendim, Sayın Bakan Türkiye’nin en önemli bir bütçesinin… (AK
PARTİ ve CHP sıraları arasında karşılıklı laf atmalar)
BAŞKAN
– Birleşime on dakika ara veriyorum. 
Kapanma Saati: 11.46
İKİNCİ OTURUM
Açılma Saati: 12.08
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mücahit DURMUŞOĞLU (Osmaniye), Sema KIRCI (Balıkesir) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 56’ncı Birleşiminin İkinci
Oturumunu açıyorum.
Birleşime on beş
dakika daha ara veriyorum. 
Kapanma Saati: 12.09
ÜÇÜNCÜ OTURUM
Açılma Saati: 12.19
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mücahit DURMUŞOĞLU (Osmaniye), Sema KIRCI (Balıkesir) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin
Üçüncü Oturumunu açıyorum.
Sayın
Bakan, buyurun size söz veriyorum, mikrofonunuzu açıyorum.
Buyurun,
yerinizden efendim.
IV.- AÇIKLAMALAR (Devam)
22.- Maliye Bakanı Naci Ağbal’ın, İstanbul
Milletvekili Mahmut Tanal’la karşılıklı olarak bir konuyu değerlendirirken bazı
sözler sarf ettiğine ama konuşmaların siyasi eleştiri sınırları içerisinde
yapılmasının doğru olacağına ilişkin açıklaması
MALİYE
BAKANI NACİ AĞBAL (Bayburt) – Sayın Başkan, teşekkür ediyorum.
Biraz
önce, Sayın Tanal’la birlikte bir konuyu karşılıklı olarak siyaset bağlamında
değerlendirdik. Her türlü siyasi eleştirilere açığım; bu konuda yapılan
eleştirilerden dolayı da teşekkür ediyorum.
Konuşmam
sırasında, konuya açıklık getirmek bakımından bazı sözler sarf ettim ama Sayın
Mahmut Tanal’ın şahsında veya gördüğü davalar özelinde, genelinde hiçbir
şekilde kullandığım cümleler bağlamında bir düşüncem olamaz. Bu anlamda
üzgünüm. (AK PARTİ sıralarından alkışlar) Bütün görüşmelerimizi,
konuşmalarımızı siyasi eleştiri sınırları içerisinde yapmış olmamız daha doğru
olur.
Teşekkür
ediyorum.
BAŞKAN
– Teşekkür ederim Sayın Bakan.
Sayın
Tanal, sizin de mikrofonunuzu açıyorum.
Buyurunuz
Sayın Tanal.
23.- İstanbul Milletvekili Mahmut Tanal’ın,
siyasi maksatla söylemiş olduğu kastını aşan ifadeleri için özür dilediğine
ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Efendim,
ben tezlerimin arkasındayım. Siyasi maksatla söylediğim cümlelerle eğer bazı
arkadaşları kırdıysam, eğer amacını aştıysa ve amaç aşılmışsa ben özür
diliyorum ve bu konuda ben de üzgünüm. (CHP sıralarından alkışlar)
Teşekkür
ederim.
BAŞKAN
– Teşekkür ederim Sayın Tanal.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (x)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (x)
BAŞKAN
– Komisyon? Yerinde.
Hükûmet?
Yerinde.
Sayın
milletvekilleri, geçen birleşimde 2016 Yılı Merkezi Yönetim Bütçe Kanunu
Tasarısı’nın 13’üncü maddesi kabul edilmişti. 
Şimdi,
14’üncü maddeyi okutuyorum:
Yürürlük
MADDE 14- (1)
Bu Kanun 1/1/2016 tarihinde yürürlüğe girer.
BAŞKAN
– Madde üzerinde siyasi parti grupları adına söz talepleri vardır. Şimdi
sırasıyla bu söz taleplerini karşılayacağım. 
İlk
konuşmacı, Milliyetçi Hareket Partisi Grubu adına İsmail Faruk Aksu, İstanbul
Milletvekili.
Buyurun
Sayın Aksu. (MHP sıralarından alkışlar)
Süreniz
on dakikadır.
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
2016 Yılı Merkezi Yönetim Bütçe Kanunu Tasarısı’nın 14’üncü maddesi üzerinde
Milliyetçi Hareket Partisi Grubu adına söz aldım. Sizleri ve bizi izleyen aziz
vatandaşlarımızı saygıyla selamlıyorum.
Konuşmamın
başında, 8 Mart Dünya Kadınlar Günü münasebetiyle tüm kadınların Dünya Kadınlar
Günü’nü kutluyorum. Şüphesiz, kadınlara yönelik baskının, şiddetin, hakaretin,
dışlanmışlığın ve eşitsizliğin ortadan kalkması, gelişmiş ve medeni bir
toplumun en başta gelen özellikleri arasında yer almaktadır. Ancak, TÜİK’in dün
açıkladığı kadın istatistikleri, bu konuda ülke olarak alacağımız çok
mesafenin, gideceğimiz çok yolun olduğunu göstermektedir. 
Öte
yandan, hafta sonu yaklaşık 2 milyon 178 bin gencimiz üniversite sınavına
girerek hayallerini gerçekleştirme gayretinde olacaktır. İsteyen her öğrencinin
ilgisine ve yeteneğine göre istediği üniversiteye gidebileceği bir
yükseköğretim sisteminin Milliyetçi Hareket iktidarında gerçek olacağını ifade
ederek sınava girecek olan tüm kardeşlerimize üstün başarılar diliyorum.
Değerli
milletvekilleri, görüşmelerinin sonuna geldiğimiz 2016 yılı merkezî yönetim
bütçe giderleri 570,5 milyar Türk lirası, bütçe gelirleri 540,8 milyar Türk
lirası, bütçe açığı ise 29,7 milyar Türk lirası olarak belirlenmiştir. Yıl içindeki
vergi gelirleri beklentisi 459 milyar Türk lirası olarak öngörülmüş. Bu
durumda, Hükûmetin, harcamalarının yüzde 85’ini halktan vergi olarak toplamayı
planladığı anlaşılmaktadır. Vergilerin
ağırlıklı kısmı dolaylı vergilerdir. Toplanması öngörülen vergi gelirleri
içinde dolaylı vergilerin payının yüzde 68'ler civarında olduğu düşünüldüğünde,
vergi yükünün dar gelirlilerin omuzlarında olacağı görülmektedir. Bütçeden
yatırımlar için ayrılan pay, yüksek oranlı büyüme hedefleri olan iddia sahibi
bir ülke için oldukça yetersizdir.
Değerli
milletvekilleri, 1 Kasım seçimleri sonrasında istikrar olacak, güven artacak,
ekonomi büyüyecek, ülke uçacaktı. Sanki Türkiye'nin içinde bulunduğu sorunlar
AKP iktidarda iken oluşmamış, on dört yıldır ülkeyi yöneten AKP değilmiş gibi
vatandaşlarımız umutlandırıldı, istismar edildi. Ama seçimlerden bugüne kadar
geçen sürede hâlâ yaprak kımıldamıyor, beklenen yatırımlar yapılmıyor, işsizlik
azalmıyor, esnaf siftah yapamadan kepenk kapatıyor, çiftçi ürününü satamadığı
için yollara döküyor, vatandaş borcu borçla kapatıyor. Çizilen pembe tablolar
bir yana bırakılırsa Türkiye'nin karşı karşıya bulunduğu sosyal, siyasi ve
ekonomik ciddi sorunlar daha iyi görülebilecektir.
Kısaca,
bu başat sorunlara dikkatinizi çekmek istiyorum: 
Bunların
başında kuşkusuz terör gelmektedir. Türkiye'de, bölücülük ve bölücü terör, AKP
döneminde hiç olmadığı kadar mesafe katetmiştir. AKP hükûmetleri tarafından
yürütülen müzakere süreci terörle mücadeleyi zaafa uğratmış, güvenlik güçlerini
kışla ve karakola hapseden anlayış milletimizi telafisi imkânsız sonuçlarla
karşı karşıya bırakmıştır.
İkinci
önemli sorun üretimsizliktir. Türkiye sanayide ve tarımda giderek daha az
üretmekte, üretim çarkları yeterince dönmemektedir. Yıllardır uyguladığımız
teşvik politikaları ve bir türlü uygun hâle getirilemeyen yatırım iklimi
nedeniyle üretime dönük yabancı yatırımlar Türkiye'ye gelmediği gibi, yerli
yatırımcılar da yatırım ortamının daha cazip olduğu ülkelere yatırımlarını
taşımaktadır. 2002'den bu yana yaklaşık 3 milyon hektar tarım alanı ekilip
dikilmemektedir. Uygulanan fiyat politikası, girdi maliyetlerindeki yükseklik
ve yanlış üretim planlaması tarımsal üretimi azaltmaktadır. Üreten, istihdam
yaratan teknoloji yoğun yatırımların yapılmaması, ekonomide giderek gelecek
beklentisini olumsuz hâle getirmektedir. 
Yolsuzluk
ve usulsüzlükler, karşı karşıya olduğumuz en önemli sorunlardan bir başkasıdır.
AKP iktidarları yolsuzluklarla etkili mücadele yapmak adına herhangi bir adım
atmamıştır. Yolsuzluğa zemin hazırlayan unsurları ortadan kaldıracak etkili
tedbirler alınmamış, yolsuzluk yapanlardan hesap soracak müesseseler ve
müeyyideler geliştirilmemiştir. Yapılan özelleştirmelerin ve ihalelerin çoğu
siyasetçi-iş adamı-bürokrat üçgeninde oluşturulan özel ilişkilerle şekillendirilmiş,
denetim sistemi işlevsizleştirilerek yolsuzluk ve usulsüzlüklerin üzeri
örtülmüştür. 
Dördüncü
sorun yoksulluktur. Yoksullukla mücadelenin esasını işsizlikle mücadele
oluşturmalıdır. Ancak, sağlıklı bir yatırım, üretim ve istihdam zinciri oluşturulamadığı
için işsizlik azaltılamamıştır. Son açıklanan 2015 Kasım ayı iş gücü
istatistiklerine göre 3 milyon 125 bin kişi işsizdir. İşsizlik oranı yüzde
10,5; gençlerdeki işsizlik oranı yüzde 19,1’dir. İş aramayıp da iş bulduğunda
çalışacak durumda olan 2 milyon 355 bin kişi de dâhil edildiğinde gerçek işsiz
sayısı 5 milyon 480 bin kişiye çıkmaktadır. TÜİK yoksulluk göstergelerine göre
nüfusun yüzde 16’dan fazlası yoksulluk riski altındadır. Her 10 haneden 1’i
yardıma muhtaç durumdadır. Kişi borçları ve özel sektör borçları sürdürülemez
hâle gelmiştir. Hane halkı borcunun hane halkı harcanabilir gelire oranı 2002
yılında yüzde 4,7’yken bugün yüzde 52 düzeyindedir. Yani, her 100 liralık
gelirin 2002’de 4,7 lirası borca giderken bugün 52 lirası borca gitmektedir.
TÜRK-İŞ’in yaptığı şubat ayı açlık ve yoksulluk araştırmasına göre, 4 kişilik
bir ailenin açlık sınırı 1.407 lira, yoksulluk sınırı 4.584 liradır. Asgari
ücretliler, memur, işçi, emekli, dul ve yetimler, gaziler, dar ve sabit
gelirliler, küçük çiftçi ve esnaf düşünüldüğünde, toplumun büyük bir
çoğunluğunun yoksulluk sınırı altında hayatını idame ettirmeye çalıştığı
görülmektedir.
Bir
başka temel sorun alanı, toplumsal kutuplaşma ve sosyal yarılmadır. Türkiye,
yıllardır uygulanan tahterevalli siyasetinin etkisiyle sosyal fay hatlarına
ayrılmış durumdadır. Eğitim ve sağlık kurumları, konut alanları, sosyal
donatılar ve benzeri ortak yaşam alanları farklı bölünmüşlüklerin birer
göstergesi hâline gelmiştir. AKP'nin on dört yıldır kullandığı ötekileştirici
siyaset dili, ayrıştırmayı körükleyen ana unsur olmuştur.
Altıncı
temel sorun alanı adaletsizliktir. Adalet mülkün temeli ise herkesin
vicdanlarında adalet duygusunu hissettiği, yargının bağımsızlığına ve
tarafsızlığına içten güvendiği bir adalet düzeninin tesis edilmesi şarttır. AKP
siyasetinin sonu gelmez ele geçirme ihtirasları devlet kurumlarını da, yargıyı
da siyasallaştırmıştır. Bu yapı içinde adalete olan güven giderek azalırken
herkesin kendi adaletini sağlama girişimlerinin neşet ettiği kanun dışı çarpık
yapılar ortaya çıkmaktadır.
Bir
başka problem ise vatandaş memnuniyetini esas alan kamu hizmetlerinin açıklık,
katılımcılık ve hesap verebilirlik ilkeleri çerçevesinde sunulduğu bir kamu
yönetiminin tesis edilememesidir. 
Toplumsal
ahlak ve kalite anlayışının her alanda hâkim kılınamaması millî, manevi ve
evrensel değerlerin tahrip edilmesi sonucu siyasette, adalette, kamu
yönetiminde, sporda, sanatta ve bir çok alanda yaşanan değer erozyonu ve etik
problemler, yüz yüze olduğumuz temel sorunlardan bir başkasıdır.
Değerli
milletvekilleri, görüşmekte olduğumuz 2016 yılı bütçesinde, ülkemizin bu temel
sorun alanlarının ortadan kaldırılmasına dönük bir çaba görülmemektedir.
Fonksiyonları itibarıyla tüm bu sorunlarla ilgili olarak çözüm üretmesi, politika
geliştirmesi ve bunlara uygun olarak bütçe hazırlaması gereken, bütçelerini
görüştüğümüz bakanlık ve kurumlardır. Oysa bütçede bu temel sorunlara çözüm
üretecek bir yaklaşım görülmemektedir.
Bütün
olarak bakıldığında bu bütçe, Türkiye'nin ve Türk milletinin tarihî ve kültürel
derinliğine, doğal ve beşerî kaynak zenginliğine, bölgesel ve küresel
hedeflerine hizmet etmemektedir.
Değerli
milletvekilleri, bu bütçeyle yatırımlarda sıçrama olmayacak, üretim ve istihdam
artmayacak, esnaf ve çiftçimizin yüzü gülmeyecektir. Adalet yine tartışılacak,
Hükûmetin yönetim anlayışı sorgulanacak, atanamayan öğretmenler yine
bekleyecektir. O sebeplerle bütçe kanun tasarısının Türkiye'nin kalkınmasına,
milletimizin huzur ve refahına katkı sağlamayacağını düşünüyor, hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Aksu. 
Madde
üzerinde ikinci konuşmacı, Halkların Demokratik Partisi Grubu adına Filiz
Kerestecioğlu Demir, İstanbul Milletvekili. (HDP sıralarından alkışlar)
Buyurun
Sayın Kerestecioğlu Demir, süreniz on dakikadır.
HDP
GRUBU ADINA FİLİZ KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri ve sevgili kadınlar; bugün 8 Mart, mücadele günümüz, Dünya
Kadınlar Günü hepimize kutlu olsun. Gerçekten, mücadele olmadan hiçbir şey
olmuyor. Genellikle şiddet söz konusu olduğunda, kadına yönelik şiddetten
bahsedildiğinde ben bazı afişlerde gözleri mor kadınlar ve onların
mağduriyetini gösteren resimler görüyorum. Ama, gerçekten, aslında olması
gereken bu değil. Yani, kadınları bir mağduriyet tarihine bir yandan da
hapsetmeye çalışıyorlar; oysa kadınların yani bizlerin bir mücadele tarihi var.
O nedenle, o afişlerde yer alması gereken resimler aslında gözü morarmış,
şiddet görmüş kadın resimleri değil, gerçekten şiddete karşı mücadele etmiş,
yıllardır bu alanda hakları için zaman zaman canını dahi vermiş olan kadınların
mücadele resimleri olmalı diye düşünüyorum. Ben birazcık eski örneklerden, bu
mücadele tarihinden söz ederek konuşmak istiyorum. Biz, 1987 yılında dayağa
karşı kampanyayı gerçekleştirdik ama bu kampanyadan önce aslında Nezihe
Muhiddinler, Fatma Aliye Hanımlar gibi kadınlar aynı zamanda kadın hakları için
mücadele ediyorlardı. Osmanlı’dan cumhuriyete kadar süren bir mücadele de
vardı. Beyaz Konferanslarla, ciddi radikal sözlerle kadınların mücadelesini
dile getiriyorlardı bu kadınlar. Onlarca dernek kurdular, onlarca dergi
çıkardılar, “Kadınlar Dünyası” bunlardan bir tanesidir. Ve daha sonrasında o oy
hakkının elde edildiği -sadece her şeyin verilerek değil, gerçekten, alınarak
da olduğunu unutmamamız gerektiği için bunu söylüyorum- ve sonrasında Mecliste
önemli sayıda aslında -ilk Mecliste- bir temsille kadınların yer aldığı
Cumhuriyet Dönemi’ne gelindi ve üniversitelerde, farklı alanlarda kadınlar var
olmaya başladı. 
Ama
o zamana kadar olan mücadele, gerçekten -bu 1970’lerde olsun, daha öncesinde
olsun- tam anlamıyla bir feminist mücadeleydi ve kadınların kendi
ezilmişliklerinden ve kendi alanlarından doğan bir mücadeleydi diyemeyeceğim.
Ama o dönemde, 1980’lerden sonra olan mücadele ise hakikaten, kadınların belki
o “Özel olan politiktir.” sözüyle alanlara taşınan ve hani “Kol kırılır yen
içinde kalır.”, “Aslında aile içinde her şey olur, çözümlenir.” diyerek erkek
egemen sistemin meşrulaştırıldığı bir söylemden farklı bir alana geçilmesi
oldu. 
Ben
size çok somut bir örnek anlatayım. Bizim kampanyamız nasıl başladı? Bir asliye
hukuk hâkiminin, boşanmak isteyen ve 4’üncü çocuğuna hamile olan bir kadının
boşanma talebini şu sözlerle reddetmesiyle başladı: “’Küze susuz, ev sözsüz
olmaz.’ derler, ‘Kadının karnını sıpasız, sırtını sopasız bırakmamak gerek.’
derler atalarımız. Bu nedenle kadının da 4’üncü çocuğuna hamile olması
nedeniyle boşanma davasının reddine.” dedi hâkim. Aynen bu, gerçekten, gerekçeli
kararda bu sözler yazıyordu: “ ‘Kadının karnını sıpasız, sırtını sopasız
bırakmamak gerek.’ derler atalarımız.” Ve bizler ondan sonra işte bütün kadın
cinsinin, sadece o kadının değil, bütün kadın cinsinin aşağılandığını ifade
ederek 1 liralık manevi tazminat davası açtık, tarafız dedik ve hâlâ o günden
bugüne aslında davalarda müdahil olma talebimiz sürüyor. Çünkü kadınların,
kadın örgütlerinin, özellikle kadın cinayetlerine ilişkin davalarda müdahil
olmaları gerekiyor. Orada kadın zaten öldürülmüş olduğu için ve genellikle de
aslında aileden biri tarafından öldürülmüş olduğu için kadın örgütlerinin orada
müdahil olması ve savunucu olması gerekiyor aynı zamanda.
Evet,
o dönemde de bunları söyledik, ifade ettik ve Dayağa Karşı Dayanışma
Kampanyası, ardından Mor Çatı Kadın Sığınma Vakfı, kadın kütüphaneleri, kadın
araştırmaları merkezleri; kürtajın engellenmesine karşı kalkışmalara karşı
mücadeleler; bedenimize, emeğimize, kimliğimize yapılan müdahalelere karşı
kampanyalar; özellikle cinsel tacize, tecavüze karşı kampanyalar ve birçok
kampanya yürütüldü. 
Bu
kampanyaların sonucunda önemli yasal kazanımlar elde edildi. Şiddete karşı
kanunun önce 4320, sonra 6284 olarak değişen Kanun’un yerleşmesi. Aynı şekilde
-Medeni Kanun’da biliyorsunuz kadının sözü yoktu gerçekten ve çalışma hakkı
bile erkeğe bağlıydı 159’uncu maddeyle- Medeni Kanun’un bütünüyle değişikliği.
Ceza Kanunu’nda bireye karşı değil, sanki kadına yapılan bir cinsel saldırı
bütün topluma yapılmış gibi “genel ahlak ve adaba aykırı suçlar” adı altında
yer alırken cinsel suçların, artık, kişilere karşı suçlar değişmesi. 
Gerçekten
bütün bunların ardında mor gözler değil bir mücadele tarihi var. Yani bunu
yadsımamak lazım, bunların hakkını vermek lazım çünkü hiçbir parlamento,
dünyanın hiçbir yerinde hiçbir parlamento, sadece Türkiye’de değil, mücadele
edenlerin, hakları için uğraşanların mücadeleleri olmadan yasal değişiklikleri
kendi kendine yapmamıştır. Türkiye’deki kazanımlar da, hakikaten, ister kılık
kıyafetimize karşı müdahaleler olsun ister bedenimize ister kimliğimize, bütün
bunlara karşı yapılan mücadelelerin sonunda gerçekleşti. 
Türkiye’de
aynı zamanda çok ciddi bir barış mücadelesi de özellikle “Barış İçin Kadın”
girişimi gibi örgütlerle yine kadınlar tarafından yürütüldü. Bu mücadele gerçekten
dünyada, Türkiye’de keşke yürütülmek zorunda kalmasaydı ama maalesef, savaş
kararlarını veren erkeklere karşı bu mücadeleyi yürütmek de yine kadınlara
düşen bir mücadele oldu. O nedenle ben, bu mücadelede de kaybettiğimiz Seve,
Pakize, Fatma gibi kadınları; bunun dışında, şiddete karşı mücadele eden ama
bugün gerçekten meşru müdafaa hakkından yararlanamayan Nevin, Çilem gibi
kadınları ve bunun dışında yine, şiddete karşı mücadele etmiyorsa da şiddet
nedeniyle hayatını kaybetmiş olan bütün kadınları ve onlara destek olmak için
mücadele eden bütün kadınları saygıyla selamlamak istiyorum.
Kazandığımız
önemli şeylerden bir tanesi de siyasete katılımda gerçekten daha yoğun bir
katılımın sağlanması oldu. Eş başkanlık sistemi, belediyelerde özellikle
belediye başkanlıklarında daha geniş ve daha fazla bir katılımın olması ve
orada da aynı şekilde eş başkanlarla temsilin olması da özellikle Kürt kadın
özgürlük mücadelesinin önemli kazanımlarıdır. Ben bu anlamda onları da, tıpkı
feminist mücadeledeki kadınları olduğu gibi, Kürt kadın mücadelesini de
saygıyla selamlamak istiyorum. 
Evet,
bir kez daha bu kürsüden ifade etmek isterim: Öncelikle yasaklar olmamalı,
yıllardır kutladığımız 8 Martlara yasaklar gelmemeli. Bugün de kadınlar
alanlarda, sokaklarda olacaklar dün oldukları gibi, bunların engellenmemesi
lazım. 
Yasaklar
sizin, 8 Mart bizim; yaşasın mücadelemiz, yaşasın 8 Mart diyerek hepinizi
sevgiyle saygıyla selamlıyorum. (HDP ve CHP sıralarından alkışlar)
BAŞKAN
– Teşekkür ederim Sayın Kerestecioğlu Demir.
Madde
üzerinde, üçüncü olarak Cumhuriyet Halk Partisi Grubu adına İstanbul
Milletvekili Ali Şeker konuşacaktır.
Buyurun
Sayın Şeker. (CHP sıralarından alkışlar)
Süreniz
on dakikadır. 
CHP
GRUBU ADINA ALİ ŞEKER (İstanbul) – Sayın Başkan, değerli milletvekilleri; Genel
Kurulumuzu saygıyla selamlıyorum.
Öncelikle,
tüm kadınların 8 Mart Dünya Emekçi Kadınlar Günü’nü kutluyorum. Hakları için
mücadele eden kadınları saygıyla selamlıyorum. 
2016
Yılı Merkezi Yönetim Bütçe Kanunu yürütme maddesi üzerine Cumhuriyet Halk
Partisi Grubu adına söz almış bulunmaktayım. 
Önce
bir alıntı yapmak istiyorum: Rizeli Havva ana “O vali ‘iki tane çapulcu’ diyor
bize. Biz çapulcuyuk da sen nesin? Gözün kör olsun vali gibi! Vali, kaymakam
kimdir? Kimdir devlet ya? Devlet bizim sayemizde devlettir, ben halkım.”
demişti. (CHP sıralarından alkışlar) 
Rize
Çamlıhemşin’den Havva ana çok net ve basit olarak anlattı devleti. O, doğasını
koruyan bir yurttaştı, karşısına Jandarma komandoları çıkardınız ve o haykırdı
“Devlet kimdir?” diye. Evet, devlet, mutlu bir azınlığın araç olarak gördüğü
demokrasi sayesinde ele geçirdiği gücü iktidarını korumak için kullandığı
güvenlikçi bir aygıt mıdır acaba? Yoksa devlet, Havva ananın vurguladığı gibi
varlığını halka borçlu olan ve onun için çalışması gereken bir kurum mudur? 
On
gündür, Havva ananın sorguladığı devletin bir yıllık bütçesi hakkında
konuşuyoruz. Meclis adına devletin kurumlarının geçmiş harcamalarını denetleyen
Sayıştayın bile çalıştırılmadığı bir iktidar döneminde biz bütçeyi konuşuyoruz
burada. 
Değerli
milletvekilleri, Meclis çoğunluğunuz nedeniyle yapıcı tüm eleştirilerimizi ve
önerilerimizi reddedip kabul ettiğiniz bu bütçe bir sömürü bütçesidir. Bu bütçe
yandaşa rant, yoksula ölüm bütçesidir. Üretim yok bu bütçede, üretilenin hakça
paylaşılması da yok çünkü sizin için devlet, saraydaki mutlu azınlığın
iktidarını ne pahasına olursa olsun korumaya yönelik bir aygıttır. Daha çok
güvenlik, daha çok silah, daha çok baskı, daha çok TOMA, daha çok biber gazıdır
devlet sizin için.
Bakın,
iktidarınız döneminden birkaç rakam vereyim: 2002’de halkın bankalara borcu 6,5
milyar dolardı, 2015’te tam 382 milyar doları buldu. 2002’de icra dosyası
sayısı 8,5 milyondu, 2015’te 3 katına çıkardınız ve 24 milyonu buldu. 2002’de
nüfusun en zengin yüzde 1’i toplam servetin yüzde 34’üne sahipti, sizin
sayenizde 2015’te yüzde 54’ünü eline geçirdi yüzde 1 mutlu azınlık. 
Uyguladığınız
kapitülasyon benzeri imtiyazlarla 40 yeni dolar milyarderi yarattınız.
Yarattığınız milyarder yandaşlarla ganimet gibi gördüğünüz kamu kaynaklarını
paylaşıyorsunuz. Sınırsız yetkiler verdiğiniz TOKİ kanalıyla şehirleri, yeşil
alanları, ormanları, hazine arazilerini, küçük esnafı, çiftçiyi katlettiniz.
Cumhuriyetin doksan yıllık ekonomik birikimlerini satıp satıp harcıyorsunuz. 
Başta
İngiltere olmak üzere, kamu-özel ortaklığı sistemini uygulayan tüm ülkeler
durumdan şikâyetçiyken siz ısrarla Türkiye’de kamu-özel ortaklığını, üstelik
fahiş maliyetlerle dayatıyorsunuz. 
Burada
size bir örnek göstereyim: Burada, 1.200 yataklı Konya Karatay Şehir Hastanesi
normal ihale yöntemiyle 193 milyon liraya mal oldu. Buna karşılık sizin
kamu-özel ortaklığı yöntemiyle yapılacak olan yaklaşık 1.600 yatak kapasiteli
Kayseri Şehir Hastanesinin kamuya yıllık maliyeti 138 milyon lira. Yani yirmi
beş yılda toplam 3,5 milyar lira ödeyeceğiz bu hastane için. Nerede 193 milyon
lira, nerede 3,5 milyar lira? Yandaş şirket 1.600 yatak kapasiteli bu hastane
için toplam 427 milyon TL yatırım yapacak, Sağlık Bakanlığına kiralayacak,
Bakanlık yirmi beş yıl boyunca, hasta gelsin gelmesin yüzde 70 doluluk garanti
ederek çocuklarımıza âdeta Deli Dumrul vergisi ödetecek. Üç yılda kira
yatırımlarını çıkaracak olan yandaşınıza çocuklarımız yirmi iki yıl daha yılda
138 milyon lira kira ödemeye devam edecek.
Sadece
bu mu? Rakamlarını öğrenebildiğimiz kadarıyla, 8 hastane için bu yöntemle
toplam 3 milyar 900 milyon lira yatırım yapacak şirketlere yirmi beş yılda 30
milyar 400 milyon lira yani 8 kat daha fazla ödeme yapacağız. Sayın bakanlar,
kamu yararı bunun neresinde? Çocuklarımızın geleceğini çalıyorsunuz, onları
borçlandırıyorsunuz; yapmayın, çocuklarımıza yazıktır. 
Deli
Dumrul vergisi garantili köprü ihalesiyle, üçüncü köprüden günde 135 binden az
araç geçerse devlet bütçesinden şirketlere ödeme yapmayı garanti eden bir sözleşme
imzaladınız. Tıpkı üçüncü havalimanında da yeterli uçak inmezse işletmeciye o
uçakların parasını yoksullardan aldığınız vergilerle hazineden ödemeyi garanti
ettiğiniz gibi. Kamu yararı bu sözleşmelerin neresinde?
İnşaatı,
doğayı betona boğmayı gelişim sanıyorsunuz. Türkiye'nin her yerinde karşınıza
dikilen çevre duyarlılıklarını yok sayıyorsunuz, hain ilan ediyorsunuz;
jandarmaları, askeri, polisi halkın karşısına dikiyorsunuz. 
Üretim
olmayan bütçede elbette ki emeğin yeri olmaz. “Taşeron sistemi” denen ücretli
kölelik sistemini ülkemizin tüm kurumlarına, hatta burada, Mecliste çalışanlara
bile yerleştirdiniz. Şimdi de işçi kiralamayı getirmeye çalışıyorsunuz.
Hafızayıbeşer
nisyanla maluldür yani insanlar unutabilir, unutkan olabilir ama Google unutmuyor.
“Artvin Cerattepe’de maden çıkarmak cinayettir.”, “İstanbul’a üçüncü köprü bir
cinayettir.” sözleriniz iki tık ötede duruyor. Şimdi bu cinayetleri siz
kendiniz işliyorsunuz.
Sayın
milletvekilleri, uzun yıllardır bir şiddet sarmalının içerisinde yaşıyoruz
maalesef. On binlerce insanımızı kaybettik. Sayın Başbakan Yardımcısının
açıkladığına göre de 1 trilyon doları bu çözümsüzlük sürecinde çöpe attık. 
Cumhuriyet
tarihinin en büyük katliamı Ankara’da Gar Meydanı’nda yaşandı, hiçbir
sorumluluk duymadınız. Bir ay önce ikinci canlı bomba eyleminde iki sokak
ötemizde 29 sivil vatandaşımız hayatını kaybetti, içlerinde asker şehitlerimiz
de vardı; siz olayı sadece kınadınız. Suruç’ta, Diyarbakır’da, Sultanahmet’te
bombalar patladı. Adıyaman’a gittik, bu eylemcileri yıllardır dinlediğinizi
tespit ettik. Sizleri uyardık, “Gelin, bunları araştıralım.” dedik;
reddettiniz. 
1980’li
yıllar Diyarbakır Cezaeviyle, 1990’lı yıllar faili meçhul cinayetlerle, köy
boşaltmalarıyla anılıyordu. Sorunu 2000’li yıllarda neredeyse sıfır çatışmayla
devraldınız. Herkesten gizlediğiniz gizli ajandalı çözüm süreciyle Kürt
sorununu çözmek yerine, kendinize oy devşirmek için kullandınız. Geldiğimiz
noktada, şehirler boşaltılıyor, insanların evleri başlarına yıkılıyor. 
Burada,
daha birkaç gün önce gittiğimde çektiğim görüntüler bunlar. Siz burada, cam
fanuslar içerisinde bunları görmeyebilirsiniz ama biz bunları orada, yerinde
görüp sizlere de göstermek istiyoruz. Bunları görmek için Suriye’ye gitmenize
gerek yok, maalesef, hemen yanı başımızda duruyor bu görüntüler; Dünya Kadınlar
Günü’nde kadınlar bu durumda Cizre’de. (CHP ve HDP sıralarından alkışlar)
Bu
sorunu, öldürerek, yok ederek, yok sayarak çözemeyiz. Biz Kürt sorununa,
seçimde kullanmak amacıyla değil; barış, kardeşlik, insan hakları, özgürlükler
çerçevesinde çözüm bulmak amacıyla yaklaşıyoruz. Einstein’ın ifadesiyle: “Aynı
yöntemleri tekrar tekrar deneyerek farklı sonuç beklemek deliliktir.”
Suruç,
Adıyaman, Diyarbakır, Van, Yüksekova, Hakkâri, Sur, Cizre, İdil, Nusaybin ve
Mardin’e gittik. CHP heyetleri olarak olayları yerinde inceledik, sivil halkla
da konuştuk, devletin yetkililerini de dinledik. Bizim gördüğümüz, bölgede
yaşanan durum tam bir duygusal kopuş. Umursamaz tavırlarınız ülkemizi hızla bir
iç savaş ortamına sürüklemekte. Şehit Jandarma Astsubay Kenan Yıldız’ın geride
kalan oğluna da üzüldük, Yüksekova’da evinin önünde öldürülen terzi Fettah
Es’in çocuklarına da üzüldük. Ama biz sadece üzülecek olanlar değiliz, bunun
dışında da bir şeyler yapmalıyız, barışın sağlanması için görevimizi yapmalıyız
ve Meclis olarak inisiyatif kullanmalıyız. Yarın ölecekler bugün hâlâ
yaşıyorken insanları yaşatmak adına bir şeyler yapmalıyız. Siyaset çözüm
merkezi olmalıdır, şiddet çözüm getirmez. Ne bir askerimizi, polisimizi ne de
bir sivil vatandaşı kaybetmemeliyiz artık. 
Bugünden
tezi yok, Mecliste 4 partinin katılımıyla, gerçekleri araştırma ve Kürt
sorununun çözümü komisyonunu kuralım, Kürt sorununun kendisini ve çözümünü
partilerin istismar konusu olmaktan çıkaralım. Gizli ajandalarla değil…
(Mikrofon
otomatik cihaz tarafından kapatıldı)
ALİ
ŞEKER (Devamla) - …şeffaf bir şekilde, eşit temsille, ortak aklı kullanarak
mutabakat sağlayalım. Bütçeyi çatışmaya değil, barışa, kalkınmaya, yoksulluğu
gidermeye kullanmalıyız. Bunu yaparsak bu görüntüleri bir daha yaşamamış
oluruz.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Şeker.
MUSTAFA
ILICALI (Erzurum) – Sayın Başkan…
BAŞKAN
– Buyurun Sayın Ilıcalı.
MUSTAFA
ILICALI (Erzurum) – Değerli milletvekilimiz konuşmasında Sayın
Cumhurbaşkanımızın Belediye Başkanlığı zamanında “Üçüncü köprü cinayettir.”
dediğini söyledi. Ben o dönem Ulaşım Daire Başkanıydım. Bir açıklık getireyim
niye üçüncü köprüye o zaman karşı çıktığına.
BAŞKAN
– Ne dedi o dönemle ilgili?
MUSTAFA
ILICALI (Erzurum) – “‘Üçüncü köprü cinayettir.’ dedi o zaman, şimdi üçüncü
köprünün töreni oluyor.” Ben Daire Başkanıydım Sayın Başkanım, bir açıklık
getireyim.
BAŞKAN
– Sayın Ilıcalı, şimdi, böyle bir usulümüz yok. Bir sataşma yok, bir şey yok…
MUSTAFA
ILICALI (Erzurum) – Konuya açıklık getirmek, bilgilendirmek…
BAŞKAN
– Sayın Şeker görüşlerini ifade ettiler.
MUSTAFA
ILICALI (Erzurum) – Ben de bir açıklık getireyim, niye o zaman cinayetti,
bilgilenmesi açısından. Sadece üç cümle söyleyeceğim.
BAŞKAN
– Buyurun, söyleyin bulunduğunuz yerden şu an.
MUSTAFA
ILICALI (Erzurum) – O gün üçüncü köprüye karşıydık -benim de Daire Başkanı
olarak yazıda parafım var- çünkü o zaman bizim önceliğimiz Belediye olarak
Marmaray’dı. Marmaray’ın yapılması için belediye büyük gayret göstermişti o
zaman. Bu, yazışmalarda belli. Bugün arada çok önemli fark var, Marmaray
yapıldı, talepler oldukça yüksek ve bu hiçbir kamu kaynağı kullanılmadan
yapılan bir sistem. Yani o günkü şartlarla bugünkü şartlar arasında önemli bir fark
var. O gün karşı olmak çok normal -otuz beş yıllık bir ulaşım profesörü olarak
söylüyorum- bugün bunu desteklemek de çok normal. 
Bilgilerinize
arz ediyorum. (AK PARTİ sıralarından alkışlar)
BAŞKAN
– Teşekkür ederim Sayın Ilıcalı.
Tutanaklara
geçmiştir.
Madde
üzerinde siyasi parti grupları adına yapılan konuşmalar sona ermiştir.
Şimdi,
şahsı adına söz talep eden iki sayın milletvekiline söz vereceğim.
Şahsı
adına ilk konuşmacı Alican Önlü, Tunceli Milletvekili. 
Buyurun
Sayın Önlü. (HDP sıralarından alkışlar)
Süreniz
beş dakikadır.
ALİCAN
ÖNLÜ (Tunceli) - Sayın Başkan, değerli milletvekilleri; hepinizi saygıyla
selamlıyorum. 
8
Mart Dünya Emekçi Kadınlar Günü’nü de kutluyorum.
Dün
AKP grup başkan vekili niyetleri sorguladı; haklıdır çünkü zikri ile fikri,
zihniyeti ile söylediği farklı olduğu için doğaldır ki bütün her şeyden kuşku
duymakta. Şimdi, zikri ile yaptığının, pratiği ile söylediğinin farklılıkları
AKP’nin bir siyasi karakteri hâline gelmiştir. Tarihsel bütün değerleri,
inançları, kimlikleri, her şeyi çarpıtan, içini boşaltan, manipüle eden… Bu
konuda çok maharetli, becerikli. “Belki de çok şey öğrenmesi gerekir.”
deniyordu geçen gün; yok, hiçbir şey öğrenmeyeceğiz. 
AHMET
UZER (Gaziantep) – Siz mi öğreteceksiniz?
ALİCAN
ÖNLÜ (Devamla) – Yok, öyle bir haddimiz yok. Öğretme değil de pratiklerinizi,
yaptıklarınızı size söyleyeceğiz; niyetleri, niyetinizi değil ama pratiğinizi
size söyleyeceğiz. 
Birçok
konuda çözüyor gibi yapıp da oyalaması da başka bir mahareti, becerisi. 
Bunlardan
biri de Alevi toplumu ve Alevi inancı. Biliyorsunuz, çok övündüğü, dün de
methiyeler dizdiği köprü, Yavuz Sultan Selim Köprüsü, iki kıtanın nasıl
birleştirildiği… Doğrudur, iki kıtayı birleştirdiniz ama Alevi toplumunun bu
kadar karşı çıkmasına rağmen tarihte en büyük Alevi katliamını yapanın bu kadar
övünçle ve büyük methiyeler dizerek isminin verilmesiyle inançlar arasındaki
köprüyü yıkmış oldunuz. Uzun bir süredir, işte AKP’nin Alevi politikası,
Aleviler için neler söylediği ve neler hayata geçirmek istediği birçok defa
dile getirildi, çalıştaylar yapıldı ama dolapta mıdır, başka yerde midir onu
bilmiyoruz. 
Yine,
çokça övünüp de tarihinden esinlendiği Kanuni Sultan Süleyman ve Alevilik için
bu kadar “Çözüm gücüyüm.” diyen bir zihniyetin geçmişi olarak övündüğü bu zatın…
Tarihte Alevilik için katliamlar ve ne kadar sapıkça fetvalar verildiği de
biliniyor. Yine, artık bir yönetim tarzı hâline gelmiş, bir söylemden çıkıp da…
Çünkü dedi ya “Anayasa’yı tanımıyorum.” Tanımadığının yerine başka bir şey
koydu: İşte kayyum. Zannedersem Dersim’e de atanmış kayyum milletvekilleri
vardı, gelmediler, gelirlerse de hoş gelsinler. Ama öyle bir şey ki demin dedik
ya: Aslının içini boşaltan, manipüle eden, gerçekliğinden saptıran bir
karakterdir. Mesela, kayyum olarak Dersim’e atanan milletvekili arkadaşlardan
biri de burada. Gelip de ne söyleyecek, ne yapacak? Mesela “Rea Haq”ı biliyor
musunuz? Sormak istiyorum yani gelecek o topluma, o halka bir şeyler verecek.
“Rea Haq”ı… Ve Dersim’deki epey bir süredir, -üniversite ve mülki amir değil de
artık AKP’nin il başkanları gibi çalışan valiler, emniyet müdürleri inancın
içini boşaltmaya başladı. Cemler düzenliyor, Hızır oruçları etkinliklerini
yapıyor, cemevinde etkinlikler yapıyor. Yetmedi, Sayın Başbakan gitti,
cemevinde posta oturdu. Eğer bu halkın değer yargılarını bilmiş olsaydı o posta
oturmazdı çünkü o posta oturmak hem o halkın inancına, ocaklarına, pirine, yol
erkânına bir saygısızlıktır.
RAMAZAN
CAN (Kırıkkale) – Davet edilmedi mi? 
ALİCAN
ÖNLÜ (Devamla) – Evet, oturdu.
RAMAZAN
CAN (Kırıkkale) – Davet edilmedi mi? 
ALİCAN
ÖNLÜ (Devamla) – Davet etti. Yol düşkünleri davet eder; doğrudur, katılıyorum.
RAMAZAN
CAN (Kırıkkale) – Ne alakası var? İnsani bir şeydir.
ALİCAN
ÖNLÜ (Devamla) – Yani, yol düşkünleri davet etti, götürdü, posta oturttu.
Yine
“Alevi sorununu çözüyorum.” derken “Alevi araştırma merkezlerini kuruyorum.”
diyen üniversiteler... Biliyorsunuz dün dile getirildi, YÖK’e atanan bir kişi,
Hayati Develi “Kötü ayin yapan Kızılbaşlar, Allah onları kıyamete kadar
aşağılık ve adi etsin...” 
RAMAZAN
CAN (Kırıkkale) – Onu tekzip etti. Cumhuriyet gazetesinde tekzibi çıktı bak.
ALİCAN
ÖNLÜ (Devamla) – Çıktı.
RAMAZAN
CAN (Kırıkkale) – Tekzibi çıktı, lütfen tekzibine de bakın.
ALİCAN
ÖNLÜ (Devamla) – Evet, baktım. 
(Mikrofon
otomatik cihaz tarafından kapatıldı) 
RAMAZAN
CAN (Kırıkkale) – “Baktım.” olur mu!
HAKAN
ÇAVUŞOĞLU (Bursa) – Çok kötü bir konuşmaydı üstat be! 
ALİCAN
ÖNLÜ (Devamla) – Bununla sadece Alevi toplumuna değil...
HAKAN
ÇAVUŞOĞLU (Bursa) – Hakikaten kötü bir konuşma.
RAMAZAN
CAN (Kırıkkale) – Öyle bir beyanı olmadığını açıkladı.
HAKAN
ÇAVUŞOĞLU (Bursa) – Çok kötü bir konuşmaydı.
ALİCAN
ÖNLÜ (Devamla) – ...diğer inançlara karşı da bir saygısızlıktır.
HAKAN
ÇAVUŞOĞLU (Bursa) – Hakikaten kötü bir konuşmaydı.
ALİCAN
ÖNLÜ (Devamla) – Eğer bir şeyi yapmak istiyorsanız yani bir inancın sorunlarını
çözmek istiyorsanız; bir, o inancı inanç olarak kabul edip...
HAKAN
ÇAVUŞOĞLU (Bursa) – Çok kötü bir konuşma oldu.
ALİCAN
ÖNLÜ (Devamla) – ...o inancın tüm değer yargılarına saygı duyarsınız ve o
inancı topluma bırakırsınız; şekil vermezsiniz, tanımlamazsınız, içini
boşaltmazsınız.
İDRİS
BALUKEN (Diyarbakır) – Tamam, tamam, bitir.
ALİCAN
ÖNLÜ (Devamla) – Onun için, talebimiz, o inancı topluma bırakmaktır, toplumun
kendi kendini ifade etmesidir, tanımlamasıdır...
İDRİS
BALUKEN (Diyarbakır) – Alican Bey, bitir.
ALİCAN
ÖNLÜ (Devamla) – ...ve buna karşı da saygı duymaktır. 
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ederim Sayın Önlü.
Sayın
Çakır...
COŞKUN
ÇAKIR (Tokat) – Sayın Başkan, konuşmacı hatip konuşmasında, Yavuz Sultan Selim
Köprüsü’ne, daha doğrusu üçüncü köprüye “Yavuz Sultan Selim” adını vermek
suretiyle çok yanlış bir şey yaptığımızı daha başka kelimelerle de söylemek
suretiyle bir sataşmada bulunmuştur grubumuza. 69 ‘a göre söz istiyorum.
BAŞKAN
– Ama, bu ismi veren Hükûmet; Adalet ve Kalkınma Partisi Grubu değil Sayın Çakır.
COŞKUN
ÇAKIR (Tokat) – Sayın Başkan, bu zikretmiş olduğum, söz etmiş olduğum cümleden
başka da bir dizi cümlede yani sayabileceğim bir dizi cümlede de bu
hakaretlerini sürdürmüş...
HAKAN
ÇAVUŞOĞLU (Bursa) – “Kayyum” dedi bizim koordinatörümüze.
COŞKUN
ÇAKIR (Tokat) – ...yine aynı şekilde “kayyum” diyerek, vekillerimize ve bizim
uygulamamıza hakaret ederek aynı şekilde sataşmada bulunmuştur.
BAŞKAN
– Peki, buyurunuz Sayın Çakır, size iki dakika süreyle söz veriyorum. (AK PARTİ
sıralarından alkışlar)
V.- SATAŞMALARA İLİŞKİN KONUŞMALAR (Devam)
4.- Tokat Milletvekili Coşkun Çakır’ın,
Tunceli Milletvekili Alican Önlü’nün 2016 Yılı Merkezi Yönetim Bütçe Kanunu
Tasarısı’nın 14’üncü maddesi üzerinde şahsı adına yaptığı konuşması sırasında
Adalet ve Kalkınma Partisine sataşması nedeniyle konuşması
COŞKUN
ÇAKIR (Tokat) – Teşekkür ederim Sayın Başkan.
Öncelikle,
üçüncü köprünün halkımıza, milletimize hayırlı uğurlu olmasını ben diliyorum.
İnanıyorum ki daha evvelki köprülerin yapılışında takınılan tutum gibi bu
köprüde de benzer bir tutum takınılmış fakat zaman her şeyin ilacı olduğu için
gösterecektir ki buna itiraz edenler de bu köprünün, bu aygıtın, aracın ne
kadar anlamlı, gerekli olduğunu görecekler. 
Yavuz
Selim ismine gelince… Değerli arkadaşlar, bizler geçmişimizden artısı ve
eksisiyle, eksiği ve gediğiyle yüksünmemeliyiz. Yavuz Sultan Selim, Osmanlı
hükümdarları içerisinde, özellikle parlak 16’ncı asırdaki 3 büyük hükümdardan
birisidir. Sadece, doğudaki yapmış olduğu bir uygulamada -ki tarihçiler bunu
bilir, oturur konuşuruz, ben de tarihçiyim- asla bir katliam söz konusu
değildir, bir siyasi savaş söz konusudur İran şahıyla arasında ve kendisinden
önce gelen bir hesaplaşmanın devamıdır, Uzun Hasan’la başlamıştır, Şah
İsmail’le devam etmiştir vesaire, erbabı bilir ama Yavuz Sultan Selim büyük bir
hükümdardır. Doğu seferini yapıp döndükten sonra, Üsküdar’dan girerken
tevazusundan ötürü “Gündüz girersem beni alkışlarlar, tekebbürüm beni esir
alır.” demek suretiyle gece girmeyi tercih edecek kadar da edep, erkân ve izan
sahibi bir hükümdardır; onu rahmetle anıyorum. 
Tabii
ki sayın konuşmacının dediği gibi bir kayyum atama falan söz konusu değildir.
Biz, Tunceli, Hakkâri ve Şırnak’a, bazı arkadaşlarımızın oradaki
seçmenlerimizin sorunlarıyla alakalı olması için, tabiri caizse “fiilî
milletvekili” diyerek -tırnak içerisinde- bir uygulama başlattık. Bu son derece
hayırlı ve gerekli bir uygulamadır. Eminim, bundan herkes memnun olacaktır. 
Öte
taraftan, Hayati Develi, benim belki çeyrek asırlık İstanbul Üniversitesinden
bir arkadaşımdır. Türk dili, edebiyatı konusunda iyi bir uzmandır ve Yunus Emre
Enstitüsü Başkanlığını yapmış, çok hayırlı işlere imza atmıştır. 
(Mikrofon
otomatik cihaz tarafından kapatıldı)
COŞKUN
ÇAKIR (Devamla) – Bu konuşmayı yapmadığını birkaç yerde söyledi, konuşmalarında
dillendirdi. 
MÜSLÜM
DOĞAN (İzmir) – Konuşma değil, kitapta. 
ALİ
ŞEKER (İstanbul) – Kitaptan, kitaptan. 
COŞKUN
ÇAKIR (Devamla) – Böyle bir şey yapmaktan, açıklamayı yapmaktan içtinap
ettiğini… 
MÜSLÜM
DOĞAN (İzmir) – Yayınladığı kitaptan alıntı. 
COŞKUN
ÇAKIR (Devamla) – Tekzip de etti. Buna rağmen yapacak bir şey yok çünkü bunu
tekzip etti kendisi.
MÜSLÜM
DOĞAN (İzmir) – 205’inci sayfada. 
COŞKUN
ÇAKIR (Devamla) – Teşekkür ediyorum, saygılar sunuyorum. (AK PARTİ sıralarından
alkışlar) 
BAŞKAN
– Teşekkür ederim Sayın Çakır. 
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam) 
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– Şahsı adına ikinci konuşmacı Ahmet Sorgun, Konya Milletvekili. 
RAVZA
KAVAKCI KAN (İstanbul) – Sayın Başkan…
BAŞKAN
– Buyurun Sayın Sorgun. 
RAVZA KAVAKCI KAN (İstanbul) – Sayın Başkan,
affedersiniz…
BAŞKAN – Bir saniye...
Sayın Sorgun’u konuşturayım, sonra sizi dinleyeceğim. 
Sayın Sorgun, süreniz beş dakikadır. 
AHMET SORGUN (Konya) – Teşekkür ederim Sayın Başkanım. 
Çok değerli milletvekilleri, öncelikle, 8 Martın en
başta kadınlarımıza, ülkemize, insanlık âlemine huzurlar, mutluluklar,
esenlikler getirmesini diliyorum. Hepinize saygılar sunuyorum. 
2016 bütçesinin 14’üncü maddesi, tasarının 14’üncü
maddesi usule dair bir madde, yürürlük maddesi. Bu sebeple ben de usul üzerine,
üslup üzerine bu sürede bir konuşma yapmak istiyorum. Zira, eskiler derler ki:
“Vusulsüzlüğümüz usulsüzlüğümüzdendir.” Yani “uygun yol ve yöntem izlemeyişimizden”
anlamına geliyor. Yine, hukukta -hukukçular çok iyi bilir- temel bir kaide var,
usul esastan önce gelir yani usul esasa mukaddemdir diye. 
Bu girişten sonra, gerçekten -bugün sabahleyin de
yaşadık- günlerdir Meclisimizde tartışmalar yapıyoruz, müzakereler yapıyoruz
ama buradaki üslubumuza dair gözlem ve düşüncelerimi sizlerle paylaşmak
istiyorum. Peşin peşin ifade edeyim ki bu ifadelerimin muhatabı özel olarak
herhangi bir grup veya şahıs değildir. Bazen öyle tartışmalar yapıyoruz ki
kişileri ve olayları konuşmaktan projeleri, fikirleri, düşünceleri, tasarı ve
teklifleri konuşmaya inanın vaktimiz kalmıyor. Evet, birbirimizi sonuna kadar
eleştirmemiz lazım, buna katılıyorum ama asla hakaret etmeden, sataşmadan ve
kişiselleştirmeden. Zira, biliyoruz ki fikirlerin çarpışmasından, evet, hakikat
doğar, eskiler buna “Müsademeyiefkârdan barikayı hakikat doğar.” diyorlar. 
Gruplara karşı, partilere karşı, kişilere karşı ne
yazık ki toptancı bir anlayış ortak bir problem gibi görünüyor, mutlak kabul
veya mutlak ret veya toptan kabul, toptan ret. Ne yazık ki bir problem.
Bakın, bir milletvekilimiz, altına belki hepimizin imza
atabileceği çok güzel bir konuşma, Tüzük diliyle “çok temiz” bir konuşma
yapıyor ama onu sadece kendi grubu alkışlıyor veya yine bir başka
milletvekilimiz -burada hiçbir kimseyi kastetmiyorum, genel olarak söylüyorum-
öyle bir konuşma yapıyor ki o milletvekilimizin ait olduğu gruptaki
arkadaşlarımız bile “Keşke bu konuşmayı yapmasa.” diye içinden geçiriyor ama ne
yazık ki o konuşma, o arkadaşımızın grubu tarafından alkışlanabiliyor.
MUSA ÇAM (İzmir) – Sizin için de geçerli mi?
AHMET SORGUN (Devamla) – Efendim?
MUSA ÇAM (İzmir) – Sizin grup için de geçerli mi?
AHMET SORGUN (Devamla) – Kişi ve grup ismi asla vermek
istemiyorum ama bunlara, bu tür davrananlara Hazreti Mevlâna diyor ki:
“Güzelim, aynada çirkinliğini görünce aynaya saldırma.”
Evet, bir şey haddini aştı mı, bir şey sınırını aştı mı
zıtlığa dönüşür, nasıl ilacın dozajı aşarsa zehre dönüştüğü gibi veya tuzun
dozajı aşarsa tatlılık yerine acılık verdiği gibi. Bunun için, bu konuda övgüde
de yergide de mutlaka sınırı aşmamak gerektiğini düşünüyorum. Münazara, tenkit,
övgü gerçekten bizim edebiyatımızda bir sanat türüdür, bir estetiktir, buna
azami riayeti göstermek gerekiyor. 
Meşhur hukukçu İmamı Azam oğlunu tartışmadan
yasaklıyor. Diyor ki oğlu: “Niye yasakladın? Sen kendin tartışma yapıyorsun,
bizi yasaklıyorsun.” “Siz muhatabınızın açığını bulmak için dinliyorsunuz,
bizse muhatabımızı dinlerken başımızda bir kuş varmış da onu uçuracakmışçasına
özenli dinliyoruz ve karşımızdakinin hatasını bulmak için değil, gerçeği bulmak
için bir tartışma yapıyoruz.” diyor. Evet “Söz kantardır, insanı tartar.”
derler. 
Bu vesileyle ben sözlerimi sonlandırırken “İnsan
hatasız olmaz, kul kusursuz olmaz.” derler. Hazreti Mevlâna’nın mısralarıyla
sözlerimi bitirmek isterim: 
“100’de
inat etme, 90 da olur.
İnsan
dediğinde noksan da olur.
Sakın
ben, ben deme, sen yoksan da olur.
Kusursuz
dost arayan dosttan da olur.”
Hepinizi
saygıyla sevgiyle selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Sorgun.
İDRİS
BALUKEN (Diyarbakır) – Sayın Başkan…
SAADET
BECEREKLİ (Batman) – Sayın Başkan…
BAŞKAN
- Sayın Kavakcı Kan, dinliyorum sizi.
IV.- AÇIKLAMALAR (Devam)
24.- İstanbul Milletvekili Ravza Kavakcı
Kan’ın, Tunceli Milletvekili Alican Önlü’nün 2016 Yılı Merkezi Yönetim Bütçe
Kanunu Tasarısı’nın 14’üncü maddesi üzerinde şahsı adına yaptığı konuşmasındaki
bazı ifadelerine ilişkin açıklaması
RAVZA
KAVAKCI KAN (İstanbul) – Teşekkür ederim Sayın Başkan.
Biraz
evvelki konuşmacı “kayyum” tabirini kullandılar da ben onunla alakalı izah
etmek istiyordum. Ben de Şırnak için gönüllü milletvekili olarak vazife
yapıyorum. AK PARTİ’nin milletvekili olmayan 3 ilde, 3 milletvekili -ikişer
erkek, birer kadın milletvekili olarak- gönüllü olarak o illerde bize oy versin
vermesin herkesin hizmetinde olduğumuzu göstermek için, Türkiye’nin
milletvekilleri olduğumuzu göstermek için gidiyoruz. Aynı kıymetli CHP’deki
arkadaşlarımız gibi, HDP’dekiler, MHP’dekiler gibi ziyaret ediyoruz, orada
halkımızın dertlerini yakından dinleyip dertlerine derman olmaya çalışıyoruz.
Bu manada demin biraz incitici bir şekilde kullanıldı. Yaptığımız tek şey,
herkesin milletvekili olduğumuzu göstermek için, orada bize oy versin oy
vermesin herkese hizmet ettiğimizi ifade etmek.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim Sayın Kavakcı Kan.
SAADET
BECEREKLİ (Batman) – Sayın Başkan, bir dakikalık söz istiyorum 8 Mart
dolayısıyla.
BAŞKAN
- Mikrofonunuzu açıyorum, buyurunuz.
25.- Batman Milletvekili Saadet
Becerekli’nin, 8 Mart Dünya Kadınlar Günü’nü kutladıklarına ilişkin açıklaması
SAADET
BECEREKLİ (Batman) – Teşekkürler Sayın Başkan.
8
Mart Dünya Kadınlar Günü tüm kadınlara kutlu olsun diyorum. Bu bağlamda on
yıllardır sürdürdüğümüz kadın özgürlük mücadelesinde kadınların sosyal,
siyasal, kültürel ve ekonomik yaşamda karşılaştıkları ayrımcılığın, kadına
yönelik şiddetin, kadın cinayetlerinin ortadan kalkması için tüm gücümüzle
mücadelemize devam edeceğimizi ifade etmek istiyorum.
Teşekkürler.
BAŞKAN
– Peki, teşekkür ederim.
İMRAN
KILIÇ (Kahramanmaraş) – Sayın Başkan…
BAŞKAN
– Talebiniz ne konuda Sayın Milletvekilim?
İMRAN
KILIÇ (Kahramanmaraş) – Sayın Başkanım, KEFEK üyesiyim. Daha önce de söz
istemiştim, sıram gelmedi. Kadınlar Günü’yle alakalı kısa bir söz istiyorum.
BAŞKAN
– Hayır, Kadınlar Günü’yle ilgili sadece kadın milletvekillerimize söz
veriyorum. 
İMRAN
KILIÇ (Kahramanmaraş) – Ama Kadın Erkek Fırsat Eşitliği Komisyonu üyesiyim… 
BAŞKAN
– Sizler diğer zamanlarda çokça konuşuyorsunuz. İlerleyen zamanda inşallah
konuşmak için başka bir fırsat bulursunuz. 
Teşekkür
ederim. 
VI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– Sayın milletvekilleri, madde üzerinde on dakika süreyle soru-cevap işlemi
yapacağım. On dakikalık süreyi soru ve cevap arasında eşit şekilde
paylaştıracağım. 
Sorulara
başlıyorum.
Sayın
Topal…
SERKAN
TOPAL (Hatay) – Teşekkür ediyorum Sayın Başkan.
Sayın
Bakana sorum: 2011 yılından önce Hatay’da açlık sınırının altında kaç kişi
vardı, bugün itibarıyla kaç kişi var? 
Yine,
bildiğiniz gibi, yanı başımızda, Hatay ilimizin yanı başında savaştan dolayı
400 bin Suriyeli mevcut ve dolayısıyla şu anda on binlerce işsiz var. Hatay’da
işsizliği gidermek adına projeler üretiyor musunuz, ne tür projeler
üretiyorsunuz? Ciddi bir sıkıntı var Hatay’da, en yakın zamanda çözmenizi
diliyorum.
Teşekkür
ediyorum.
BAŞKAN
– Sayın Tor…
FAHRETTİN
OĞUZ TOR (Kahramanmaraş) – Teşekkür ederim Sayın Başkanım.
Dün
Maliye Bakanımıza bir soru sormuştum, soruma cevap alamadım. Bu sorumu tekrar
etmek istiyorum. 
Sorum,
Diyarbakır’da mağdur duruma düşen esnafla ilgilidir Sayın Bakan. Gerçekten,
Sur’u örneklersek nüfusun büyük bir kesimi göç etti, esnaf kardeşlerimiz burada
müşterilerini kaybetti. İki gün önce telefon eden esnafımız “Çay, şeker
parasına, 50-100 liraya muhtaç duruma düştük.” der. 
Sayın
Bakanım, burada müşterisini kaybeden, gerçekten, mağdur duruma düşen
esnaflarımıza yönelik herhangi bir tedbiriniz var mıdır? Borçlarının
ertelenmesi, ucuz kredi, buna benzer herhangi bir tedbir aldınız mı? Açıkça
bunu öğrenmek istiyorum. Dün vatandaşlardan bahsettiniz. Vatandaşları da önce
sormuştum. Buradan da sesimi…
(Mikrofon
otomatik cihaz tarafından kapatıldı) 
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Sayın
Bakan, bugüne kadar yurt içinde veya yurt dışında Sayın Davutoğlu’na veya Sayın
Recep Tayyip Erdoğan’a hediye edilen, bağış edilen para veya menkuller var
mıdır, varsa ne kadardır, 3628 sayılı Yasa uyarınca bu hediyeler Bakanlığa
bildirilmiş midir?
Teşekkür
ediyorum. 
BAŞKAN
– Sayın Ahrazoğlu…
MEHMET
NECMETTİN AHRAZOĞLU (Hatay) – Teşekkür ediyorum Sayın Başkanım.
Ben
de iki gün önce Sayın Bakana sormuştum: 657’ye tabi 4/C’lilerin durumu ne
olacak? Başbakan söz vermişti. Kadroları ne zaman verilecek?
Ayrıca,
havacılıkla ilgili, EUROCONTROL, Meteoroloji Genel Müdürlüğü ile Devlet Hava
Meydanlarına birtakım ödemeler yapıyordu hem personel için hem yatırımlarıyla
ilgili, bu konularda da cevap alamadık. 
Bir
de güneydoğudaki terör nedeniyle okulları boşaltılıp öğretmenleri çekilen ve
üniversite imtihanlarına hazırlanan öğrencilerle ilgili ne gibi tedbir aldınız?
Bunların mağduriyetiyle ilgili herhangi bir işlem yapacak mısınız?
Teşekkür
ediyorum.
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Bugün özel bir gün, 8 Mart Kadınlar Günü. Bugünün
kadınlara atfedilmesini istiyorum. Bir şey söylemek istemiyorum. Kadınlar ne
kadar özgürse dünya o kadar özgürdür diyorum. Hayatın var oluş sebebi onlardır
diyorum. Onlara sağlıklı, güzel bir yaşam diliyorum.
Teşekkür
ediyorum.
BAŞKAN
– Sayın Erdem…
EREN
ERDEM (İstanbul) – Sayın Bakan, birkaç kez gündeme geldi ama çok tatmin edici
bir cevap oluşmadı. Özellikle, köprü ihalesindeki kamu yararı mantığını izah
etmenizi… Bilgilenme adına soruyoruz. 
Köprüden
135 bin geçiş sağlanmadığı takdirde -ki bu 5 saniyede her şeritten 1 aracın
geçmesi anlamına geliyor, teknik olarak da çok zor- bu araçların eksik kalan
kısmının vatandaşın cebinden ödeneceği bilgisine dayanarak bu uygulamanın kamu
yararı mahiyeti hakkındaki görüşlerinizi almak istiyoruz.
MUSTAFA
ILICALI (Erzurum) – Şu anda 250 bin geçiyor, 250 bin.
BAŞKAN
– Sayın Altaca Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Bursa
4’üncü büyük şehrimiz ve ihracatta da İstanbul’dan sonra 11,6 milyar dolarla
2’nci sırada fakat bütçeye aktardığı vergi oranında yatırımlardan payını
alamıyor. Önümüzdeki dönem için Bursa’ya yatırımlar anlamında ne kadar
ayırdınız, onu merak ediyoruz.
Teşekkürler.
BAŞKAN – Sayın Kaplan Hürriyet…
FATMA KAPLAN HÜRRİYET (Kocaeli) – Teşekkür ediyorum
Sayın Başkan.
Sayın Bakan, yıllardır düşük ücretlerle, aşırı
mesailerle çalıştırılan ve yetmiş yedi gündür grevde olan Gebze SCA Yıldız
işçileri geçtiğimiz günlerde Ülkerin İsveçli ortağı SCA’nın Şişli Beytem
Plaza’sına giderek yetkilerle görüşmek istemiştir. Haklarını istemek için yedi
saat boyunca bekleyen işçilere polis barikatları kurulmuştur ve sonra da aynı
polisler tarafından beyefendilerin bulunduğu plazadan zorla çıkartılmışlardır.
Anayasal haklarını kullanarak greve giden ancak sendikal hakları da yok sayılan
işçi kardeşlerimiz ne zaman muhatap bulabilecek ve Çalışma ve Sosyal Güvenlik
Bakanlığı bu konuda bir şey yapmayı düşünüyor mu?
BAŞKAN – Teşekkür ederim Sayın Kaplan Hürriyet.
Şimdi, cevaplar için Sayın Bakana söz veriyorum.
Buyurun Sayın Bakan.
MALİYE BAKANI NAĞCİ AĞBAL (Bayburt) – Sayın Başkanım,
teşekkür ediyorum.
Sayın
Topal’ın Hatay’la ilgili sorduğu soruyla ilgili olarak, Suriye’den devlet
terörü nedeniyle ülkemize gelen bu insanlarımızla ilgili devlet olarak bugüne
kadar tamamen insani yardım amaçlı her türlü gayreti gösterdik, millet olarak
da büyük bir misafirperverlik gösterdik. Tabii ki bu sırada özellikle
Suriye’den gelen vatandaşlarımızın yoğun olduğu illerde birtakım sosyoekonomik
ihtiyaçlar ortaya çıktı; devlet olarak da, Hükûmet olarak da bunlarla ilgili
olarak gerekli tedbirleri alıyoruz. Özellikle işsizlikle ilgili olmak üzere
Çalışma Bakanlığımızın mutlaka Hatay ilinde de yaptığı çalışmalar vardır ama
uygun görürseniz hem valilikten hem de Çalışma Bakanlığından detaylı bilgi
alalım, bir sonraki soruda inşallah ona cevap veririm.
Sayın
Tor Diyarbakır’daki bu terör olayları nedeniyle ortaya çıkan bu mağduriyetler
konusunda ne yaptığımızla ilgili bir soru sordular. Biliyorsunuz, bu terörün
yaralarını sarmak için devlet olarak, Hükûmet olarak elimizden gelen bütün
gayreti gösteriyoruz ama Bakanlık olarak sanıyorum kasım veya aralık ayı içinde
oradaki esnafımızın vergi borçlarıyla ilgili bir düzenleme yaptık. Bu kapsamda,
vergi kanunlarının uygulanması bakımından o alanlarda mücbir sebep hâli ilan
edildi. Mücbir sebep hâlinin 1 Aralık 2015 günü itibarıyla başlaması, 29/2/2016
günü itibarıyla sona ermesi ve 31/8/2006 tarihine kadar ödenmesi gereken
vergilerin de ödenmesi öngörüldü. Konuyla yakından ilgileniyoruz. Esnafımızla
ilgili olarak vergi kanunları bağlamında yapılması gereken ilave bir ihtiyaç
olduğunda da bu konuyu değerlendirir ve vatandaşlarımızın sıkıntılarını
gideririz. Ama o bölgede esnafımızın da o bölgede yaşayan vatandaşlarımızın da
günlük ihtiyaçlarının karşılanması, barınma, yeme içme ve tekrar hayatın
normallleştirilmesi bakımından da Hükûmetimiz yoğun bir şekilde çalışmaktadır.
Bu kapsamda, bir eylem planı Sayın Başbakanımız tarafından açıklanmıştır.
Başbakan Yardımcımız Numan Kurtulmuş Bey, Kalkınma Bakanımız Cevdet Yılmaz Bey
bu konuyla ilgili olarak bakanlıklar arası koordinasyonu da sağlamaktadır.
Dolayısıyla, inşallah, yakında bu yaraları da saracağız. 
Sayın
Tanal “Bu hediyelerle ilgili olarak bir bilgi var mı Bakanlık olarak?” diye
sordular. Bakanlık olarak bizde bir bilgi olmaması gerekir, onu ifade edeyim. 
Sayın
Ahrazoğlu 4C’lilerle ilgili Hükûmet olarak ne yapmamız gerektiği konusunda bir
değerlendirmede bulundu fakat biz, biliyorsunuz, özelleştirme sonrası
kardeşlerimizin mağdur olmaması için bu işçilerin geçici personel statüsünde
kamuda istihdamını sağladık. Daha önce, on ay olan çalışma süreleri on bir ay
yirmi sekiz güne çıkarıldı. 2010 yılından itibaren de ücretlerinde,
aylıklarında, mali ve sosyal haklarında önemli iyileştirmeler sağlandı.
2004-2016 döneminde geçici personelin maaşlarında yüzde 317 ile yüzde 367
arasında değişen oranlarda artış sağlanmıştır. Bunu da ifade edeyim. 
Bu
EUROKONTROL konusu, Devlet Hava Meydanları İşletmesi EUROKONTROL’e vermiş
olduğu hizmetler kapsamında buradan bir gelir elde etmekte. Elde ettiği geliri
de farklı gruplarda personel maaşlarına yansıtmakta. EUROKONTROL bir grup
personelin maaşlarının tamamını karşılıyor, bir grup personelin maaşlarının bir
kısmını karşılıyor, bir grup personelin maaşlarını da hiç karşılamıyor. O,
sunulan hizmetin niteliğine bağlı olarak belirlenmiş bir durum. Meteoroloji
Genel Müdürlüğü, EUROCONTROL’e sunulan hizmetler bakımından farklı.
Dolayısıyla, burada Devlet Hava Meydanları İşletmesinde uygulanan sistematiğin
Meteoroloji Genel Müdürlüğünden farklı olduğunu ifade edeyim. Zamanında
Meteoroloji Genel Müdürlüğümüzde de bu konuda çalışmalar yapmıştık.
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, sözlerinizi tamamlayınız Sayın Bakan.
MALİYE
BAKANI NACİ AĞBAL (Bayburt) – Burada önemli olan EUROCONTROL’den gelen
kaynaklarla ücretlerin iyileştirilmesiydi ama biz zaten genel anlamda kamuda
ücret eşitlemesiyle ilgili önemli bir düzenlemeyi de yaptık. 
Sayın
Erdem köprü ihalesine ilişkin olarak değerlendirmelerde bulundu. Bütün bu köprü
geçişine ilişkin, başta Karayolları Genel Müdürlüğü ve Kalkınma Bakanlığı olmak
üzere, ilgili kamu kurumları bu konuda trafik geçişine ilişkin olarak orta ve
uzun vadede ekonominin büyüme ve gelişme performansına bağlı olarak
projeksiyonlarda bulunuyor. Bunlar tamamen teknik çalışmalarda… O bölgedeki
ekonomik gelişme düzeyinin ileride ne olacağına, ulaşım yolları bakımından o
bölgede nasıl bir trafik beklentisi olduğuna ilişkin çok kapsamlı, teknik
çalışmalar yapılıyor ve bütün bu projelerde, trafik akışındaki gelişmeye bağlı
olarak bunun mali sürdürülebilirliğine ilişkin de tahminlerde bulunuyor. Bugüne
kadar, mesela havacılık sektöründe yapılan bu uygulamalarda çoğunlukla, her
zaman için hesaplanan yolcu sayısından daha fazla yolcu sayısı gerçekleşmesi
olmuştur ve devlet de bu şekilde daha fazla gerçekleşen yolcudan dolayı da
ilave gelir elde etmiştir. Dolayısıyla, Türkiye büyüyen bir ekonomiye sahiptir.
İstanbul, Avrupa ve Asya’yı bağlayan önemli bir köprü noktasındadır.
Ekonomimizdeki son on dört yıldaki gelişmeyi dikkate aldığımızda, önümüzdeki
dönemde Türkiye'ye ilişkin sadece bizim değil, uluslararası kuruluşların da
yapmış olduğu büyüme projeksiyonlarına baktığımız zaman bu tahminlerin gerçekçi
olduğu görülecektir.
Sayın
Kayışoğlu Bursa’daki vergi gelirleri ile yatırım konusunda bir değerlendirmede
bulundu. Doğru, bizim Bursa’mız… Ankara, İstanbul, Bursa, İzmir illerimiz de
gerçekten, vergi gelirlerimizde önemli bir pay sağlıyorlar…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Bakan.
14’üncü
maddeyi oylarınıza sunuyorum: Kabul edenler... Kabul etmeyenler... 14’üncü
madde kabul edilmiştir.
15’inci
maddeyi okutuyorum: 

Yürütme
MADDE
15- (1) Bu Kanunun;
a)
Türkiye Büyük Millet Meclisi ile ilgili hükümlerini Türkiye Büyük Millet
Meclisi Başkanı,
b)
Cumhurbaşkanlığı ile ilgili hükümlerini Cumhurbaşkanlığı Genel Sekreteri,
c)
Sayıştay Başkanlığı ile ilgili hükümlerini Sayıştay Başkanı,
ç)
Genel bütçe kapsamındaki kamu idareleri ile ilgili hükümlerini ilgili bakanlar
ve Maliye Bakanı,
d)
Özel bütçeli idarelere ilişkin hükümlerini idarelerin bağlı veya ilgili olduğu
bakanlar ve Maliye Bakanı,
e)
Düzenleyici ve denetleyici kurumlara ilişkin hükümlerini kendi kurulları
ve/veya kurum başkanları,
f)
Diğer hükümlerini Maliye Bakanı,
yürütür.
BAŞKAN
– Madde üzerinde siyasi parti gruplarına söz vereceğim.
Siyasi
parti grupları adına ilk konuşmacı, Milliyetçi Hareket Partisi Grubu adına
Mehmet Günal, Antalya Milletvekili.
Buyurun
Sayın Günal. (MHP sıralarından alkışlar) 
Süreniz
on dakikadır. 
MHP
GRUBU ADINA MEHMET GÜNAL (Antalya) – Teşekkür ederim Sayın Başkan.
Öncelikle,
bugün 8 Mart nedeniyle arkadaşlarımız açılışta dilek ve temennilerini ilettiler
ama tabii, Dünya Kadınlar Günü münasebetiyle ben de bu Gazi Meclisin
kurulmasında, cumhuriyetimizin kurulmasında önemli yeri olan kadınlarımızla
ilgili Mustafa Kemal Atatürk’ün şu sözüyle onları hatırlamak ve kutlamak
istiyorum; diyor ki Ulu Önder Atatürk: “Dünyada hiçbir milletin kadını ‘Ben
Anadolu kadınından fazla çalıştım, milletimi kurtuluşa ve zafere götürmekte
Anadolu kadını kadar emek verdim.’ diyemez. Erkeklerden kurduğumuz ordumuzun
hayat kaynaklarını kadınlarımız işlemiştir. Çift süren, tarlayı eken, kağnısı
ve kucağındaki yavrusuyla yağmur demeyip, kış demeyip cephenin ihtiyaçlarını
taşıyan hep onlar, hep o yüce, o fedakâr, o ilahî Anadolu kadını olmuştur.
Bundan ötürü, hepimiz, bu büyük ruhlu ve büyük duygulu kadınlarımızı şükranla
ve minnetle sonsuza kadar aziz ve kutsal bilelim.” diyor. Ben de onun
sözleriyle kadınlarımızı tekrar kutluyorum.
Şimdi,
bunun arkasından, önceki tartışmada söze girmedim, konuşma sıram olduğu için
ama Sayın Bakanın söylediklerinden sonra da dün özür dileyeceğimi söylemiştim;
Sayın Bakan, artık, sonunda, zorlaya zorlaya da olsa bu borçların hukuka uygun
bir şekilde silindiğini kabul etmiş oldu. Yani biz de soruyorduk. Biz hukuka
uygun mu, değil mi demedik, defalarca sorduğumuz, “Bu şirketlerin borçları
silindi mi, silinmedi mi?” idi. Olur ya, İnternet’te, siz, birçok şeye “montaj”
dediniz, “şantaj” dediniz, TÜBİTAK’ta… Davalar açıldı, görevden alındı, buna da
“montaj” dersiniz diye… Dolaşan bir Uzlaşma Komisyonu tutanağı var; sayenizde
tüm bu tutanakların doğru olduğunu ve o uzlaşmaların Merkezî Uzlaşma Komisyonu
tarafından tutanağa geçirildiğini ve bunların doğru olduğunu bize söylemiş
oldunuz. Teşekkür ediyoruz. bugün itibarıyla bunu öğrendik. 
Yalnız,
burada bir husus var Sayın Bakan düzeltmemiz gereken. Ben size önceki günkü
konuşmamda “Sayın Bakan, o zaman bu vergi cezasını yazan vergi denetmenleri,
müfettişlerimiz, maliyeciler yanlış mı yapıyorlar, bu raporları düzenleyenler
yanlış mı yapıyorlar? Onları töhmet altında bırakıyorsunuz böyle söyleyerek.”
demiştim, siz çok daha net bir şekilde, bugün, Merkezî Uzlaşma Komisyonundaki
arkadaşlarımızın hepsinin şerefiyle, namusuyla işi yaptığını söylemişsiniz,
Allah razı olsun. Ama sonucunda diyorsunuz ki: “Yazılan bir raporun
değerlendirilmesi sonucunda idare ile mükellef arasında bir noktada uzlaşmayı
sağlamaktır.” Bakın, ne diyor Sayın Bakan: “İdare ile mükellef arasında bir
noktada.” O nokta sıfıra gidiyor; mükelleften tarafa gitmiş, idareyle alakası
kalmamış. Sıfırladığınız zaman, o arada bir nokta mı oluyor, yoksa en uçta bir
nokta mı oluyor, onu sizin takdirlerinize bırakıyorum.
Bir
de şimdi “Bu söylediğiniz bütün iddialar geçersizdir. Rapora bakar idare;
kararlara, tebliğlere uygun mu.” diyor. Ama en vahim yeri burada, az önce
söylediğim kısmı. Tutanaktan okuyorum, bunu aynen okuyorum yani yorum yapmadan
okuyorum. Sayın Bakan diyor ki: “Eğer mevzuata uygun olsaydı bu vergi alınırdı.
Mevzuata uygun olduğunu kim iddia ediyordu? Kendi kendinize hem savcı hem de
hâkim olup da burada hüküm kuruyorsunuz. Dolayısıyla, temcit pilavı gibi, aynı
konuyu bir şey olmadığı hâlde buraya getiriyorsunuz. “
Sayın
Bakan, o vergi cezalarını biz kesmedik. Tutanağa koyduğunuz, yukarıdan aşağıya,
2005 yılından 2009’a kadar olan 2-3 sayfalık vergi ziyaı anapara cezalarını biz
kesmedik, onu da Maliyeciler kesti. Şimdi, siz, Merkezî Uzlaşma Kurulundaki
arkadaşlarınızı aklıyorsunuz; bunu hazırlayan bütün maliyecileri, vergi
denetmenlerini, vergi müfettişlerini -o zaman- hukuka uyarsız rapor
hazırlamakla suçluyorsunuz. Oldu mu şimdi bu? Yani, ben anlamıyorum. O
raporların hepsini yıllardır bu memlekete hizmet eden vergi müfettişleri
kesiyor yani biz kesmedik. Biz sadece size bu dolaşan belgelerin, Uzlaşma
Kuruluyla ilgili rakamların doğru olup olmadığını sorduk.
Ben
bu konuyu gerçekten önemsiyorum. Hukuka -tabii ki- uydurulmuş bir şekilde Sayın
Bakan söylüyor ama bu bize normal gelmiyor, bunu anlayışla karşılamanızı
söylüyoruz. Biz, size bunda nasıl uzlaştığınızı soruyoruz. Sıfırlamışsınız
idareyle arasında ama şimdi, biz, burada, günlerce, saatlerce yolsuzluk
dosyalarını konuştuk; burada oylandı, aklandı. Bunun içerisinde Sabah-ATV grubu
fezlekeleri önemli bir yer tutuyordu. Bunun içerisinde de adı geçen şahıslardan
bir tanesinin bir havuza 100 milyon dolarlık para attığı söyleniyor. Şimdi,
bakıyoruz, aynı kişinin ismi orada geçince biz bundan şüphelenmeyelim mi yani?
Siz hukuka uygun olarak silmiş olabilirsiniz ama bir savcının iddianamesi
içerisinde aynı kişinin, başka yerde, bu havuza para attığı iddia ediliyorsa bu
100 milyon doları acaba nereden buldu bu adam? “Bankadan kredi alacakmış,
vazgeçmiş.” diye bir iddia vardı. Vergide de, eğer, silindiğini görürsek
”Burada ne var?” diye sorgulamamız milletin bize verdiği muhalefet görevinin
bir gereğidir Sayın Bakan. Nasıl yapacağız? Şimdi, o zaman, şöyle söylememiz
lazım: Ben tekrar özür diliyorum kendisinden, hukuka uygun olarak silinmiş! 
Bir
daha söylüyorum: Hukuka uygun olarak silinen şeyleri soralım bakalım. Cengiz’i
kabul etti Sayın Bakan. ELEKTROMED firmasının… Ben adını verdim artık, adını da
veriyorum, benim hakkımda dava açılırsa artık… Onların vergi mahremiyeti varmış
ya, onun için. Ben nasıl olsa vergi incelemecisi değilim, müfettiş de değilim.
Ben bulduğum bilgiyi kamuoyuna, açık kaynaklardan bulduğum için, herhâlde,
orada da yine medyayı yargılarlar. Tekrar ediyorum: Hukuka uygun olarak alınan
vergiler, bunlar, silinen vergiler doğru mudur? 
ELEKTROMED
deyince, ilave ediyorum: Kanal A’nın… Bunları da söyleyelim ki, hani, niye
şüphelendiğimizi bilsin Sayın Bakan diye. Dün de sordum, bu da hukuka uygun bir
şekilde silinmiş olabilir: Tutanaklar doğru mudur? 57,4 milyon anapara. 81,7
milyon ceza kesilmiş; alınan sadece 5,8 milyon, anaparası. Yani, 135 küsur
milyonluk bir silme. Peki, Türkerleri de söyledim. Ben “Uygun.” ya da “Uygun
değil.” demiyorum, Sayın Bakan hukuka uydurduklarını söylüyor. 23,9-24 milyon,
alınan 6,9 milyon; 39,9-40 milyon tamamen sıfırlanmış. Hani, idare ile mükellef
arasında bir noktaymış ya, geldiği yer yine sıfır, ibrenin sağ tarafına geçmiş.

Dün
ecza deposunu söyledik, dedik ki: “Bir incelemeciyi, bir vergi denetmenini, vergi
müfettişini, denetim elemanını tam rapor hazırlarken bütün denetimi yaptıktan
sonra değiştirdiniz mi, değiştirmediniz mi?”, “İstediğimiz anda
değiştirebiliriz.” diyorlar. İyi de yani bittikten sonra, her şeyi inceleyen
bir müfettiş sağlık sorunu yoksa, yurt dışı görev yoksa, başka bir şey yoksa…
Onu da anlamadık, mantığı varsa, bize anlatırlarsa seviniriz. 
Aynı
şekilde söyledik dün, Akfen’le ilgili de aynı bu tutanaklarda vardı. Başka bir
şey: Albayraklar, yine medyayla ilgili kısımda Hükûmete yakın bir şey. Bizim
bundan şüphelenmemizden daha doğal ne olabilir ki? Aynı şekilde sordum. 54,6
silinenle 55,7 milyarlık ceza 1,2’ye düşmüş. Bak bunda birazcık idare ile
mükellef arasında bir nokta. Yine sıfır değil ama 55’ten 1,2’ye düşmüş
arkadaşlar, uzlaşma bu. E, peki, ne yapacağız? Ben 420 küsur diyordum, sağ
olsun, dün itibarıyla Sayın Bakan kabul ettiğine göre, hepimize söven Cengiz
İnşaatınki 424,4 milyon. Yani, biz bundan şüphelenmeyelim mi? Şimdi, siz 100
milyonluk havuza dolar olarak para isteyin, sonrasında bunlar… Efendim, bize
şunu demeyin: “Yargılandı, yargılanmadı, haklı…” O da hukuka uyduruluyor ama
bunlar gerçek mi, değil mi dedik. E, gerçekmiş. Biz hukuka uygun değil
dememiştik. 
Sayın
Bakana açıklamalarından dolayı teşekkür ediyorum. Bu bütçenin başında demiştim
ki: Sayın Başbakan konuşunca hayal kırıklığına uğradım. Yine ona Mevlâna’nın
sözleriyle seslenecektim, diyor ki Mevlâna: “Ne olursan ol, yine gel.” Biz
hukuka uygun olarak yaptıklarını kabul edelim. “Yolumuz insanlık sevgisi
üzerine kurulmuştur.” diyen Hacı Bektaş’ın ve “Sevelim, sevilelim, bu dünya
kimseye kalmaz.” diyen Yunus Emre’nin dizeleriyle sizlere veda ediyorum. 
Saygılar
sunuyorum. (MHP sıralarından alkışlar) 
BAŞKAN
– Teşekkür ederim Sayın Günal. 
Birleşime
kırk dakika süreyle ara veriyorum. 
Kapanma Saati: 13.36
DÖRDÜNCÜ OTURUM
Açılma Saati: 14.32
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mücahit DURMUŞOĞLU (Osmaniye), Zihni AÇBA (Sakarya) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 56’ncı Birleşiminin Dördüncü
Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız devam ediyoruz.
Komisyon
yerinde.
Hükûmet
yerinde.
Siyasi
parti grupları adına söz vermeye devam ediyorum.
Şimdi,
15’inci madde üzerinde ikinci konuşmacıya söz vereceğim. 
Halkların
Demokratik Partisi Grubu adına Alican Önlü, Tunceli Milletvekili.
Buyurun
Sayın Önlü. 
Süreniz
on dakikadır. 
HDP
GRUBU ADINA ALİCAN ÖNLÜ (Tunceli) – Sayın Başkan, değerli milletvekilleri;
hepinizi saygıyla selamlıyorum.
Bugün
8 Mart Dünya Emekçi Kadınlar Günü. Konuşmama başlamadan önce, Zarifeler,
Beseler, Sakineler, Pakizeler, Fatmalar ve Seveler gibi teslim olmayıp da
direnen, tüm yüreği özgürlük sevdası için çarpan kadınların 8 Mart Kadınlar
Günü’nü kutluyorum.
2016
Yılı Merkezi Bütçe Yasa Tasarısı’nın 15’inci maddesi üzerine söz almış
bulunmaktayım. Öncelikle şunu belirtmeliyim ki maddede belirtilen kurum ve
yürütme faaliyetleri üzerine çokça şey söylenebilinir. Ancak, bu temel
kurumların adının geçtiği her yerde teknik bütçe mevzuatı dışında oldukça büyük
kitle trajedilerinin göze çarptığını ifade etmek zorundayız. 
Cumhurbaşkanlığı,
Başbakanlık, Sayıştay, Maliye Bakanlığı ve daha birçok bakanlığın adının
geçtiği yerde binlerce şerh koymak bugün insani ve vicdani bir sorumluluk
hâline gelmiştir. Zulmün, işkencenin, kadın bedenine yönelik bütün saldırıların
zeminini yeniden ve yeniden üreten bu kurumsal işleyişler, sorun çözen değil,
bizzat sorunun kendisi olmuştur. 
Hukuksuzluğunuza
şerh koyuyoruz, hukuk tanımazlığınızı da tanımıyoruz. İnsanlık onuru adına
yolsuzluğa, hırsızlığa, emek sömürüsüne, ranta, talana karşı sonuna kadar
mücadele edeceğimizi bir kez daha ifade etmek istiyoruz. 
Maalesef,
artık bu kurumlar ve yürütme faaliyetleri, evrensel standartları ve hukuku
geçtik, iç hukuka dahi artık dayanmamaktadır.
Osmanlı’nın
son dönemindeki İttihat ve Terakkinin Anadolu'yu halklar mezarlığına çeviren
politikaları bugün bu kurumların rehberi olmuştur. Dönemler farklıdır ama
kurumlar ve icraatları aynıdır. O gün de devlet derindi, bugün de derin. O
dönem Enver Paşa’ya bağlı Teşkilat-ı Mahsusa faaliyet yürütürken bugün saraya
bağlı esedullah timleri aynı rolü üstlenmiş durumdadır.
Sayın
Başkan, değerli milletvekilleri; 1915 Ermeni, 1925 Şeyh Sait, 1937-1938 Dersim,
Maraş, Çorum, Gazi, Sivas, Gezi, Roboski, Cizre; hepsi aynı aklın ama farklı
dönemin icraatlarıdır. Bu benzetmeler farazi değildir. Kürtlere yönelik imha,
inkâr ve asimilasyon politikalarının kökeni Osmanlıların son dönemlerine
dayanmaktadır. Yeni kurulan devletin kodlarını ise tek dil, tek millet, tek din
oluşturuyordu. Bu tekçi zihniyet, bir halklar bahçesi olan Anadolu ve
Mezopotamya'yı âdeta bir mezarlığa çevirdi. Türkiye Cumhuriyeti, ilk yıllarında
Bakanlar Kurulu kararıyla yürürlüğe giren 27 maddelik Şark lslahat Planı’yla
Kürt sorununu, şiddet, baskı ve asimilasyonla çözme hedefini önüne koymuştu.
İşte bu plan, 1925'te Şeyh Sait, 1930’da Ağrı Zilan, 1937-1938’de Dersim başta
olmak üzere, birçok katliamı gerçekleşmiştir. Dersim'e yönelik gerçekleştirilen
katliamlar bugün iktidar partisi yetkilileri tarafından kınanmış, bizzat
şimdiki Cumhurbaşkanı “Dersim'de yaşananlar, Dersim'de devletin işlediği
katliamdır.” diyerek özür dilemişti. Özür sonuçta bir sözdür, özür dilenir ama
katliamın sonuçlarını ortadan kaldıran bir siyaset izlenmeden özür dilemenin
hiçbir anlamı ve faydası yoktur. AKP, saray, bırakalım, geçmişte yaşanan
katliamların izlerini ortadan kaldıracak adımları atmayı, bugün Şark Islahat
Planı’nı rehber alan çökertme ve master planlarıyla yeni katliamlar devreye
sokmaktadır. Şimdi sormak gerekiyor, çökertme ve master planlarının yüzyıldır
Kürtlere karşı uygulanan inkâr ve imha planlarından farkı nedir? Bugün master
planıyla AKP Hükûmeti Şark lslahat Planı’nı güncelleştirip uygulamaya
sürmüştür.
Sayın
Başkan, değerli milletvekilleri; biliyorsunuz 2014 Eylül ayında Kamu Düzeni ve
Güvenliği Müsteşarlığı Genelkurmay Başkanlığına bir çöktürme
planı hazırlayıp sundu. Bu plan savaş simülasyonuna çevrilerek çöktürme planı
olarak Hükûmete sunuldu. Bu plan Sri Lanka'da Tamillere karşı 2009'da uygulanan
soykırım harekâtını rehber almıştır. Buna “soykırım” diyen biz değiliz. Bugün
Sri Lanka’da katliam yapan yetkililer uluslararası ceza mahkemesinde
yargılanmakla karşı karşıyadır. 
Görüyoruz
ki AKP Hükûmeti Kürt sorunu konusunda tarihte de, günümüzde de kendisini
katliamlara kilitlemiş ve bunu kendine rehber almıştır. Mevcut savaş
simülasyonlarıyla bu plan 15 bin Kürt'ün katledilmesini, 300 bininin toplama
kamplarına toplatılmasını, 7-8 bin arasında tutuklamaların gerçekleştirilmesini
hedeflemiştir.
Bu
plana göre özel polis kuvvetleri ve özel askerî komandolar eşliğinde ordu
güçleri şehirleri kuşatarak mahallelere ve yerleşkelere operasyonlar
düzenleyecek. Bugün Cizre, Nusaybin, Silopi, Sur, Dargeçit ve Silvan'da
uygulanan yöntemler bunlardır. Ablukaya alınan yerleşkelerde yaşamsal alanlar
tahrip edilerek geri dönüş koşulları ortadan kaldırılacak ve kitlesel imhalar,
tutuklamalar ve boşaltmalarla yerleşkeler sözde huzura kavuşturulacaktır.
Bu
savaş simülasyonunda, imha planında sivil halka yönelik olarak atılacak adımlar
tek tek uygulanmıştır. Şark lslahat Planı'ndan çökertme, çöktürme ve master
planına gelinmiştir. “Çözüm süreci bozulmasın, analar ağlamasın.” diye yola
çıkan bir Başbakandan şimdiki saraya nasıl gelindi? Bugün yaşadıklarımızın daha
önceden planlanmadığını, reaksiyonel politikalar olduğunu düşünmek bir
saflıktır, çokça da “hendekler” diye dile getiriliyor ya. 2014’te planlanıp işte
bugün hayata sürülendir. 
Başbakan
Davutoğlu, 2014 yılında katıldığı bir televizyon programında güvenlik güçlerine
"Hazır olun, zamanı geldiğinde emir vereceğim." diyordu, çözüm süreci
yürütülürken bugünkü imha saldırılarını hazırlıyor ve karanlık faaliyetler
içinde bulunuyordu. Roboski, Cizre, Sur ve daha nice zulüm AKP'nin, sarayın
bizatihi sorumluluğunda gerçekleşmiştir. 
Bugün,
Cizre'de, Sur'da yaşananlar, kadınların, çocukların diri diri yakıldığı korkunç
katliamların emrini verenlerin ve yapanların nasıl çığırından ve hukuktan
çıktığı şimdi görülmektedir. İnsanlığa karşı suç işliyorsunuz. Hukuk önünde bu
halka ve insanlığa siz hesap vereceksiniz.
Dersim
1938 ile Cizre 2016 zulmü aynı zihniyetin ürünüdür, aynı zihniyetli güçlerin
icraatıdır. Söz konusu olan Kürtler olunca sarayıyla, Hükûmetiyle,
Genelkurmayıyla, medyasıyla, kalemşorlarıyla tek vücut oluyorsunuz. Saray,
Başbakan, ordu mensupları, kolluk kuvvetleri, mülki amirler, bürokratlar bu
suçun ortağıdır. Bunun üzerinden yüz yıl geçse de yargılanacaksınız, bu suçun
utancı kuşaklar boyunca sürecektir. 
Katliam
politikalarının bir an önce son bulması, operasyonların durdurulması gerekiyor.
Ülkemizdeki barışın, çözümün önündeki en büyük engel Cizre'deki bodrumlarda
insanları canlı canlı yakanlardır. Bunlarla hesaplaşmadan, bunlara hukuk önünde
hesap sormadan barış ve çözümün gelişmesi zordur. 
Bakın,
1937'de Dersim önderi Seyit Rıza’nın darağacına çıkarılırken söylediği sözler:
"Ben sizin yalan ve hilelerinizle baş edemedim, bu bana dert oldu ama ben de
sizin önünüzde diz çökmedim, bu da size dert olsun." 
Bugün,
Cizre'de vahşet bodrumlarında katledilen Cizre Halk Meclisi Eş Başkanı Mehmet
Tunç’un da son sözleri: "AKP faşizmine Cizre halkı olarak diz
çökmeyeceğiz. Kalan insanlarımız bizimle gurur duysun." demiştir. İnsanlık
ve bizler sizinle gurur duyuyoruz. Bu benzerliği görün, bundan ders çıkarın.
Çökertme planınız ve imha çabanız boşadır. 
Elli
beş saniye süre var. Bir önceki konuşmada yanlış bir anlaşılma vardı. Orada
AKP’nin bölgeye görevlendirdiği milletvekili arkadaşların bir kayyum olarak
nitelendirilmesi… Böyle bir hakkı, böyle bir sorumluluğu yoktur demek
istemedim. Biz de milletvekilimizin olmadığı birçok ile gidip çalışma
yürütüyoruz. Söylemek istediğim, eğer gittiğimiz illerin inancı, kültürü, değer
yargılarının dışında başka bir şey dayatılıyorsa “kayyum” olarak söyledik,
yoksa niyetim… Tabii ki her arkadaş, her milletvekili istediği her yerde görev
alacaktır, çalışma yürütecektir. 
RUHİ
ERSOY (Osmaniye) – Sayın Vekilim, Hayati Bey’in tekzibini de hatırlatın!
ALİCAN
ÖNLÜ (Devamla) – Bir diğeri, “sapık fetva” dediğim, verilen fetvaların
sapıklığı değil, o dönem “Kızılbaşlık sapıklıktır.” diye verilen fetvaları
ifade etmek istedim.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Önlü.
MEHMET
NACİ BOSTANCI (Amasya) – Sayın Başkanım…
BAŞKAN
– Buyurun.
MEHMET
NACİ BOSTANCI (Amasya) – 60’a göre bir açıklamada bulunabilir miyim?
BAŞKAN
– Buyurun Sayın Bostancı, mikrofonunuzu açıyorum.
IV.- AÇIKLAMALAR (Devam)
26.- Amasya Milletvekili Mehmet Naci
Bostancı’nın, Tunceli Milletvekili Alican Önlü’nün 2016 Yılı Merkezi Yönetim
Bütçe Kanunu Tasarısı’nın 15’inci maddesi üzerinde HDP Grubu adına yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Milletvekilleri
Türkiye'nin vekilleridir, Türkiye'nin her yerinde görev yaparlar; halktan bu
yetkiyi almışlardır ve halkla temas çerçevesinde bir görevi ifa ederler. O
yüzden, orada yapmışlar, burada yapmışlar fark etmez. 
Değerli
hatip konuşmasında İttihat Terakki ile bugün arasında bir özdeşleşme kurarak
“Eskiden Teşkilat-ı Mahsusa vardı, şimdi de sarayın esedullah timleri var.”
şeklinde bir ifadeyle devletin hukuk temelinde, meşruiyet esasında teröre karşı
vermiş olduğu mücadeleye şaibe düşürmeye çalışıyor. Biz bütün bunların niçin
yapıldığını biliyoruz. Orada devletin yürüttüğü mücadeleyi gölgeleyerek terör
örgütünün yapmış olduğu haksızlıkları, zulmü, oradaki halka karşı zalimane,
despot, faşizan uygulamalarını göz ardı ettirmek, dikkatleri başka yerlere
çekmek stratejisinin bir parçası. Biz biliyoruz, halkımız da biliyor ama bir
kez daha bunun altını çizmek istedim. Bu konuşma bildik bir konuşma. Halkımızın
takdirine.
Saygılarımla.
BAŞKAN
– Teşekkür ederim Sayın Bostancı.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam) 
BAŞKAN
– Siyasi parti grupları adına üçüncü söz hakkı, Cumhuriyet Halk Partisi Grubuna
aittir. 
Cumhuriyet
Halk Partisi Grubu adına Gürsel Tekin, İstanbul Milletvekili. 
Buyurun
Sayın Tekin. (CHP sıralarından alkışlar)
Süreniz
on dakikadır.
CHP
GRUBU ADINA GÜRSEL TEKİN (İstanbul) – Sayın Başkanım, sayın milletvekillerimiz;
öncelikle, ben de Dünya Emekçi Kadınlar Günü’nü kutluyorum ama sadece kutlamak
değil, birçok kadın arkadaşlarımız da burada konuşma yaptı, buranın bir kutlama
mekânı değil, aynı zamanda, bir çözüm mekânı olduğunu da ifade etmek istiyorum.

Bugün,
yürütmeyle ilgili söz almış bulunmaktayım ama izin verirseniz, kadın günümüzle
ilgili, genelde biz, kadınlar şiddete ya da ölüme maruz kaldıkları zaman
bunları kınamaya başlıyoruz ama unutmamalıyız ki insanların en önemli
sorunlarından bir tanesi barınma hakkıdır, yuvalarıdır. Bugün sabahleyin bir
icra dairesine gittim, icra dairesinde 8 kadınımızın evlerinin nasıl
satıldığına tanıklık ettim, vicdanım yaralandı; onu da sizlerle paylaşmak
istiyorum. 
Elbette,
bu sorunlar çözülmeyecek sorunlar değildir. Özellikle, Cumhuriyet Halk
Partisinin kanun teklifi olarak vermiş olduğu aile sigortasına baktığınızda,
aslında sosyal devlette olması gereken aile sigortasının en azından kadının
ekonomik özgürlüğüyle ilgili çok önemli işlev göreceği inancı içerisindeyim.
İnşallah, iktidar partisi bunu aşağıya, Genel Kurula indirirse oy birliğiyle bu
vesileyle kadınlarımızın en azından ekonomik özgürlüklerine kavuşması için
önemli bir çaba sarf etmiş oluruz. 
Değerli
arkadaşlar, Sayın Başkanım; geçen hafta Anayasa Mahkemesinin almış olduğu
karardan dolayı Sayın Cumhurbaşkanı gerek 2 gazeteci arkadaşımızla ilgili gerek
MİT Yasası’yla ilgili çıkan karara tepki göstererek bu kararları tanıyamayacağını
ve bu kararları yok saydığını ifade etmişti. Bunun üzerine, Hükûmet Sözcüsü
Sayın Bakana bu soru sorulunca Sayın Bakan haklı olarak, yürütmenin bir mensubu
olarak “Sayın Cumhurbaşkanının ifadesi kendi kişisel düşüncesidir.” diye
söylemişti ama ne yazık ki Parlamentoda birçok milletvekili arkadaşımızın
olağanüstü tepkisi oldu, yürütmenin başının Sayın Erdoğan olduğunu ifade
ettiler. İç politikamızda, kamuoyumuzda bunlar belki zaman zaman tolere
edilebilir ama Avrupa’da çok ciddi sıkıntılarla karşı karşıya kaldığımızı
sizlerle paylaşmak istiyorum. Özellikle son iki gündür Sayın Davutoğlu’nun da
tanık olduğu bu Avrupa Birliği süreci ve 3 milyar euro meselesi.
Değerli
arkadaşlar, defalarca Hükûmet yetkilileri şunu ifade ettiler… Aslında, çok da
insani bir davranış değildir yani Türkiye olarak mazlum halklara burada ev
sahipliği yapıp daha sonra o insanların bedeni üzerine bir pazarlığın
yapılmasının çok insani bir davranış olmadığını da ifade etmek istiyorum.
Mümkünse o 3 milyar euroyu da reddetmemiz gerekiyor. 
Değerli
arkadaşlar, izin verirseniz… Sayın Erdoğan “Sayın Başbakan parayı alır gelir.”
dedi. Şimdi, gerçekten çok ciddi bir sıkıntıyla karşı karşıyayız. Belki başka
ülkelerde uçakla, çantayla para transferleri olabilir. İçinizde birçok belediye
başkanı olan, kamuda görev yapan, bakan arkadaşlarımız Avrupa Birliğinin çok
kurallı olduğunu çok iyi bilir, ödemiş olduğu, vermiş olduğu her kuruşun nasıl
harcanacağını denetleyen bir kurumdur, bunu hepimiz çok iyi biliriz. Bu paralar
gelecekti ama AB komiserinin pazar günkü ifadesini sizlerle paylaşmak
istiyorum: “Türkiye’ye verilecek 3 milyar euroyu AB yönetecek.” açıklamasına
rağmen Sayın Erdoğan’ın çıkıp “Sayın Başbakan temenni ederim ki parayı alır
gelir.” açıklamasını yapması dikkati çekti. AB Komşuluk Politikaları ve
Genişlemeden Sorumlu Komiseri Hahn hafta sonunda Türkiye’ye bir ziyarette
bulundu ve ziyaret sırasında yaptığı açıklamada çok açık cümlelerle Türkiye’ye
verilecek 3 milyar euronun AB tarafından yönetileceğini söyledi. Hahn,
verilecek 3 milyar euronun çoğunlukla Dünya Gıda Programı, Birleşmiş Milletler
Mülteci Yüksek Komiserliği, UNICEF tarafından kullanılacağını ifade etti. Hatta
ilk paranın Dünya Gıda Programına verildiği ve bunun miktarının da 400 milyon
euro olduğu söyleniyor. Ama bizim iç kamuoyumuzdaki tartışmaya baktığımızda biz
hâlen para bekliyoruz. 3 milyar euronun gelip gelmeyeceği konusu ciddi bir
tartışma konusu. Bu parayı kullanan şahsın da ifadesi, bu paranın parça parça
kullanıldığını ve Sayın Davutoğlu’nun ne kadar zor durumda kaldığını da izin
verirseniz şurada sizlerle paylaşmak istiyorum.
Değerli
arkadaşlar, yani görünen o ki yürütme sadece burada bizim iç kamuoyumuzda
değil, aynı zamanda uluslararası kamuoyunda da ciddi bir sorun hâline gelmiş.
Bu sorunun çözülebilmesi için öncelikle bizim yasama, yürütme ve yargı
konusundaki kararlarımızı ve düşüncelerimizi netleştirmemiz lazım. Başta
Parlamento üyeleri olarak bizlerin kimin yürütmenin başı olduğunu... Çünkü çok
tartışma konusu. Anayasa’mıza baktığımızda yürütmenin başının Sayın Başbakan
olduğunu çok net olarak biliyoruz.
Sayın
Erdoğan, 3 milyar euro konusunda AB de tavrını açıklamasına rağmen daha dün…
Avrupa diplomatlarına göre Erdoğan’ın böyle bir çıkış yapmasının altında iki
neden yatıyor, bunu özellikle Avrupa medyasına da baktığınızda bugün
görebilirsiniz. İlk neden: Avrupa Birliğinin vereceği 3 milyar euronun nasıl
harcanacağı konusunda AB yetkililerinin Erdoğan’a çok somut ve net ifade ettiği
açık, Sayın Davutoğlu’na da bunların ifade edildiği çok net, açık. Ama bütün buna
rağmen Sayın Cumhurbaşkanının dün Sayın Başbakana “İnşallah parayı alır gelir.”
cümlesi çok manidardır. Görünüyor ki sadece iç kamuoyumuzda değil, aynı zamanda
da dış kamuoyunda Türkiye’nin bu yürütme konusunda çok ciddi bir tartışmayla
karşı karşıya olduğunu sizlerle paylaşmak istiyorum. 
Değerli
arkadaşlar, özellikle, Adalet ve Kalkınma Partisinin ilk kurucuları, eskileri
çok iyi bilir; 2001 yılında partinin programı açıklanırken -bir siyasetçi
olarak- ilk kez, gerçekten, bir siyasi parti Türkiye’nin temel meselesi olan üç
meseleyi çok net bir şekilde tespit etmiş ve kamuoyuyla paylaşmıştır. Doğrusunu
söylerseniz, bir siyasetçi olarak heyecanlandığımı da ifade etmek isterim.
Neydi bu? 3Y formülü. Yani, Türkiye’de gerçekten uzun süredir sorun hâline gelmiş,
çözülememiş, siyasetçilerin çözüm konusunda bugüne kadar katkı sunmamış olduğu
üç temel meseleyi bir siyasi parti kendine dert edinmiş ve programına almış.
Nedir bunlar?
Bir:
Yoksulluk meselesi. Yani “Biz iktidar olduğumuzda Türkiye’de yoksulluğu sıfırlayacağız
ve bu ülkede yoksulluk kalmayacak.” diye ifadeler var.
İkincisi:
Yolsuzlukla ilgili, dönemin bankalar furyasının da çok tartışıldığı bir dönemde
“Hortumların tamamını keseceğiz ve bu ülkede asla ve asla yolsuzluk olmayacak.”
ifadeleri vardı. 
Üçüncüsü
de “Yasaksız bir Türkiye yaratacağız.” Hatta, daha ileri giderek, Avrupa’nın
ötesinde, Avrupa ülkelerinde olmayacak özgürlüklerin bizde olacağı ifade
edilmişti.
Şimdi,
yoksullukta hangi boyutta olduğumuzu izin verirseniz sizlerle paylaşmak
istiyorum. 
Dünyada
168 ülkenin değerlendirildiği rapora göre, son üç yılda yolsuzluk konusunda,
maalesef, üzülerek söylüyorum ki dünya 2’ncisiyiz.
VELİ
AĞBABA (Malatya) – Niye 1’inci olamamışız ki!
GÜRSEL
TEKİN (Devamla) – Böyle devam ederse -biraz önce, Mehmet Cengiz’in paralarının,
borçlarının sıfırlandığı gibi devam ederse- merak etmeyin, 1’inci de elden
bırakmayız gibi gözüküyor. 
VELİ
AĞBABA (Malatya) – Bence bu konuda çalışkan arkadaşlar yani, olabilir, bayağı
maharetliler!
GÜRSEL
TEKİN (Devamla) – Özgürlükler konusunda ne yazık ki orada 1’inciyiz Veli Bey,
sizin söylediğiniz gibi. Ama, daha önemlisi…
(Mikrofon otomatik cihaz tarafından kapatıldı)
GÜRSEL TEKİN (Devamla) – …yoksulluk konusunda çok…
Bitti
mi? İzin verirseniz bir…
AHMET
HAMDİ ÇAMLI (İstanbul) – Bitti, yalanlar bitti. 
GÜRSEL
TEKİN (Devamla) – Çok şükür hiç yalanımız yok, elhamdülillah. Ben size bir şey
söyleyeyim…
AHMET
HAMDİ ÇAMLI (İstanbul) – Biliyoruz, çok yakından takip ediyoruz. Gezi
olaylarından beri çok yakından takip ediyoruz. 
GÜRSEL
TEKİN (Devamla) – Elhamdülillah Gezi olayları yarın da olsa hak arama
eylemlerinde sonuna kadar olacağız, size de bir şey olsa sizin de yanınızda
olacağız, merak etmeyin. (CHP sıralarından alkışlar) 
Ama,
bu iktidar sonuçta neyle bağlandı biliyor musunuz, onu da size ifade edeyim:
Bir, hani “yeni Türkiye” diyorlar ya, hepimizin merak ettiği yeni Türkiye,
başta kaçak saray olmak üzere adalet sarayları… 
AHMET
HAMDİ ÇAMLI (İstanbul) – Bir yalan daha söylediniz şimdi. 
GÜRSEL
TEKİN (Devamla) – İki, 151 tane modern cezaevi. Üç, icra daireleri. 
JÜLİDE
SARIEROĞLU (Ankara) – Yani yalan…
GÖKCEN
ÖZDOĞAN ENÇ (Antalya) – Başkan, süre bitmedi mi? Böyle bir usul yok ki. 
AHMET
HAMDİ ÇAMLI (İstanbul) – Bir yalan daha söyledin Gürsel Tekin ya. 
GÜRSEL
TEKİN (Devamla) – Ne yalanını söyledim, söyler misiniz, mesela bir tanesini
söyleyin. Elhamdülillah, hiç yalanımız yok.
GÖKCEN
ÖZDOĞAN ENÇ (Antalya) – Basın özgürlüğüyle ilgili ne düşündüğünüzü gördük 7
Haziran öncesi. Basın özgürlüğüyle ilgili düşüncelerinizi gördük, nasıl kapatacağınızı.

GÜRSEL
TEKİN (Devamla) – Bugün icra dairelerine bakın, kendi illerinize gidin icra
dairelerinin durumuna bakın, yeni Türkiye’nin rezaletini hep beraber görmüş
oluruz. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Tekin. 
Sayın
Göker, 60’ıncı maddeye göre söz talebiniz olduğunu ifade etmiştiniz. 
Buyurun
mikrofonunuzu açıyorum.
IV.- AÇIKLAMALAR (Devam)
27.- Burdur Milletvekili Mehmet Göker’in, 8
Mart Dünya Kadınlar Günü’nü kutladığına ve judo dalında Ümitler Avrupa
Kupası’nda 3’üncü olan Mine Kalender’i kutladığına ilişkin açıklaması
MEHMET
GÖKER (Burdur) – Teşekkürler Sayın Başkan.
Cumhuriyetimizden
aldığı güçle cumhuriyetimize sahip çıkan tüm kadınlarımızın gününü kutluyorum. 
Artı
70 kiloda 16 ülkeden 321 sporcunun katıldığı Ümitler Avrupa Kupası
Turnuvası’nda ülkemizi ve Burdur’umuzu temsilen katılan Mine Kalender 3’üncü
olarak ülkemize ve bize haklı bir gurur yaşatmıştır. Bu vesileyle sporcumuzu ve
bu başarıda emeği geçen teknik ekibini canıgönülden kutluyorum efendim. 
Saygılarımızla.

BAŞKAN
– Biz de Başkanlık Divanı olarak sporcumuzu kutluyoruz. 
Sayın
Kuşoğlu, sizin de 60’ıncı maddeye göre söz talebiniz vardı.
Buyurun
mikrofonunuzu açıyorum. 
28.- Ankara Milletvekili Bülent
Kuşoğlu’nun, Maliye Bakanı Naci Ağbal’ın İstanbul Milletvekili Mahmut Tanal’ın
devlet adamlarına verilen hediyelerin kaydıyla ilgili sorusuna verdiği cevaba
ilişkin açıklaması
BÜLENT
KUŞOĞLU (Ankara) – Çok teşekkür ederim Sayın Başkan. 
Sayın
Başkanım, demin ara vermenizden önce Sayın Maliye Bakanının Sayın Tanal’ın bir
sorusu üzerine şöyle bir cevabı var: “Bu hediyelerle ilgili olarak bir bilgi
var mı Bakanlık olarak? diye sordular Sayın Tanal. Bakanlık olarak bizde bir
bilgi olmaması gerekir, onu ifade edeyim.” diyor. Devlet adamlarına verilen
hediyelerle ilgili olarak Maliye Bakanlığında demirbaş hesabında kayıt tutulur
3628 sayılı Kanun’a göre. Maliye Bakanlığında devletin bütün envanteri yoksa
hangi bakanlıkta olacaktır? Onun için bu düzeltmeyi yapma gereği duydum.
Teşekkür
ederim.
BAŞKAN
– Peki, teşekkür ederim Sayın Kuşoğlu.
İDRİS
BALUKEN (Diyarbakır) – Sayın Başkan, benim de söz talebim…
BAŞKAN
– Buyurun Sayın Baluken, sizin de mikrofonunuzu açıyorum.
29.- Diyarbakır Milletvekili İdris
Baluken’in, cinsiyetçi bir dil kullanılmaması ve erkeklerin, kadınları bir
birey olarak tanımlama alışkanlığı edinmesi gerektiğine ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, bugünkü Genel Kurulda söz alan, 8 Mart Dünya Emekçi Kadınlar Günü
nedeniyle değerlendirme yapan hemen hemen bütün erkek arkadaşlarda gördüğüm bir
yanlışlık üzerine söz aldım ya da yanlış bulduğum, Halkların Demokratik Partisi
olarak yanlış bulduğumuz bir üslup üzerine söz aldım. Genellikle her
değerlendirmeye “kadınlarımız” şeklinde bir iyelik eki eklenerek başlanıyor;
bu, son derece sorunlu bir dil, sorunlu bir yaklaşım, bundan sıyrılmak
gerekiyor. Bu, binlerce yıllık bir erkek egemen zihniyetinin hâlâ özgür kadın
mücadelesine ne kadar yabancı durduğunu, kadını özgür bir birey olarak tanımlamakta
ne kadar zorlandığını gösteriyor. Niyetten bağımsız olarak söylüyorum ama belli
ki hepimizin bilinçaltlarının tekrar “reset”lenmesine ihtiyaç var. Kadınları ya
da kadını bir birey olarak tanımlama alışkanlığını artık erkeklerin öğrenmesi
gerekiyor. Özellikle 8 Mart gibi son derece anlamlı olan, kadınların mücadele
için alanlarda bulunduğu bir günde, zaman zaman bence o eril zihniyetten
sıyrılarak susmasını bilmek, zaman zaman bir adım geride durmak, hele hele bu
tarz iyelik ekleri konusunda da çok özenle büyük bir hassasiyet göstererek
bugünün anlamıyla ilgili değerlendirmeler yapmak daha doğru olur kanaatindeyim.
Bunu şu açıdan önemsiyorum: Yani, artık o süreç işliyor, kadınlar yürüttükleri
mücadelelerle bir bir erkek egemen zihniyetinin zincirlerini kırarak…
(Mikrofon otomatik cihaz tarafından kapatıldı) 
İDRİS BALUKEN (Diyarbakır) – Hemen bitiriyorum. 
BAŞKAN – Buyurunuz, tamamlayınız. 
İDRİS BALUKEN (Diyarbakır) – …demokrasi, barış ve
özgürlük mücadelesinde de en önde yürüyorlar. Biz, en önde yürüyen kadın
yoldaşlarımızın ardılları olarak o mücadelenin bir parçası olmaktan da onur
duyuyoruz. 
Teşekkür ederim. 
BAŞKAN – Teşekkür ederim Sayın Baluken. 
Ben, sabah birleşimi açarken Dünya Kadınlar Günü
nedeniyle yaptığım konuşmada tüm milletvekili arkadaşlarımın duygularına
tercüman olma sorumluluğu çerçevesinde sözünü ettiğiniz iyelik ekini
kullanmadan bir değerlendirme yaptım. 
Bunu da bilgilerinize sunuyorum. 
Sayın Maliye Bakanının bir söz talebi var 60’ıncı
maddeye göre. 
Buyurun Sayın Bakan. 
30.- Maliye Bakanı Naci Ağbal’ın, Ankara
Milletvekili Bülent Kuşoğlu’nun yaptığı açıklamasındaki bazı ifadelerine
ilişkin açıklaması
MALİYE BAKANI NACİ AĞBAL (Bayburt) – Sayın Başkanım,
biraz önce sayın vekilimiz benim sabah yaptığım bir açıklamayla ilgili
değerlendirmelerde bulundular. Öncelikle, Maliye Bakanı olarak burada bir cümle
kurarken her zaman dikkatli ve ihtiyatlı kuruyorum, yanlış bir bilgi vermekten
kaçınmaya çalışıyorum. Sabahleyin de “Maliye Bakanlığında böyle bir bilgi
olmayabilir.” derken hakikaten ihtiyatlı davrandım çünkü 3628 sayılı Kanun bu
konuda açık bir düzenleme yapmış. Ne diyor kanunun 3’üncü maddesi: “Kanun
kapsamındaki görevliler herhangi bir şekilde hediye veya hibe niteliğinde bir
eşya alırlarsa aldıkları tarihten itibaren bir ay içinde kendi kurumlarına
teslim etmek zorundadırlar.” diyor. Kişi hangi kurumdaysa o kuruma teslim
edecek. O kurum da, normal bunlar taşınır mal hükmündedir, taşınır mal olarak
bunu kayıtlara alacaklar. 
Hani, 3628 sayılı Kanun’da da böyle bir düzenleme var;
onu da Meclisimizle paylaşmak istedim. 
Teşekkür ediyorum. 
BAŞKAN – Teşekkür ederim Sayın Bakan. 
Sayın milletvekilleri, şimdi şöyle bir açıklama
yapayım: Türkiye Büyük Millet Meclisinin gündemi İç Tüzük’ün 49’uncu maddesine
göre belirlenir. Şüphesiz Danışma Kurulu önerisi ve Genel Kurul kararıyla bu
gündemde değişiklik yapmak mümkün. Görüşmelerimizi bu çerçevede, belirlenen
gündem çerçevesinde yapıyoruz. 
60’ıncı madde çerçevesinde söz hakkı da pek kısa bir
sözü olduğunu ifade eden milletvekili arkadaşlarımıza bu hakkı tanıma yönünde
kullanılmaktadır. Bu hakkın sınırsız bir şekilde herkes tarafından kullanılması
doğru değil. O zaman ana gündem maddesinden uzaklaşmış oluruz çünkü ana
gündemimizde şimdi şahsı adına 2 konuşmacımız var, ondan sonra soru-cevaplar
var, sonra, soru sormak için sırasını bekleyen arkadaşlar var. Soru sormak için
sırasını bekleyen arkadaşlar varken onun öncesinde 60’ıncı madde imkânını
sınırsız bir şekilde kullanmak bekleyen arkadaşlarımızın haklarına saygısızlık
olur. Bunu bilgilerinize sunuyorum. (AK PARTİ sıralarından alkışlar)
Şimdi
Sayın Levent Gök’ün söz talebi vardır.
Buyurun
Sayın Gök, mikrofonunuzu açıyorum.
31.- Ankara Milletvekili Levent Gök’ün,
Ankara’da düzenlenen Uluslararası Hilafet Konferansı sırasında cumhuriyete,
Atatürk’e ve Türkiye Büyük Millet Meclisine ağır hakaretlerde bulunulduğuna ve
Hükûmetin bu konuda bir tedbir alıp almadığını ve soruşturma başlatıp
başlatmadığını öğrenmek istediğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Bütçe
görüşmelerini sürdürdüğümüz bu süreçte hem bir yandan Dünya Emekçi Kadınlar
Günü’nü kutlarken bir yandan da Meclis çatısı altında “Egemenlik kayıtsız
şartsız milletindir” diyen bir düşüncenin ifade edildiği bir mecrada
çalışmalarımızı sürdürüyoruz. 
Cumhuriyetin
kuruluşuyla birlikte gerçekleştirilen devrimlerle artık Türkiye’de yurttaşlar
kul olmaktan, tebaa olmaktan çıkmış ve yurttaş olmuş ve egemenliğin kaynağı
millete verilmiştir. Ancak önceki gün Ankara Atatürk Spor ve Sergi Salonu’nda
bir uluslararası hilafet konferansı düzenlenmiş, bu konferansta cumhuriyete,
Atatürk’e ve Türkiye Büyük Millet Meclisine ağır hakaretlerde bulunulmuştur. Ve
aynen şu sözler söylenilmiştir: “Bugün burada hilafetin ilga edildiği Meclisin
hemen yanı başında hilafeti yeniden ikame edeceğimizi haykırıyoruz.” şeklinde
çığlıklar yükselmiştir.
5
kişi bir araya geldiği zaman bunu hemen barışçıl gösterilerin dışında
değerlendiren iktidar partisinin, katılımcı sayısının da çok fazla olduğu bu
toplantıyla ilgili aldığı herhangi bir tedbir var mıdır? Bir soruşturma
başlatmışlar mıdır? Neler yapmışlardır? Ve bu toplantıda paylaşılan düşüncelere
katılıyorlar mı? Bunun da hem Kadınlar Günü’nde hem de “Egemenlik kayıtsız
şartsız milletindir” yazan bu Mecliste ifade edilmesinde yarar vardır.
Teşekkür
ederim.
BAŞKAN
– Teşekkür ederim Sayın Gök.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– Şimdi, şahısları adına söz talep eden sayın milletvekillerine söz vereceğim.
İlk
konuşmacı Özcan Purçu, İzmir Milletvekili.
Buyurun
Sayın Purçu. (CHP sıralarından alkışlar) 
Süreniz
beş dakikadır. 
ÖZCAN
PURÇU (İzmir) – Sayın Başkan, değerli milletvekilleri; teşekkür ediyorum
hepinize, saygılar sunuyorum. 
Öncelikle,
tüm dünyadaki kadınların gününü kutluyorum. Kadınlar bahardır, kadınlar
çiçektir, kadınlar mutluluktur, kadınlar sevgidir, kadınlar aşktır, kadınlar
dünyadır. Kadınlar olmasa erkekler de olmaz, bu kadar açık ve net söylüyorum.
(CHP sıralarından “Bravo” sesleri, alkışlar; AK PARTİ sıralarından alkışlar)
Onlar olmasa biz dünyada inanın yaşayamayız. Her şeyimiz onlar bizim. Onun
için, Hükûmet de, devlet de kadınlar için yapılması gereken asgari ne varsa onu
yapsınlar; çok eksiğiz, bunu yapsınlar, bunu rica ediyorum.
Sayın
Bakanımız da buradayken… İzmir’in çok önemli sorunları var. İzmir, dünya kenti.
İzmir, dünya turizminin en önemli kentlerinden biri ama Paris’te demirden bir
Eyfel Kulesi var, oraya giden turist sayısıyla İzmir’deki turist sayısını
karşılaştırın, arada dağlar kadar fark var. Meryem Ana’mız var, Selçuk’umuz
var, Bergama’mız var dünyaca ünlü, Çeşme’miz var; dünyanın en güzel denizine
sahibiz ama bir türlü tanıtım yok Sayın Bakanım, turizm tanıtımımız yok
efendim, İzmir’i tanıtamıyoruz. Onun için, İzmir’e turist de gelmiyor. Türk
Hava Yolları yurt dışına uçmuyor İzmir’den. Lütfen bunu dikkate alalım. 
Ayrıca,
İzmir’e yanaşacak olan gemiler, Körfez yaklaşma kanalı olmadığı için
yanaşamıyor, büyük gemiler. Onun için, İzmir’e gelen giden yok. Onun için,
bunu, dikkatle programımıza alalım. 
Ayrıca,
İzmir’e iş adamı da gelmiyor uçak inmediği için. Yani büyük şeyler olabilir
eğer Türk Hava Yolları da uçarsa, Körfez’de yaklaşma kanalı da yapmamız lazım.
Sayın Bakanım, bunu planımıza alalım lütfen; lütfen, rica ediyorum. 
Teknolojik
yatırım alanında da -gene İzmir’de birçok üniversite var ama- ARGE konusunda
sıkıntılar var. Yani bu ülke bizimse hep birlikte çalışacağız arkadaşlar,
kalkındıracağız ülkemizi, hep beraber. 
HALİL
ETYEMEZ (Konya) – Söyle, belediye başkanına söyle!
ÖZCAN
PURÇU (Devamla) – Ayrıca, bakın, İzmir’in vermiş olduğu vergi, diyelim 45
birim, geriye aldığı ödenek 1 birim. Yani Sayın Bakanım, bunları planlayalım
ya. Orada da insanlarımız yaşıyor. Bütün partilere oy veren halkımız var orada,
değil mi Sayın Başkanım? Lütfen, ben ülkemiz için bunu söylüyorum. 
Ayrıca,
burada, bütün milletvekillerimiz konuşuyor ama Romanlardan bir tanesi -benim
dışımda- kalkıp konuşmuyor doğru düzgün. (CHP sıralarından alkışlar) Neden
konuşmuyoruz? Sayın Bakanım, Allah aşkınıza, şimdi, bakın bu iki yüz yıl önce
çekilmiş bir fotoğraf değil. Arkadaşlar, bakın, iki yüz yıl önce çekilmiş
fotoğraf değil. Bizim çocuklarımızı çadırda yaşamaya niye mahkûm ediyoruz biz?
Benim de sorumluluğumda, sizin de, herkesin sorumluluğunda. 
Bakın,
çocuklarımız çadırda yaşıyor Sayın Bakanım, ya! Bakın, Tekirdağ’da Saray,
Çerkezköy ve Çorlu’da -daha geçen hafta gittim efendim- ufak bebelerimiz,
dadalarımız var burada bizim. Lütfen… 
Bakın,
bir de bizim çözülemeyecek ama çok basit hamlelerle çözülebilecek ufak
sorunlarımız var. Yıllardan beri sizin düğünlerinizi de yapan müzisyen
kardeşlerimiz var. Yıllardan beri belki sizin birçok düğününüzde çalgı
çalmışlardır. Ama bunlar yaşlandığı zaman emekli olamıyorlar Sayın Bakanım.
Bunlarla ilgili geriye dönük borçlanma yapalım, lütfen. Borçlanma yapalım. (CHP
sıralarından alkışlar) Yani, daha da düğünlerinize gelecekler zaten. 
Geçen
gün Sayın Mustafa Elitaş, Sayın Bakanımız dedi ki: “Dış ticaret şu kadar, iç
ticaret bu kadar, kişi başına düşen millî gelir bu kadar.” Burada 10 bin dolar
var mı arkadaşlar, bakın? Burada 10 bin dolar var mı Sayın Bakanım, kişi başına?
10 bin dolar yok burada. Kişi başına düşen millî gelir, var mı? 
Ayrıca,
Sayın Spor Bakanımız -hepinizi çok seviyorum bu arada Sayın Bakanım ama
söyleyeceğim bunları- yani, Akif kardeşim de Sayın Bakanımız, dedi ki: “Spor
tesisleri yapıldı.” Bizim Roman mahallelerinde Türkiye’de nereye giderseniz
gidin bir tane spor tesisimiz yok. Roman çocuklarını spora yönlendirelim.
Bakın, Mersin’de bir Roman çocuğu millî atlet şu an, bir tanesini de
olimpiyatlara katacağız şimdi Bornova’da, bir çocuğumuzu yetiştiriyoruz. Ama
spor tesislerimizi yaparsak daha çok çocuğumuzu spora kazandıracağız Sayın
Bakanım. 
Ondan
sonra, bakın -zamanım az kaldı- Millî Eğitim Bakanımıza, tamam, teşekkür
ediyoruz, iyi çalışmalar yapabilir ama çok eksik var. 432.280 tane akıllı
tahta. Bakın, ben geçen hafta Tekirdağ’a gittim, 4’üncü sınıftaki Roman çocuğu
okuma yazma bilmiyor. Sayın Bakanım, yüzlerce, binlerce var böyle. Neden
biliyor musunuz? Okula gittiği zaman bizim çocuklarımıza, kimse yanlış
anlamasın, zihinsel engelli muamelesi yapıyorlar, arka sıralarda oturtup yıl
sonu geldiği zaman otomatik geçiş yapıyorlar, otomatik geçiriyorlar
çocuklarımızı. Binlerce böyle çocuk var. Roman mahallelerinin olduğu yerlerde
okullarımızı iyileştirelim, personeli de iyileştirelim. Çocuklarımızdan ümit
beklenmiyor, Roman çocuklardan ümit beklenmiyor. 
Ayrıca,
Çevre ve Şehircilik Bakanımız, bu, efendim, çöp toplayan vatandaşlarımızla
ilgili geçen konuştuk burada, hiçbirini söylemedi. 1 milyon insan çöpten
geçiniyor, Roman çoğu da. Bunların düzenlenmesi lazım bu kanunla. Onun için de
lütfen Sayın Bakanım, rica ediyorum bununla ilgili de konuşalım. 
Ayrıca, kentsel dönüşümle ilgili ciddi sorunumuz var.
Bakın, barınma sorunumuzu anlattım sevgili arkadaşlarım, kardeşlerim; lütfen,
bu konuda yardımcı olun. Biz çadırlarda yaşamak istemiyoruz, çocuklarımız
çadırlarda yaşamasın artık. Lütfen, Sayın Bakanım, bize de pay ayırın. 
(Mikrofon otomatik cihaz tarafından kapatıldı) 
ÖZCAN PURÇU (Devamla) – Teşekkür ederim. (CHP ve AK
PARTİ sıralarından alkışlar)
BAŞKAN – Teşekkür ederim Sayın Purçu. 
Biz de Başkanlık Divanı olarak Romanlara yüreğimizle
destek veriyoruz Sayın Purçu. 
Şahsı adına ikinci konuşmacı Cemalettin Kani Torun,
Bursa Milletvekili.
Buyurun Sayın Torun. (AK PARTİ sıralarından alkışlar) 
Süreniz beş dakikadır. 
CEMALETTİN KANİ TORUN (Bursa) – Teşekkür ederim Sayın
Başkan. 
Sayın Başkan, değerli milletvekilleri; öncelikle, 8
Mart Dünya Emekçi Kadınlar Günü vesilesiyle emekçi kadınlarımızı kutluyorum ve
hepinizi saygıyla selamlıyorum.
Ayrıca, dün, 7 Mart, Artvin’in düşman işgalinden
kurtuluşunun yıl dönümüydü; bu vesileyle Artvinli hemşehrilerimin de kurtuluş
gününü kutluyorum. 
Değerli arkadaşlar, bugün sizlere Türkiye’nin insani
diplomasisi ve insani yardım modeli hakkında bilgi vereceğim. Aktaracağım bilgiler
Türkiye’nin Afrika açılımı özelinde dış politikada yaşadığımız değişimi
resmeden örnekler içerecektir. 
2001-2011 arasında kurucusu olduğum ve on yıl süreyle
başında bulunduğum gönüllü yardım kuruluşu Yeryüzü Doktorlarıyla birlikte
sağlık, eğitim ve insani yardım alanlarında çok sayıda çalışmada görev aldım.
2011 yılında Somali’ye Türkiye Cumhuriyeti’ni temsilen büyükelçi olarak
atandım. Bu süreçte uluslararası alanda ülkeler arası ilişkilerin değişim ve
dönüşümünü, diplomasinin yeni yönlerini yakinen müşahede etme şansım oldu.
Bugün artık dış politika, sadece masa başı bir iş olmaktan çıkmış ve “yumuşak
güç” dediğimiz sahadaki diğer aktörlerin de devreye sokulduğu bir evreye
girmiştir. Bu anlamda yurt dışında çalışan devlet kurumlarımız ve gönüllü yardım
kuruluşlarımız da dış politikada birer aktör hâline gelmiştir. 
Bugün ülkeler arası iş birliklerinin geliştirilmesi
için çok daha rekabetçi bir dönemde yaşıyoruz. Dış politikadaki dönüşümün baş
döndürücü hızı klasik diplomasi anlayışının da değişimini zorunlu kılmaktadır.
Soğuk savaş döneminde içinde bulunduğu paktın kararları doğrultusunda hareket
eden Türkiye yönünü sadece Batı’ya dönmüş ve birkaç istisna dışında kendi
tarihsel ve kültürel hinterlandıyla ilgilenmemişti. 1990’lardan itibaren eski
Sovyet Cumhuriyetleri ve Balkanlarda yaşayan soydaşlarıyla ilgilenmeye başlayan
dış politikamız 2002’den itibaren ilgisini bütün coğrafyalara genişletmekle
kalmamış, bu alanda çalışacak kurumsal altyapıları oluşturmaya başlamıştır.
Yine, bu dönemde diplomatik ilişkiler; insani yardım, uluslararası kalkınma,
ticaret gibi diğer alanlara da yayılarak genişletilmiştir. 
Size
yeni dış politikanın sahadaki bir örneği olarak Somali’de yapılanlardan kısaca
bahsedeceğim:
Dönemin
Başbakanı, Cumhurbaşkanımız Sayın Recep Tayyip Erdoğan’ın 19 Ağustos 2011’deki
Mogadişu ziyareti sonrası tarihî bir dönüşüm oldu Somali’de. Yirmi yıldır devam
eden iç savaş yüzünden bütün uluslararası aktörlerin çekildiği ve tabiri caizse
“birbirini yesinler” düşüncesiyle ilgilenmediği bir coğrafyada çatışmalar
durdurulmuş ve Türkiye’nin aktif çalışmaları sonucu yeni bir devlet yapısının
oluşumu sağlanmış ve Türkiye, burada, bütün taraflar nezdinde en güvenilir bir
aktör olarak gruplar arası anlaşmazlıklarda ara buluculuk rolü üstlenmiştir.
Somali’de
Türkiye’nin yaptıkları hakkında birkaç hafta önce bir düşünce kuruluşu rapor
hazırladı. Raporun başlığı aslında çok şey anlatıyor: “Achieving Much With
Little” yani az bir şeyle çok şeye erişmek. Burada kastedilen, Türkiye’nin,
Batı ve Birleşmiş Milletlerin harcadığını söylediği milyar dolarlar yanında çok
daha mütevazı bir bütçeyle onlardan kat kat daha fazla iş yapmasıdır. Batılılar
ve Birleşmiş Milletler kurumları yaptıklarını söyledikleri yardımları birtakım
kendileriyle ilişkili kurumlar aracılığıyla yapmakta ve bütçenin çoğunu yüksek
maaşlı uzmanlara maaş ve yol parası olarak harcamaktadır. Oysa Türkiye,
doğrudan, paraları projeler için harcamakta ve insanlara okul, hastane, su
kuyusu, yol gibi projeler yaparak insanlar tarafından görülmekte ve takdir
edilmektedir.
Burada
Mogadişu eski Belediye Başkanının verdiği bir örneği anlatacağım: “Bize 10 adet
bilgisayar lazımdı. Bunun için Birleşmiş Milletler ofisine yazdık. Birleşmiş
Milletler ofisi önce buna bir ihtiyaç analizi yaptırdı ve -tabii ki Batılı
uzmanlara- bu analizin bedeliyle beraber 10 bilgisayar toplam 50 bin dolara mal
oldu ve ulaşması altı ayı buldu. Aynı isteği Türklere yaptık ve onlar bu 10
bilgisayarı 7.500 dolara mal etti ve bize ulaşması bir hafta aldı.” 
Türkiye
Somali’de sadece insani yardım değil ülkenin ekonomik altyapısına da yatırım
yapmakta ve “kazan kazan” ilkesi doğrultusunda ticari yatırımlarını
artırmaktadır. Bu bağlamda, Mogadişu’nun havaalanı ve limanı Türk firmaları
tarafından işletilmektedir. 
Son
olarak şunu söylemek istiyorum: Türkiye modeli, Somali halkı tarafından çok iyi
anlaşılmış ve tüm halk kesimlerinde Türkiye sevgisi oluşmuştur. Buna ilişkin
sadece kısa bir örnek vereyim. Yine belediye başkanının sözü bu: “Batılı
heyetlerle kampları geziyorduk, gittiğimiz her yerde gelen beyaz tenli
insanları Türk zanneden çocuklar ‘Türki, Türki’ diye alkışlıyorlardı.”
(Mikrofon
otomatik cihaz tarafından kapatıldı)
CEMALETTİN
KANİ TORUN (Devamla) – “En son gittiğimiz yerde yine aynı şey olunca heyetten
biri bana dönüp biraz kızgın bir şekilde ‘Bunlar Türkleri niye bu kadar
seviyorlar?’ diye sordu.” Bu, oradaki yerel belediye başkanının sözüdür.
Bahsettiğim raporu da isteyen arkadaşlara elektronik olarak gönderebilirim.
Hepinize
saygılar sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Torun.
Madde
üzerindeki konuşmalar sona ermiştir.
Şimdi,
madde üzerinde on dakika süreyle soru-cevap işlemi yapacağım.
Sorulara
başlıyorum.
Sayın
Topal…
SERKAN
TOPAL (Hatay) – Teşekkür ediyorum Sayın Başkan.
Buradan
bir mesaj göndermek istiyorum. Evde, okulda, sokakta, ofiste, tarlada,
fabrikada hayatımızın her anında bizlere emek harcayan, emekleriyle bizleri
ayakta tutan, başta beni yetim olarak büyütüp bugünlere getiren -ellerinden
öpüyorum- annem olmak üzere, eşim ve tüm kadınlarımızın 8 Mart Dünya Emekçi
Kadınlar Günü’nü kutluyorum. Daha güzel yarınlar için hep birlikte el ele
diyorum ve karanfilleri onlara hediye ediyorum.
Teşekkür
ediyorum. 
BAŞKAN
– Teşekkür ederim Sayın Topal.
Sayın
Tanal…
MAHMUT
TANAL (İstanbul) – Çok teşekkür ediyorum Sayın Başkan.
Sayın
Bakan, Türkiye'de en çok hangi ilde biber gazı kullanılmıştır?
Soru
2) 2002 ile 2016 arasında Türkiye'de kullanılan biber gazı kapsülü sayısı
kaçtır?
Soru
3) Şu anda Emniyet birimlerinde bulunan, toplumsal olaylara müdahale etmek
amacıyla elde bulundurulan malzemeler ve miktarları nelerdir?
Soru
4) 2002 ile 2016 arasında biber gazı alımına ne kadar para harcanmıştır?
Soru
5) Türkiye’de şu anda il sıralaması bazında bulundurulan biber gazı sayısı ne
kadardır?
Soru
6) Türkiye’de şu anda kaç tane TOMA bulunmaktadır? Hangi illerde kaç tane TOMA
vardır?
Soru
7) 2002 ile 2016 arasında kaç tane TOMA alınmıştır? Bu alımlara ne kadar para
harcanmıştır?
Teşekkür
ederim.
BAŞKAN
– Sayın Erdem…
EREN
ERDEM (İstanbul) – Teşekkür ederim.
Sayın
Bakan, Şubat 2016 açlık ve yoksulluk sınırı rakamlarına göre, 4 kişilik bir
ailenin sadece gıda bazında açlık sınırı 1.407 TL’dir. Bu bağlamda, Maliye
dengesi hususunda, gelir gider dengesi hususunda uzman bir kişi olarak size
şunu sormak istiyorum: 4 kişilik bir aile, asgari ücretle çalışan bir babanın
eve getirdiği 1.200 küsur TL’yle -açlık sınırını kenarda bırakalım- asgari gıda
ihtiyaçlarını, kira ihtiyacını ve eğitim giderlerini nasıl karşılayabilir? Buna
dair geliştirmiş olduğunuz bir formül var mıdır? Varsa bunu vatandaşlarımızla
paylaşır mısınız?
Teşekkür
ediyorum.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Çıkan
Büyükşehir Yasası’yla özel idareye ait personel büyükşehre devredilmiştir.
Yalnız, özel idare binaları ve araçları, iktidar partisi olmayan belediyelerin
olduğu yerde koordinasyon merkezine aktarılmıştır, Mersin’de de bu şekilde
yapılmıştır. Öncelikle, bunun düzeltilmesini talep ediyoruz.
Bir
de, yine, Büyükşehir Yasası’yla kapatılan köylerde ve beldelerde kanunla su
fiyatları farklıdır. Yaşam standartları aynı olan, kapatılan köy ve beldelerin
ikisi de muhtar tarafından şu anda idare edilmektedir. Buralardaki su
fiyatlarının eşit hâle getirilmesini talep ediyor vatandaşlarımız. Birinde 1 TL
olan yerde, diğerinde 4 TL su fiyatı ödeniyor.
Bir
de Şanlıurfa Haliliye Belediyesi, kız meslek lisesinin yanına, kaldırıma
muhtarlık binaları yapmaktadır. Urfa’daki vatandaşlarımızdan bize görüntülü
olarak bunun şikâyeti iletilmiştir. Urfa milletvekillerimiz ve bakanlarımız
tarafından belediyenin uyarılarak bunun da düzeltilmesini talep ediyoruz.
Teşekkür
ediyorum.
BAŞKAN
– Sayın Ilıcalı…
MUSTAFA
ILICALI (Erzurum) – Teşekkür ederim Değerli Başkanım.
Pazar
günü üçüncü köprünün son tabliye kaynak törenine katılan yüce Meclisten bir milletvekili olarak ülkem adına
duyduğum onur ve gururu paylaşmak istedim. Gerek bir inşaat mühendisi olarak
inşaat mühendisliğinin geldiği bir durum… Oradaki demir yolu yükü, kara yolu
yükü, yatay düşey yüklere karşılık narin bir kesitiyle gerek 8 şerit kara yolu
ortasından geçen raylı sistemle İstanbul kent içi ulaşımına sağlayacağı, ulusal
transit trafiğe sağlayacağı katkıları saymakla bitmez.
Bu
manada, bu işin mimarı, o günkü Başbakanımız, bugünkü Cumhurbaşkanımıza, Sayın
Bakanımın şahsında Hükûmetimize, Ulaştırma Bakanımıza şükranlarımı sunuyorum. 
Bu
vesileyle, hem Erzurum’da hem Türkiye’deki tüm kadınlarımızın da bu gününü
kutluyor, yüce Meclisin onların sorunlarının çözülmesi yönünde önemli adımlar
atacağına olan inancımı belirtiyor, saygılar sunuyorum. 
Teşekkür
ediyorum. 
BAŞKAN
– Sayın Tuncer…
MUSTAFA
TUNCER (Amasya) – Teşekkürler Sayın Başkan. 
Omuz
omuza, yan yana yürüdüğümüz kadınların, Emekçi Dünya Kadınlar Günü’nü
kutluyorum. 
Bugün
İdil’de 2 polisimiz şehit olmuş. Şehitlerimize Allah’tan rahmet diliyorum. 
Sayın
Maliye Bakanı, Amasya’nın en büyük ilçesi olan Merzifon’un Süper Lig’de oynayan
ve şu anda play-off maçları yapan bir hentbol takımı var. Bu hentbol takımı
Amasya’nın ve Merzifon’un gururu. Ancak, Merzifon’da standartlara uygun bir
kapalı spor salonu bulunmadığı için, iç saha maçlarını dışarıda oynamak zorunda
kalıyor. 2016 yılında bu eksikliğin giderilip Merzifon’a standartlara uygun bir
kapalı spor salonu yapılıp yapılmayacağını soruyor.
Teşekkür
ediyorum. 
BAŞKAN
– Teşekkür ederim. 
Sorular
sona ermiştir. 
III.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak, İdil’de şehit olan
polislere Allah’tan rahmet dilediklerine ilişkin konuşması
BAŞKAN
- İdil’de şehit olan polislerimize biz de Başkanlık Divanı olarak Allah’tan
rahmet diliyoruz. Ailelerine ve güvenlik teşkilatımıza sabır ve başsağlığı
diliyoruz. 
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– Buyurun Sayın Bakan, cevap için size söz veriyorum. 
MALİYE
BAKANI NACİ AĞBAL (Bayburt) – Sayın Başkanım, ben de sözlerime başlarken şehit
olan polis kardeşlerimize Allah’tan rahmet diliyorum, kederli ailelerine
başsağlığı diliyorum, milletimizin başı sağ olsun. 
Sayın
Tanal biber gazıyla ilgili çok farklı sorular sordu ama şu anda bu konuyla
ilgili elimde hazır bir bilgi yok. 
Sayın
Erdem anladığım kadarıyla TÜİK dışındaki bir sivil toplum örgütünün hazırlamış
olduğu istatistiksel bir değerlemeden bahisle bir soru sordular. Tabii, bu
konuda resmî anlamda gelir dağılımındaki değişimi, yoksulluk gelişmelerini biz
TÜİK’in resmî istatistiklerinden takip ediyoruz. Bu anlamda baktığımız zaman,
her zaman söylediğimiz birkaç tane ölçü var, onları sizlerle de paylaşmam
lazım: Öncelikle, son on dört yıldır kişi başına millî gelir hem sabit
fiyatlarla hem de dolar cinsinden önemli ölçüde artmıştır. Türkiye’de bugün
artık kişi başına millî gelir, hem Avrupa Birliği ülkeleriyle hem de Amerika
Birleşik Devletleri’yle mukayese yaptığımız zaman, önceki dönemlerle mukayese
ettiğimiz zaman önemli derecede bir iyileşmeyi ifade etmektedir. 
Biliyorsunuz,
bir ülkede gelir dağılımını ölçen önemli göstergelerden bir tanesi Gini
katsayısı. Burada, baktığımız zaman, yaklaşık 0,44 olan 2002 verisi 2014 yılına
geldiğinde 0,38 olmuş yani gelir dağılımında önemli bir iyileşme sağlanmış
durumda. Yine aynı dönemde, en zengin yüzde 10’luk kesimin ortalama gelirinin
en yoksul yüzde 10’luk kesimin ortalama gelirine oranıysa 18,3’ten 11,6’ya
düşmüştür. 
Sizin
söylediğiniz manada yoksulluk göstergelerine baktığımız zaman, mutlak yoksulluk
göstergelerinde de önemli iyileştirmeler sağlandı. Günlük, 2,15 doların altında
geçinen nüfus 2002 yılında yüzde 3’ken 2014 yılı itibarıyla bu oran sıfıra
indi. Günlük 4,3 doların altında geçinen nüfussa on iki yılda 28,7 puan azalarak
yüzde 1,6’ya düştü. Bugün, hem emeklilerimiz bakımından hem çalışanlarımız
bakımından hem de asgari ücretliler bakımından 2002’yle mukayese ettiğimiz
zaman reel anlamda gelirleri bu dönemde arttı, satın alma güçleri bu dönemde
arttı. Biz, tabii, gelinen noktayı yeterli görmüyoruz, daha da iyileştirmemiz
lazım. Çalışanlarımız, emeklilerimiz, köylülerimiz, çiftçilerimizin bütün
vatandaşlarımızın gelir düzeyi daha yüksek olsun istiyoruz, refahtan daha fazla
pay alsın istiyoruz, refahları artsın istiyoruz; eğitime, sağlığa daha fazla
erişsinler, eğitimde ve sağlıkta kalite artsın istiyoruz.
Sayın
Şimşek bu Büyükşehir Belediyesi Kanunu’yla ilgili olarak Mersin özelinden de
bir değerlendirme yaptı, su fiyatlarıyla ilgili sorular sordu. Uygun
görürseniz, Sayın Vekilim, bu detayda elimde bilgi yok, bu konuda valilikten
bilgi alır, size ayrıca bilgi veririm. Fakat, şunu söyleyeyim: Büyükşehir
belediyesi değişikliği yapıldığı zaman il özel idarelerinin elindeki
taşınmazların ne şekilde dağıtıma tabi olacağı konusu yasada düzenlendi.
Valinin başkanlığında bir komisyon teşekkül ettirildi. O komisyon…
Taşınmazları, kullanan idarelere göre, o anda fiilen kullanan idarelere göre ve
ihtiyaca göre valilikteki kurulan bu komisyonun dağıtması şeklinde kanuna bir
hüküm konuldu. Dolayısıyla, Hükûmet olarak merkezî düzeyde bir karar
mekanizması olmadığı gibi, merkezî düzeyde de “Şöyle yapacaksınız, böyle
yapacaksınız.” diye bir yönlendirme olması asla mümkün değil.
Sayın
Ilıcalı Yavuz Sultan Selim Köprüsü’yle ilgili bir değerlendirmede bulundu.
Teşekkür ediyorum. İnşallah Türkiye'de daha fazla mega projeler yapılır.
Türkiye hak ettiği noktada çok daha güzel projelerle inşallah daha iyi
noktalara gelir. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Bakan.
MALİYE
BAKANI NACİ AĞBAL (Bayburt) – Teşekkür ederim Sayın Başkanım. 
BAŞKAN
– Peki, teşekkür ederim Sayın Bakan.
Sayın
Gök, söz talebiniz olduğunu görüyorum.
Buyurun.

IV.- AÇIKLAMALAR (Devam)
32.- Ankara Milletvekili Levent Gök’ün,
İdil’de şehit olan 2 polis ile Kilis’te bir roket mermisiyle hayatını kaybeden
yurttaşa Allah’tan rahmet, yaralı 3 polise acil şifalar dilediğine, CHP Grubu
olarak terörün her türlüsüne karşı olduklarına ilişkin açıklaması
LEVENT
GÖK (Ankara) – Teşekkür ederim Sayın Başkan.
Öncelikle
Sayın Maliye Bakanının burada cevap veremediği sorulara herhâlde bir yazılı
cevabı olacaktır. Özellikle o biber gazını hepimiz yakından takip ediyor ve
bilgilenmek istiyoruz. 
Sayın
Başkan, bugün İdil’de 2 polisimizin şehit olması ve 3 polisimizin de
yaralanması gerçekten hepimizi derinden üzen bir olay olarak bugün ortaya
çıktı. Güvenlik güçlerimizin uğradığı bu saldırılarla hayatını kaybeden polis
kardeşlerimize Allah’tan rahmet diliyorum, yaralılarımıza acil şifalar
diliyorum ve tüm ulusumuza başsağlığı diliyorum Cumhuriyet Halk Partisi olarak.

Cumhuriyet
Halk Partisi Grubu olarak terörün her türlüsüne karşı olduğumuzu ve bu konuda
Türkiye'nin hem içten hem de dıştan kaynaklanan tüm terörden kurtulması
açısından da Cumhuriyet Halk Partisi olarak meşru sınırlar içerisinde
davranılması kaydıyla her türlü katkıyı vereceğimizi de ifade ediyorum. 
Yine,
bugün Kilis’e dışarıdan gelen bir roket mermisiyle bir yurttaşımızın da
hayatını kaybettiğini öğrendik. Bu konuda da kamuoyu aydınlatılmalıdır. Bu
roket mermisi kim, hangi gruplar tarafından gönderilmiştir; ölen şahsın dışında
başka yaralılar var mıdır? Gerçekten ölen kardeşimize, yurttaşımıza da
Allah’tan rahmet diliyorum. Bu üzücü olayların tekrarlanmaması dileğiyle
saygılar sunuyorum. 
BAŞKAN –
Teşekkür ederim Sayın Gök.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe Komisyonu
Raporu (S.Sayısı: 119) (Devam)
BAŞKAN
– 15’inci maddeyi oylarınıza sunuyorum: Kabul edenler… Etmeyenler… Kabul
edilmiştir.
Sayın
milletvekilleri, böylece 2016 Yılı Merkezi Yönetim Bütçe Kanunu Tasarısı’nın
maddeleri kabul edilmiştir. 
Tasarının
tümü açık oylamaya tabidir. Açık oylama yarınki birleşimde son konuşmalardan
sonra yapılacaktır. 
Şimdi,
program uyarınca sırasıyla 2014 Yılı Merkezi Yönetim Kesin Hesap Kanunu
Tasarısı’nın maddelerini görüşüp oylamalarını yapacağız. 
2014
Yılı Merkezi Yönetim Kesin Hesap Kanunu Tasarısı’nın 1’inci maddesini tekrar
okuttuktan sonra oylarınıza sunacağım.

2014 YILI MERKEZİ YÖNETİM KESİN HESAP KANUNU TASARISI

Gider bütçesi
MADDE 1- (1) 20/12/2013 tarihli ve 6512 sayılı 2014 Yılı
Merkezi Yönetim Bütçe Kanununa bağlı (A) işaretli cetvellerde gösterildiği
üzere, 10/12/2003 tarihli ve 5018 sayılı Kamu Malî Yönetimi ve Kontrol Kanununa
ekli;
a) (I) sayılı cetvelde
yer alan genel bütçe kapsamındaki kamu idarelerine 428.396.493.000 Türk Lirası,
b) (II) sayılı
cetvelde yer alan özel bütçeli idarelere 48.647.481.000 Türk Lirası,
c) (III) sayılı
cetvelde yer alan düzenleyici ve denetleyici kurumlara 3.003.844.000 Türk Lirası,
ödenek verilmiştir.
(2) Kanunların verdiği
yetkiye dayanarak yıl içerisinde eklenen ve düşülen ödenekler sonrası merkezi
yönetim kesin hesap gider cetvellerinde gösterildiği üzere, 5018 sayılı Kanuna
ekli; 
a) (I) sayılı cetvelde yer alan genel
bütçe kapsamındaki kamu idarelerinin 2014 yılı bütçe giderleri toplamı
434.265.539.080,16 Türk Lirası,
b) (II) sayılı cetvelde yer alan özel
bütçeli idarelerin 2014 yılı bütçe giderleri toplamı 65.356.039.101,10 Türk
Lirası,
c) (III) sayılı cetvelde yer alan
düzenleyici ve denetleyici kurumların 2014 yılı bütçe giderleri toplamı 2.962.157.182,46
Türk Lirası,
olarak gerçekleşmiştir.
(3) 2014 yılı merkezi yönetim konsolide
bütçe gideri toplamı 448.752.336.790,94 Türk Lirasıdır.
BAŞKAN
– 1’inci maddeyi daha evvel kabul edilen cetvelleriyle birlikte oylarınıza
sunuyorum: Kabul edenler… Etmeyenler… Kabul edilmiştir.
2’nci
maddeyi okutuyorum:
Gelir bütçesi
MADDE 2- (1) 2014 Yılı Merkezi Yönetim Bütçe Kanununa bağlı (B)
işaretli cetvellerde gösterildiği üzere, 5018 sayılı Kanuna ekli;
a) (I) sayılı cetvelde yer alan genel
bütçenin gelirleri 394.634.401.000 Türk Lirası,
b) (II) sayılı cetvelde yer alan özel
bütçeli idarelerin gelirleri 7.222.934.000 Türk Lirası öz gelir, 41.928.551.000
Türk Lirası Hazine yardımı olmak üzere toplam 49.151.485.000 Türk Lirası,
c) (III) sayılı cetvelde yer alan
düzenleyici ve denetleyici kurumların gelirleri 2.984.186.000 Türk Lirası öz
gelir, 19.658.000 Türk Lirası Hazine yardımı olmak üzere toplam 3.003.844.000
Türk Lirası,
olarak tahmin edilmiştir.
(2) Merkezi yönetim kesin hesap gelir
cetvellerinde gösterildiği üzere, 5018 sayılı Kanuna ekli;
a) (I) sayılı cetvelde yer alan genel
bütçenin 2014 yılı bütçe gelirleri toplamı 410.959.775.747,90 Türk Lirası,
b) (II) sayılı cetvelde yer alan özel
bütçeli idarelerin 2014 yılı bütçe gelirleri 13.584.568.075,53 Türk Lirası öz
gelir, 51.747.395.621,56 Türk Lirası Hazine yardımı olmak üzere toplam 65.331.963.697,09
Türk Lirası,
c) (III) sayılı cetvelde yer alan
düzenleyici ve denetleyici kurumların 2014 yılı bütçe gelirleri
3.182.790.603,92 Türk Lirası öz gelir, 9.561.340 Türk Lirası Hazine yardımı olmak
üzere toplam 3.192.351.943,92 Türk Lirası,
olarak gerçekleşmiştir.
(3) 2014 yılı merkezi yönetim konsolide
bütçe geliri toplamı 425.382.786.362,31 Türk Lirasıdır.

BAŞKAN
– Şimdi madde üzerinde siyasi parti gruplarına söz vereceğim.
İlk
sırada Milliyetçi Hareket Partisi söz talep etmiştir.
Milliyetçi
Hareket Partisi Grubu adına Mustafa Kalaycı, Konya Milletvekili. 
Buyurun
Sayın Kalaycı. (MHP sıralarından alkışlar) 
Süreniz
on dakikadır.
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
2014 yılı kesin hesap tasarısının 2’nci maddesi üzerine Milliyetçi Hareket
Partisi Grubu adına söz aldım. Bu vesileyle hepinizi saygılarımla selamlıyorum.
Öncelikle,
bugün Şırnak’ta şehit olan 2 polisimize Cenab-ı Allah’tan rahmet, ailelerine ve
Türk milletine sabır ve başsağlığı diliyorum. Yaralılara da acil şifalar
diliyorum. 
Ayrıca,
8 Mart Dünya Kadınlar Günü’nde tüm kadınlara en iyi dileklerimi ve saygılarımı
sunuyorum. 
Değerli
milletvekilleri, görüştüğümüz maddede 2014 yılında gerçekleşen bütçe gelirleri
yer almaktadır. Devletin kamu giderlerini karşılamada temel kaynağı
vergilerdir. Vergilerin oluşturduğu yük ve bu yükün adaletli dağılımı önem arz
etmektedir. OECD verilerine göre 2002 yılında ülkemizde yüzde 24,6 olan vergi
yükü, AKP döneminde artarak yüzde 29,3’e yükselmiştir. Bu artışa rağmen ülkemiz
OECD ortalamasının altındadır. Bunun temel nedeni, gelir ve kâr üzerinden
alınan vergilerin ülkemizde çok düşük olmasıdır. Nitekim, gelir ve kâr
üzerinden alınan vergilerin gayrisafi yurt içi hasıla içindeki payı yüzde 5,9
olan ülkemiz 34 ülke içinde en düşük paya sahiptir. Türkiye, gelir ve kârlar
üzerinden alınan vergiler yönüyle vergi cenneti bir ülke niteliğini
taşımaktadır.
Maliye
Bakanı bütçe sunumunda dolaysız vergilerin yetersiz olduğunu kabul etmiş ama
ülkemizde vergi yükünün yüksek olduğu algısının gerçeği yansıtmadığını
söylemiştir. Bu tam doğru değildir. Zira ülkemizde dolaysız vergiler çok düşük,
dolaylı vergiler ise çok yüksektir. AKP iktidarının dolaylı vergiler yoluyla
zulüm yaptığı açıktır. Sayın Bakan, siz ne kadar rakamları karartmaya
çalışsanız da milletimiz bunu yaşıyor. Dolaylı vergilerin toplam vergi
gelirleri içindeki payının AKP döneminde yaklaşık 6 puan artarak yüzde 71,6
gibi yüksek bir paya ulaştığı resmî verilerden ve bu verileri kapsayan
Hükûmetin yıllık programlarından görülmektedir. OECD verilerine göre de
ülkemizde mal ve hizmetler üzerinden alınan vergilerin gayrisafi yurt içi
hasıla içindeki payı yüzde 13,5 olup OECD ortalamasının 2,5 puan üzerindedir.
Türkiye, mal ve hizmet üzerinden alınan vergilerde en yüksek paya sahip ilk 5
ülke arasındadır. Dolaylı vergilerin bu derece yüksek oranlara çıkmış olması
bir yandan vergi ve gelir adaletini daha da bozarken öte yandan reel ekonominin
dengelerini zedelemektedir. Herkesin malî gücüne göre vergi ödemesi anayasal
bir yükümlülüktür. Bu yükümlülüğün adaletli ve dengeli bir şekilde
gerçekleşmesinin sağlanması da iktidarın en önemli görevidir. 
Değerli
milletvekilleri, uzun süredir ekonomide reform niteliğinde yapısal önlemler
alınmaması nedeniyle ülkemizin ekonomik sorunları yıldan yıla artmıştır;
yatırımlar azalmış, büyüme daralmıştır. Ekonomide zaten sınırlı olan kaynaklar
üretken alanlardan, hızla, üretken olmayan alanlara kaymıştır. Arazi rantına ve
inşaat sektörüne dayalı bir ekonomik yapı hâkim olmuştur. Bundan dolayı imalat
sanayisinin millî gelir içindeki payı gerilemiş, üretim ve ihracat dışa bağımlı
hâle gelmiştir. Üretim ve ihracatta yüksek teknolojili ürünlerin payı
azalmıştır. 
Milliyetçi
Hareket Partisi olarak yılardır hep uyardık. Uyguladığınız rant ekonomisi,
beton ekonomisi yerine yatırım, üretim ve istihdamı artırmayı öngören üretim
ekonomisine geçilmesini hep söyledik ama dinletemedik. 
Hükûmetin
çizdiği pembe tablolar artık acı gerçekleri saklamakta yetersizdir. Yapısal
sorunlar, adaletsizlikler ve darboğazlar daha da ağırlaşmıştır. Türkiye
ekonomisi tabiri caizse tıkanmıştır. Ekonomiye güven kaybolmuştur. Sanayimiz,
KOBİ'lerimiz, üreticimiz zor durumdadır. Rekabet gücü tükenme noktasına
gelmiştir. Piyasalar neredeyse durmuş vaziyettedir. Tahsilat yapılamamakta,
icralar artmaktadır. İlk 100’e giren firmalarda bile iflaslar baş
göstermektedir. Esnafımız, çiftçimiz, iş adamımız tefecilerin eline düşmüş,
yüksek faizlerle borç alıp senedini, çekini kırdırmaktadır.
Ekonomide
ortaya çıkan reform ihtiyaçlarına artık cevap verilmelidir. Milliyetçi Hareket
Partisi olarak ekonomiye ilişkin 7 temel alanda yapısal mahiyetli reformlar
yapılması gerektiğini ve alınması gereken bir dizi önlemleri daha önce
milletimize duyurduk. Bunlardan biri vergi reformudur.
Maliye
Bakanının bu yıl yaptığı gibi, yıllardır bütçe sunumunda vergi reformundan
bahsedilerek vergi kanunlarının yenileneceği söylenmiş ancak bir türlü
yapılmamıştır. Boş konuşmakla olmuyor, icraat yapılmalıdır. Basit, anlaşılır ve
adaletli bir vergi sistemi acilen tesis edilmelidir. Vergi gelirleri içindeki
dolaylı vergilerin payının azaltılması suretiyle dar gelirlilerin vergi yükü
hafifletilerek vergide adalet sağlanmalıdır. 
Vergi
sistemi ülkemizin ekonomik, sosyal ve kültürel yapısını dikkate almalıdır. Bu
çerçevede, yatırım yapanlara, istihdam, üretim ve ihracat artışı sağlayanlara
yönelik vergi indirim ve kolaylıklarını içeren bir program uygulamaya
konulmalıdır. 
Yüksek
teknolojili, yüksek katma değer ve istihdam sağlayan yatırım projelerine yüzde
100’e kadar yatırım indirimi getirilmelidir. Sektörel ve dar bölge teşvik
sistemine geçilmelidir. Üretim ve ticarete ilişkin harcamaların tamamı gider
sayılabilmeli, vergisini düzenli ödeyen mükellefler ödüllendirilmelidir. 
Vergi
idaresinin insan gücü ve teknik altyapı yetersizliği giderilmeli, liyakati esas
alan bir yapıya kavuşturulmalıdır. Vergi denetimine önem verilmeli, kayıt
dışılık, kaçakçılık ve kara parayla mücadele etkin hâle getirilmelidir.
Vergi
ve kredi maliyetlerinin farklılaştırılması gibi araçlarla üretken olmayan
yatırımların cazibesi azaltılmalı ve tasarruflar üretken alanlarda yatırımlara
yönlendirilmelidir. Bir kısım rantiyeci azınlıkça elde edilen imar rantı
vergilendirilmelidir. 
Sayın
Bakan, 21 Mart yaklaşıyor. Hükûmetin Eylem Planı’nda bu tarih verilerek “İmar
planı değişiklikleri sonucunda ortaya çıkan değer artışından kamunun pay alması
sağlanacak.” sözünüze ne oldu? Engelleyenler mi var?
Değerli
milletvekilleri, Türkiye’de üretim üzerindeki vergi yükü ağırdır ve bu durum
işletmelerin uluslararası rekabet gücüne de zarar vermektedir. Üretim
üzerindeki vergi yükünün azaltılmasının istihdam ve büyümeye sağlayacağı olumlu
katkının belli bir süre sonra bu kesimden sağlanan toplam vergi gelirlerinde de
artışa yol açacağı hesaba katılmalıdır.
Sayın
Bakan, damga vergisinde ölçüyü kaçırdığınızı itiraf etmişsiniz, doğrudur.
Üretim ve ticareti olumsuz etkileyen harç ve damga vergisi gibi işlem vergileri
azaltılmalıdır.
Çalışanlar
üzerinde de adaletsiz ve ağır vergi yükü bulunmaktadır. Vergi kesintileri
nedeniyle çalışanların eline geçen ücret yıl içinde giderek gerilemektedir.
“Sabit gelirli” olarak tanımlanan çalışanlar AKP’nin vergi politikalarıyla
“azalan gelirli” hâline gelmiştir. Asgari ücretlinin bile vergi tarifesinden
dolayı vergi oranı yükselmekte ve yıl içinde ücreti azalmaktadır. Bu durum,
vergideki adaletsiz yapıyı açık bir biçimde ortaya koymaktadır. Asgari ücretli
bu yıl Ekim ayında yüzde 20 vergi oranına yakalanacak olup yılın son üç ayında 1.230
lira ücret alacak. Bu durum “Asgari ücret 1.300 lira oldu.” diyen Hükûmetin
öngörüsüzlüğünü göstermektedir.
Sayın
Bakan “Asgari ücret düşüşünü düzeltmek için Çalışma Bakanıyla çalışıyoruz.”
demişsiniz; demek ki daha önce hiç çalışmamışsınız. Milliyetçi Hareket
Partisinin 1.400 lira asgari ücret vaadini taklit ettiniz ama elinize yüzünüze
bulaştırdınız. Bizim dediğimizi tam yapsaydınız bunlar olmazdı, hem işverenin
vergi yükü daha az olur hem de asgari ücretliler 1.400 lira alırdı. Asgari
ücret vergi dışı bırakılmalı, çalışanların vergi yükü mutlaka
hafifletilmelidir.
Son
olarak Sayın Bakana şu konuyu da sorayım: 12 Mayıs 2015 tarihinde Sayın
Başbakan "Ticari taksi, hatlı minibüs, servis aracı, özel halk otobüsünüzü
2016 yılı sonuna kadar yenilerseniz, ÖTV’nizi biz ödeyeceğiz.” diye şoför
esnafına müjde vermişti. Söz vereli on ay oldu, hani nerede? Hükûmetin eylem
planında da yok. Başbakan, ayrıca, araçlara takılacak kamera ve GPRS bedelini
vergiden düşüreceğini, minibüsçülerin motorlu taşıt vergisi konusundaki
sorununu kanuni değişiklikle çözeceğini, “halk otobüsleri” tanımını Karayolları
Trafik Kanunu’na ekleyeceğini söylemişti. Bu sözlere ne oldu? Başbakanın şoför
esnafına verdiği sözlerin üzerine mi yattınız? 
Teşekkür
ediyor, saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Kalaycı.
Madde
üzerinde ikinci konuşmacı, Halkların Demokratik Partisi Grubu adına Ayhan
Bilgen, Kars Milletvekili. 
Buyurun
Sayın Bilgen. (HDP sıralarından alkışlar) 
Süreniz
on dakikadır.
HDP
GRUBU ADINA AYHAN BİLGEN (Kars) – Sayın Başkan, değerli milletvekilleri; ben de
8 Mart hatırlatmasıyla sözlerime başlayacağım ama anmak kolaydır fakat anlamak
zordur. Öncelikle, galiba bir hakkı teslim etmemiz gerekiyor, bugün böyle bir
günün anılmasının sebebi, Amerika Birleşik Devletleri’nde yüzün üzerinde
kadının hayatlarıyla bedel ödeyerek kadın haklarıyla ilgili bir kazanıma imza
atmalarıdır ve yine bir hakkı daha teslim edelim ki bugünün kadınlarla ilgili
bir gün olarak anılmasının önemli sebeplerinden biri de geçtiğimiz yüzyılın
başında İkinci ve Üçüncü Sosyalist Enternasyonal’de bu günle ilgili
duyarlılıktır. Birleşmiş Milletler geçtiğimiz yüzyılın yarısından sonra konuya
sahip çıkmıştır, Türkiye de 1970’li yıllardan sonra bu konuyu gündeme
getirmiştir. Ama tabii, anmak ile anlamak arasındaki en önemli farklardan biri,
galiba içinde yaşadığınız dönemde kadınların gerçekten ne durumda olduğuna dair
bir yüzleşme gerçekleştirme, buna dair bir cesaret ortaya koymaktır. 
2013’te
Türkiye kadın-erkek eşitliği konusunda 120’nci sıralardaydı. Her yıl yaklaşık 5
sıra aşağıya düşüyor. Geçtiğimiz yıl da 130’lu sıralara geldi. Çok geriye
gidecek bir yer kalmadı çünkü zaten 142 ülke arasında izleme yapılıyor. 
Daha
pratik şeylere girmeye vakit yok ama izninizle bir konuya daha dikkat çekmek
istiyorum. Cizre’de güvenlik ortamı sağlandıktan sonra -tırnak içinde ifade
ediyorum bunu- bazı evlerde kadın iç çamaşırlarının özellikle, bilinçli olarak
ve provokatif biçimde ortalığa bırakılıp üzerine de bugün burada ifade etmekten
hayâ edeceğim sloganların yazılmış olması galiba yüzleşilmesi gereken bu şiddet
sarmalından niye çıkamıyoruz, bu öfkeyi niye aşamıyoruz, buna dair bir anlam
ifade ediyor diye düşünüyorum. 
Bu
Meclis en saygın, en itibarlı günlerini galiba 1920’li yılların başlarına
borçlu. O dönemde henüz cumhuriyet yokken, hatta siyasi partiler yokken en zor
konular, en kritik konular Meclis kürsüsünde tartışılıyordu. Ve bu da aslında
bir Meclis hükûmeti sistemi olması ve fiilen bir ulusal Kurtuluş Savaşı yürüyor
olmasına rağmen, her şeyin Meclis tarafından bilinmesi, her şeyin Meclis
tarafından denetlenmesi açısından bir anlam ifade ediyordu. 
Biz
burada bir formaliteyi, bir prosedürü tamamlamak için toplanmadık. Bir ülkenin
bütçesi o ülkenin içerisinden geçtiği siyasi gelişmelerle doğrudan ilişkilidir.

Dün
Brüksel’de bu ülkenin kaderiyle çok doğrudan ilişkili görüşmeler yapıldı. 
Suriye
savaşı devam ederken bu savaşta Türkiye devletinin, Türkiye Cumhuriyeti’nin
nasıl bir tutum alması gerektiğine dair uyarılara, ikazlara, eleştirilere ne
yazık ki iktidar partisi kulak asmadı. Bugün böyle bir sonuçla, böyle bir
tabloyla karşı karşıyayız. Ama bundan sonra yani bu insanlık dramı, kadınların
fuhuş sektöründe kullanılması, organ mafyasının eline çocukların düşmesi gibi
çok ciddi bir insanlık dramına rağmen, galiba, hiç olmazsa mülteci konusunun
nasıl ele alınıp alınmayacağı konusunda bu Meclisin konuya hâkim olması ve
burada başka oyunların, başka planlamaların olmaması konusunda da duyarlılık
göstermesi gerekiyor. 
Gönül
isterdi ki burada Brüksel’deki görüşmelerin içeriğiyle ilgili -ki bir hafta
sonra anlaşma imzalanacak- bir yürütme temsilcisi bilgilendirme yapsın. Dönsün,
desin ki: “Biz bu kadar parayı bu şartlarla alacağız ve şu hizmetleri
sunacağız.” Ama ne yazık ki bize ulaşan ve sizin de, bizim de, hepimizin ülke
adına kaygı duyması gereken kimi bilgiler bize geliyor fakat bunlar ne yazık ki
bu platformlarda konuşulamıyor. Evet, çok ciddi bir iddia. Biliyorsunuz bizde
mültecilerle ilgili mültecilik statüsü yok, çekince var, coğrafi çekince var.
Dolayısıyla da doğudan gelenler ancak misafir ya da geçici sığınmacı
statüsünde, mülteci diye bir şey yok yani. Mülteci ancak batıdan gelir,
batından da zaten bize kimse iltica etmek için gelmiyor, dolayısıyla mülteci
yok. İddia o ki Brüksel’deki görüşmelerde, Suriye savaşının uzaması durumunda
yani orada istikrar bir an önce sağlanmazsa, çatışma devam ederse Suriyeli
Türkiye’de bulunan şahısların -ki biz onların insani haklarını sonuna kadar
savunuyoruz- mülteci statüsü olmadığı için mevzuatı buna göre ayarlamak yerine
yani kalıcı bir çözümü bu anlamda daha insani ölçülerde kurmak, bulmak yerine
vatandaşlık statüsünün tanınmasına dair birtakım görüşmelerin yapıldığı yönünde
duyumlar alıyoruz. Ve -bir adım daha ileri gidelim- boşaltılan ve harabeye
dönen şehirlerde yeni imar planlarıyla yeni yerleşim yani yeni demografik,
stratejik planlamalar, oralara yönelik yerleştirme planlarının yapıldığına dair
de kimi diplomatik zeminlerde görüşmeler yapıldığını duyuyoruz. Biz iddia
makamıyız; siz daha somut, daha ciddi, daha gerçekçi, daha ikna edici bilgilere
sahipseniz gayet tabii bunu burada paylaşırsınız, biz de eksik söylemişsek,
yanlış söylemişsek düzeltiriz. 
Ama
Meclisin rolüyle ilgili, Meclisin konumuyla ilgili galiba bir kafa karışıklığı
var. Biz buradan yürütmenin anayasal organlarını eleştirdiğimizde sanki bir
şeyi şahsileştiriyormuşuz gibi, sanki bir husumet ve nefret duygusuyla bunu
yapıyormuşuz gibi çıkıp burada övgüler diziliyor. Değerli arkadaşlar,
Parlamentonun görevi yasama ve denetlemedir. Evet, aynı zamanda, iktidar
partisi temsilcisi olarak sahaya çıktığınızda, alanda diğer partileri
eleştirebilirsiniz, partinizi övebilirsiniz ama burada milletvekili şapkasıyla
oturuyorsak, bunun için varsak denetleme görevini -iktidar partisi de olsak,
muhalefet partisi de olsak- hakkaniyetle yapma konusunda bir duyarlılık
sergilemek zorundayız. 
Bakın,
geçtiğimiz günlerde kayyum çok başarılı biçimde -bunu da tırnak içerisinde
ifade ediyorum- bir medya grubunu batırdı, iflas ettirdi. Şimdi, bu zararı rücu
ettirecek miyiz yani kayyumun başarısızlığının bedelini kayyum cebinden mi
ödeyecek? Hayır. Ya da onu atayanlar, onu görevlendirenler mi ödeyecek? Hayır. Bu
halkın cebinden çıkacak bu para ve muhtemelen uluslararası mahkemelerde -tıpkı
Cem Uzan vakasında olduğu gibi- bunlarla ilgili tazmin ve daha fazlasıyla,
faiziyle ödeme hükmü çıkacak. Şimdi, bu Meclis bütün bu konuları konuşmamayı,
tartışmamayı tercih ederse; “İşte bu paralel, siz paraleli savunuyorsunuz.”
gibi sadece gürültü yaparak, kuru gürültü çıkartarak bu tartışmalarla ilgili
yüzleşmeyi engellerse ülkeye de kötülük etmiş olur, aslında kendilerine de
kötülük etmiş olurlar. 
Bir
başka konu: Burada Anayasa’yla ilgili zaman zaman güzel temenniler içeren
mesajlar veriliyor ama galiba bir şeyi unutuyoruz. Bugünkü Anayasa’nın en büyük
zaafı, 12 Eylül askerî darbesinin, Kenan Evren’in bize bıraktığı belki de en
büyük vebal, en ağır sorumluluk, en büyük hastalık, yargı denetimi dışında
tutulan alanın genişliğidir. Evrensel hukukun en temel ilkelerinden biri, yargı
denetimi dışında idarenin hiçbir eylem ve işleminin bırakılmamasıdır. Yani daha
İslami literatürle söylersek layüsel hiç kimsenin olmadığını kabul etmektir.
Hesap vermeyen, sorgulanmayan, yargılanmayan hiç kimsenin olmadığını kabul
etmek zorundasınız. 
Örtülü
ödenek denilen şeyin İslam siyaset felsefesinde asla karşılığı yoktur. Çok
açık, tersini iddia eden varsa çıkar söyler. Bu, 20’nci yüzyıl ulus devletinin
güvenlik sendromunun ortaya çıkardığı bir yaklaşımdır. Yargılama denetimi
dışında birilerini bırakmak Türkiye hukukuna Cumhuriyetin ikinci yarısından
sonra girmiştir, 1980’li yıllarda da pekişmiştir 82 Anayasası’yla. Şimdi, bize
yeni anayasa önerenler, demokratik, özgürlükçü, sivil bir anayasa yapma
iddiasıyla konuşanlar bu konuda net bir irade ortaya koymalıdır.
Cumhurbaşkanının bugünkü konumu yani yargılanamaz durumu sizi rahatsız ediyor
mu etmiyor mu? Türkiye’yi uluslararası arenada bu yargılanamazlık, hesap
sorulamazlık dolayısıyla zor duruma düşürüyor mu, düşürmüyor mu? Bu yaptığımız
işleri arkadaşlar, sadece birtakım sloganlarla, sembollerle meşrulaştıramayız.
Yani bu yaptığımız işin kutsallığıyla ilgili tartışmaya çok girmek istemiyorum
çünkü kutsal alan oluşturduğunuzda aslında tartışma dışı alan oluşturuyorsunuz
demektir; sorgulanamayan, hesap vermeyen, hesap istenemeyen merciler, mevkiler
oluşturuyorsunuz demektir ki bu aslında ülkenin üzerinde bir yüktür, bir
kamburdur. Bugün, A şahsı oturabilir, yarın başkaları oturur. Sonuç itibarıyla,
sorun eğer sisteme dair bir sorunsa bu sorunları işte burada sadece birtakım
sloganik tartışmalar yaparak falan örtemeyiz, ortadan kaldıramayız. 
Son
olarak şunu da ifade edeyim: Sonuçta, el kaldırdığımız, onayladığımız Anayasa,
içerisinde faize dair hükümlerin de bulunduğu, kalemlerin de bulunduğu bir
anayasa. Onun için, lütfen besmeleyle falan bunu kutsallaştırmaya çalışmayın.
Haramın azı da çoğu da haramdır. Ve bunu azaltmak için, sıfıra indirmek için
bir çaba sarf etmek yerine burada kutsal bir iş yapıyoruz, işte, maneviyat
falan gibi sembollerle de bu tartışmaları bastırmaya çalışmayın.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Bilgen.
Madde
üzerinde, Cumhuriyet Halk Partisi Grubu adına Kamil Okyay Sındır, İzmir
Milletvekili. 
Buyurun
Sayın Sındır. (CHP sıralarından alkışlar)
Süreniz
on dakikadır.
CHP
GRUBU ADINA KAMİL OKYAY SINDIR (İzmir) – Sayın Başkan, değerli milletvekilleri;
2014 Yılı Merkezi Yönetim Kesin Hesap Kanun Tasarısı’nın 2’nci maddesi üzerine
Cumhuriyet Halk Partisi Grubumuz adına söz almış bulunuyorum. Genel Kurulumuzu
saygıyla selamlıyorum.
Değerli
milletvekilleri, sözlerime başlamadan önce, 8 Mart Dünya Emekçi Kadınlar
Günü’nde yeryüzündeki bütün kadınlara eşit, özgür, barış içinde ve insanca bir
yaşam dileğimi özellikle belirtmek istiyorum.
Ülkemizde
de kadınımızı bugünkü çağ dışı yaşam koşullarına, şiddet ve namus
cinayetlerine, fiziksel veya cinsel -her ne şekilde olursa olsun- şiddete,
çocuk yaşta gelin olmaya maruz bırakan, bunun anayasal siyasi sorumluluğunu
taşıyan ve bundan da hiç rahatsızlık dahi duymadığı ortada olan iktidarı da
göreve ve daha duyarlı olmaya davet ediyorum.
Değerli
arkadaşlarım, bütçe, devletin gelecek bir yıl içerisinde gelirlerini ve
harcamalarını tahmin eden, sınırlı olan kaynakların öncelik sıralamasına göre
ülkenin ihtiyaçlarına yönelik olarak en uygun dağılımını belirleyen ve yasama
organı tarafından yürütme organına harcamaların yapılması, gelirlerin
toplanması konusunda yetki ve izin veren bir kanundur. Bütçe kanununda,
ekonomide fiyat istikranın sağlanmasına, gelir dağılımının düzeltilmesine,
yatırımların teşvik edilmesine özen gösterilmesi mutlaka gerekir. Bütçeyi
yürütme organı hazırlar, yasama organı onaylar ve dönem sonunda da aynı organ,
devletin vatandaştan topladığı her bir kuruş verginin nereye nasıl
toplandığının, nereye ve nasıl harcandığının denetimini yapar.
Bir
konuya özellikle dikkatinizi çekmek istiyorum: Maalesef, Plan ve Bütçe
Komisyonumuzca öncelikle gündeme alınan gelecek yıla ait bütçe kanun
tasarısının görüşülmesi oldukça uzun sürmekte, ardından gelen kesin hesap
denetiminin sağlıklı bir şekilde yapılabilmesi pek mümkün olamamaktadır. İşte
bu nedenle, Cumhuriyet Halk Partisi olarak, Plan ve Bütçe Komisyonu dışında
kesin hesap komisyonu kurulabilmesine yönelik vermiş olduğumuz teklifimizin
Parlamentomuz tarafından dikkate alınmasını bir kez daha önemle diliyoruz. 
Değerli
milletvekilleri, Anayasa’nın 160’ıncı maddesi gayet açık bir şekilde Sayıştayın
inceleme, denetleme ve hükme bağlama görev ve yetkilerini tanımlar. 2014 Yılı
Kesin Hesap Kanunu Tasarısı’nın görüşmelerinde değerlendirilmek üzere, Sayıştay
çalışanları tarafından titizlikle ve büyük emek sarf edilerek yapılan
denetimler sonucunda tespit edilen, varsa, usulsüzlükler ve hukuksuzluklar
Sayıştay raporlarının büyük bölümünden ya makaslanmış ya da yargılamaya esas
rapor kapsamına alınarak çıkartılmış. Dolayısıyla, yüce Meclisimize gönderilen
raporlar aslında standart metinler, etkisiz tavsiyelerden oluşan birtakım
kâğıtlardan ibaret. Örneğin, Cumhurbaşkanlığı Sayıştay Denetim Raporu ya da
Başbakanlık Sayıştay Denetim Raporu topu topu 4 sayfa, 2 yapraktan oluşan,
lafzi ve genel geçer metinlerden oluşan bir rapor. Bu durum Anayasa’ya
aykırılık suçu niteliği taşımakta, yüce Meclisimizin bütçe hakkı ve denetim
yetkisini fiilen ortadan kaldırmaktadır. Kısaca, Sayıştay iktidar tarafından
bilinçli ve sistemli olarak işlevsiz ve görev yapamaz hâle getirilmiştir. 
Değerli
arkadaşlar, örneğin, kamuoyunda kaçak yapıldığına inanılan sarayın hesabını bu
nedenle maalesef soramıyoruz, bu yüce Meclis bunun hesabını soramıyor. Her
kuruşunda tüyü bitmemiş yetimin hakkı olan o milyarlarca liralık harcamaların
hesabını maalesef soramıyoruz. Peki, Sayın Başbakanın her fırsatta vurgu
yaptığı mali şeffaflığınız ve saydamlığınız nerede? Nerede kaldı dürüstlüğünüz,
nerede kaldı vicdanınız? Denetimlerden kaçarsanız nasıl aklayacaksınız
kendinizi üzerinize atfedilen hırsızlıklardan ve yolsuzluklardan? Ama,
unutmayınız ki hesap vermekten darbe söylemleri arkasına gizlediğiniz hukuka
aykırı işlemlerinizle kurtulamayacaksınız. Bütün bunların hesabı da elbet bir
gün sorulacaktır. 
Değerli
arkadaşlar, eğer siyasi iktidar gelir dağılımındaki adaletsizliği ortadan
kaldırmak isteseydi, önceliklerini de refahı tabandaki düşük ve orta gelir
grubundaki vatandaşlarına, yoksuluna, işsizine dağıtmaya, istihdam yaratacak
üretime dayalı ve katma değeri yüksek yatırımları teşvik etmeye yönelik
belirlerdi. Bu sayede ancak ekonomik ve sosyal refah düzeyi artırılmış,
işsizlik sorunu çözümlenmiş, zengin ile fakir arasındaki uçurum daraltılmış ve
toplumun birçok sosyal sorunu da beraberinde çözümlenmiş olurdu. Oysa ki AKP
iktidarının on üç yıllık döneminde zengin ve yoksul arasındaki uçurumun bırakın
daralmasını, her geçen gün daha da büyüdüğünü rahatlıkla söyleyebiliyoruz.
Zira, vatandaşlarımızın bankalara olan toplam kredi kartı ve tüketici kredisi
borcu tam 57 kat artış göstererek 2002 yılında 6,5 milyar liradan 2014 yılında
381,9 milyar liraya, buna vadeli konut alımları nedeniyle ailelerin
borçlanmalarını da eklersek 424 milyar liraya çıkmıştır. 
2002 yılında, bir aile, gelirinin yüzde 4,7’sini
borçlarını ödemeye harcarken günümüzde yarısından fazlasını her ay borcunu
ödemek için harcamaktadır. Çiftçimizin durumu da farklı değil; bankalara olan
borcu 2002’de 5.1 milyar lira iken Aralık 2015 itibarıyla bu 12 kat artarak
61,1 milyar liraya çıkmıştır. Aslında bir de çiftçiye verdiğimiz destekle oran
kuracak olursak yılda verdiğimiz desteğin 5 kat fazlası çiftçiye borç olarak
dönmektedir. Şimdi sorarım sizlere: Vatandaşın kazandığını değil de geleceğini
harcamaya mahkûm eden bu iktidar değil midir? 
Değerli milletvekilleri, ülkelerde gelir dağılımındaki
adaletsizliğin en önemli göstergelerinden biri de dolaylı vergi yüküdür. Gelir
ve servetler üzerinden adaletli ve etkin bir şekilde doğrudan vergi alamayan,
zenginin cebine değil de fakir fukaranın elinde, avucundakine göz diken AKP
iktidarları gelir artırıcı önlem olarak dolaylı vergileri artırmakta buluyor.
KDV, ÖTV ve benzeri isimlerle anılan dolaylı vergiler, esasen gelirle, servetle
ilişkisi olmayan, bütün vatandaşların elde avuçtaki 3 kuruş paralarını
harcadıkça ödedikleri vergidir. Dolaylı vergi, bakkaldan ekmek, peynir
aldığında, arabasına mazot doldurduğunda, ülkenin en zengin insanının da en
yoksul insanının da eşit oranda ödediği vergidir. Bu vergilerin toplam vergi
gelirleri içerisinde 2002 yılındaki yüzde 66,3 olan payının 2014 yılında 67,5;
2015 yılında da 68,5 oranına çıktığını söyleyebiliriz. Dolaylı vergi yükünün bu
ölçüde yüksek oranda olmasının, OECD içinde de dolaylı vergi yükü en yüksek
ülkeler arasında olmasının temel nedeninin kayıt dışı ekonominin büyüklüğü
olduğunu da söyleyebiliriz. 2002 yılından günümüze kadar kayıt dışılığı
azaltarak vergi tabanını genişletmek yerine KDV ve ÖTV gibi dolaylı vergileri
artıran AKP iktidarının kısa vadede gelir artışı sağlamayı yeğlediği apaçık
ortadadır. 
Son olarak, ülkemizin, servetin en adaletsiz
dağıtıldığı ülkelerin başında geldiğini, dünyada Rusya’dan sonra 2’nci sırada
olduğunu da özellikle belirtmek isterim. İşte, AKP’nin karnesi değerli
arkadaşlar. Credit Suisse’in Servet Raporu’na göre, uluslararası kabul edilmiş
bir rapora göre, ülkemizde nüfusun en zengin yüzde 1’lik kesimi 2002 yılında
toplam servetin yüzde 39,4’üne sahip iken 2014 yılında 54,3’üne; yüzde 99’luk
kesimin ise 2002 yılında toplam servetin yüzde 60,6’sına sahip iken 2014
yılında yüzde 45,7’sine düştüğünü görüyoruz. İşte, AKP iktidarının ülkemizi
getirdiği son nokta: Yoksulun cebinden alınan, zenginlerin banka kasalarına
transfer edilen ve çok küçük bir azınlığın elinde büyüyen servet.
Değerli arkadaşlar, ayrıntılı olarak açıkladığım bütün
bu gerekçelerle, 2014 Yılı Kesin Hesap Kanunu Tasarısı’nın üretime değil ranta
dayalı ekonomik hedeflerinin 2014 yılı bütçe uygulamasında uygulandığını da
görerek, bilerek, Cumhuriyet Halk Partisi Grubu olarak bu bütçeye ret oyu
vereceğimizi belirtir, hepinizi saygıyla selamlarım. (CHP sıralarından
alkışlar)
BAŞKAN – Teşekkür ederim Sayın Sındır.
İDRİS BALUKEN (Diyarbakır) – Sayın Başkan, İç Tüzük
60’a göre söz istiyorum.
BAŞKAN - Sayın Vural, söz talebiniz vardı,
mikrofonunuzu açıyorum.
Buyurun. 
IV.- AÇIKLAMALAR (Devam)
33.- İzmir Milletvekili Oktay Vural’ın,
İdil’de PKK terör örgütünün saldırısı neticesinde şehit olan 2 polis ile IŞİD
terör örgütünün Kilis’e fırlattığı 8 roket mermisiyle hayatını kaybeden
vatandaşa Allah’tan rahmet dilediğine ve şehit olan polislere şehitlik
statüsünün verilmesinin geciktiği haberleriyle ilgili Hükûmetten açıklama
beklediğine ilişkin açıklaması
OKTAY
VURAL (İzmir) – Teşekkür ederim Sayın Başkan.
Maalesef,
Türkiye içeriden ve dışarıdan terör örgütlerinin hedefi hâline gelmiştir.
Maalesef, bu terör örgütlerinin saldırıları neticesinde şehitler vermeye devam
ediyoruz; maalesef, kaybettiğimiz vatandaşlarımız var. İdil’de PKK terör
örgütünün saldırısı neticesinde 2 polisimiz şehit olmuş, 6 polisimiz
yaralanmıştır. 
Yine,
maalesef, IŞİD terör örgütünün Kilis’e fırlattığı 8 roket mermisi sonucunda 1
vatandaşımız vefat etmiş, 1’i ağır olmak üzere 2 vatandaşımız yaralanmıştır.
Şehitlerimize rahmet, yaralılara acil şifalar diliyorum. 
Umarım,
terör örgütünün, maalesef, huzurlarını bozduğu İdil’deki vatandaşlarımız
inşallah bu terörle mücadele neticesinde huzur ve güvenliğe kavuşacaktır,
bundan emin olduğumu ifade etmek istiyorum. 
Ayrıca,
Kilis’teki vatandaşlarımıza da çok geçmiş olsun diliyorum. İnşallah, bir an
önce Türkiye bu terör örgütlerinin saldırılarının hedefi olmaktan çıkartılır ve
ülkemiz, vatandaşlarımız huzur ve güvenlik içerisinde hayat mücadelelerini
sürdürürler. 
Bu
arada, gerçekten bu çözüm sürecinin kirlettiği vatan köşelerini temizlemek için
askerimiz, polisimiz, korucumuz canı pahasına büyük bir mücadele sürdürüyor.
Fakat bu arada birtakım haberler geliyor polisler hakkında, Özel Harekât
polisleri hakkında bazı soruşturmalar açıldığına ilişkin, şehit olanların henüz
bazılarıyla ilgili şehitlik statüsünün verilmesinin geciktiğine ilişkin. Umarım
bunlar yürütülmekte olan bir dezenformasyon çalışmasının neticesinde değildir.
Dolayısıyla, bu konuda Hükûmetin böyle bir şey var mı yok mu, bu konuda bir
açıklama yapmasını da beklediğimizi de ifade etmek istiyorum. 
Teşekkür
ederim Sayın Başkan.
BAŞKAN
– Teşekkür ederim Sayın Vural.
Sayın
Baluken, sizin de söz talebiniz var.
Buyurun.
34.- Diyarbakır Milletvekili İdris
Baluken’in, AKP Hükûmetinin sahaya sürmüş olduğu savaş konseptinin her geçen
gün yeni canlar almaya devam ettiğine, Sur’da yaşanan insanlık dışı tablonun
sorumlusunun da AKP Hükûmeti olduğuna ve insanlığa karşı işlediği bu savaş
suçlarının hesabını vereceğine ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, AKP Hükûmetinin sahaya sürmüş olduğu savaş konsepti her geçen gün yeni
canlar alarak hepimizi yaralamaya devam ediyor, yüreğimizi yakmaya devam
ediyor. Bu anlamda sadece son iki gün içerisinde 30’dan fazla insanın yaşamını yitirdiği
son derece ağır bir süreçten geçiyoruz. Bu savaş konseptinin bir çare
olmadığını, yeni ölümleri yaratma dışında herhangi bir işe yaramayacağını ve
yapılması gerekenin rasyonel bir akılla bütün meselelere çözüm bulma noktasında
bir arayış içerisinde olmak gerektiğini defalarca ifade ettik. Tabii, Halkların
Demokratik Partisi olarak, biz, AKP’nin savaş konsepti neticesinde yaşamını
yitirmiş olan bütün yurttaşlarımız için burada üzüntülerimizi bir kez daha
ifade etmek istiyoruz.
Burada
asıl vahim olan şu Sayın Başkan: Her geçen gün insanlığa karşı işlenen suçların
boyutları da, savaş suçlarının boyutları da artarak devam ediyor. Bugün yine
Sur’dan gelen resimler, insanlıktan nasibini almış herkesi utandıracak
görüntülerle birlikte kamuoyunda tartışılıyor. Savaş dönemlerinde bile insanın
onurunu, haysiyetini korumak, bir devletin ve bir Hükûmetin yapması gereken en
temel değerdir. Maalesef, gelen otopsi raporlarında, tamamen kül olmuş, iç
organları tamamen karbonize olmuş, uzuvları parçalanmış, organları nehre
dökülmüş insanların yaşadığı dramlarla karşı karşıyayız. Bugün Sur’dan gelen
fotoğraflarda da çırılçıplak soyundurulan insanların uğradığı insanlık dışı o
tablonun sorumlusu da yine AKP Hükûmetidir. Biz özellikle, kelepçeli bir…
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, lütfen tamamlayınız. 
İDRİS
BALUKEN (Diyarbakır) – Toparlıyorum Sayın Başkan.
Hastaneye
gelme iradesi, hastaneye nakledilme iradesi gösteren insanların bu şekilde
onursuzca bir işleme tabi tutulmasını kınıyoruz. Kucağında çocuğu bulunan
kelepçeli annenin yaşamış olduğu duyguyu tarih yazıyor. AKP Hükûmeti bunu
unutmasın. Yine, oradan çıkarılan çocukların zorla ailelerinden alınarak çocuk
esirgeme kurumlarına verilmiş olmalarını insanlık tarihi yazıyor. Bu resimleri
Kürtlerin tarihinde Dersim’den bugüne kadar biliyoruz ama insanlık da özellikle
İsrail’de çırılçıplak soyundurulan Filistinlilerin uğramış olduğu insanlık dışı
muamele ve işkenceden çok iyi biliyor. Sayın Başkan, biz, burada ifade
edemeyeceğimiz birçok insanlık suçuna tanıklık etmenin utancını yaşıyoruz. Bu
suçların yaşandığı Cizre’ye giden…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Toparlıyorum Sayın Başkan, hemen bitiriyorum.
BAŞKAN
– Lütfen tamamlayınız Sayın Baluken.
İDRİS
BALUKEN (Diyarbakır) - …Meclis Başkan Vekilimizin de tanıklık ettiği bir tablo
var. Tabaklara gaita doldurup Cizre’deki insanların buzdolabına koyan alçak,
insanlık dışı bir zihniyetle karşı karşıyayız. 1990’lı yıllarda oradaki
insanlara dışkı yedirenler bugün çok daha vahim bir insanlık suçunu orada
devreye koymuşlardır. AKP Hükûmeti insanlığa karşı işlediği bu savaş suçlarının
tek tek hesabını verecektir.
Teşekkür
ediyorum.
BAŞKAN
– Teşekkür ederim Sayın Baluken.
Sayın
Bostancı, buyurun, mikrofonunuzu açıyorum.
35.- Amasya Milletvekili Mehmet Naci
Bostancı’nın, İdil’de teröristlerle girilen çatışmada şehit olan 2 polis ile
Kilis’te IŞİD bölgesinden atılan roket mermisiyle hayatını kaybeden vatandaşa
Allah’tan rahmet dilediğine ve devletin, hukuk temelinde, insani normlara uygun
bir tarzda terörle mücadeleyi sürdürdüğüne ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
İdil’de
teröristlerle girilen çatışmada 2 şehidimiz var; Allah’tan rahmet diliyorum,
yakınlarına başsağlığı diliyorum. 3 yaralımız var hâlihazırda, inşallah
sayıları artmaz. Yine, Kilis’te IŞİD bölgesinden atılan roket neticesinde 1
sivil vatandaşımız hayatını kaybetmiş durumda, Allah’tan rahmet diliyorum. 
Temmuz
ayından bu yana Türkiye çok kirli bir terörist saldırıyla karşı karşıya. Devlet
hukuk temelinde, insani normlara uygun bir tarzda ve kesinlikle teenniyle,
dikkatli bir biçimde bu terörle mücadeleyi sürdürüyor. Terör örgütleri
çukurlarla, patlayıcılarla, silahlarla devletin güvenlik güçlerine karşı
çatışmaya girerken bir yandan, diğer yandan da maalesef kirli bir propaganda
taktiği sürdürüyorlar, provokasyona ve ajitasyona başvuruyorlar; meseleyi insan
hakları, sivillere yönelik bir saldırı, devletin yaptığı zalimlik şeklinde
takdim etmeye uğraşıyorlar. Bütün bunlar terör örgütünün dilidir, kamuoyu
oluşturma çabalarıdır, devleti suçlu duruma düşürme yönündeki girişimlerdir.
Halkımız bunları biliyor, bu kirli dili de gayet iyi tanıyor, bunların sahiplerini
de biliyor. 
Soyunma
meselesine gelince, teslim olan teröristler üzerlerinde silah olmadığı,
patlayıcı olmadığı durumunu göstermek amacıyla soyunarak geliyorlar, öyle
teslim olan teröristler de var. Takdir edersiniz ki geçmişte üzerlerinde
bombayla gelip yine katliamlarına devam etmek isteyen terör örgütü mensupları
olmuştu. O bakımdan, soyunmalarının bir nedeni, üzerlerinde bomba olmadığını
göstermektir.
(Mikrofon
otomatik cihaz tarafından kapatıldı)
İDRİS BALUKEN (Diyarbakır) – Savunuyorsun yani?
BAŞKAN
– Mikrofonunuzu açıyorum, sözlerinizi tamamlayınız Sayın Bostancı.
MEHMET
NACİ BOSTANCI (Amasya) – Soyunmalarının ikinci nedeni de, kriminal
incelemelerde kendilerini sivil biçiminde takdim etmek amacıyla barut izlerini
ortadan kaldırma kastı vardır ama elbiselerde görünmese bile ellerinde
görünüyor; siviller ile teröristleri birbirinden ayırmak mümkün. Sur’dan olsun,
İdil’den olsun, başka yerlerden olsun sahada yaşanan olaylara ilişkin bize de
çok sayıda bilgi akıyor. Orada terör örgütünün hangi kirli taktikleri
kullandığını milletimiz biliyor, kamuoyu biliyor. Ümit ederim ki buna karşı
duyarsız ve kör olanlar da gerçekliği görürler ve demokratik zeminleri tahkim
edip teröre karşı çıkacak tarzda, bu bilgiler çerçevesinde bir yaklaşım
sergilerler. Türkiye’deki insanların ihtiyacı olan budur, barışın ve
kardeşliğin de ihtiyacı olan budur. 
Saygılarımla.
BAŞKAN
– Teşekkür ederim Sayın Bostancı.
İDRİS
BALUKEN (Diyarbakır) – Sayın Başkan, Sayın Bostancı bizim yapmış olduğumuz
değerlendirmeyi terör örgütünün kirli dili ve propaganda aracı olarak
değerlendirdi. 
MEHMET
NACİ BOSTANCI (Amasya) – Ben hiç kendilerinden bahsetmedim Sayın Başkanım.
İDRİS
BALUKEN (Diyarbakır) – Açık bir sataşmada bulundu, 69’a göre söz istiyorum.
BAŞKAN
– Buyurun Sayın Baluken.
Süreniz
iki dakikadır.
Lütfen
bir sataşmaya meydan vermeyiniz.
V.- SATAŞMALARA İLİŞKİN KONUŞMALAR (Devam)
5.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı açıklaması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Bostancı’nın yaptığı açıklama bir itiraf niteliğindedir. Sayın Bostancı, oradan
çıkan insanların sivil olup olmadığının, terörist olup olmadığının yargısını
siz veremeyeceğiniz gibi oradaki güvenlik güçleri de veremezler. Oradaki
insanların hastaneye nakilleriyle ilgili iradelerini Diyarbakır Valisinden
İçişleri Bakanına kadar herkes biliyor. Onu takdir edecek olan, onu
araştıracak, soruşturacak olan tüm hukuk devletlerinde olduğu gibi adli
mercilerdir. Siz peşin bir yargıyla, oraya gelmiş, yardım talebinde bulunmuş
insanları çırılçıplak soyundurarak, insanlık onurunu ayaklar altına alacak
şekilde bir muameleye tabi tutarsanız insanlığa karşı suç işlemiş olursunuz. 
Bakın,
Anayasa’nın 17’nci maddesi: “Kimseye işkence ve eziyet yapılamaz; kimse insan
haysiyetiyle bağdaşmayan muameleye tâbi tutulamaz.” Avrupa İnsan Hakları
Sözleşmesi’nin 3’üncü maddesi işkence, insanlık dışı ve onur kırıcı muameleyi
yasaklar. Yine, iç çatışmaları da dâhil etmek üzere savaş hukukunu düzenleyen
Cenevre Sözleşmesi’nin 3’üncü maddesi hem uzuvların kesilmesi, cenazelere
işkenceyle ilgili kısmı düzenler hem de şahısların haysiyet ve şerefine yönelik
tecavüzlerle ilgili -esir alınmış olsalar bile- devletleri yükümlülük altına
alır. 
Sizin
burada savunduğunuz şey, insanlık onuruyla bağdaşmayan bir şeydir. Cizre’de
insanların buzdolaplarına dışkı tabaklarının konması, uzuvlarının parçalanarak
Dicle Nehri’ne atılması, kafaları kesilmiş cenazelerin otopsi raporlarıyla bu
ülkenin muhatap olması ve en son, Sur’da, benim gösteremeyeceğim ama sizin
İsrail-Filistin’den de çok iyi bildiğiniz o çıplak fotoğrafların tamamı
insanlığa karşı suçtur ve o suçun hesabını tarih önünde mutlaka vereceksiniz. 
BAŞKAN
– Teşekkür ederim Sayın Baluken. 
MEHMET
NACİ BOSTANCI (Amasya) – Sayın Başkan… 
BAŞKAN
– Sayın Bostancı… 
HÜSNÜYE
ERDOĞAN (Konya) – İsrail’in Filistin’e yaptıklarıyla kıyaslayamazsınız. 
İDRİS
BALUKEN (Diyarbakır) – Daha fazlasını yapıyorsunuz İsrail'den. 
HÜSNÜYE
ERDOĞAN (Konya) – Kıyaslayamazsınız!
İDRİS
BALUKEN (Diyarbakır) – Daha fazlasını yapıyorsunuz. 
BAŞKAN
– Sayın milletvekilleri, bir saniye efendim. 
Sayın
Bostancı’yı dinliyorum. 
MEHMET
NACİ BOSTANCI (Amasya) – Sayın Baluken insanlık onuruyla bağdaşmayan beyanlarda
bulunduğum şeklinde açık bir sataşma ifade etmiştir. 
BAŞKAN
– Buyurunuz Sayın Bostancı. 
Size
de iki dakika süreyle söz veriyorum.
Sizden
de rica ediyorum, bir sataşmaya lütfen meydan vermeyiniz. 
6.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; esasen, ben
arkadaşlara ilişkin herhangi bir isim zikretmedim ama kullandığım dil
itibarıyla kendisine görev çıkardı Sayın Baluken. Niçin bu görevi çıkardı ben
bilmiyorum. 
ERTUĞRUL
KÜRKCÜ (İzmir) – Tecahülü arifane dedi.
MEHMET
NACİ BOSTANCI (Devamla) - Sayın Baluken, devlet orada hukuk çerçevesinde bir
mücadele yürütüyor. 
ERTUĞRUL
KÜRKCÜ (İzmir) – Hukuk çerçevesinde (!)
MEHMET
NACİ BOSTANCI (Amasya) - Devleti bağlayan hukuktur, terör örgütünü hiçbir şey
bağlamaz. Siz biliyorsunuz. Terör örgütü, her şeyi kendi amacı için
araçlaştırır, en aşağılık yöntemleri kullanır, en iğrenç metotlara başvurur ve
bütün bunları da kendi zayıflığı üzerinden meşrulaştırır. Devletin böyle bir
lüksü yoktur, devlet hesap verir.
Bakın,
siz gelip burada hesap soruyorsunuz. Bir kere de gelseniz terör örgütüne hesap
sorsanız, nasıl soracaksınız? Terör örgütüne soramazsınız ki. (AK PARTİ
sıralarından alkışlar) Terör örgütüne hesabı, devlet, hukuk çerçevesinde sorar;
sizin sormadığınızı devlet elbette soracak ama hangi çerçevede? Hukuk
çerçevesinde. 
O
insanların soyunma meselesine gelince, kendileri soyunarak geliyorlar. 
İDRİS
BALUKEN (Diyarbakır) – İnanıyor musun sen buna? İnanıyor musun sen buna? Ayıp,
ayıp ya!
MEHMET
NACİ BOSTANCI (Devamla) – Kendilerinin terör mensubu olmadığını göstermek
amacıyla, üzerlerinde bomba olmadığını göstermek kastıyla Sayın Baluken.
MEHMET
EMİN ADIYAMAN (Iğdır) – Hoca, Hoca, inanmadığın şeyleri söyleme.
MEHMET
NACİ BOSTANCI (Devamla) – Siz de orada çatışma içinde bulunsanız, belli bir
bölgeden teslim olmak için geliyor olsanız o ortamda üzerinizde bomba olmadığını
göstermek için herhâlde siz de soyunup gelirsiniz. Bu, uygulanan bir yöntem,
soyunanlar onlar. Geçmişte de yaşanan örnekler var.
İDRİS
BALUKEN (Diyarbakır) – İtiraf ediyorsunuz değil mi, itiraf ediyorsunuz.
MEHMET
NACİ BOSTANCI (Devamla) – Mesele şu: Devlet, hukuk esasında bu mücadeleyi
yürütüyor; sonuna kadar da terör örgütünden, onun mensuplarından, ona destek
olanlardan, onun kirli yöntemine, propaganda tekniğiyle destek verenlerden,
herkesten yine kesinlikle hukuk esasında hesap sorulacak Sayın Baluken, bu
hesabı herkes verecek.
Saygılarımla.
(AK PARTİ sıralarından alkışlar)
BAŞKAN
– Teşekkür ederim Sayın Bostancı.
İDRİS
BALUKEN (Diyarbakır) – Sayın Başkan…
BAŞKAN
- Evet, bu bitmeyecek galiba.
İDRİS
BALUKEN (Diyarbakır) – Sayın Bostancı bir kez daha açık bir sataşmada bulundu.
BAŞKAN
– Buyurun Sayın Baluken, hangi cümleyle sataşmada bulundu söyler misiniz?
İDRİS
BALUKEN (Diyarbakır) – Yani benim oradaki durumu çarpıtarak aslında terör
örgütünün propagandasını yaptığımı ifade etti, terör örgütünü kınamadığım
şeklinde ifadeleri oldu.
BAŞKAN
– Buyurunuz, size söz veriyorum 69’uncu maddeye göre iki dakika süreyle.
7.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, HDP olarak biz hep şunu söyledik: AKP savaşla bir çözüm bulacağına
inanmış olabilir, savaşla bu işin otuz yıldır, kırk yıldır denendiği gibi çözümü
için bir sürece karar vermiş olabilir. PKK de bu anlamda devletin açmış olduğu
bu savaşla ilgili bizim tasvip etmediğimiz bir yola, yönteme başvurabilir.
NİHAT
ÖZTÜRK (Muğla) – Devlet mi PKK’ya savaş açıyor?
İDRİS
BALUKEN (Devamla) – Biz HDP olarak başından beri şunu söyledik: Ne PKK’nin
savaşını ne de AKP’nin başlatmış olduğu bu savaşı tasvip etmiyoruz. Biz bu
yöntemin bir çıkmaz olduğunu, halklarımıza kan, acı, gözyaşı dışında herhangi
bir şey getirmeyeceğini, bu nedenle bir an önce barış yöntemlerine tekrar geri
dönülmesi gerektiğini savunuyoruz ama savaşa karar vermiş olan tarafların ne
olursa olsun savaşın ahlakına ve hukukuna aykırı olan suçlar işlemeyle ilgili
herhangi bir lüksü, herhangi bir uygulaması söz konusu bile olamaz. Geçmişe
bakın, geçmişte hakikatleri araştırma ve gerçeklerle yüzleşme komisyonuyla
ilgili tartışmalar yürütüldü, çok iyi biliyorsunuz. Bu konuyla ilgili de biz
PKK’ye “Sizin insanlığa karşı işlediğiniz suçlar varsa bunlarla yüzleşilmesi ve
bunun hesabını vermeniz gerektiğini Türkiye toplumu istiyor.” dediğimizde
reddetmediler ama AKP Hükûmeti reddediyor. Sorun burada. Biz herhangi bir
tarafın insanlığa karşı işlemiş olduğu suçu ne meşrulaştırırız ne savunuruz.
Bugün bizim muhatabımız sizsiniz. Biz Türkiye’nin yasal sistemi içerisinde
demokratik siyaset yürüten bir muhalefet partisi olarak, iktidarın insanlığa
karşı işlemiş olduğu savaş suçlarını burada dile getirmeye ve hesabını…
(Mikrofon
otomatik cihaz tarafından kapatıldı) 
HÜSEYİN
ŞAHİN (Bursa) – “Terörle mücadele” demek istiyorsun herhâlde, “savaş” değil.
İDRİS
BALUKEN (Devamla) - …sormaya devam edeceğiz. Dolayısıyla, buraya gelip PKK
üzerinden farklı algılar yaratmanız sizi hesap vermekten kurtaramayacaktır.
BAŞKAN
– Teşekkür ederim Sayın Baluken.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, bunu bir sonlandırsak uygun olur diye düşünüyorum.
MEHMET
NACİ BOSTANCI (Amasya) – Bence de öyle.
BAŞKAN
– Buyurun, dinliyorum sizi.
MEHMET
NACİ BOSTANCI (Amasya) – “AK PARTİ’nin savaş konsepti”, “İnsanlık onuruna
uymayan savaş yöntemleri” vesaire o çerçevede 69’a göre…
BAŞKAN
– Sataşma olduğu için söz istiyorsunuz.
MEHMET
NACİ BOSTANCI (Amasya) – Evet.
BAŞKAN
- Buyurunuz. (AK PARTİ sıralarından alkışlar) 
Süreniz
iki dakikadır.
8.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; hiçbir devlet, o
ülkede yaşayan hiçbir insan kan dökülmesinden memnun olmaz. İnsanlar isterler
ki ülkede barış, huzur ve selamet olsun, kardeşlik olsun, insanlar enerjilerini
birbirleriyle kavga ederek harcamasınlar, birlikte bir geleceğe yürüsünler.
Akıl bunu gerektirir, eğer demokrasi varsa, arkasında halkın iradesi varsa,
devlet aklı da öyledir Sayın Baluken. 
1984’te,
mevcut iktidarın savaş konsepti mi vardı? Yoktu. Ne vardı? PKK diye bir terör
örgütü çıktı ortaya; İdil ve Eruh baskınlarıyla birlikte, etnik kimlikçi bir
tasavvuru gerçek kılmak için silahlı mücadeleyle sahaya geldi ve bunu da otuz
yıl sürdürdü. Belli bir tahkimat yaptı, şimdi burada anlatamam. 
MEHMET
EMİN ADIYAMAN (Iğdır) – 12 Eylülü mü savunuyorsunuz Hocam?
MEHMET
NACİ BOSTANCI (Devamla) – 2013 yılında Türkiye bir çözüm sürecine girdi. Maksat
nedir? Kültürel, toplumsal problemlerimiz var ise ve bunun arkasında yüklü bir
tarih varsa bunu makul, mantıklı, rasyonel insanların kucaklaşacağı bir zeminde
çözmek. Yolunda giden işleri oldu, yolunda gitmeyen işleri oldu. Olur, bu
işlerin inişleri çıkışları olur ama sonuç itibarıyla terör örgütü temmuz
ayından bu yana yeniden saldırıya geçti. Bu, AK PARTİ’nin savaş konsepti filan
değil Sayın Baluken, siz bunu iyi biliyorsunuz; bu, doğrudan doğruya
Suriye’deki gelişmeler çerçevesinde, terör örgütünün kendisine fırsat çıktığı
zannıyla, tekrar sahaya girip devlete karşı, ülkeye karşı, bu insanlara karşı
silahlı mücadeleyi başlatmasıdır. Devlet bunu seyretmez, devlet mukabele eder;
demokrasinin yanında olan, insanların yanında olan, Türklerin, Kürtlerin
herkesin yanında olan kirli teröre karşı çıkar, devletin hukuk temelinde
yürüttüğü bu mücadeleyi destekler. Bizim yaklaşımımız budur. 
Arz
ederim. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Teşekkür ederim Sayın Bostancı. 
Birleşime
on dakika ara veriyorum. 
Kapanma Saati: 16.24 
BEŞİNCİ OTURUM
Açılma Saati: 16.36
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mücahit DURMUŞOĞLU (Osmaniye), Mustafa AÇIKGÖZ (Nevşehir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 56’ncı Birleşiminin Beşinci
Oturumunu açıyorum.
2014 Yılı
Merkezi Yönetim Kesin Hesap Kanunu Tasarısı’nın görüşmelerine kaldığımız devam
ediyoruz.
VI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
- Komisyon ve Hükûmet yerinde.
Şimdi,
madde üzerine, şahsı adına söz talep eden iki sayın milletvekilimize söz
vereceğim.
İlk
konuşmacı Baki Şimşek, Mersin Milletvekili. 
Buyurun
Sayın Şimşek. (MHP sıralarından alkışlar)
Süreniz
beş dakikadır.
BAKİ
ŞİMŞEK (Mersin) - Sayın Başkan, değerli milletvekilleri; 2014 Yılı Merkezi
Yönetim Kesin Hesap Kanunu Tasarısı’nın “Gelir bütçesi” başlıklı 2’nci maddesi
üzerine şahsım adına söz almış bulunmaktayım. Yüce heyetinizi ve Türk milletini
saygıyla selamlıyorum.
Sözlerime
başlamadan önce, bugün İdil’de ve Kilis’te şehit olanlara rahmet, ailelerine
başsağlığı diliyorum. 
Ve,
yine, 8 Mart Dünya Kadınlar Günü dolayısıyla bütün kadınların Dünya Kadınlar
Günü’nü kutluyorum. Yüce Peygamberimiz’in, “Cennet anaların ayakları
altındadır.” diyen bir Peygamber’in ümmeti olarak kadınlarımızın toplumun her
kesiminde eşit şekilde temsil edilmesi gerektiğine inanıyorum.
Değerli
milletvekilleri, yaklaşık iki haftadır bütçe üzerinde görüşmelerimize devam
etmekteyiz.
Millî
Eğitim Bakanlığı, eğitim sistemini on bir yılda 13 kez değiştirmiştir. Sürekli
sınav sistemleri değişmiş, dershaneler kaldırılmış, apartmanlar okullara
dönüştürülmüştür. Bahçesi olmayan okullar oluşturulmuştur. On bir yılda 5 bakan
değişmiştir. 
İçişleri
Bakanlığı için bütçe; hendek kazan belediyelere göz yummak, operasyon için izin
isteyen valilere “Dur.” demek olmuştur. 1 milyon kişinin telefonları izinsiz
dinlenmiştir. 
Adalet
Bakanlığı için bütçe; adaletsizlik, yargıyı ele geçirme olarak anlaşılmıştır. 
Millî
Savunma Bakanlığı için Sur, Cizre, Silopi olmuştur. 2.049 hendek, imha edilen
2.313 bomba düzeneği, 20 Temmuzdan bu tarafa, ben konuşmayı hazırladığım sırada
382, şu anda 385 şehittir; Mersinli şehit Emrah Şahin’dir; yüzlerce dul kalan
kadın, babasız kalan çocuktur. Ben, bugün, aslında, Maraş’tan Aydın’a kadar -Adana,
Mersin, Antalya- Torosların eteğindeki Yörüklerin sorunlarını paylaşmak üzere
kürsüye çıkacaktım ama aldığımız şehit haberleri yine bizleri derinden üzdü. 
Mustafa
Kemal Atatürk “Arkadaşlar, gidip Toros Dağlarına bakınız, eğer orada bir tek
Yörük çadırı görürseniz ve o çadırda bir duman tütüyorsa şunu iyi biliniz ki bu
dünyada hiçbir güç ve kuvvet asla bizi yenemez.” demiştir. 
Torosların
eteğinde, dünyada dikili ağacı olmayan, kıl çadırlar içerisinde hayatını idame
ettiren, sadece 100-200 tane koyunu, keçisi olan ve bu devletin o dağlarda
bekçiliğini yapan, hiçbir zaman isyan etmeyen Yörükler adına -Sayın Bakanımız
fıkraları da seviyor- ben Maliye Bakanlığı bütçesini bir Yörük fıkrasıyla
bitirerek huzurunuzdan ayrılmak istiyorum: Toros Dağlarının eteğinde keçi ve
koyun otlatan bir Yörük yaşlanıyor; çocukları da üniversite okuyor, o işi
yapmıyorlar. Yörük yaşlanınca, en son, bir çoban tutuyor, kendisi gidemeyecek
duruma geliyor ve çobana 1.500 tane koyun emanet ediyor, Toros Dağlarına
gönderiyor. Tabii, sezon sonu Yörük bekliyor “Çoban 1.500 koyunla gitti, 2 bin
koyunla gelecek.” diyor. Sezon bitiyor, çoban çıkıyor, geliyor, elinde bir
çingil -“çingil” deriz bizim yörede buna- yoğurt, koyun yok. Yörük soruyor
“Koyunlar nerede?” diyor. Çoban diyor ki: “500 tanesine yıldırım attı, 500’ünü
kurt kaptı, 500 tanesi de kayadan uçtu; geriye kala kala bir çingil yoğurt
kaldı.” Yörük buna kızıyor tabii, çobanın yüzüne bu yoğurdu döküyor. Tabii,
çoban arsız, bundan da gerekli dersi almıyor ve şunu söylüyor: “Allah’a
şükürler olsun ki hesabı net verdik, yüzümüz ak oldu.”
Maliye
Bakanlığının bütçesi de bu şekilde, gerçekten hesabı net veriyor. 12 milyar
bütçe yapılıp 24 milyar harcama yapılabiliyor, net bir bütçe yapılıyor. 
Çukurova’daki
bütün Yörükleri selamlayarak huzurunuzdan ayrılıyorum. 
2016
yılı bütçesinin önce ülkemize, sonra dünya insanlığına hayırlar getirmesini
temenni ediyorum. 
Yüce
heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Şimşek.
İkinci
konuşmacı yine bir Mersin Milletvekili, Sayın Yılmaz Tezcan.
Buyurun
Sayın Tezcan. (AK PARTİ sıralarından alkışlar)
Süreniz
beş dakikadır. 
YILMAZ
TEZCAN (Mersin) – Sayın Başkan, değerli milletvekilleri; 2014 Yılı Merkezi
Yönetim Kesin Hesap Kanunu Tasarısı’nın 2’nci maddesi üzerinde şahsım adına söz
almış bulunuyorum. Yüce heyetinizi, ekranlarında bizi izleyen değerli, aziz
milletimizi, çok kıymetli güzel Mersin’imizi saygıyla selamlıyorum. 
Ben
de tabii Şırnak İdil’de şehit düşen 2 şehidimize, 2 polisimize ve Kilis’te
vefat eden, şehit olan vatandaşımıza Allah’tan rahmet diliyorum, yakınlarına
başsağlığı diliyorum; milletimizin başı sağ olsun diyorum. 
Günün
anlamına binaen, ayrıca 8 Mart Dünya Kadınlar Günü vesilesiyle öğretmen olan
eşimin, sevgili kızımın, hakkını ödeyemeyeceğim annemin, siz değerli kadın
milletvekili arkadaşlarımın ve diğer milletvekili arkadaşlarımızın annelerinin
ve eşlerinin…
MUSA
ÇAM (İzmir) – Kayınvalideyi unutma!
VELİ
AĞBABA (Malatya) – Kayınvalideyi unutma, yenge kızar. Kayınvalideyi niye
söylemiyorsunuz?
YILMAZ
TEZCAN (Devamla) - …kayınvalidemin, sizlerin kayınvalidelerinin… (CHP
sıralarından alkışlar)
VELİ
AĞBABA (Malatya) – Biz önce onu kutluyoruz çünkü, ben sabah kalktım, önce
kayınvalideyi aradım. 
YILMAZ
TEZCAN (Devamla) - …tüm dünya kadınlarının, Türkiye Büyük Millet Meclisinde
görev alan bütün bayan çalışanların, kadınlarımızın; özellikle sağlıkta
özveriyle çalışan bayan doktor kardeşlerimizin, hemşirelerimizin, bayan sağlık
çalışanlarımızın, kadın kardeşlerimizin Kadınlar Günü’nü, hassaten Doğu
Türkistan’dan Arakan’a, Afrika’dan Filistin’e, Suriye’den Irak’a bütün mazlum
kadınların da Dünya Kadınlar Günü’nü kutluyorum.
Değerli
milletvekilleri, 2002 yılından beri AK PARTİ hükûmetleri, Türkiye Büyük Millet
Meclisi çatısı altında ülkemizi mamur kılmaya ve necip milletimizi mutlu etmeye
çalışmaktadır. Bu vatan toprağında yaşayan bütün vatandaşlarımıza hizmet
boynumuzun borcudur. Yük ağır, sorumluluk büyük, emanete sahip çıkmak zor ama
tüm bu zorluklar ve güçlüklere rağmen, amacımız Allah’ın rızasını kazanmak ve
büyük millete, bu büyük necip millete hizmet etmektir. Nihayetinde, bütçeler
halkımızın talep ve ihtiyaçlarına göre belirlenmektedir. Tabiri caizse,
ayağımızı yorgana göre uzatıyoruz. Son derece gerçekçi politikalarla ülkemizin
imkân ve kaynaklarını israf etmeden, hakkaniyet ölçüsünde planlamalar ve
hizmetler yapmaya çalışıyoruz. 
Bugüne
kadar AK PARTİ hükûmetlerinin bütün bütçeleri, sizlerin de takip ettiği gibi
kılı kırk yaran bir hassasiyetle hazırlanmaktadır. On dört yıl boyunca aziz
milletimiz için millî bütçeler hazırladık. Şimdiye kadar, müsaadenizle, bazı
rakamları değerli arkadaşlarımız paylaştılar, ben de çok kısaca bu rakamları
sizlerle paylaşmak istiyorum.
2002
yılında 79,4 milyar Türk lirası olan bütçe gelirlerimiz, 2016 yılında 540,8
milyar Türk lirası olacaktır. 2016 yılı bütçesi 2002 bütçesinin tam 4,7
katıdır. 2002 yılında toplam bütçe 119,6 milyar Türk lirası iken 2016 yılında
sadece eğitime ayırdığımız bütçe 109,3 milyar Türk lirası olmuştur.
Değerli
milletvekilleri, AK PARTİ hükûmetleri döneminde -özellikle Mersin’le ilgili-
Mersin’imize 15 milyar Türk lirası yatırım ve destek sağladık. Mersin’in dış
ticaret hacmi 6 kat, ihracatı 5 kat arttı. 
Bir
akademisyen sağlıkçı olarak sağlık alanında Mersin’e çok önemli yatırımlar
yaptık. Beş yıldızlı otel konforunda Mersin Toros Devlet Hastanesi, Erdemli
Devlet Hastanesi, Silifke Devlet Hastanesi olmak üzere çok önemli sağlık
yatırımları yapıldı. İnşallah, 1.250 yataklı Mersin Şehir Hastanesi de Mut ve
Gülnar Devlet Hastanesiyle birlikte hizmete girecektir. 
Değerli
milletvekilleri, insan odaklı, ekonomik kalkınmayı hedefleyen, tutarlı ve
disiplinli büyümeyi, güven ve istikrarı koruyan bir bütçe hazırladık.
Değerli
arkadaşlar, bu ülke, bu vatan hepimizin; gelin, beraberce geleceğimize sahip
çıkalım. Şairin dediği gibi “Gideriz nur yolu izde gideriz, / Taş bağırda,
sular dizde gideriz, / Bir gün akşam olur, biz de gideriz, / Kalır dudaklarda
şarkımız bizim.” Dudaklarda ve ruhlarda kalacak hatıralarla tüm milletvekili arkadaşlarımızı,
aziz milletimizi ve güzel Mersin’imizi en içten duygularla selamlıyor, saygılar
sunuyorum. (AK PARTİ ve CHP sıralarından alkışlar) 
BAŞKAN
– Teşekkür ederim Sayın Tezcan.
Şimdi,
madde üzerinde on dakika süreyle soru-cevap işlemi gerçekleştireceğim.
Sorulara
başlıyorum.
Sayın
Tanal…
MAHMUT
TANAL (İstanbul) – Teşekkür ediyorum Sayın Başkan.
Sayın
Bakan, gazetenin haberine göre devletin aradığı IŞİD’li canlı bombalara öğrenim
kredisi verilmiş.
MALİYE
BAKANI NACİ AĞBAL (Bayburt) - Hangi gazete?
MAHMUT
TANAL (İstanbul) – Sözcü gazetesi.
İsimleri
de var burada, tek tek açık ve net. Şimdi, bu şekilde IŞİD’li terör örgütü
üyelerine “öğrenci bursu” adı altında veya başka burslar adı altında hiç para
veya bir başka yardım yapılmış mı, yapılmamış mı?
Soru
iki: Türkiye Cumhuriyeti devleti bünyesinde mevcut olan bakanlıklarda bugüne
kadar ayrı ayrı belirtilmek üzere hangi bakanlıkta, kaç personel çalışmaktadır?
Soru
üç: Bakanlık bünyelerinde bugün itibarıyla her bakanlık için ayrı ayrı
belirtilmek üzere kaç personel çalışmakta, çalışan personelin kaçı taşeron
firmalarından, kaçı sözleşmeli, kaçı devlet memuru olarak istihdam
edilmektedir?
Bir
başka soru: Her bakanlık için ayrı ayrı belirtilmek üzere bakanlıklarda kaç
müdürlük bulunmakta, müdürlerin kaçı kadın, kaçı erkek il bazında da
belirtebilir misiniz?
BAŞKAN
– Sayın Zeybek…
KEMAL
ZEYBEK (Samsun) – Sayın Bakanım, devletin -dış borç stoku- 2015 yılında 406
milyar dolar borcu olduğu hâlde “IMF borcumuz yok.” diyerek milletimizde dış
borcumuzun olmadığı gibi bir algı oluşturmaya çalışıyorsunuz. Dünyada tek bir
banka IMF bankası olmadığına göre, hangi ülkenin
bankalarından ne kadar borç para kullanılıyor, yoksa devlet garantili borç
faizli para değil de sizin hatırınız için başka ülkelerden ödünç para mı alıyorsunuz?
Doğru, aydınlatıcı bir bilgi vermenizi arz ediyorum. 
BAŞKAN – Sayın Akaydın...
MUSTAFA AKAYDIN (Antalya) – Hafızanızı
altı yıl önceye taşıyarak o zaman Antalya Büyükşehir Belediye Başkanı
sıfatıyla, biraz da dostluğunuza güvenerek devrin Maliye Bakanından da randevu
alamadığım için şahsınızı müsteşar olarak ziyaret ettim, kahvenizi içtim,
ilginize teşekkür ederim. 
Konu, benden önceki AKP’li Belediye
Başkanı zamanında geçici veya bütün tahsisleri Antalya Büyükşehir Belediyesine
verilmiş olan Millî Emlak arazileriydi. Bu arazilerin hemen hemen tamamı,
elimden, benim Belediye Başkanlığım döneminde alındı. Bundan dolayı, Antalya
çok güzel bir dünya halinin sahibi olma şansını kaybetti ve Antalyaspor da çok
güzel spor tesislerine sahip olma şansını kaybetti. Bu konudaki soruyu çok
uzatmayacağım ama sanıyorum vicdanınızı zorlarsanız, bunları size yaptırmayan
sizin üstünüzde bir makam vardı diye düşünüyorum. Ve en son örnek çok
çarpıcıdır: Döşemealtı’nda 246 dönem arazi, orman arazisi ve 2/B olduğu gerekçesiyle
benden alındı geçmişte tahsis edildiği hâlde ve bunu devrin defterdarı da teyit
etti; sonra, Belediye Başkanlığı tekrar AKP’ye geçince araziyi devrettiler
AKP’ye. 
(Mikrofon otomatik cihaz tarafından
kapatıldı) 
BAŞKAN - Sayın Ağbaba...
VELİ AĞBABA (Malatya) - Sayın Başkan,
sayın milletvekilleri; Bakan, Malatya Esnaf ve Sanatkârlar Kredi Kooperatifi
tarafından 30 bin liralık faizsiz kredi uygulaması başladığından beri, 268
esnaf 10 milyon 595 bin kredi kullanmış. 410 kişinin başvuru yapmak için sıra beklediği,
835 esnafın ise dosyasını hazırlayarak beklediği Malatya’da, bugüne kadar
neredeyse her 6 kişiden 1’i kredi kullanabildi. Bu şekilde giderse
başvuranların kredi alması birkaç yılı bulacak gibi gözüküyor. Malatya’ya
finansman desteği lazım. Başvurulara bakıldığında Malatya’ya mutlaka yeni
kaynak gösterilmesi gerekiyor. Türkiye genelinde binlerce esnaf kredi hayali
kuruyor. Kendilerini alacakları krediye göre ayarlayan, borçlarını erteleyen
esnafları mağdur etmemek lazım. Malatya gibi büyük bir şehre daha fazla ödenek
verilmesini istiyoruz. 
Tabii, bir de kredi kullanmak isteyen ama
geçmişte yaşadığı sıkıntılardan dolayı çekleri, senetleri protesto edilen
esnaflarımız var; bu esnaflarımız için mutlaka bir sicil affı getirilmeli. Sicil
affı esnaf ve sanatkârlarımız için bir can simidi olacaktır. Sicil affının 30
bin liralık kredinin başarılı olması için önemli bir şart olduğu unutulmamalı.
Bu konuda Malatya olarak destek beklediğimizi ifade etmek istiyorum. 
Teşekkür
ediyorum. 
BAŞKAN
– Sayın Yarayıcı…
HİLMİ
YARAYICI (Hatay) – Teşekkürler Sayın Başkanım. 
Ben
de bir kez daha 8 Mart Dünya Emekçi Kadınlar Günü’nü kutluyorum ve izninizle
onlar için söylemek isterim, bütün kadınlarımız için. 
(Hatay
Milletvekili Hilmi Yarayıcı’nın aşağıdaki metni şarkı formatında okuması)
HİLMİ
YARAYICI (Hatay) – “Analardır adam eden adamı. 
Aydınlıklardır
önümüzde gider. 
Sizi
de bir ana doğurmadı mı? 
Analara
kıymayın efendiler. 
Bulutlar
adam öldürmesin.
Gelinler
saçını aynada tarar.
Elbet
bugün sizi de aradılar.
Gelinlere
kıymayın efendiler. 
Bulutlar
adam öldürmesin.
Koşuyor
altı yaşında bir oğlan…” (CHP, AK PARTİ ve HDP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Yarayıcı. 
Bir
dakikalık süre yeterli değil. Bir gün kürsüden söz talep ederseniz daha uzun
dinleme imkânımız olacak sizi. 
Evet,
sorular sona ermiştir, şimdi Hükûmete söz veriyorum. 
Sayın
Maliye Bakanına söz veriyorum. 
Buyurun
Sayın Bakan. 
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Sayın
Tanal, tabii, bir gazete haberinden bahisle birtakım iddialarda bulundu. Bu
iddiaların aslı olmadığı belli ama bugünlerde moda oldu, asılsız iddialarda
bulunmak bir marifet hâline geldi. 
Kamuda
çalışan personel sayılarına ilişkin olarak da elimdeki bilgiyi sizlerle
paylaşmak istiyorum. Türkiye İstatistik Kurumu tarafından yayımlanan en son
istatistiğe göre; kamuda kadrolu 2 milyon 894 bin 91 personel çalışıyor,
sözleşmeli personel sayısı 149.133, sürekli işçi sayısı 328.701, geçici işçi sayısı
35.892, geçici personel sayısı 22.741, diğer personel sayısı 97.500. Kamuda
toplam, en son yayımlanan istatistiğe göre, 3 milyon 528 bin kamu çalışanı
bulunmaktadır. 
Sayın
Zeybek “Bu IMF borcu bitti, sanki başka borç yok mu?” diye bir soru sordu. Şöyle
cevaplayayım: Bir ülke mali olarak ne zaman batağa düşerse o zaman borç
alabileceğiniz tek bir kaynak vardır, o da IMF. Bir ülkenin mali açıdan çöküp
çökmediğini o ülkenin IMF’ten borç alıp almadığından anlarsınız. (AK PARTİ
sıralarından alkışlar) Dolayısıyla, 2002 yılında, evet, doğru, IMF dışında bu
ülkenin borç alabileceği hiçbir uluslararası banka, kuruluş kalmadığı için IMF
programı çerçevesinde IMF’ten kaynak kullanılmıştır ama bugün, Türkiye borç
dinamikleri açısından güçlüdür, herhangi bir şekilde gerek içeriden gerekse
dışarıdan bir kaynak aradığı zaman da kaynağı bulabilmektedir. Dolayısıyla, IMF
borcuyla diğer normal banka borcunu birbirine karıştırmayın. Allah bir daha
bizi böyle günlerle imtihan etmesin.
KEMAL
ZEYBEK (Samsun) – Sayın Bakan, devletin arazilerini verip borç alın, o zaman
deyin ki: “Biz borç kullanıyoruz.” 
MALİYE
BAKANI NACİ AĞBAL (Bayburt) – Eski Antalya Büyükşehir Belediye Başkanımız
Akaydın, öncelikle teşekkür ediyorum. Beni o dönemde ziyaret ettiniz, beraber
kahve içtik, sorunları konuştuk ama şu anda bu söylediğiniz konularla ilgili en
son gelinen nokta nedir, Sayın Akaydın, inanın hatırlamadım. Bir bakalım, yine
biz sizinle konuşuruz, olur mu? 
MUSTAFA
AKAYDIN (Antalya) – Biz hepsini yine geri alırız.
MALİYE
BAKANI NACİ AĞBAL (Bayburt) – Konuşuruz, olur.
Sayın
Ağbaba, 30 bin lira faizsiz kredi desteği… Biliyorsunuz, seçim döneminde, seçim
beyannamemizde bütün vatandaşlarımıza, esnafımıza o zaman bir vaatte
bulunmuştuk “30 bin lira faizsiz kredi desteği vereceğiz.” Şeklinde, Hükûmet
Eylem Planı’mızda da bunu belirledik. Vatandaşlarımız, tabii, yoğun bir
müracaatta bulundu. Öncelikle, biz esnafımıza bugüne kadar her aşamada çok
önemli destekleri sağladık, sağlamaya da devam edeceğiz. Zaman zaman bize gelen
talepler de var. Başbakan Yardımcımız Mehmet Şimşek, kendisi bu konuyla
ilgileniyor, diğer bakanlarımızla beraber konu takip ediliyor. Ama bu arada,
şunu da söyleyelim: Seçim beyannamemizde de söyledik, bunların her birini de
hayata geçirdik. Emekli esnafımızın üzerinde 10 puan sosyal güvenlik destek
primi kesintisi vardı, onu kaldırdık.
VELİ
AĞBABA (Malatya) – Onu biz yaptık Sayın Bakan.
MALİYE
BAKANI NACİ AĞBAL (Bayburt) – Yine, esnafımıza, basit usulde çalışan esnafımıza
8 bin liraya kadar gelir vergisi kazanç istisnası getirdik. Yine, genç
girişimci esnafımıza 75 bin liraya kadar üç yıllık süreyle kazanç istisnası
getirdik. Yine, 52 ilimizde, 10 ve altında işçi çalıştıran esnafımıza dönük
olarak da 6 puan indirimi ayrıca getirdik. Dolayısıyla, vatandaşlarımız, Halk
Bankasından kullandıkları esnaf kredisiyle ilgili olarak müracaatlarını… 
(Mikrofon
otomatik cihaz tarafından kapatıldı) 
MALİYE
BAKANI NACİ AĞBAL (Bayburt) – …yaptılar, yapmaya da devam ediyorlar.
Teşekkür
ediyorum. 
BAŞKAN
– Mikrofonunuzu açıyorum Sayın Bakan, sözlerinizi tamamlayınız. 
Süreniz
var, iki dakika süreniz var Sayın Bakan.
Buyurun.
MALİYE
BAKANI NACİ AĞBAL (Bayburt) – Soruları bitirdim.
BAŞKAN
– Bittiyse sorun yok tabii ki.
Peki,
teşekkür ederim. 
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Sayın Bakan soruma cevap verirken sataşmada bulundu bana,
“Moda oldu.” dedi. Efendim, gazete haberleriyle, bu asılsız mıdır… Ben şimdi,
bu sataşma nedeniyle…
BAŞKAN
– Sayın Tanal, bu bir sataşma değil ama yerinizden mikrofonunuzu açayım.
Buyurunuz.
IV.- AÇIKLAMALAR (Devam)
36.- İstanbul Milletvekili Mahmut Tanal’ın,
Maliye Bakanı Naci Ağbal’ın 2014 Yılı Merkezi Yönetim Kesin Hesap Kanunu
Tasarısı’nın 2’nci maddesi üzerinde soru-cevap işlemi sırasındaki bazı
ifadelerine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Sayın
Bakan, bari deyin ki: “Bir araştıralım, bakalım.”, “Bu moda oldu.” diyorsunuz,
ben size isim veriyorum: Ayşe Nur İnci, Ziraat Bankasındaki hesabına Kredi ve
Yurtlar Kurumu tarafından 7.230 TL yatırılmış. Mahmut Gazi Tatar, aynı şekilde,
6.570 TL öğrenim kredisi yatırılmış 2015 Eylül ayından itibaren. Demet Taşar,
aynı şekilde, Ziraat Bankasına 7.230 TL para yatırılmış, “Polis uyardı, onun
üzerine kredi kesildi.” diyor. Yani, Allah rızası için ya, kamuoyundan bu
bilgileri niçin gizliyorsunuz? Niye hakikate aykırı beyanlarda bulunuyorsunuz?
Bizim sizi böyle sürekli mahcup etmemiz yani hakikaten hoşumuza gitmiyor ama
mahcup olmaktan siz sıkılmıyor musunuz? Sizden rica ediyorum, sorulara doğru
cevap veriniz.
Teşekkür
ederim.
BAŞKAN
– Teşekkür ederim Sayın Tanal.
Sayın
Bakan, söz talebiniz mi var?
MALİYE
BAKANI NACİ AĞBAL (Bayburt) – Sayın Başkan, kısaca…
BAŞKAN
– Buyurun.
MALİYE
BAKANI NACİ AĞBAL (Bayburt) – Mahcup olacağım bir cevap verdiğimi düşünmüyorum
Sayın Tanal.
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim Sayın Bakan.
Sayın
Vural, buyurun, mikrofonunuzu açıyorum.
37.- İzmir Milletvekili Oktay Vural’ın, 8
Mart Dünya Kadınlar Günü münasebetiyle İstanbul, Ankara, Bursa ve İzmir’deki
sempozyumlara katılmak üzere Türkiye’de bulunan ve Genel Kurulu ziyaret eden
savaş kurbanı Bosnalı kadınlara “Hoş geldiniz.” dediğine ilişkin açıklaması
OKTAY
VURAL (İzmir) – Teşekkür ederim.
Bugün,
tabii, 8 Mart Dünya Kadınlar Günü. İşte bu gün münasebetiyle uluslararası kadın
ile barış projesiyle Bosnalı savaş kurbanı kadınlar -60 kardeşimiz- İstanbul,
Ankara, Bursa ve İzmir’deki sempozyumlara katılmak üzere buraya gelmişlerdir.
(MHP, AK PARTİ ve CHP sıralarından alkışlar) Gerçekten Bosna’da yaşanan dramı,
özellikle orada bulunan bayanlara tecavüz edilirken “Siz artık Türk çocuk
doğurmayacaksınız.” diyen ve “Türklerden intikam alıyoruz.” diyen Çetnikleri
kınıyoruz. 
Sevgili
kardeşlerimize bütün milletvekillerimizle beraber, birlikte Türkiye’ye hoş
geldiniz diyorum. Allah bir daha bizlere bu acıları yaşatmasın. (MHP, AK PARTİ
ve CHP sıralarından alkışlar)
BAŞKAN
– Teşekkür ederim Sayın Vural.
İDRİS
BALUKEN (Diyarbakır) – Sayın Başkan, çok kısa bir söz talebim var.
BAŞKAN
– Buyurunuz Sayın Baluken.
38.- Diyarbakır Milletvekili İdris
Baluken’in, muhalefet milletvekili olarak bazı verilere ulaşmakta güçlük
çektiklerine ve 2012 yılından 2016 yılına kadar Türkiye ile Suriye arasındaki
ihracat ve ithalat rakamlarını öğrenmek istediğine ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, bir muhalefet partisi ve muhalefet milletvekili olarak denetim
görevimizi etkin bir şekilde yapabilmek için bazı verilere ulaşmakta güçlük
çekiyoruz. O nedenle, Sayın Bakanımız da buradayken –gerçi hani Ekonomi
Bakanlığını ilgilendiren bir alan ama- kendisinden şunu rica edeceğim: 2012
yılından 2016 yılına kadar Türkiye ile Suriye arasındaki ihracat ve ithalat
rakamları nedir? Ulaşmakta güçlük çekiyoruz. Mümkünse hani bunu bir önceki,
2012 ile 2008’le kıyaslamalı olarak verirlerse memnun oluruz ama o kıyaslama
imkânı yoksa bile bu dört yıllık süre içerisinde Türkiye ile Suriye devleti
arasındaki ihracat ve ithalat rakamlarını öğrenmek istiyoruz.
Teşekkür
ederim.
BAŞKAN
– Teşekkür ederim Sayın Baluken.
Şimdi,
(B) cetvelinin genel toplamlarını okutup oylarınıza sunacağım…
ÖZGÜR
ÖZEL (Manisa) – Söz talebim vardı ama uygun görürseniz…
BAŞKAN
– Buyurun Sayın Özel, size de veriyorum, daha sonra okutma işlemini yapacağım.
39.- Manisa Milletvekili Özgür Özel’in, CHP
Grubu olarak, Genel Kurulu onurlandıran Bosnalı kadınları selamladıklarına ve
hak arama mücadeleleri önünde saygıyla eğildiklerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Biz
de Genel Kurulumuzu ziyaret eden, onurlandıran Bosnalı kadınları Cumhuriyet
Halk Partisi Grubu olarak selamlıyoruz. 
Savaşların
kazananı yoktur, iki tane kaybedeni vardır; Onlar da öncelikle kadınlar ve
çocuklardır. Coğrafyamızda bugünlerde, bugün yaşadığımız dış politikadaki
gelişmeler ve coğrafyamızdaki artan savaş riskini de tüm Parlamentoya bir kez
daha hatırlatıyor, Bosnalı kadınların savaşta çektikleri acıları ve onlarla
bugün hesaplaşmak üzere yaptıkları hak arama mücadelesinin önünde Cumhuriyet
Halk Partisi Grubu olarak saygıyla eğiliyoruz. (CHP sıralarından alkışlar) 
BAŞKAN
– Teşekkür ederim Sayın Özel.
Sayın
Çakır, buyurun, mikrofonunuzu açıyorum.
40.- Tokat Milletvekili Coşkun Çakır’ın, AK
PARTİ Grubu olarak, Genel Kurulu ziyaret eden savaş kurbanı Bosnalı kadınlara
“Hoş geldiniz.” dediklerine ve yaşadıkları acıların bir daha yaşanmamasını
dilediklerine ilişkin açıklaması
COŞKUN
ÇAKIR (Tokat) – Sayın Başkan, teşekkür ederim. 
Ben
de diğer grup başkan vekillerimiz gibi, bugün buraya ziyarete gelen Bosnalı
kardeşlerimize öncelikle hoş geldiniz diyorum. 
20’nci
yüzyılda medeni Avrupa’nın göbeğinde, 1990’lı yıllarda uğramış olduğu zulüm,
işkence ve katliamı, tekrar, bu vesileyle hatırlamış oluyoruz. Özellikle
tecavüze uğrayan kadınları hatırlıyoruz. O zamanlar meşhur bir şairin
dizeleriyle, daha sonra da bestelenen “Ben Bosnalı bir anneyim/Bilmem ki kimden
gebeyim/Atlayıp Mostar suyuna/Bebeğimle öleceğim.” şeklinde satırlara dökülen
acıları hatırlamış olduk. 
Ben,
Allah’tan bir daha bu tür acıları yaşamamayı diliyor, temenni ediyorum ve
kardeşlerimize de selam ve muhabbetlerimizi grubum adına sunuyorum.
Çok
teşekkür ederim. (AK PARTİ sıralarından alkışlar) 
BAŞKAN
– Teşekkür ederim Sayın Çakır.
III.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili
Mehmet Akif Hamzaçebi’nin, savaş kurbanı Bosnalı kadınların acılarını
paylaştıklarına ilişkin konuşması
BAŞKAN
– Biz de Bosnalı kadınlarımızın acısını paylaşıyor, kendilerinin yanlarında
olduğumuzu ifade ediyorum. 
İDRİS
BALUKEN (Diyarbakır) – Sayın Başkan, bu konuda…
BAŞKAN
– Değerli arkadaşlar, tüm siyasi parti gruplarına söz verdim. Şimdi, izninizle
okutma işlemini başlattım…
İDRİS
BALUKEN (Diyarbakır) – Hayır, hayır, şöyle bir hassasiyeti belirteyim. Yani
demin Kadınlar Günü’yle ilgili değerlendirme yaparken de, bugün kadınlarla
ilgili konularda, erkek zihniyetine sahip insanlar olarak bir adım geride
duracağımızı... 
BAŞKAN
– Doğru.
İDRİS
BALUKEN (Diyarbakır) – ...ve mümkün olduğunca kadın arkadaşlarımızın dile
getireceğini ifade ettim.
Bosnalı
kadınlara grubumuz adına bir selamlama yapacağız. 
BAŞKAN
– Peki, buyurunuz, mikrofonunuzu açıyorum.
Bir
saniye, açılmadı galiba; bazen sorun olabiliyor, sistem eskidiği için.
Buyurunuz
efendim, açtım mikrofonunuzu. 
SAADET
BECEREKLİ (Batman) – Açılmadı.
BAŞKAN
– Açılmadı mı? Sayın Baluken’in mikrofonunu kullanabilir misiniz. 
Bir
saniye, bir saniye efendim.
Değerli
milletvekilleri, sistem son derece eskidiği için yenilenmeye ihtiyaç duyuyor,
görüyorsunuz.
MAHMUT
TANAL (İstanbul) – Aman, öyle söylemeyin Başkanım, ihaleciler bekliyor;
yalvarıyorum size, ne olur!
BAŞKAN
– Buyurunuz.
IV.- AÇIKLAMALAR (Devam)
41.- Batman Milletvekili Saadet
Becerekli’nin, HDP Grubu olarak, Genel Kurulu ziyaret eden savaş kurbanı
Bosnalı kadınlara “Hoş geldiniz.” dediklerine ve onların şahsında savaşlarda
zarar görmüş bütün kadınları selamladığına ilişkin açıklaması
SAADET
BECEREKLİ (Batman) – Ben de grubumuz adına, Bosnalı sevgili kadın arkadaşlara
hoş geldiniz diyorum. 8 Mart Dünya Kadınlar Günü’nü, onların şahsında tüm
kadınları tekrar kutluyorum.
Tabii,
savaşın acısını yaşamış kadınlardır. Acıda etnik kökende farklılık olmaz, acı
acıdır. Anaların gözyaşı da farklı değildir. Ben bu bağlamda, savaşlarda zarar
görmüş bütün kadın arkadaşları, Bosnalı kadın arkadaşlar şahsında sevgiyle
selamlıyorum. 
BAŞKAN
– Teşekkür ederim Sayın Becerekli.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– Şimdi, B cetvelinin genel toplamlarını okutup oylarınıza sunacağım.
B
cetvelini okutuyorum: 
(B) C E T V E L İ
(TL)

Bütçe
Geliri Tahmini 394.634.401.000,00

Tahsilat 461.450.538.932,59

Ret
ve İadeler  (-) 50.490.763.184,69

Net
Tahsilat 410.959.775.747,90

BAŞKAN
– Kabul edenler… Kabul etmeyenler… Kabul edilmiştir. 
2’nci
maddeyi (B) işaretli cetveliyle birlikte oylarınıza sunuyorum: Kabul edenler…
Kabul etmeyenler… Kabul edilmiştir. 
2’nci
madde (B) işaretli cetveliyle birlikte kabul edilmiştir. 
3’üncü
maddeyi okutuyorum: 

Denge
MADDE 3- (1)
2014 yılı bütçe giderleri ile bütçe gelirleri toplamları arasında, 5018 sayılı
Kanuna ekli;
a) (I) sayılı cetvelde yer alan genel bütçe
kapsamındaki kamu idarelerinin 23.305.763.332,26 Türk Lirası bütçe gider
fazlası,
b) (II) sayılı cetvelde yer alan özel bütçeli
idarelerin 24.075.404,01 Türk Lirası bütçe gider fazlası,
c) (III) sayılı cetvelde yer alan düzenleyici ve
denetleyici kurumların 230.194.761,46 Türk Lirası bütçe gelir fazlası,
gerçekleşmiştir.
(2) 2014 yılı merkezi yönetim konsolide bütçe gider
fazlası 23.369.550.428,63 Türk Lirasıdır. 
BAŞKAN
– 3’üncü madde üzerinde siyasi parti gruplarına sırasıyla söz vereceğim. 
İlk
sırada Milliyetçi Hareket Partisi Grubu adına Adana Milletvekili Sayın Mevlüt
Karakaya konuşacaktır. 
Buyurun
Sayın Karakaya. (MHP sıralarından alkışlar) 
Süreniz
on dakikadır. 
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
hepinizi saygıyla selamlıyorum. 
Ben
de sözlerime başlamadan önce şehitlerimize Allah’tan rahmet, Türk milletine
başsağlığı diliyorum. 
Dünya
Kadınlar Günü münasebetiyle tüm dünya kadınlarının gününü kutluyor, Türk İslam
dünyası kadınları için de hayırlara vesile olmasını Cenab-ı Allah’tan niyaz
ediyorum.
Tabii,
kadın sorunu yok, aslında insanlık sorunu var. Yani, önce belki dilimizi
düzeltmemiz gerekiyor, “kadına sorun çıkaranların sorunu var.” demek, “kadın
sorunu” dememek gerekiyor. 
Söz
aldığım madde değerli milletvekilleri, dengeyle alakalı, gelir ve harcamalar
arasındaki parasal bir denge önümüzde. Aslında bu bir sonuç. Bu kanunla,
Hükûmete, gayrisafi yurt içi hasılanın yani millî gelirin yaklaşık yüzde
25’inin toplanarak yeniden dağıtılması yetkisini veriyoruz. Verdiğimiz yetki
öyle az uz yetki değil; gayrisafi yurt içi hasılanın dörtte 1’inin toplanarak
yeniden dağıtılması. 
Söylenecek
çok şey var ama demin IMF konusuyla ilgili Sayın Bakanın bir değerlendirmesi
oldu, 2002’de IMF’nin kapısına gidildiği şeklinde bir ifadesi oldu.
Burada daha önce de söyledim, genellikle iktidar partisi sözcülerinin bir 2002
takıntısı var. Nereden geliyor, nasıl geliyor bilmiyorum ama şunu ifade edeyim
ki teknokrat olan, bürokrasiden gelen Sayın Bakan, IMF’yle Yakın İzleme Anlaşması
-Bakan yerinde, pardon- 1998 yılında yapıldı yani 56’ncı Hükûmet döneminde
yapıldı. 57’nci Hükûmet haziran ayında göreve başlamış olduğunda, zaten,
Türkiye, IMF’yle görüşmelere bir nevi başlamıştı. O dönemin ekim ayında atanmış
olan bir genel müdür olarak Hazinede IMF’yle yapılan görüşmelerin içerisinde kendimi
buldum tarım sektörü adına ve o dönemde yapılan görüşmelerde Hazine
Müsteşarının söylediği hiçbir zaman aklımdan gitmedi. Şunu söylüyordu: “Siz
tarımla ilgili direniyorsunuz, destekler konusunda taviz vermek istemiyorsunuz
ama siz belki tarım sektörünü kurtarmak istiyorsunuz, biz Türkiye’yi kurtarmak
istiyoruz. Eğer yıl sonuna kadar bir stand-by anlaşması yapılmaz ise Türkiye
borçlarını döndüremeyecek hâle gelecek.” diyordu. Tarih Ekim 1999, 57’nci
Hükûmet göreve geleli daha birkaç ay olmuştu. Eğer IMF’yle bir anlaşmaya mecbur
kalınmışsa bu, 57’nci Hükûmetin bir icrasının sonucu değildi. 
Sayın
Bakan, bunun çok iyi bir şekilde bilinmesi gerekiyor. Hele hele 54’üncü Hükûmet
ki o 54’üncü Hükûmetin içerisinde burada birçoğunuz vardı. Özellikle iktidar
partisinin geldiği membasına baktığımızda yani şu anda burada bulunan iktidar
partisi temsilcileri ya da ağabeylerinin IMF’yle anlaşma yapılması konusuna
götüren süreçte dahli vardır, Milliyetçi Hareket Partisinin zerre bir dahli
yoktur. Bunu da buradan ifade etmek istiyorum. Bu da bu şekilde doğru ve gerçek
bir şekilde bilinmeli. 
Değerli
milletvekilleri, aslında faiz konusu da çok konuşuluyor. Evet, geçmişte faizi
devlet ödüyordu, bütçeden ödeniyordu; doğru. Bütçe giderlerinin önemli bir
kısmı faizlerden oluşuyordu. Vergi neredeyse faizi karşılayamayacak durumdaydı.
Biraz önce anlattım 1999’un sonuna gelindiğinde Türkiye’nin ne hâle geldiğini
ama şunu da hemen ifade edelim ki bugün kamunun borç yükü gayrisafi yurt içi
hasılaya oran olarak azalmıştır ama milletin borç yükü artmıştır. Kamunun faiz
yükü azalmıştır, düşük faiz ödüyor, evet, geçmişle mukayese ettiğimizde. Peki,
milletin faiz yükü ne olmuştur? Milletin faiz yükü de artmıştır.
Bakın
kamunun 2002 yılındaki borcu 272 milyar TL iken bugün 721 milyara, özel
sektörün 95 milyar TL olan borcu 1 trilyon 819 milyar TL’ye gelmiştir. Yani
gayrisafi yurt içi hasıla içerisindeki payına baktığınızda toplam borçlar yüzde
107 iken yüzde 130’lara çıkmıştır. 
Değerli
milletvekilleri, bu konuyla ilgili belki söylenecek çok şey var ama şunu da
kısaca ifade etmek gerekirse: Evet, geçmişte devlet ağırlıklı olarak faizin
külfetine katlanıyordu, bugün de millet katlanıyor, hane halkı katlanıyor, reel
sektör katlanıyor. Aslında faiz hacmi, faiz piyasası geçmişe oranla çok daha
artmıştır. Bankaların aktiflerine bakın. Bankaların kredi portföyü 2002 yılında
40 milyar, 45 milyar civarındayken bugün 1 trilyon 500 milyara çıkmıştır, 36
kat artmıştır. Dolayısıyla bu Hükûmetin yaptığı ekonomi politikaları, izlediği
ekonomi politikaları faiz lobisine hizmet etmiştir. Bunun da bu şekilde
bilinmesi gerekir eğer gerçekleri söylemek, dinlemek istiyorsak. 
Değerli
milletvekilleri, Milliyetçi Hareket Partisi olarak biz birçok konuda görüş ve
düşüncelerimizi açık ve net bir şekilde kamuoyuyla paylaşıyoruz. Bunlardan bir
tanesi de özellikle Anayasa değişikliği konusuyla ilgili yapmış olduğumuz
açıklamalardır. Milliyetçi Hareket Partisi Anayasa değişikliği konusundaki
görüş ve düşüncelerini kamuoyuyla geçmişte de paylaşmıştır, bugün de
paylaşıyor. Geçmişteki söylediklerinden farklı bir söylemleri söz konusu
değildir. Bazı siyasi parti yetkililerince, özellikle Sayın Genel Başkanımızın
son Anayasa değişikliği konusundaki ve Anayasa değişikliğiyle ilgili muhtemel
olabilecek bir referandum konusundaki yapmış olduğu açıklamalar
çarpıtılmaktadır. 
Milliyetçi
Hareket Partisi, kesinlikle başkanlık sisteminin karşısındadır. Milliyetçi
Hareket Partisi, Anayasa’nın ilk 4 maddesinden kesinlikle taviz vermemektedir.
Milliyetçi Hareket Partisinin bu konuyla ilgili görüş ve düşüncelerini farklı
şekillerde ifade edenler, gerçekten, ya Milliyetçi Hareket Partisini
anlamıyorlar, Milliyetçi Hareket Partisinin ne söylediğinin farkında değiller
ya da geçmişteki bazı istikşafi görüşmelerin kendilerinde bırakmış olduğu
birtakım eziklikleri ortadan kaldırmanın derdinler. Onun için, Milliyetçi
Hareket Partisinin ve Milliyetçi Hareket Partisi Sayın Genel Başkanının bu
konulardaki söylemleri çok açıktır, nettir; Anayasa’nın ilk 4 maddesiyle ilgili
bir taviz söz konusu değildir, olamaz, olmayacaktır. 
Yine,
Milliyetçi Hareket Partisinin, referandum konusuyla ilgili söyledikleri de çok
nettir, açıktır, bunları çarpıtmanın hiç kimseye siyaseten de bir faydası
olmayacaktır. 
VELİ
AĞBABA (Malatya) – Referanduma destek verecek misiniz vermeyecek misiniz?
Verecek misiniz efendim? 
MEVLÜT
KARAKAYA (Devamla) – Bu istikşafi flörtlerin… 
VELİ
AĞBABA (Malatya) – Sayın Başkan, destek verecek misiniz? Destek verecek
misiniz? Destek verecek misiniz? 
MEVLÜT
KARAKAYA (Devamla) – …herhâlde vermiş olduğu bazı eksikliklerin kapatılması
olarak biz bunu değerlendiriyoruz ve… 
VELİ
AĞBABA (Malatya) – Referanduma destek verecek misiniz vermeyecek misiniz?
AKP’yle… Destek verecek misiniz?
MEVLÜT
KARAKAYA (Devamla) – Efendim, AKP’yle vesaireyle bizim hiç bir gizli gündemimiz
yok. 
VELİ
AĞBABA (Malatya) – Geçmiş tecrübeleriniz bize onu gösteriyor, Sayın Başkan. 
MEVLÜT
KARAKAYA (Devamla) – Milliyetçi Hareket Partisi dün ne dediyse bugün de
aynısını söylüyor, söylemeye devam edecektir. 
VELİ
AĞBABA (Malatya) – Dün “HDP’yle yan yana gelmeyiz.” diyordunuz, bugün… 
MEVLÜT
KARAKAYA (Devamla) – Dün 4 şartı ortaya koyduk, bugün de arkasındayız. Ama dün
hiç 4 şartı olmayanlar, Anayasa masasına geldiklerinde…
VELİ
AĞBABA (Malatya) – Referanduma destek verecek misiniz, vermeyecek misiniz? 14
kişi sizden mi çıkacak, başka yerden mi? 
MEVLÜT
KARAKAYA (Devamla) - …parlamenter sistem akıllarına geliyorsa, bunu da bir
şekilde düşünmek lazım. 
Hepinizi
saygıyla selamlıyorum. 
VELİ
AĞBABA (Malatya) – Sayın Başkan, verecek misiniz vermeyecek misiniz? 
NURHAYAT
ALTACA KAYIŞOĞLU (Bursa) – Yanlış takip etmişsiniz, 4 şartımız hep var. 
MEVLÜT
KARAKAYA (Devamla) - Allah’a emanet ediyorum efendim. (MHP sıralarından
alkışlar) 
BAŞKAN
– Teşekkür ederim Sayın Karakaya. 
Sayın
Özel, dinliyorum. 
ÖZGÜR
ÖZEL (Manisa) – Sayın Başkanım, Sayın Karakaya konuşmasının son kısmında,
grubumuzu açıktan hedef alarak, “İstikşafi görüşmelerin ezikliği noktasında…”
BAŞKAN
– Buyurun Sayın Özel. (CHP sıralarından alkışlar)
Süreniz
iki dakikadır. 
V.- SATAŞMALARA İLİŞKİN KONUŞMALAR (Devam)
9.- Manisa Milletvekili Özgür Özel’in,
Adana Milletvekili Mevlüt Karakaya’nın 2014 Yılı Merkezi Yönetim Kesin Hesap
Kanunu Tasarısı’nın 3’üncü maddesi üzerinde MHP Grubu adına yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlarım. 
Ben
iktidar partisinin kendi yapacaklarını anlatmak yerine muhalefete muhalefet
etmesini anlamsız bulan bir grup başkan vekili olarak, muhalefet partilerinin
de asli görevlerini terk edip birbirleriyle uğraşmalarını bu Meclis kürsüsünde
doğru bulmuyorum. Ancak Sayın Karakaya Cumhuriyet Halk Partisini açıktan hedef
alarak ve Parlamento kürsüsünün yarattığı imkândan yararlanarak, yoksa,
bahsettiği polemikler elbette muhalefet partileri arasında olur ama onun için
çok farklı alanlar, çok farklı imkânlar var zaten. Ama madem buraya taşıdılar,
Sayın Karakaya’ya şunu hatırlatmak lazım: Siyasette tutarlılık çok önemli.
Tutarsızlık da siyasetin siyasetçiyi en çok zor durumda bırakan kısmı. Şimdi,
yazın, 7 Haziran akşamından itibaren Milliyetçi Hareket Partisi Meclisin bir
tarafını flu gördüğünü, birileriyle masaya oturamayacağını, kendisine destek de
verseler, kendileri destek de olsalar, azınlık hükûmeti de olsa, hatta gelip de
oylamaya katılmama gibi bir destek dahi verilecek olsa kabul etmeyeceklerini,
kendilerine muhalefet görevi verildiğini söyleyerek tamamen “Türkiye’yi ya Adalet
ve Kalkınma Partili bir hükûmet yönetecek ya da erken seçim olacak.” noktasına
getirmişlerdi. 
EMİN
HALUK AYHAN (Denizli) – Uzatma, ne söyleyeceksen söyle!
ÖZGÜR
ÖZEL (Devamla) – Bugün geldiğimiz noktada, şimdi, Cumhuriyet Halk Partisi
Anayasa’nın ilk 4 maddesinin tartışılmayacağı ve parlamenter sistemin müzakere
edilemeyeceği noktasındaki tutumunu korurken Meclis Başkanı oturduğumuz yerde
önümüzdeki masayı devirdi. Sayın Karakaya şimdi öyle bir şey yapıyor ki, “Aman
CHP bu masaya geri gelsin.” diyor. Şu anda “O masada biz asla yan yana
gelmeyiz, o tarafı flu görüyoruz.” dedikleriyle bir masada oturuyorlar ve “CHP
olursa devam ederiz.” diyorlar. Ben bu tutarsızlığı yüce milletimizin takdirine
bırakıyorum.
Saygılar sunarım. (CHP sıralarından alkışlar) 
SEYFETTİN
YILMAZ (Adana) – O zaman Mecliste de mi oturmayalım? Ne alakası var? Sen de
olayı nereye getiriyorsun?
BAŞKAN
– Teşekkür ederim Sayın Özel. 
OKTAY
VURAL (İzmir) – Sayın Başkan…
BAŞKAN
– Sayın Vural…
OKTAY
VURAL (İzmir) – Sayın Başkan, Sayın Karakaya’nın… Yani “istikşafi” sözünden bir
alınganlık gösterdiniz herhâlde. 
ÖZGÜR
ÖZEL (Manisa) – Yo, çok açık sataştı ondan önce.
OKTAY
VURAL (İzmir) – Her “istikşafi” deyince, her “istikşafi” denilince alınırsanız…
ÖZGÜR
ÖZEL (Manisa) – Çok açık bir sataştı ondan önce. 
OKTAY
VURAL (İzmir) - …bundan sonra da her “çözüm” dediğimizde Adalet ve Kalkınma
Partisi ve HDP alınacak demektir.
COŞKUN
ÇAKIR (Tokat) – Hiç alınmayız, hiç alınmayız Sayın Başkan. 
OKTAY
VURAL (Manisa) – Dolayısıyla, otuz iki günlük istikşafi görüşmeler neticesinde…

COŞKUN
ÇAKIR (Tokat) – Sadece “çözüm”den değil, “istikşafi”den de alınmayız biz. 
ÖZGÜR
ÖZEL (Manisa) – Açıktan bizi kastetti!
OKTAY
VURAL (İzmir) - …asgari ücrette anlaşamadınız ama yeni anayasada AKP’yle
anlaşmıştınız hatırlarsanız; Sayın Haluk Koç’un ifadesiyle bunu belirtiyorum. 
Bu
konuda Sayın Karakaya’nın sözleri maalesef çarpıtıldı ve dolayısıyla… 
BAŞKAN
– Buyurunuz Sayın Karakaya. 
İki
dakika süreyle söz veriyorum. 
Sayın
Karakaya, lütfen yeni bir sataşmaya meydan vermeyiniz. 
10.- Adana Milletvekili Mevlüt
Karakaya’nın, Manisa Milletvekili Özgür Özel’in sataşma nedeniyle yaptığı
konuşması sırasında şahsına sataşması nedeniyle konuşması
MEVLÜT
KARAKAYA (Adana) – Sayın Başkan, çok teşekkür ediyorum. 
Sayın
Grup Başkan Vekili tabii, söylediğim sözlerden alındı, kendi üzerine aldı. 
ÖZGÜR
ÖZEL (Manisa) – Bize demediniz mi?
MEVLÜT
KARAKAYA (Devamla) – Zannediyorum ki yaptığı açıklamaları, Milliyetçi Hareket
Partisinin Sayın Genel Başkanının yaptığı açıklamaları çarpıtma konusundaki
göstermiş olduğu maharet ve becerinin farkında; dolayısıyla yani bu anlamda
gayet de yerini bulmuş. 
Ben
sadece şu düzeltmeyi yaptım: Bu, bir çarpıtmadır, doğru değildir. Milliyetçi
Hareket Partisi bu konuda dün ne demişse bugün de oradadır. Milliyetçi Hareket
Partisi Anayasa’nın ilk 4 maddesini konuşmayacağını dahi söylemiştir. Yani
Anayasa değişikliği masasında oturmak, burada flu gördükleriyle bir arada olmak
işi de bir çarpıtmadır. Milliyetçi Hareket Partisi burada iradi olarak, kendi
iradesiyle yapacağı, kendi tercihleriyle yapacağı bir eylemde veya girişimde
bir arada olmayacağını ifade etmiştir; değilse Türkiye Büyük Millet Meclisi
Başkanlığının oluşturmuş olduğu bir komisyonda orada olacaktır. Geçmişte olduğu
gibi o Anayasa değişikliğinin oluşması, eşitlik ve oy birliğiyle karar ilkeleri
çerçevesinde çalışmaların devamından yanadır. Milliyetçi Hareket Partisi bu
konuda tüm partilerin bir arada olacağı bir çalışmanın yapılmasını da
istemektedir ve bu masadan da kalkmayacaktır; bunu başka yerlere çekmenin hiç
kimseye bir faydası yoktur. Milliyetçi Hareket Partisi Türk milletinin son
kalesidir, bu kale ebediyen de olacaktır. Türk milleti adına tüm mücadelelerde…
Türk milletini bu Anayasa’dan çıkarmaya yönelik her türlü girişimlerin de
karşısında olunacaktır. 
Ben
bunu bir kez daha ifade ediyor, yüce heyetinizi tekrar saygılarımla
selamlıyorum. 
BAŞKAN
– Teşekkür ederim Sayın Karakaya.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Karakaya “çarpıtma konusundaki maharet” diyerek şahsıma
ve…
BAŞKAN
– Buyurunuz Sayın Özel. (CHP sıralarından alkışlar)
Bir
sataşmaya lütfen meydan vermeyelim Sayın Özel.
11.- Manisa Milletvekili Özgür Özel’in,
Adana Milletvekili Mevlüt Karakaya’nın sataşma nedeniyle yaptığı konuşması sırasında
şahsına sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlarım. 
Sayın
Karakaya’nın Cumhuriyet Halk Partisini ne kadar dikkatle takip ettiğini fark
ettik. “Cumhuriyet Halk Partisi Türkiye Cumhuriyeti’nin yıkılmayan son
kalesidir.” sloganını kendileri adına kamulaştırmışlar. Yakında “MHP varsa
herkes için var.” ya da “Başın düşerse dara, MHP’yi ara.” falan derse de
şaşırmayacağım.
MEVLÜT
KARAKAYA (Adana) – Siz MHP’yi o kadar takip edemiyorsunuz işte, yanlış. Keşke
siz de MHP’yi takip edebilseniz.
ÖZGÜR
ÖZEL (Devamla) – Ama söylemlerimizi de bu kadar dikkatli takip eden birisine
şunu söylemek isterim; şimdi, geçen yaz şununla geçti: Adalet ve Kalkınma
Partisi 7 Haziran akşamı tek başına iktidarı kaybetti. Bütün herkes “Bu on iki,
on üç yılın hesabı sorulabilir mi, bu 4 bakan yargılanabilir mi, adalet önüne
çıkabilirler mi -bizim programımızda diğer muhalefet partileri ortaklaştı, hiç
kibir göstermedik o süreçte ‘Taklit ediliyoruz.’ dahi demedik, doğruda
birleşildi- acaba…
EMİN
HALUK AYHAN (Denizli) – Otuz iki gün bunu mu konuştunuz?
ÖZGÜR
ÖZEL (Devamla) – …emeklinin, işçinin, çiftçinin, memurun yüzü gülebilir mi?”
diye düşündük. O geceden itibaren şöyle bir tavır koydunuz? 
MEVLÜT
KARAKAYA (Adana) – Ama o zaman parlamenter sistem aklınıza gelmedi.
ÖZGÜR
ÖZEL (Devamla) – “Hayır, hayır, hayır…” Bütün “hayır”ları Cumhuriyet Halk
Partisine ve… Toplumun tüm kesimlerinde bir AKP dışı iktidara umut bağlayan
insanların umutlarını “hayır”larla tükettiniz. Bütün “hayır”lar bitti Sayın
Bahçeli’nin saat cebinde bir tane “evet” kalmıştı, onu da gittiniz İsmet
Yılmaz’ın başkanlığı için geçersiz oy kullanarak verdiniz. (CHP sıralarından
alkışlar) 
Şimdi,
o sürecin sonunda nasıl ki anlamsız bir şekilde 3 Kasım 2002 seçimlerini öne
çekip kendinizi Parlamento dışına, Türkiye’yi de AKP’ye mahkûm ettiyseniz...
AKP’nin oluşturduğu bir seçim hükûmetine “CHP’den çivi sökemezler.” dedik,
adamlar sizden kurucu genel başkanınızın oğlunu söküp aldılar. (CHP sıralarından
alkışlar) Ondan sonra da çıkıp burada “MHP tutarlıdır.”, “Sözünün
arkasındadır.” dediğiniz zaman cevabı alırsınız. (CHP sıralarından alkışlar) 
Teşekkür
ederim.
BAŞKAN
– Teşekkür ederim Sayın Özel.
OKTAY
VURAL (İzmir) - Sayın Başkan…
BAŞKAN
- Sayın Vural…
OKTAY
VURAL (İzmir) – Tabii, yani medeni bir tartışmayı gerçekten raydan çıkartmak
bir maharet olsa gerek. Dolasıyla, burada söyleyeceklerimden gerçekten çok
alınırsınız, daha fazla şey yapmak istemiyorum ama bunların herhâlde bir cevap
hakkı doğurduğunu ifade etmek isterim. 
Öncelikli
olarak, eski genel başkanınızı “AKP’ye çalışıyor.” diyerek suçlayan
sizlersiniz. (MHP sıralarından alkışlar)
ÖZGÜR
ÖZEL (Manisa) – Öyle bir şey yok.
OKTAY
VURAL (İzmir) – Evet, grup toplantılarında söyleyen sizlersiniz. 
ÖZGÜR
ÖZEL (Manisa) – Asla, asla…
OKTAY
VURAL (İzmir) - Ondan sonra otuz iki gün boyunca oturup yiyip içip, otuz iki
gün sonra, Adalet ve Kalkınma Partisi Genel Başkanı sizden çıktından sonra
“Artık erken seçimden başka çare kalmamıştır.” diyerek AKP’nin ekmeğine yağ
süren sizlersiniz. Masadan kalkmak suretiyle parlamenter sistemi
çalıştırmayarak Sayın Cumhurbaşkanının “Madem çalışmıyor, o zaman millete
gidelim.” iddiasına güç veren sizlersiniz. Kimin ekmeğine yağ sürdüğünüz gayet
açık ve nettir.
Bu
konuda sataşmadan dolayı Sayın Seyfettin Yılmaz’a söz vermenizi istirham
ediyorum.
BAŞKAN
– Sayın Vural, ben sataşma nedeniyle cevap hakkınızı kullandınız diye
düşünüyordum.
OKTAY
VURAL (İzmir) – Hayır, efendim bunlar neden sataştığına ilişkin ifadelerdi.
HAYDAR
AKAR (Kocaeli) – Biz şimdi iki tane mi sataşma yapacağız? Bir Vural’a bir de
Seyfettin Bey’e.
BAŞKAN
– Buyurunuz Seyfettin Bey.
12.- Adana Milletvekili Seyfettin
Yılmaz’ın, Manisa Milletvekili Özgür Özel’in sataşma nedeniyle yaptığı
konuşması sırasında Milliyetçi Hareket Partisine sataşması nedeniyle konuşması
SEYFETTİN
YILMAZ (Adana) – Sayın Başkan, değerli milletvekilleri; geçmişi karıştırırsak
bu işten kimin zararlı çıkacağı bu Parlamentoda net ortadadır. 
Milliyetçi
Hareket Partisi olarak biz hayatımızın her döneminde dik durduk. 7 Haziran
seçimlerinden sonra çıkan sonuç, üç çözümcü partinin bir araya gelmesini
gerektiren bir süreçti. Bugün Parlamentoda “PKK terör örgütüyle, terörle
mücadele edelim.” diyenler -HDP, CHP ve AKP- çözüm sürecinde ittifak yapanlardır.
Milliyetçi Hareket Partisi olarak net bir şeyi ifade ediyoruz: Biz duruşu net
insanlarız. Sanıyorsanız ki Cumhuriyet Halk Partisinin söylediklerini kabul
edeceğiz, bu mümkün değil. Siz HDP’yle de iktidar olabilirsiniz, AKP’yle de
iktidar olabilirsiniz ama Milliyetçi Hareket Partisi bir duruşu sergilemiştir.
7 Haziran akşamında da aynı şeyi ifade etmiştir, Meclis Başkanlığı seçiminde de
aynı şeyi ifade etmiştir. Siz Meclis Başkanlığı seçiminde çatı aday olarak
çıkan Ekmeleddin İhsanoğlu’nu desteklemeyeceksiniz; milletin önüne, Meclise
koyacaksınız, Cumhurbaşkanlığı Köşkü’nde Sayın Recep Tayyip Erdoğan’la ne
görüştüğü daha hâlâ açıklanmayan Deniz Baykal’ı milletin önüne sunacaksınız;
ondan sonra da biz boş oy verdik diye “İsmet Yılmaz’ı Meclis Başkanı seçtiniz.”
diyeceksiniz. Bunlar doğru değildir. Biz tutarlı bir partiyiz. 
HDP
için de net söylüyoruz, PKK terör örgütüyle arasına mesafe koymadığı müddetçe
flu görmeye devam edeceğiz. Ama, sizin gibi bir gün oturup Dolmabahçe’de
mutabakata varıp, Oslo’da beraber olup, beraber bu çözüm sürecini götürüp ondan
sonra da burada kayıkçı kavgası yapıyor gibi bir sürecin içerisine girmenizi
doğru bulmuyoruz. İşte, bu yönlü yanlış politikalar… Bugün yine İdil’den 2
şehidimiz geldi. Son altı ay içerisinde…
(Mikrofon
otomatik cihaz tarafından kapatıldı)
SEYFETTİN
YILMAZ (Devamla) – …348 vatan evladı şehit oldu.
Milliyetçi
Hareket Partisi tutarlı bir partidir. Olayı farklı noktalara çekmeyin Sayın Özgür
Özel. (MHP sıralarından alkışlar)
BAŞKAN
– Teşekkür ederim Sayın Yılmaz.
ÖZGÜR
ÖZEL (Manisa) – Sayın Başkan, kürsüden cevap talep etmeyeceğim. Aslında, çok
açık sataşma var. 
BAŞKAN
– Buyurunuz Sayın Özel, mikrofonunuzu açayım.
IV.- AÇIKLAMALAR (Devam)
42.- Manisa Milletvekili Özgür Özel’in,
Adana Milletvekili Seyfettin Yılmaz’ın sataşma nedeniyle yaptığı konuşmasındaki
bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, şimdi kürsüden cevap hakkımız var tabii ama biraz
önce de söyledim; iktidarın, iktidarı bırakıp muhalefete muhalefet etmesi
kadar, muhalefet partilerinin birbiriyle uğraşıp asli görevlerini terk
etmelerini doğru bulmam.
Karakaya
başlattı, grup başkan vekili biraz önce aslında bunun ne kadar yanlış bir şey
olduğunu söyledi. Kendisinin söylediği iddialar, öncelikle, geçmiş dönem Genel
Başkanımızla ilgili grup konuşması falan, bunların tamamı bühtandan ibarettir.
Ancak,
şunu çok net olarak söylemek gerekir ki Cumhuriyet Halk Partisi, 7 Hazirandan
bugüne kadar tüm olaylarda kullandığı kavramlar, ortaya koyduğu duruş ve
partisel bütünlük açısından herhâlde en az eleştirilebilecek noktadadır. 
Bir
de tatlıya bağlamak açısından şunu söyleyelim: O oylamada Milliyetçi Hareket
Partisinin oyları boş oy değildi, çifte oy vermek suretiyle geçersiz oydu. Ama
bir tane boş çıkmıştı, sahibi aranıyordu, o da kürsü konuşmasından sonra Sayın
Seyfettin Yılmaz’ın olduğu anlaşıldı herhâlde çünkü boş oy kullanmadı MHP,
çifte oy kullanarak geçersiz kullanmıştı. Bunu da sizinle paylaşmış olayım. 
Teşekkür
ederim. 
BAŞKAN
– Peki, teşekkür ederim Sayın Özel. 
Halkların
Demokratik Partisi Grubu adına…
SEYFETTİN
YILMAZ (Adana) – Sayın Başkan…
HAYDAR
AKAR (Kocaeli) – Espri yaptı.
BAŞKAN
– Sayın milletvekilleri…
SEYFETTİN
YILMAZ (Adana) – Şimdi, o suçlamasına “Espri yaptım.” diyor burada ama bütün
kamuoyu şey yapıyor. 
ÖZGÜR
ÖZEL (Manisa) – Ben demedim, Haydar Akar söyledi “Espri yaptı.” diye. 
HAYDAR
AKAR (Kocaeli) – Onu ben söyledim, onu ben söyledim.
SEYFETTİN
YILMAZ (Adana) – Şimdi, bir kişiyle ilgili bir iddiada bulunuyorsanız bunu
ispatla mükellefsiniz Özgür Bey. 
ÖZGÜR
ÖZEL (Manisa) – Seyfettin Bey, ben şunu söyleyeyim: Ben “Espri yaptım.”
demedim, Haydar Akar söyledi, birincisi. 
SEYFETTİN
YILMAZ (Adana) – Veya kim “Espri yaptım.” diyorsa! O zaman çıkacaksınız, gizli
oyda kimin ne verdiği, ne yaptığı; geçersiz oy, boş oy…
ÖZGÜR
ÖZEL (Manisa) – Hayır, partinizin oyları geçersizdi.
BAŞKAN
– Sayın Özel, Sayın Yılmaz; rica ediyorum, bu konuyu burada noktalayalım. 
ÖZGÜR
ÖZEL (Manisa) – Siz “Boş oy kullandık.” dediniz, onu söylüyorum Seyfettin Bey. 
BAŞKAN
– Bu konuyu burada noktalayalım.
OKTAY
VURAL (İzmir) – Özgür Bey, biz sizin gibi Meclis kaçkını değiliz, Allah’ını
seversen! “Milletvekilleri yemin etmeden Meclise gelmeyeceğim.” deyip AKP’yle
tutanak imzalayarak Meclise gelip… Siz geldiniz buraya, siz geldiniz!
BAŞKAN
– Birleşime on dakika ara veriyorum. 
Kapanma Saati: 17.34
ALTINCI OTURUM
Açılma Saati: 17.45
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mücahit DURMUŞOĞLU (Osmaniye), Özcan PURÇU (İzmir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 56’ncı Birleşiminin Altıncı
Oturumunu açıyorum.
2014 Yılı
Merkezi Yönetim Kesin Hesap Kanunu Tasarısı’nın görüşmelerine kaldığımız yerden
devam ediyoruz.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER ) (Devam)
A) Kanun Tasarı ve Teklifleri) (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– Komisyon yerinde. 
Hükûmet
yerinde. 
Siyasi
parti grupları adına söz vermeye devam ediyorum. 
İkinci
konuşmacı, Halkların Demokratik Partisi Grubu adına Kadri Yıldırım, Siirt
Milletvekili. 
Buyurun
Sayın Yıldırım. (HDP sıralarından alkışlar) 
Süreniz
on dakikadır. 
HDP
GRUBU ADINA KADRİ YILDIRIM (Siirt) – Teşekkür ederim. 
Sayın Başkan, değerli milletvekilleri; öncelikle hepinizi
saygılarımla selamlıyorum ve bütün kadınlarımızın Dünya Kadınlar Günü’nü
kutluyorum. 
Dünkü konuşmalarda, bütçe çerçevesinde yapılan
konuşmalarda hem grup başkan vekilimize hem öbür hatiplerimize hem de bir bütün
olarak partimize birtakım eleştiriler yöneltildi. Bugünkü konuşmamda bu
eleştirilere çok kısa bir cevap vermek istiyorum, ondan sonra da bütçeyle
bütünleştirmeye çalışacağım. 
Bunlardan bir tanesi, Grup Başkan Vekilimiz Sayın İdris
Baluken’in Sayın Cumhurbaşkanımızın zekât ve sadakayla alakalı sözlerine
yönelik düşünceleriydi. Öncelikle şunu belirteyim daha sözlerimin başında,
Cumhurbaşkanı da olsa, Başbakan da olsa, bakan da olsa, kim olursa olsun,
eleştirilerden azade, eleştirilerden muaf değildir. Biz çok iyi biliyoruz ki
bir hadisişerifinde Peygamber Efendimiz diyor ki: “…”(x) Yani
“Her biriniz 
Yani
“Her biriniz çobansınız ve her biriniz güttüğünüz ne ise ondan sorumlusunuz.”
Yani sorumsuz hiç kimse yoktur. Hazreti Ömer’in kendisi bile kendini
sorumluluktan azade kılmamış. Bir gün camide “mehir” dediğimiz yani evlenecek
olan kızlara, gelinlere damat tarafından ödenmesi gereken miktarla ilgili bir
sınırlama koymak isterken, caminin içerisinde bunu hutbesinde dile getirirken
cami içinde bulunan bir kadın -ki bugün Dünya Kadınlar Günü’dür, bakın, bir
kadın bin dört yüz yıl önce nasıl bir hakkını kullanmış, eleştiri hakkını hem
de Hazreti Ömer’e yani dönemin Cumhurbaşkanına karşı- diyor ki: “Ey Ömer, senin
bize verilen bu mehir hakkını indirmeye, düşürmeye hakkın yoktur.” ve ilgili
ayeti okuyarak orada Hazreti Ömer’i susturuyor. Hazreti Ömer de “Kadın doğru
söyledi, Ömer yanlış yaptı.” şeklinde kadının, onu söyleyen kadının görüşlerine
katılıyor; bu bir. 
İkincisi:
Yine aynı Hazreti Ömer kendi maaşından ücret ödeyerek bir eleştirmen tutmuş ve
sabahtan akşama kadar kendisini takip ederek akşam olduğunda da artılarının
yanında eksilerini de kaydetmesini ve bunu rapor olarak kendisine sunmasını
istemiş. Dolayısıyla, eleştirilerden korkmamak lazım. Kim olursa olsun
eleştiriler tekâmüle götürüyor, yeter ki hakaret olmasın. 
Sonra,
zekât mefhumu. Bir hadiste de denildiği gibi “…”(x) Yani “Zekât, İslam’ın
köprüsüdür.” Ne demek? Zengin ile fakir arasında bir köprüdür, toplumsal
sınıflar arasında bir köprüdür; bu köprü yıkılırsa toplumsal dengeler altüst
olur, bozulur şeklinde. 
Şimdi,
zekâtın bir usulü vardır, bir yöntemi vardır, bir sistemi vardır. Durup
dururken ulu orta bir patrona, bir işverene, bir zengin iş adamına “İşte
babanızın hayrına veya ne şekilde olursa olsun şunlara zekât mahiyetinde bir
şey ver.” denilmez. Ya nasıl denilir? Bakın, zekâtı toplamaktan, dağıtmaktan ve
zekâtı verecek olan zenginlerin listelenmesinden, alacak olan fakirlerin
listelenmesinden sorumlu olan ve amil olarak geçen bir zekât memuru vardır. O
zekât memuru bulunduğu yerdeki zenginleri de tespit ediyor, fakirleri de tespit
ediyor ve yardımcılarıyla birlikte zenginlerden topladığı zekât beytülmal
dediğimiz hazinede depolanıyor ve bilahare o toplanan malı fakirlere götürüp
dağıtıyorlar. Öyle bir şekilde dağıtıyorlar ki ne zengin zekâtının kime
gittiğini biliyor, ne fakir kimden zekâtı aldığını biliyor. Böylece zengin ile
fakir arasında minnet etme, eziklik duyma durumu da ortadan kalkıyor.
Şimdi,
burada kastedilen, ulu orta bu zekâtın işte şuradan şuraya gitsin şeklinde yani
usulüne, zamanına, zeminine ve İslam’daki zekât sistemine de pek uygun olmayan
bir şekilde, bu ruhla fazla bağdaşmayan bir şekilde ve fakirleri zekâta muhtaç
durumdan kurtarmak varken ve işçileri zekâta muhtaç olmayacak şekilde adil ve
onurlu bir ücrete kavuşturmak varken milyonların gözü önünde bir işverene
“Hadi, git şuna zekât ver, şu işçiye zekât ver.” demek İslam’daki zekât
dağıtma, toplama, belirleme sistemine de uygun düşmüyor. Yoksa hiçbirimizin,
hiçbir hatibimizin, hiçbir milletvekilimizin asla ve asla İslam’ın herhangi bir
kavramını -zekât olsun, sadaka olsun, başka bir şey olsun- hafife almak veya
bunları önemsememek gibi bir niyeti yoktur, olamaz. Ha, olduğu takdirde de biz
kendi içimizde gerekli uyarıyı yapabilecek cesarete de, medeni cesarete de,
medeni cesarete de sahibiz. Dolayısıyla burada anlaşılması gereken zekâtı
hafife almak değil, belki zekâtın bu şekilde ulu orta ve dediğim gibi, biraz da
o kişilik onurunun muhafazası dikkate alınmadan ve zekâta muhtaç etmeyecek
şekilde bir ücret tesis etmek dururken böyle bir yola başvurmaktır. 
Sonra
ikinci bir husus: Naci Bey burada değil. Bir hatibimizin Saidi Kürdi demesinden
o hatibimizin ekletik bir dil kullandığını söyledi yani bir şeyler eklediğini.
Aslında bu eklemeyi AK PARTİ’deki hatip arkadaşımız burada bariz bir şekilde
yaptı. Nasıl yaptı? Dedi ki: “Saidi Nursi bir makalesinde diyor ki: ‘Ey Türkler
ve Kürtler…’” ve saydı onun söylediklerini. Bakın, arkadaşlar, Saidi Nursi’nin
veya Kürdi’nin -bizim için hiç fark etmiyor- kendisinin tam manasıyla Kürtçe
yazmış olduğu bir makalesi 1908 yılının 5 Aralığında, yani yüz sekiz yıl önce
Kürt Teavün ve Terakki gazetesinde yayımlanmış ve bu makaleye Saidi Nursi veya
Saidi Kürdi -hiç fark etmiyor- başlarken “…”(x) Yani “Ey Kürtler!”
diyor. “…”(x) Yani “Bizim üç cevherimiz vardır.”
diyor. Bunlar nedir? Bir tanesi İslamiyet, bir tanesi insaniyet, bir tanesi de
milliyet. Diyor ki: “Bunların muhafaza edilmesi lazım. Bunları muhafaza
etmediğimiz için de Hükûmetimiz…” “…”(x) Onun ifadeleri. “Bunları bir bütün
olarak korumadığımız için de Hükûmetimiz bize zulmediyor.” Sonra üç düşmanı
sayıyor, falan. Yani cehalettir, kendi aralarındaki bölünmüşlüktür ve
ittifaksızlık. Bunu da söylerken burada orijinal olarak belge ortada. Ha şimdi,
Kürtlerle birlikte “Ey Türkler!” de deseydi bir zararı mı olurdu? Hayır. Zaten
Kürt, Türk burada Saidi Nursi’nin birleştirici rol oynadığı iki unsurdur. Hatta
bu unsurların içerisine Arapları da, Ermenileri de, Alevileri de dâhil etmiş
bir insandır. Dolayısıyla, bundan bir çekincemiz yok. 
Bakın, ne diyor? “Ey ehlisünnet ve ey Aleviler! Çabuk
aranızdaki bu anlaşmazlığı kaldırın ve birleşin. Yoksa, birinizi öbürünün
aleyhinde bir alet olarak kullananlar çıkacak, sonra dönecek o aleti de
kıracak.” Nitekim günümüzde bu oluyor. Sonra Ermenilerle ilgili Kürt
aşiretlerine nasihatlerde bulunurken diyor ki: “Bu memleketin selameti
Ermenilerle dostluk kurmaya vabestedir.” Yani bağlıdır. Dolayısıyla Sünniler,
Ermeniler, Aleviler -hatta başka cümlelerinde- Yahudiler, Hristiyanlar… Yani
farklı din, inanç, mezheplerin birlikteliğini zaten savunuyor. Önemli olan
burada, onun o Kürdiliğini gizlememek.
Bakın, İbn-i Arabi diyoruz, Muhyiddin İbn-i Arabi yani
Vahdetivücut felsefesinin mimarı. Peki, niye kimse itiraz etmiyor, “Buna niye
‘Arabi’ deniliyor?” demiyor? Farisilere itiraz yok, Türkilere itiraz yok ama…
(Mikrofon otomatik cihaz tarafından kapatıldı) 
KADRİ
YILDIRIM (Devamla) - …sıra bir garibanın El-Kürdi nispetine geldi mi, hop “Sen
şunu kastettin.”, hop “Sen bunu kastettin.” Bu kabul edilecek bir şey değil. 
Ya
bütün Türkileri, Arabileri, Farisileri, Rumileri kaldıralım, Kürdiyi de
kaldıralım veya hepsine eşit mesafede yaklaşalım ve işi oluruna bırakalım,
niyet okumayalım. Böyle yaptığımız takdirde, gerçekten adil ve eşit yaklaşım
anlamına gelecek; aksi takdirde bunu sadece el-Kürdilere çok görüp el-Arabileri
havaya uçurmak, el-Türkileri havaya uçurmak, el-Rumileri havaya uçurmak
ümmetçilikle de bağdaşmıyor, buna dikkat etmemiz de yarar vardır.(HDP
sıralarından alkışlar)
BAŞKAN
– Teşekkür ederim Sayın Yıldırım.
MEHMET
METİNER (İstanbul) – Saidi Kürdi, İttihat Terakkiyi de destekliyordu.
KADRİ
YILDIRIM (Devamla) – Yani ya hep ya hiç. Ya herkese ya da hiç kimseye, bu
şekilde. Şu da vardı.
Bir
dakika…
BAŞKAN
– Sayın Yıldırım, bitti, teşekkür ederim. 
COŞKUN
ÇAKIR (Tokat) – Sayın Başkan…
BAŞKAN
– Buyurun Sayın Çakır.
COŞKUN
ÇAKIR (Tokat) – Sayın Başkan, iki gündür tartıştığımız bu zekât ve sadaka
kültürüyle ilgili, 60’a göre yerimden, pek kısa bir söz isterim.
BAŞKAN
– Buyurunuz Sayın Çakır.
IV.- AÇIKLAMALAR (Devam)
43.- Tokat Milletvekili Coşkun Çakır’ın,
Siirt Milletvekili Kadri Yıldırım’ın 2014 Yılı Merkezi Yönetim Kesin Hesap
Kanunu Tasarısı’nın 3’üncü maddesi üzerinde HDP Grubu adına yaptığı konuşmasındaki
bazı ifadelerine ilişkin açıklaması
COŞKUN
ÇAKIR (Tokat) – Teşekkürler Sayın Başkan.
İki
gündür konuşuyoruz. Köprü açılışı yapıldı. Köprüye alın terlerini akıtan, emek
veren işçiler, mühendisler, çalışanlar, kısaca emekçiler ortaya koydukları ürünün
gururunu yaşadılar o gün ve devletimiz de üst düzeyde, Cumhurbaşkanıyla,
Başbakanıyla, ilgili bakanlarıyla oradaydılar. Ve bir jest olarak, bir güzellik
olarak, bir cemile olarak Sayın Cumhurbaşkanı oranın yapımcısı, üstlenicisi
patrona dedi ki: “Arkadaşlarımıza bir ikramiye verseniz. Adı ‘ikramiye’ olur,
başka bir şey olur.” Sonra da konuşma devam ederken “İstersen zekâtına
sayarsın, sadakana sayarsın.” şeklinde bir cümle kullandı. 
İDRİS
BALUKEN (Diyarbakır) – Biz de onu diyoruz işte.
COŞKUN
ÇAKIR (Tokat) – İki gündür bu lastik gibi sündürülmek suretiyle önce bir
taraftan “sadaka kültürü” diye ironikleştirilen, bir anlamda tahrif edilen…
Esasen,
sadaka kültürü son derece de aziz bir şeydir. İnsanların birbirine infak
etmesi, sadaka vermesi çok da güzel bir şeydir. Bugün de burada, hele Kadri
Hocanın -ağzından- zekât babında fıkıh usulü dersi vererek bunu küçümsemesi,
hakikaten nezaketle bağdaşan bir şey değildir.
Bir
açıklama gereği duydum. Teşekkür ederim.
BAŞKAN
– Teşekkür ederim Sayın Çakır.
İDRİS
BALUKEN (Diyarbakır) – Sayın Başkan, sayın grup başkan vekili açık bir şekilde
grubumuza tekrar, başka anlamlar atfederek sataştı. Sadaka kültürünü tahrif
ettiğimizden tutalım da, yakışıksız yaptığımız değerlendirme olarak…
COŞKUN
ÇAKIR (Tokat) – Hayır, sadaka kültürünü siz konuşmadınız İdris Bey.
BAŞKAN
– Gruba değil de Sayın Yıldırım’ı kastediyorsunuz siz.
İDRİS
BALUKEN (Diyarbakır) – Hayır, grubumuzu da zan altında bıraktı. 
Kadri
Bey…
BAŞKAN
– Buyurun Sayın Yıldırım.
Sayın
Yıldırım, iki dakika söz veriyorum. Lütfen cevap hakkınızı yeni bir sataşmaya
meydan vermeyecek şekilde kullanınız.
V.- SATAŞMALARA İLİŞKİN KONUŞMALAR (Devam)
13.- Siirt Milletvekili Kadri Yıldırım’ın,
Tokat Milletvekili Coşkun Çakır’ın yaptığı açıklaması sırasında Halkların
Demokratik Partisine sataşması nedeniyle konuşması
KADRİ
YILDIRIM (Siirt) – Teşekkür ederim.
Önce
şunu söyleyeyim: Yani usulül fıkh açısından zekâtı küçümsemek, hakaret etmek
gibi bir haddim ve yetkim yoktur. Ben sadece zekâtın İslam müessesesinde ne
kadar duyarlı, hassas bir yönteme bağlandığını söylemek istedim. Yani nerede
biriktiriliyor? “Beytülmal” dediğimiz hazinede mi biriktiriliyor? Listeler
çıkarılıyor. Zenginlerin ayrı listesi, fakirlerin ayrı listesi. Bu, İslam’ın en
güzel, ekonomik, iktisadi prensiplerinden bir tanesidir. Bu, en çok da takdir
edilmesi gereken prensiplerden bir tanesidir. Bunun bir kere öyle bilinmesi
gerekiyor. Zaten bunu çok takdir edilecek bir prensip olarak gördüğüm için de
bu konuşmayı bu şekilde aldım ve şuna da inanıyoruz: Zekât o kadar önemlidir ki
birinci Halife Hazreti Ebubekir’e bazı Arap kabileleri geldiler, dediler ki:
“Ey Halife, biz namaz kılmayı kabul ediyoruz ama zekât vermeyeceğiz.” Kendisi
yemin etti, “Ben zekât ile namazı ayıran olursa mücadele
edeceğim.” dedi. Dolayısıyla, asla ve asla böyle bir nezaketten uzak, hele hele
böyle farkında olduğum bir müessese hakkında o mümkün değil. 
Ha,
burada ne deniliyor? Zekâtın verileceği zaten Tevbe suresinin 60’ıncı ayetinde,
köleleri özgürlüğüne kavuşturmak için ve fakirleri fakirlikten kurtarmak için,
borçluları borçtan… Fukara “mesâkîn”, “rikab” köleler, “garimîn”
de borçlular. Dolayısıyla burada demek istenilen, milleti zekâta muhtaç
etmek yerine veya işçileri çağdaş köleler hâline getirmek yerine, fakirleri
fakirliklerine devam edecek bir durumda bırakmak yerine, borçluları kredi kartı
borçlarını ödemeyecek durumda bırakmak yerine bütün bunları bu vaziyetten
kurtarmak en doğrusudur, en iyisidir.
(Mikrofon
otomatik cihaz tarafından kapatıldı) 
KADRİ
YILDIRIM (Devamla) – Yoksa zekâtı ben çok iyi biliyorum, sadaka kültürünü de
çok iyi biliyorum. Bununla ilgili hiçbir tereddüdüm, şüphem yoktur, asla ve
asla bir nezaketsizlik de söz konusu değildir. Bunun bilinmesini isterim. (HDP
sıralarından alkışlar) 
BAŞKAN
– Teşekkür ederim Sayın Yıldırım.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– Madde üzerinde Cumhuriyet Halk Partisi Grubu adına Muharrem Erkek, Çanakkale
Milletvekili. 
Buyurun
Sayın Erkek. (CHP sıralarından alkışlar) 
Süreniz
on dakikadır.
CHP
GRUBU ADINA MUHARREM ERKEK (Çanakkale) – Sayın Başkan, değerli milletvekilleri;
2014 Kesin Hesap Kanunu Tasarısı’nın “Denge” başlıklı 3’üncü maddesi üzerine
söz almış bulunmaktayım. Bu vesileyle yüce Meclisi saygıyla selamlıyorum.
Evet,
bugün 8 Mart. Dünyadaki tüm emekçi kadınlara ve bu yüce Meclisin çatısı
altındaki siz değerli hanımefendilere sevgi ve saygılarımı sunuyorum. Tüm
kadınlar ve tüm anneler, umarız barışın egemen olduğu bir dünyada yaşarlar. 
Yine,
bugün şehit haberleriyle derin bir üzüntü yaşadık. 2 şehidimiz var ve 1 sivil
yurttaşımız yaşamını yitirdi. Yaşamını yitiren vatandaşlarımıza da rahmet
diliyorum. Milletimizin başı sağ olsun. 
Değerli
milletvekilleri, parlamentoların 3 temel görevi vardır: Birincisi, yasa yapmak;
ikincisi, yürütme organını, hükûmeti denetlemek; üçüncüsü de bütçe hakkıyla
bütçe yapmak ve kesin hesabı görmek. Bütçe hakkı, parlamenter sistemlerle
özdeşleşmiş temel ve kutsal bir hak. Magna Carta’ya kadar dayanıyor, o kadar
köklü. İngiltere’de lortlar kralın yakasına yapışıp “Bizden aldığın vergileri harcarken
bundan sonra bizimle paylaşacaksın, bize de soracaksın.” dediği anda, işte,
bütçe hakkı doğmaya başladı ve parlamenter sistemin temelleri de yavaş yavaş
atıldı. Evet, bugün İngiltere’de, hepimizin bildiği gibi, yazılı bir anayasa
yok ama öyle köklü bir demokrasi var ve parlamenter sistemle bütün sorunlarını
çözüyor.
Evet,
gündemimiz kesin hesap. 2014 yılı kesin hesabına baktığımızda, gelir ve gider
tutarları arasında ciddi bir uyumsuzluk görüyoruz. Ayrıca, giderleri yanlış
olan bir kesin hesap nedeniyle dengeden bahsetmek de maalesef mümkün değil. Ama
çok önemli bir ayrıntı var: Kesin hesaba baktığımızda, ödenti üstü yüksek
harcamaların -ben burada rakamlar vermek istemiyorum çünkü bütçe görüşmeleri
sırasında rakamlarla çok boğulduk- Meclis onayı olmadan yapıldığını
görüyorsunuz. Bu, yüce Meclisin, daha doğrusu milletimizin bütçe hakkının gasbı
anlamına gelen çok önemli bir uygulama. Bundan derhâl vazgeçilmesi gerektiğini
düşünüyoruz. 
Evet,
Sayıştayı işlevsiz hâle getiriyorsunuz. Kesin hesap kanunu tasarısı, birkaç
sayfadan ibaret bir kanun ama onun altyapısında, temelinde binlerce sayfalık
dev bir çalışmanın ürünü var. Bu ayrıntıları Plan Bütçe Komisyonu üyeleri dahi
göremiyor, bizler de sizler de göremiyorsunuz. Böylece Sayıştay işlevsiz hâle
getiriliyor. Meclis adına denetim yapmakla görevli Sayıştayı devre dışı
bıraktığınız zaman Parlamentoyu da, milletin egemenliğini de bütçe hakkı
konusunda devre dışı bırakmış oluyorsunuz ve biz… Çoğunlukçu bir anlayış egemen
olduğu için Mecliste, AKP’li üyelerin oylarıyla çok büyük olasılıkla bu kesin
hesap kanun tasarısına “Evet.” denecek ve 2014 yılıyla ilgili, AKP Hükûmeti,
ibra edilmiş olacak.
Değerli
milletvekilleri, gelir bütçeleri yüce milletimizin ödediği vergilerle
düzenleniyor. Anayasa’mızın 73’üncü maddesi, herkesin mali gücüne orantılı bir
şekilde vergi vermesi gerektiğini söylüyor. Evet, bu, çok önemli, mali gücüyle
orantılı şekilde. Gelişmiş demokrasilerde, gelişmiş ülkelerde yurttaşlara
“vergi veren kişi” derler. Evet, vergi veren kişi, yurttaştır ve yurttaşlar,
vergi veren kişiler hesap sorarlar. Yönetenler de hesap verme yükümlülüğü
altındadır. Bugün ülkemizde milyonlarca insan, açlık sınırı altında yaşarken
vergi veren kişi, yurttaş, Cumhurbaşkanlığı sarayının aylık giderlerinin ne
kadar olduğunu sorduğunda ona derhâl cevap verilmesi demokrasi ve ahlak
gereğidir. Çünkü hesap sorma ve hesap verme demokrasinin, şeffaflığın temel
ilkelerindendir.
Evet,
maalesef vergi yükünün adaletli bir dağılımı yok. Onunla paralel olarak gelir
dağılımında büyük bir adaletsizlik ve büyük bir uçurum var ve sosyal
adaletsizlik… Değerli milletvekilleri, her şey adaletle mümkündür; bağımsızlık,
gelecek, eşitlik, özgürlük; her şey adaletle mümkündür. Onun için bizim
Parlamento olarak adaleti, daha doğrusu, hukukun üstünlüğünü ve Anayasa’da
bağımsız, güçlü bir yargıyı ivedi olarak tesis etme sorumluluğumuz vardır.
Gelin hep birlikte Anayasa’da yargıç güvencesini teminat altına alalım. Gelin
hep birlikte Siyasi Partiler Kanunu’nu, Seçim Kanunu’nu değiştirelim çünkü
kanun yapmak, Anayasa yapmaya göre çok daha kolay, Meclisin iradesi için. Gelin
hep birlikte ülkemizi birinci sınıf demokrasiye taşıyalım, 12 Eylül hukukunun
bütün demokrasi ayıplarından ülkemizi kurtaralım. 
Bugün
dünyada ülkeleri 4 gruba ayırıyorlar: Tam demokratik ülkeler, kusurlu
demokratik ülkeler, yarı otoriter ve otoriter ülkeler olmak üzere. Biz,
maalesef, yarı otoriter, “melez demokrasi” dedikleri sınıfa gerilemiş
durumdayız, Türkiye, bu tabloyu kesinlikle hak etmiyor. Peki, tam demokratik
olarak kabul edilen ülkelere bakalım. Bu ülkelerin büyük çoğunluğunun
parlamenter sistemle yönetildiğini özellikle vurgulamak istiyorum ve şunu ilave
ediyorum: Değerli milletvekilleri, sorun kesinlikle hükûmet sisteminde değil,
sorun başka yerlerde değil, sorun demokrasimizde ve uygulamalarda; onun için,
demokrasi ve özgürlük diyorum.
Değerli
milletvekilleri, niye Türkiye yarı otoriter sınıfında kabul ediliyor? Bakın,
bugün, devletin başı olarak Sayın Cumhurbaşkanı -Hükûmetin başı değil, değerli
milletvekilleri çünkü Hükûmetin başı, Bakanlar Kurulunun Başkanı Başbakandır-
Anayasa’ya ve hukukun üstünlüğüne bağlı kalacağına yemin ettiği hâlde hemen
hemen her gün yargıya talimatlar verdiği zaman, işte o zaman adalete olan
güveni temelinden sarsmış oluyoruz. Devletin gerçek hazinesi adalettir değerli
milletvekilleri. Siz, devletin temeli olan adaleti temelinden sarsarsanız o
zaman demokrasinin güvencesi olan hukuk sistemini de allak bullak etmiş
olursunuz. 
Bakın,
Anayasa Mahkemesi bir karar verdi, bir hak ihlali tespiti kararı. Evet, Anayasa
Mahkemesi kararları da olmak üzere bütün yargı kararları eleştirilebilir, bu,
çok doğaldır ama sade bir yurttaşın eleştirmesiyle devletin başı olan ve
Anayasa üzerine yemin etmiş olan Cumhurbaşkanının eleştirmesi arasında dağlar
kadar fark vardır. Üstelik Cumhurbaşkanı, eleştiri sınırlarını aşarak “Alt
mahkeme direnmeliydi, savcı itiraz edebilir.” şeklinde beyanda bulunursa bu,
eleştiri değildir değerli arkadaşlar, bu, yargıya açıkça bir müdahaledir.
Bunlar bizi iyi yerlere götürmez; onun için, hep birlikte hukukun üstünlüğünü
tesis etmek zorundayız. 
Değerli
milletvekilleri, liberal demokrat diyoruz, sosyal demokrat diyoruz, mufazakâr
demokrat diyoruz. Burada sihirli kelime “demokrat” kelimesi. Tam karşılığı -hepiniz
biliyorsunuz- “demokrasiye inanan” demek. Bizler, merkezimize demokrasiyi ve
hukuku koyarsak işte o zaman bütün sorunlarımızı medeni bir şekilde tartışarak
çözeriz diye düşünüyorum. 
Değerli
milletvekilleri, son bir konu, bütçe görüşüldüğü için, bütçeye de çok önemli
bir yük getirmeyeceğini düşündüğüm bir konu: Milletvekilleri olarak hepimizin
birlikte çalıştığı danışmanlar var, personel var. Biz bu arkadaşlarımızla gece
gündüz çalışıyoruz ve bir ekip oluyoruz, mesela yeri geliyor aile oluyoruz. Bu
arkadaşlarımızın ciddi sorunları var. Evet, milletvekillerinin danışmanlarının
kadro sorunları var, tazminat sorunları var. Bu sorunların çözülmesi gerekir
diye düşünüyorum. Bizler, en yakın çalışma arkadaşlarımızın sorunlarını
çözebilirsek hakkaniyete uygun hareket etmiş oluruz diye düşünüyorum. Çünkü,
hiç kimse, hiç kimsenin iki dudağının arasında keyfî bir şekilde çalışmamalı;
bir kimsenin geleceği, ailesi, iş güvencesi bir kimsenin iki dudağının arasında
ve keyfî bir iradenin tahakkümü altında olmamalı diye düşünüyorum.
2014
yılı kesin hesabına maalesef, evet dememizin mümkün olmadığını da
takdirlerinize arz ediyorum, yüce Meclisi saygıyla selamlıyorum. (CHP
sıralarından alkışlar)
BAŞKAN
– Teşekkür ederim Sayın Erkek.
Madde
üzerinde siyasi parti grupları adına konuşmalar sona ermiştir. 
Şimdi,
sıra, şahısları adına söz talep eden sayın milletvekillerinde. 
Sayın
Vural, sizin talebiniz var, şahıslardan sonra versem uygun mudur?
OKTAY
VURAL (İzmir) – Tabii, tabii.
BAŞKAN
– Şimdi, şahsı adına ilk konuşmacı, Eren Erdem, İstanbul Milletvekili.
Buyurunuz
Sayın Erdem. (CHP sıralarından alkışlar)
Süreniz
beş dakikadır. 
EREN
ERDEM (İstanbul) – Sayın Başkan, değerli milletvekilleri; Sanayi Devrimi’nden
sonra vahşi kapitalizm, bizim coğrafyamızı çok olumsuz etkiledi. Biz,
kapitalizme alternatif bir düşünce sistemi üretmek yerine, sistematik bir
şekilde, İslam coğrafyasında, ona, yine aynı coğrafyadaki mütefekkirlerin
deyimiyle, abdest aldırmayı tercih ettik ve buna karşı her zaman alternatif
görüşler de ortaya çıktı değerli arkadaşlar. 
Rahmetli
bir mütefekkir Ali Şeriati, Sanayi Devrimi sonrası Müslümanların yaşadığı bizim
coğrafyamızdaki insan prototipini “tüketime tapma dininin mutaassıp mümini”
olarak tanımlar. Çok enteresan bir ifadedir. Bu tanımın altında ifade edilen
sınıf “Yozlaşmış bir maneviyata sığınan, bunu yaparken sürekli, asıl membayı
kirleten ve sermayeye secde etmiş entelektüelimsinin yarattığı çarpıtılmış
medeniyet tasavvurunun arkasından konuşan bir ideolojinin temsilcisidir.” Çok
tehlikelidir, üstünde durulması gereken bir tipolojidir. Arkadaşlar, bu
tipoloji yaptıklarıyla övünür; yalnız üretim-tüketim sarmalı, tüketken üretim
ve üretken tüketim bağlamının dışına çıkamaz. Bu o kadar önemli bir kavramdır
ki aslında, keşke vakit olsa üstünde hep beraber hasbihâl edebilsek. 
Arkadaşlar,
daha tehlikelisi, bu tipoloji, maddiyatı, dinin yerine geçirip ona maneviyat
elbisesi giydirmek gibi çok tehlikeli bir oyunu da sahnelemeye başlar.
Arkadaşlar, buna da Ziya Paşa “acemi müneccim” der ve Terkîb-i Bend’inde şöyle
bir ifade kullanır: “Yıldız arayıp gökte nice turfa müneccim/Gaflet ile görmez
kuyuyu rehgüzerinde.” Yani, arkadaşlar, “Gökte, semada yıldız arayan müneccim
gafletle önündeki kuyuyu göremez.” noktasında bir ifade kullanır. 
Buna
istinaden, konuyu güncelleştirme babında, dün burada zikredilen bir hadiseyi
sizin vicdanınıza teslim etmek istiyorum. Ülkemizin uydu yapması ve uzaya
göndermesi bizim için gurur vericidir, bununla övünürüz, bundan dolayı mutluluk
duyarız ve bunun övüncünü her yerde paylaşırız. Bizim meselemiz, ülkemizin uydu
yapıp uzaya göndermesi değil, bizim meselemiz, o uydulardan sadece bir siyasal
sınıfın temsilcilerinin kanallarının yayın yapabiliyor olmasıdır, bundan başka
bir problemimiz yoktur. Dolayısıyla, o uydunun uzaya gitmesi elbette ki
iktidarın vazifesidir ama o uydudan her düşüncenin eşit temsiliyet hakkının
korunması da iktidarın vazifesidir. İktidar partisi milletvekillerinin bu
hususa yönelik konuşmalar yapmasını da temenni ederim. 
Arkadaşlar,
iktisadi fakirlik ve dengeden bahsedeceğim. Bir ülkenin yöneticileri, amirleri
-Kur’an’ın ifadesiyle “mele-i mütrefin”- toplumun önde gelenleri zenginse o
toplum fakirdir, bunlar fakirse o toplum zengindir. Bu, iktisadi fakirliğin ve
zenginliğin tanımıdır. Esas fakirlik ise itikadi fakirlik arkadaşlar, bir
ülkenin sahaflarında satılmamış kitapların üzeri tozla dolmuşsa ve o ülkenin
insanları o sahaflarda üstü toz kaplı kitaplarla iştigal etmiyorsa orada
itikadi fakirlik vardır. Ve aynı şekilde değerli arkadaşlar, daha da vahimi, bu
itikadi fakirlik, yemeksiz geçirilen bir gece değil, düşünmeden geçirilen bir
gecenin ehemmiyetine işaret eder. İtikadi fakirlik arkadaşlar, kendi iktidarını
yaratır. Bu iktidar itikadi fakirlikten, itikadi fakirlik de bu iktidardan
beslenir. Biz her ikisinden de uzağız ve Allah’a sığınırız. 
Arkadaşlar,
bu kürsüde, elbette, ifade edilen Kur’an ayetleri… Ki bu, memnuniyet verici,
her grup böyle ifadeler kullanıyor. Son kez bir şey söyleyip sözümü
tamamlayacağım ve bütçeyi bu ayet bağlamında vicdanınıza teslim edeceğim.
Kur’an’ın Haşr suresinin 7’nci ayeti diyor ki mealen: “O mallar ve nimetler,
sadece zenginler arasında dolaşan bir devlet olmasın.” Bu bütçe, maalesef, bu
ilkenin ve prensibin 180 derece zıddında oluşturulmuş bir bütçedir. 
(Mikrofon
otomatik cihaz tarafından kapatıldı)
EREN
ERDEM (Devamla) – Sadece zenginler arasında dolaşan malları koruyan bir
bütçedir.
Bu bağlamda, Kur’an ayetlerini buradan zikreden değerli
milletvekili kardeşlerimizin, bu hassasiyetleri gözeterek siyaset üretmesini
temenni ederiz. 
Saygıyla
selamlıyorum. (CHP, HDP ve MHP sıralarından alkışlar) 
BAŞKAN
– Teşekkür ederim Sayın Erdem. 
Şahsı
adına ikinci konuşmacı, Nihat Öztürk, Muğla Milletvekili. 
Buyurun
Sayın Öztürk. (AK PARTİ sıralarından alkışlar) 
Süreniz
beş dakikadır. 
NİHAT
ÖZTÜRK (Muğla) - Sayın Başkan, değerli milletvekilleri; yüce heyetinizi ve aziz
milletimizi saygıyla selamlıyorum. 
İdil’de
şehit olan polis kardeşlerimizin nezdinde tüm şehitlerimizi saygıyla anıyorum,
Allah’tan rahmet diliyorum. 
AK
PARTİ hükûmetlerinin 14’üncü bütçesini yapıyor olmanın haklı onurunu ve
gururunu yaşadığımızı buradan belirtmek istiyorum. Her siyasetçiye nasip
olmayacak bu sevincimizde emeği geçen herkese teşekkür ediyorum. 
Öncelikle,
bugün, 8 Mart Dünya Kadınlar Günü. Gönlümüzde her zaman müstesna bir yere sahip
olan, gerek aile gerek toplum yapımızın temel direği olan, başta eşim ve annem
olmak üzere, tüm kadınların Dünya Kadınlar Günü’nü Kutluyorum. (AK PARTİ
sıralarından alkışlar)
Değerli
milletvekilleri, on dört yıllık iktidarımız dönemi, her alanda olduğu gibi ekonomi
alanında da doksan üç yıllık cumhuriyet tarihimizin en parlak dönemi olmuştur.
AK PARTİ iktidarı boyunca, tüm dünya ekonomik krizle boğuşurken Türkiye
ekonomisi yıllık ortalama yüzde 4,7 büyüme göstermiştir. Artık benim ülkem, IMF
kapısında borç dilenen, IMF kapısında diz çöken bir ülke değildir. Ekonomide bu
gurur ve onur verici tabloyu ortaya çıkaran en önemli unsur güven, istikrar ve
mali disiplindir. 
Bu
başarıya inanmayanlara ve 2002 Türkiyesi’ni bugünlere tercih edenlere
hatırlatmak isterim ki 2002 Türkiyesi’nde insanlarımız zamanlarını hastane ve
eczane kuyruklarında geçiriyordu, hatta, hastasını rehin bırakıyordu. Hastasını
rehin bırakmakla kalmıyor, morgdan cenazesini almak için senet imzalıyordu.
Çocuklarımız, 70 kişilik sınıflarda kara tahta önünde ders görüyordu. Yine,
çocuklarımız, kitap bulabilmek için kitapçı önünde zamanlarını harcıyordu.
İnsanımızın alın teri, kazançları faiz lobileri tarafından acımasızca
sömürülüyordu. Ama bizler, halkımızın desteği ve Allah’ın yardımıyla kimsenin
hayal dahi edemediği birçok projeyi hayata geçiriyoruz ve çalışmalarımıza hız
kesmeden devam ediyoruz. Yön verilen değil, yön veren bir Türkiye için, gelişen
ve büyüyen bir Türkiye için AK PARTİ kadroları, milletimizle aynı istikamette
yol almaya devam edecektir. İnsan ve hizmet odaklı politikalarımızla, birileri
istese de istemese de milletimize hizmet etmeye devam edeceğiz. 
Bu kürsüden iktidarımızla ilgili asılsız, mesnetsiz
birçok iddialar ortaya atıldı. Tabii ki muhalefet eleştiri hakkını kullanacak.
Lakin bu eleştiri, kesinlikle bizlere ve iktidarımıza hakaret seviyesinde
olmamalıdır. On dört yıldır yapılan icraatları itibarsızlaştırmaya, başarıları
gölgelemeye kimsenin hakkı yoktur. Bizim için önemli olan bu sözler değil,
önemli olan milletimizin ne söylediğidir. 
ÖZGÜR ÖZEL (Manisa) – Oo, bravo(!) Ya, bir alkış edin
Allah aşkına!
NİHAT ÖZTÜRK (Devamla) – Milletimiz, 2002 yılından bu
yana her seçimde AK PARTİ’ye olan güvenini, desteğini artırarak ortaya
koymuştur. Biz halkımıza inanıyor, halkımıza güveniyoruz. 
İDRİS BALUKEN (Diyarbakır) – Hocam, siz
alkışlamıyorsanız biz alkışlayalım!
NİHAT ÖZTÜRK (Devamla) - Onlardan aldığımız güç ve
inançla, milletimizin refahı, huzuru ve mutluluğu için çalışmaya devam
ediyoruz. İnandığımız ve itibar ettiğimiz…
ÖZGÜR ÖZEL (Manisa) – Şimdi geliyor alkış!
NİHAT ÖZTÜRK (Devamla) - …tek güç milletin gücüdür. (AK
PARTİ sıralarından alkışlar; CHP, HDP ve MHP sıralarından “Bravo” sesleri,
alkışlar[!])
Millet, daha dört ay önce sözünü söylemiş, AK
kadroların arkasında dimdik durmuştur. Bizim için önemli olan da budur.
Yıllardır aynı teraneleri ısıtıp ısıtıp milletin gündeminden uzak olarak bu
kürsülerden söyleyenler, 1 Kasım seçimlerinden ders almamış olmalılar ki aynı
üsluba devam ediyorlar. Millet, son sözünü 1 Kasımda söylemiş, milletin
adamlarına sahip çıkmıştır. (AK PARTİ sıralarından alkışlar; CHP sıralarından
“Bravo” sesleri, alkışlar[!])
Hiç kendinize soruyor musunuz AK PARTİ neden on dört
yıldır iktidarda diye? (CHP sıralarından gürültüler)
VELİ AĞBABA (Malatya) – Bulamadım!
NİHAT ÖZTÜRK (Devamla) - Girdiği her seçimi neden
kazanıyor sizce AK PARTİ? 
VELİ AĞBABA (Malatya) – Bilemiyoruz vallahi. Anlat da
bilelim çok mu çalışıyorsunuz?
NİHAT ÖZTÜRK (Devamla) - Madem benim ülkem, sizin
söylediğiniz gibi doğru yönetilmiyorsa, gerçekten milletimiz, sizin
söylediğiniz gibi sıkıntı içerisindeyse neden bu millet size oy vermiyor?
ORHAN KIRCALI (Samsun) – Neden?
VELİ AĞBABA (Malatya) – Neden?
NİHAT ÖZTÜRK (Devamla) - Ve neden bu millet her seçimde
sizi sandıkta hüsrana uğratıyor? Bunları hiç düşündünüz mü? Acaba bu millet mi
yanlış yerde duruyor, yoksa siz mi bu milletin gündeminden ve hissiyatından
uzaktasınız? 
MEHMET PARSAK (Afyonkarahisar) – Bir de o milletin adını
söyleyin de bir alkışlayalım sizi!
NİHAT ÖZTÜRK (Devamla) – Bu millet, kendine yakın hissettiği, zalimin karşısında, mazlumun
yanında yer alan, halka hizmet Hakk’a hizmet anlayışıyla milletimizle birlikte
bugünlere gelen Kurucu Genel Başkanımız, Cumhurbaşkanımız Sayın Recep Tayyip
Erdoğan…
VELİ
AĞBABA (Malatya) – Hah, burada bir alkış! Burada bir alkış!
NİHAT ÖZTÜRK (Devamla) – …Başbakanımız Sayın Ahmet Davutoğlu ve dava arkadaşlarıma hep sahip
çıkmıştır. (AK PARTİ sıralarından alkışlar, CHP sıralarından “Ooo” sesleri)
VELİ
AĞBABA (Malatya) – Daha ne yapalım biz size? CHP varsa herkes için var!
NİHAT ÖZTÜRK (Devamla) – Siz bu sahip çıkmayı tesadüf mü zannediyorsunuz? 
(Mikrofon otomatik cihaz tarafından kapatıldı)
NİHAT ÖZTÜRK (Devamla) – Her ne kadar sizler isminden rahatsız olsanız da, her ne kadar sizler Recep Tayyip Erdoğan’ın
varlığından rahatsız olsanız da biz bu kürsülerden Sayın Cumhurbaşkanımıza
şükranlarımızı sunmaya devam edeceğiz. (AK
PARTİ sıralarından alkışlar, CHP sıralarından “Ooo” sesleri)
Bu
vesileyle 2016 yılı bütçesinin ülkemize, milletimize hayırlı olmasını temenni
ediyor, yüce Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Öztürk.
Sayın
Baluken, söz talebiniz var.
İDRİS
BALUKEN (Diyarbakır) – Evet Sayın Başkanım, bir açıklama yapmam gerekiyor. 
BAŞKAN
- Sayın Baluken ve Sayın Bostancı’nın söz talepleri var.
Buyurunuz
Sayın Baluken.
IV.- AÇIKLAMALAR (Devam)
44.- Diyarbakır Milletvekili İdris
Baluken’in, AKP’li bir milletvekilinin, Cumhurbaşkanının bazı ifadeleriyle
ilgili kürsüde dile getirdiği düşünceleri nedeniyle kendisinin Mecliste
olmadığı bir zamanda hakarete varan söylemlerde bulunduğuna ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, bu üçüncü köprüyle ilgili Cumhurbaşkanının yapmış olduğu “İkramiyeyi
verin, sadakadan sayın.” söylemiyle ilgili kürsüden kendi düşüncelerimi ve
bunun ne anlama geldiğini açık bir şekilde ifade etmiştim. Gerek dün gerekse
bugün grubumuz adına konuşan sayın hatipler de bu konuda gerekli açıklamaları
yaptılar. Ancak dün bir sağlık sorunu nedeniyle Meclis sınırları içerisinde
olmadığım bir saatte -kendisi burada olsaydı ismini verecektim ama burada
olmadığı için, onun yaptığı gibi etik dışı bir anlayış içerisine girmeyeceğim,
ismini vermeyeceğim- AKP'li bir milletvekili, konuşmasının neredeyse yarısını
benim bu yapmış olduğum açıklamayı çarpıtma ve yer yer de hakaretlere varan
söylemlerle geçirmiş.
(Mikrofon otomatik cihaz tarafından kapatıldı)
İDRİS
BALUKEN (Diyarbakır) – Sayın Başkan…
BAŞKAN – Sözlerinizi tamamlayınız, mikrofonunuzu
açıyorum.
İDRİS
BALUKEN (Diyarbakır) – Yetmeyecek; Sayın Başkan, bu meramımı bitirmem lazım.
BAŞKAN
– “Mikrofonunuzu
açıyorum.” dedim Sayın Baluken.
İDRİS
BALUKEN (Diyarbakır) – Şimdi, bunun için gerekli açıklamaları yaptık,
hatiplerimiz de yaptılar, ona girmeyeceğim ancak bu milletvekilinin, benim
hakkımda, ben burada yokken, Meclis sınırları içerisinde yokken “Kendi aklını
kullanamıyor demek ki.” şeklinde bir cümle kullandığını tutanaklardan öğrendim.
Ben, tabii, bütün milletvekillerinin muhakeme etmesi açısından kimin aklını
kullanıp kullanmadığının resmini bir ortaya koymak isterim. Ben burada o
konuşmayı yaptığım sırada bu milletvekili bu sıralarda oturuyordu ve İç Tüzük
ve Anayasa’nın gerekli olan maddeleri de bu milletvekilinin aklını kullanarak benim
bu değerlendirmelerimle ilgili benim burada bulunduğum saatte kürsüden cevap
vermeye elveriyordu, cevaz veriyordu ama bunu yapmadı. Yirmi dört saat
geçtikten sonra, benim burada olmadığım bir saatte buraya gelip o hakareti
ifade etmiş. 
Şimdi
burada iki ihtimal var Sayın Başkan: Ya bu sayın milletvekilinde, dediği gibi,
aklını kullanma yeteneğiyle ilgili anlık bir sorun var -aradan yirmi dört saat
geçmesi gerekiyor, halkın deyimiyle jeton biraz geç düşüyor- ya da yirmi dört
saate rağmen de böyle bir özellik için başka bir yerden bir akıl verilmesi
gerekiyor yani jeton düşmemesine rağmen başka bir yerden gelen akılla yirmi
dört saat sonra burada bu şekilde bir itham, bir hakaret ortaya koyuyor.
Dolayısıyla, bu konudaki takdiri Genel Kurula bırakıyorum. 
Ayrıca,
akli melekelerle ilgili, Cumhurbaşkanının ismi geçtiğinde bile burada zıplayıp
büyük bir hassasiyet gösteren AKP Grubunun burada bulunmayan bir milletvekili
ve grup başkan vekili için yapılan bu değerlendirmeyle ilgili…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) - …ikircikli tutumunu da yine Genel Kurulun takdirine
bırakıyorum. 
Teşekkürler.

BAŞKAN
– Teşekkür ederim Sayın Baluken.
Sayın
Bostancı, buyurun.
45.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklamasındaki
bazı ifadeleri ile İstanbul Milletvekili Eren Erdem’in 2014 Yılı Merkezi
Yönetim Kesin Hesap Kanunu Tasarısı’nın 3’üncü maddesi üzerinde şahsı adına
yaptığı konuşmasındaki bazı ifadelerine ilişkin açıklaması
NACİ
BOSTANCI (Amasya) – Sayın Başkanım, teşekkür ediyorum. 
Burada
çeşitli partilerden hatipler konuşuyorlar. Bazen alınganlık doğuran, bazen hoşa
gitmeyen, bazen muhakkak eleştirilmesi gereken ifadeler de oluyor ama ilgili
partilerden her zaman burada vekiller var ve onlar söz alarak gerekeni
yaparlar. Zannediyorum, o gün HDP’den de üye arkadaşlar vardı, keşke onlar söz
alıp sıcağı sıcağına bu konuyu konuşsalardı.
İDRİS
BALUKEN (Diyarbakır) – Şahısla ilgili hakarete girmemişler, yoksa cevabını
vermişler tabii.
MEHMET
NACİ BOSTANCI (Amasya) – Sayın Eren Erdem, burada ilginç bir başlangıçla bir
konuşma yaptı kapitalizm-İslam mukayesesi üzerinden. Aslında, ağır konuyu tabii
ki beş dakika içerisinde toparlaması mümkün değil. Sonuçta son derece klişe bir
biçimde, AK PARTİ eleştirisi manasına gelecek “abdest aldırılmış kapitalizm”
gibi klişe, popüler bir eleştiriye bağladı. Doğrusu, kapitalizm-İslam
mukayesesi gibi yakın tarihin çok önemli bir mecrasına atıflarla başlayıp
sonuçta popüler bir klişeye bağlamasını uygun görmediğimi belirtmek isterim.
Hele, siyasi partilere ilişkin değerlendirme yaparken onların son derece önemli
toplumsal ve politik dönüşümler neticesinde ortaya çıkmış olduklarını,
arkasında bir tarih bulunduğunu ıskalamamak gerekir. AK PARTİ’nin arkasındaki
tarihte de Osmanlı’dan cumhuriyete intikal eden bütün o tartışmalardan beslenen
bir muhakeme bir müktesebat vardır. Osmanlı’da da Ohannes Paşa’dan, Parvus
Efendi’den, Mehmet Ali Ayni’den, Sebilürreşad dergisi etrafındaki insanlardan,
Mehmet Akif’ten, Ziya Gökalp’ten, zamanımıza doğru gelindiğinde Sabri
Ülgener’den, Ahmet Güner Sayar’dan, sayamadığım daha birçok insandan bu
kapitalizm-İslam…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, sözlerinizi tamamlayınız Sayın Bostancı.
MEHMET
NACİ BOSTANCI (Amasya) – Birçok mütefekkir sadece bizim coğrafyamızda değil,
işte, Daryush Shayegan’dan Ali Şeriati’ye, İran’dan, Avrupa’daki birçok
mütefekkirden, Sombart’tan, Weber’den benzer konulara ilişkin değerlendirmeler
olduğunu biliyoruz ve büyük toplumsal politik hareketler, sadece AK PARTİ
değil, buradaki bütün siyasi hareketler bunlara ilişkin hatırlatmaları hesaba
katarak pozisyon alırlar ve o çerçevede davranırlar. O yüzden, partilere
yönelik değerlendirme yaparken hafife alıcı tarzda klişe birtakım ifadelerle,
“abdest aldırılmış kapitalizm” gibi hoş olmayan bir yaklaşımı sergilemeyi uygun
bulmadığımı belirtmek için bu sözü aldım. Bir sataşma olarak değil ama Sayın
Eren Erdem’in İslam-kapitalizm bağlamında hakikaten çok ilgi çekici bir
başlangıç yaptıktan sonra oraya bağlamasına itiraz babında bunu söylemeyi
gerekli buldum.
Saygılarımla.
BAŞKAN
– Teşekkür ederim Sayın Bostancı.
Daryush
Shayegan deyince onun “Yaralı Bilinç”, “Melez Bilinç” kitaplarından bir şeyler
söyleyeceksiniz diye bekledim ama yarım kaldı. 
EREN
ERDEM (İstanbul) – Sayın Başkan…
BAŞKAN
– Sayın Erdem, buyurun.
EREN
ERDEM (İstanbul) – 69’uncu maddeye göre, benim ifade etmediğim bir şeyi ifade
ettiğim yönünde bir görüş olduğunu belirttiği için sayın grup başkan vekili,
açıklama hakkımı kullanmak istiyorum.
MEHMET
NACİ BOSTANCI (Amasya) – Sataşma yapmadım.
VELİ
AĞBABA (Malatya) – On beş dakika sataştı efendim.
MEHMET
NACİ BOSTANCI (Amasya) – Yerimden açıklama yapabilirim.
BAŞKAN
– 69’uncu madde çerçevesinde size söz veriyorum.
Sayın
Erdem, buyurun.
Sayın
milletvekilleri, şimdi, ben milletvekillerinden şunu rica ediyorum: Söz talep
ederken daha yüksek sesle konuşmalarını rica ediyorum. O ses buraya çok yavaş
intikal ediyor ya da bazı kelimeleri duymakta zorluk çekiyoruz.
Buyurunuz.
V.- SATAŞMALARA İLİŞKİN KONUŞMALAR (Devam)
14.- İstanbul Milletvekili Eren Erdem’in,
Amasya Milletvekili Mehmet Naci Bostancı’nın yaptığı açıklaması sırasında
şahsına sataşması nedeniyle konuşması
EREN
ERDEM (İstanbul) – Sayın Başkan, öncelikle, Sayın Bostancı’nın bu alınganlığını
anlamış değilim. Ben konuşmamda en ufak bir nezaketsizlik yapmadım. İktidar
partisinin adını ağzıma hiç almadım fakat başta Orta Doğu ve demin de… Sayın
Bostancı’ya ek olarak ben de birkaç isim sayayım. Mesela Roger Garaudy gibi
Fransız mütefekkirlerin de zikrettiği ve âdeta siyaseti tanımlayıcı bir kavrama
dönüşmüş “abdestli kapitalizm” kavramını neden iktidar partisi üstüne alındı,
bunu anlamış değilim. Ben iktidar partisinin ismini ağzıma almadığım hâlde bunu
üstüne alınması elbette, politik açıdan düşündürücü.
Bir
diğeri: Elbette ki İslam-kapitalizm bağlamındaki sunuşlar, bizim ülkemizin
içinde bulunduğu reel politik pozisyonu da kapsayıcı bir dille ülkemizin
koşulları içinde de değerlendirilmesi gereken konulardır. Demin ifade ettim,
burada sayın milletvekillerimizin Kur’an’ın beyanlarını, ayetlerini telaffuz
etmesi fevkalade memnuniyet verici. Ama konuşmamın sonunda ifade ettiğim Haşr
Suresi’nin ilgili ayetinde yer alan, mealen, servetin sadece zenginler arasında
dolaşan bir devlet olmaması noktasına geldiğimizde politik bir adım atmıyoruz.
Dolayısıyla burada “abdestli kapitalizm” kavramının bir siyasi parti tarafından
alınganlık hususunda değerlendirilmesi fevkalade düşündürücüdür. Ben konuşmamın
hiçbir yerinde bir siyasi partinin ismini zikretmediğim hâlde, Milliyetçi
Hareket Partisi, Halkların Demokratik Partisi değil, iktidar partisi bu kavramı
kendi üstüne alınmıştır; bu da benim açımdan düşündürücü bir durum olmuştur.
Teşekkür
ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Erdem.
VELİ
AĞBABA (Malatya) – Bu konuda Sayın Bakan da cevap verecek birazdan.
BAŞKAN
– Sayın milletvekilleri, lütfen...
Buyurunuz
Sayın Bostancı.
MEHMET
NACİ BOSTANCI (Amasya) – Sayın Başkanım, “kapitalizme abdest aldırmak” ifadesi
gündelik tartışmalarda zaman zaman atıf yapılan ve AK PARTİ’ye yönelik bir
eleştiri olarak kullanılan bir kavramdır. Yoksa “Hava bulutlu verildi, bize de
ördek denildi.” alınganlığı değil bu. Sayın Eren Erdem de bunu bilir, bu
çerçevede o imayı yaptı, o bakımdan bu açıklamayı gerektiriyor.
BAŞKAN
– Peki, teşekkür ederim Sayın Bostancı.
ERTUĞRUL
KÜRKCÜ (İzmir) – Savcı olsan senin elinden kurtulamaz kimse.
OKTAY
VURAL (İzmir) – Kapitalizme mi karşısınız, abdest alınmasına mı karşısınız? 
İDRİS
BALUKEN (Diyarbakır) – Sayın Bostancı, niyet okuma konusunda herkesin niyetini
okuyorsun yani.
OKTAY
VURAL (İzmir) – “Abdestli” bölümüne mi, “kapitalist” bölümüne mi, hangisine?
ÖZGÜR
ÖZEL (Manisa) – Efendim, çok küçük bir açıklama yapma ihtiyacı duyuyorum.
Bütçe
görüşmeleri boyunca biraz önce grubumuza yaptığınız eleştiri hiçbir başkan
vekili tarafından yapılmadı. Buradan şu anlamı çıkarıyoruz: Grubumuzdaki tüm
milletvekillerinin size duydukları saygı ve sevgi sonucunda ses tonlarını
yükseltmeye kesinlikle cesaret etmedikleri anlamı çıkar. 
Teşekkür
ederiz efendim. (CHP sıralarından alkışlar) 
BAŞKAN
– Sayın Özel, çok teşekkür ederim.
Aslında
çok derin bir konuya giriliyordu, Ali Şeriati, Daryush Shayegan, Max
Weber. Keşke zamanımız izin verse, gündem izin verse de bu konuları
konuşabilsek ama şimdi bütçeye devam ediyoruz.
MEHMET
NACİ BOSTANCI (Amasya) – Siz de burada olsanız.
OKTAY
VURAL (İzmir) – Efendim, televizyon programında konuşsunlar. Sayın Bostancı
çıksın televizyon programına, konuşalım bunları.
BAŞKAN
– Çok teşekkür ederim Sayın Özel .bu güzel cümleleriniz için, sağ olun.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay Kanunu
Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– Sayın milletvekilleri, 3’üncü madde üzerinde siyasi parti grupları ve
şahıslar adına konuşmalar tamamlanmıştır.
Şimdi,
madde üzerinde on dakika süreyle soru-cevap işlemi yapacağız.
Soruları
başlatıyorum.
İlk
soru Sayın Tuncer’in.
MUSTAFA
TUNCER (Amasya) – Teşekkür ederim Sayın Başkan.
Amasya,
önemli bir tarih kenti olmanın yanında, çok önemli bir tarım kentidir. Gümüş
Ovası, Merzifon Ovası, Suluova Ovası, Geldingen Ovası ve Yeşilırmak kenarında,
çok verimli ve mikroklima özelliğinde tarım alanları gibi, Türkiye’nin en
verimli ve büyük ovaları vardır. Amasyalının en büyük geçim kaynağı da bu
ovalarda yetiştirip sattığı tarımsal ürünlerdir. Böyle önemli bir tarım şehrine
şu an termik santral yapılmaya çalışılmaktadır. Termik santral, Amasya’nın
tarımı ve Amasyalılar için ölümdür. Termik santrali hiçbir Amasyalı istememektedir,
kaldı ki Avrupa Birliği de fosil enerjiden vazgeçmektedir. 
Sayın
Bakan, millî iradeye rağmen termik santral yapmaya devam edecek misiniz?
Teşekkür
ederim.
BAŞKAN
– Sayın Ağbaba...
VELİ
AĞBABA (Malatya) – Sayın Başkan, baharın habercisi olan ağaçların çiçek açması
Malatya’da tedirginlik yaratmakta; herkes ağaçlar çiçek açtığı için, bahar
geldiği mutlu olurken, Malatyalıların geceleri gözlerine uyku girmemektedir.
Malatya’nın neredeyse tamamını ilgilendiren ve Malatya’nın geçim kaynağı olan, ekonomimizin
bel kemiği olan kayısı ağaçları çiçek açmaya başladı. Başta Kale ilçesi olmak
üzere, Malatya bir geline benzer şekilde beyaza büründü. Bu güzellik, don
olması durumunda Malatyalıların bir yıllık emeklerinin yanması demek. Mart,
nisan ayında Malatyalıların gözlerine uyku girmez, kara kara düşünürler. Kimi
yoksul Malatyalı geceleri lastik tekerlek yakmayı düşünür, kimi çoluk çocuğunun
rızkı için dua eder. Ne yapsın ki? Malatya’nın Meteoroloji Bölge Müdürlüğü
başka ile alınmış. Israrla talep ve teklif etmemize rağmen alan bazlı destek
verilmiyor. TARSİM’de ürünü sigorta ettiremiyor; çok pahalı, prim ödemeye
takati yok. Sizden ricam Sayın Bakan, Malatya Milletvekili olarak talebim, alan
bazlı desteğin derhâl verilmesidir. Diğer illerde böyle bir uygulama vardır.
Malatya bunu hak etmektedir. Alan bazlı destek Malatya’yı ayağa kaldırır.
Ayrıca, TARSİM prim ücretlendirmesi de tekrar gözden geçirilmelidir.
Malatyalılara bu müjdeyi vermenizi sizden rica ediyorum.
BAŞKAN
– Sayın Tüm...
MEHMET
TÜM (Balıkesir) – Teşekkür ederim Sayın Başkan.
8
Mart Dünya Emekçi Kadınlar Günü’nü kutluyorum. 
Nazım
Hikmet’ten kısa bir şiir okumak istiyorum kadınlar adına.
“Kimi
der ki kadın,
Uzun
kış gecelerinde yatmak içindir.
Kimi
der ki kadın,
Yeşil
bir harman yerinde,
Dokuz
zilli köçek gibi oynatmak içindir.
Kimi
der ki ayalimdir, boynumda taşıdığım vebalimdir.
Kimi
der ki hamur yoğuran,
Kimi
der ki çocuk doğuran.
Ne
o ne bu ne döşek ne köçek ne ayal ne vebal.
O
benim kollarım, bacaklarım, başımdır.
Yavrum,
annem, karım, kız kardeşim, hayat arkadaşımdır.”
BAŞKAN
– Sayın Erdoğan… Sayın Mehmet Erdoğan. 
Bundan
sonra Erdoğanlara söz verirken isimleriyle hitap edeceğim çünkü Meclisimizde 2
Mehmet Erdoğan var, 1 de Hüsnüye Erdoğan var. 
MEHMET
ERDOĞAN (Muğla) – Sayın Başkanım, benim süremden gitmiyor değil mi? 
BAŞKAN
– Hayır hayır, sürenizi baştan alıyorum. 
Buyurunuz.

MEHMET
ERDOĞAN (Muğla) – Teşekkür ediyorum Sayın Başkan. 
Sayın
Bakan, inşaatı 2012 yılından beri devam eden 25 yataklı Datça Devlet Hastanesi
inşaatı daha kaç yıl sürecek? Datçalı hemşehrilerim yeni devlet hastanelerine
ne zaman kavuşacak? 
Daha
önce uzman erbaşların kamuda bir göreve atanabilmesi için iki yıl görev
yapmaları yeterliydi. Bütçeden önce görüştüğümüz torba kanunla bu süre yedi
yıla çıkarıldı ancak torba kanundaki düzenlemeden önce iki yıl ve daha fazla
süreyle çalışarak kamuda bir göreve atanmak için birliklerle sözleşmelerini
sonlandıran uzman erbaşların durumu ne olacak? 
Yine,
kanunda öngörülen süre kadar uzman erbaş olarak çalışan ve atanmayı bekleyen
uzman erbaş sayısı 10 bini geçmiştir, bu kardeşlerimizin mağduriyeti bir gün
sonlanacak mı? 
Teşekkür
ediyorum. 
BAŞKAN
– Sayın Kuyucuoğlu…
SERDAL
KUYUCUOĞLU (Mersin) – Teşekkür ederim Sayın Başkan. 
Sayın
Bakan, sizin verdiğiniz rakamlarla ve yüzdelerle sayın konuşmacıların verdiği
servet dağılımındaki yüzdeler çok farklı görünüyor. Şimdi, BDDK’nın verdiği
verilere göre, Türkiye’de 64 milyon civarında hesap var. 250 bin ile 1 milyon
arasında olan hesap sayısı 398 bin, 1 milyon liranın üzerindeki hesap sayısı 93
bin yani binde 7,2’si. Ama, bunlar toplam mevduatın yüzde 67’sine sahipler. 
Yine,
İstanbul Menkul Kıymetler Borsasının açıkladığı rakamlara göre, 250 bin ile 1
milyon arasındaki mevduat, daha doğrusu hesap sayısı 15 bin, 1 milyonun
üzerinde ise 4 bin. Toplam 1 milyon hesap içerisinde, bu da yüzde 1,94’e
geliyor yani hesabın yüzde 86,15’ine yüzde 1,94’ü sahip. Bu rakamlar…
(Mikrofon
otomatik cihaz tarafından kapatıldı)
BAŞKAN
– Sayın Şeker…
ALİ
ŞEKER (İstanbul) – İdil’deki şehitlerimize Allah’tan rahmet, yaralılara acil
şifalar diliyorum. Meclisi bu sorunun çözümü konusunda göreve davet ediyorum. 
Sayın
Maliye Bakanı, imtiyazlı otoyol, havalimanı, köprü, maden sözleşmelerinden;
yoksullaştırdığınız halka dağıttığınız makarna, bakliyat torbalarından, şehir
rantlarından, özel ihalelerden zengin ettiğiniz Cengiz İnşaat, Limak, Kolin,
Çalık, Sancak ve Torunlar şirketleri vergi rekortmenleri listesinde var mı? Ne
kadar vergi verdiler?
300
milyar bütçenin yüzde 1’inden fazlası olan 400 milyon lirayı -Cengiz İnşaatın
vergi borcunu- sıfırlarken, depremden zarar gören, iş yerleri kapanan
Vanlıların vergi borçlarını neden silmediniz?
Teşekkür
ederim.
BAŞKAN
– Sayın Kaplan Hürriyet…
FATMA
KAPLAN HÜRRİYET (Kocaeli) – Kocaeli Aile ve Sosyal Politikalar İl Müdürlüğü
bünyesinde açılan Kadın Konukevinde ocak-şubat aylarında 122 kadın sığınmacı
kalıyor. Kamuoyunda “kadın sığınmaevi” olarak bilinen bu evin kapasitesi ise
90’dır. Kocaeli’de bulunan aynı evde 2014 yılında 614, 2015 yılında ise 537
olmak üzere, kurulduğundan bu yana, şiddet gören toplam 1.273 kadın sığınmacı
barındı. Hükûmet kadınların sığınmaevlerindeki durumlarını düzeltmek için ne
yapmayı düşünüyor?
BAŞKAN
– Teşekkür ederim.
Şimdi,
Sayın Bakana cevapları için söz veriyorum.
Buyurun
Sayın Bakan.
MALİYE
BAKANI NACİ AĞBAL (Bayburt) – Sayın Başkan, teşekkür ediyorum.
Amasya’da
termik santral yapımıyla ilgili sayın vekilimiz bir soru sordu ancak bu detayda
elimde bir bilgi yok. Enerji Bakanlığıyla görüştükten sonra, neden burada bir
termik santral yapılmasına gerek görüldü, oradaki çevresel koşullarla ilgili
olarak ne tür analizler yapıldı… Zaten mutlaka bir ÇED raporu alınması
gerekiyor ama detaylı bilgileri aldıktan sonra sizlerle paylaşırım.
Sayın
Ağbaba’nın “Malatya’da alan bazlı desteklere bir an önce geçilmelidir.”
şeklinde bir değerlendirmeleri oldu. Bu konuda da uygun görürseniz, Tarım Bakanımızla
bir görüşeyim konuyu, hani orada, o bölgede yapılan mevcut desteklemelerde
hangi yöntemler kullanılıyor, bu öneri ne kadar uygulanabilir, onu kendisiyle
paylaşayım.
Sayın
Tüm bugün bir şiir okudu, ben de günün anlam ve önemine uygun bir şiir
okuyayım, çok sevdiğim bir şiirdir. İnşallah, herkes dinlemekten memnuniyet
duyar. 
“Ezan
sesi duyulmuyor
Haç
dikilmiş minbere
Kâfir
Yunan bayrak asmış
Camilere,
her yere
Öyle
ise gel kardeşim
Hep
verelim elele
Patlatalım
bombaları
Çanlar
sussun her yerde
Çanlar
sustu ve fakat
binlerce
yılın yabancısı bir ses
değdi
minarelere: Tanrı uludur Tanrı uludur
Polistir
babam
Cumhuriyetin
bir kuludur.” 
İsmet
Özel’e ait bir şiirdir. 
ERTUĞRUL
KÜRKCÜ (İzmir) – Nasıl bir şiir bu ya?
MALİYE
BAKANI NACİ AĞBAL (Bayburt) – Hakikaten, içimizi sızlatan tarihsel geçmişe de
ifade ve referans veriyor. 
Sayın
Erdoğan bu Datça’daki hastaneyle ilgili bir soru sordular. Onu Sağlık
Bakanlığından öğrendikten sonra bilgi vereceğim. 
Uzman
erbaşlar konusunda arkadaşların bana verdikleri henüz bir bilgi yok. O konuda
da uygun görürseniz bilgi aldıktan sonra cevap vermek isterim. 
Sayın
Şeker, özellikle bu şehir rantları konusunda ve vergi borçları konusunda bir
sorunuz oldu. Şunu söyleyeyim: AK PARTİ hükûmetleri döneminde bir kere
gerçekten kişi başına millî geliri satın alma gücü paritesiyle bugün
karşılaştırdığımızda 8.667 dolardan bugün gelinen noktada 20.298 dolara
gelmiştir yani Türkiye’de kişi başı millî gelir dolar cinsinden satın alma gücü
itibarıyla 3 kat artmıştır. Millet olarak, ülke olarak hepimiz zenginleştik.
ALİ
ŞEKER (İstanbul) – Paylaşım nasıl? 
MALİYE
BAKANI NACİ AĞBAL (Bayburt) – Çok çok güzel paylaşıldı. 
Yine
bu dönemde gelir dağılımı istatistiklerine baktığımız zaman Gini katsayısı
uluslararası bir göstergedir; 0,44’ten 0,38’e gelmiştir. 
EMİN
HALUK AYHAN (Denizli) – Eski OVP’den söylüyor yalnız Sayın Bakan. 
MALİYE
BAKANI NACİ AĞBAL (Bayburt) – En düşük gelire sahip yüzde 10 ile en yüksek
gelire sahip yüzde 10’u mukayese ettiğimizde 2002’de 18 kattan şimdi ise 11
kata gelmiştir.
SERDAL
KUYUCUOĞLU (Mersin) – Banka mevduatlarını sordum, söylemediniz. 
MALİYE
BAKANI NACİ AĞBAL (Bayburt) – Gelir dağılımı ne zaman bozulur biliyor musunuz? 
HALUK
PEKŞEN (Trabzon) – Siz geldikten sonra böyle oldu! 
MALİYE
BAKANI NACİ AĞBAL (Bayburt) – Bir ülke eğer batarsa o zaman bozulur. Hâlbuki bu
dönemde gerçekten gelir dağılımının iyileştirilmesi noktasında önemli
gelişmeler kaydedilmiştir fakat bizim bunu yine de OECD ülkeleri arasında
baktığımız zaman daha da iyileştirmemiz lazım. Bunu da özellikle paylaşmak
istiyorum.
Sayın
Başkanım, teşekkür ediyorum.
BAŞKAN
– Teşekkür ederim Sayın Bakan.
ÖZGÜR
ÖZEL (Manisa) – Sayın Başkan, yerimden bir söz talebim var.
BAŞKAN
– Sayın Özgür Özel, buyurun, mikrofonunuzu açıyorum.
IV.- AÇIKLAMALAR (Devam)
46.- Manisa Milletvekili Özgür Özel’in,
Maliye Bakanı Naci Ağbal’ın 2014 Yılı Merkezi Yönetim Kesin Hesap Kanunu
Tasarısı’nın 3’üncü maddesi üzerinde soru-cevap işlemi sırasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkanım, ben söz almak zorunda kaldım. Bir Maliye
Bakanı, bir Türkiye Cumhuriyeti Maliye Bakanı konuşması dinlerken, öyle araya
bir parça girdi. Tabii, bunun bir bakana ait, Türkiye Cumhuriyeti kabinesine,
hükûmetine ait bir bakana ait bir konuşma olduğuna inanmak çok güç. Gerçekten
çok üzüntü duyuyorum. Tabii, şairler şiir yazarlar. Hangi dönemde yazdılar,
hangi şartta yazdılar, o ayrı ama bir bakan, açıkça nefret söylemi içeren buraya
taşıdığında ve içindeki her tarafıyla, hani zücaciyeci dükkânındaki bir fil
gibi burnuyla başka tarafı, kuyruğuyla başka tarafı deviren bir özensizlik
içinde bir söylemde bulundu. Diplomatik ilişki içinde olduğumuz -geçmişte
yaşananlar ne olursa olsun- Yunanistan’a karşı “kâfir Yunan” ifadesinin yer
aldığı -yani bir bakan yapıyor bunu, bilmiyorum Dışişleri Bakanı bununla ilgili
ne düşünüyordur- “Çanlar sussun her yerde.” gibi maksadı Türkiye Cumhuriyeti
vatandaşı olan çok sayıda Hristiyan’ı inanılmaz rencide edebilecek bir kısmı da
içeren, sonra -Cumhuriyet Halk Partisine sataşmak için yaptı herhâlde-
“Minarelerden başka bir zehir yükseldi.” falan gibi şeyler söylüyor, ezanın
Türkçe okunmasıyla ilgili bir şey söylüyor herhâlde. Ama açıkçası, yani böyle bir
konuşma bu Meclis çatısı altındaki hiçbir milletvekiline yakışmaz da, Kabinenin
bir üyesi bunu niye yapıyor, ne amaçla yapıyor? Gerçekten utanarak ve üzülerek
dinledik.
Teşekkür
ediyorum. (CHP sıralarından alkışlar)
BAŞKAN
– Buyurun Sayın Baluken.
47.- Diyarbakır Milletvekili İdris
Baluken’in, Maliye Bakanı Naci Ağbal’ın 2014 Yılı Merkezi Yönetim Kesin Hesap
Kanunu Tasarısı’nın 3’üncü maddesi üzerinde soru-cevap işlemi sırasındaki bazı
ifadelerine ilişkin açıklaması
İDRİS
BALUKEN (Diyarbakır) – Sayın Başkan, bu Hükûmetin her bir üyesi, Kabinenin her
bir üyesi 78 milyon yurttaşın tamamına hizmet etmek üzere halkın iradesi
doğrultusunda görevlendirilmiş olan siyasetçilerdir. Dolayısıyla gerek ortaya
koydukları politik tutumlarda gerekse de dile getirdikleri söylemlerde 78
milyonun tamamını kapsayan bir dil ve üslup kullanmak zorundadırlar. Bunu bir
tercih olarak belirtmiyorum, dikkat ederseniz bir zorunluluk olarak
belirtiyorum. 
Ben,
Müslüman ve Şafi mezhebine mensup bir Grup Başkan Vekili olarak, Sayın Bakanın
dile getirdiği, okuyarak onayladığı, nefret söylemini aşan o cümlelerin
tamamını buradan kınadığımı ifade etmek istiyorum. Bu ülkede yaşayan, Müslüman
olmayan, Hristiyanlar başta olmak üzere, diğer din ve inançlara mensup her bir
yurttaşın dinine ve inancına saygı göstermek bu Mecliste bulunan her
milletvekilinin birincil, temel görevidir, en temel insan hakkının yüklemiş
olduğu sorumluluktur. Kaldı ki bu Mecliste Hristiyan olan milletvekillerimiz
vardır. Mesela bizim grubumuzda 2 milletvekili arkadaşımız Hristiyan dinine
mensup olarak kendi inanç dünyasını yaşamakta, o inancın gereğini, o dinin
gereği olan ritüelleri hayata geçirmeye çalışmaktadırlar. Dolayısıyla, Sayın
Bakanın niyetinin ne olduğunu bilmiyorum ama burada dile getirmiş olduğu
mısraları sahiplenerek okumuş olması son derece yakışıksız olmuştur.
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Baluken, lütfen tamamlayınız. 
İDRİS
BALUKEN (Diyarbakır) – Hemen bitiriyorum. 
Halkların
Demokratik Partisi olarak kabul edilemez buluyoruz. Özellikle başka din ve
inançlara yönelik nefret söyleminin manşetlere çekildiği, milletvekillerinin,
siyasetçilerin inançlarıyla ilgili birilerinin kendini sorgulama haddine
başvurduğu bir dönemde Sayın Bakanın burada bu tavrı göstermiş olmasını
toplumsal gerilim ve toplumsal kutuplaşma açısından da son derece tehlikeli
buluyoruz. 
Teşekkür
ederim. 
BAŞKAN
– Teşekkür ederim Sayın Baluken. 
Buyurun.

MEHMET
TÜM (Balıkesir) – Sayın Başkan, Dünya Emekçi Kadınlar Günü’yle ilgili bir barış
şiiri okudum ama barış şiirine karşı nefret şiiriyle cevap vermesini kınıyorum.
Tutanaklara geçsin lütfen. 
BAŞKAN
– Teşekkür ederim Sayın Tüm, tutanaklara geçmiştir. 
Sayın
Oktay Vural, buyurun, mikrofonunuzu açıyorum. 
48.- İzmir Milletvekili Oktay Vural’ın,
Maliye Bakanı Naci Ağbal’ın 2014 Yılı Merkezi Yönetim Kesin Hesap Kanunu
Tasarısı’nın 3’üncü maddesi üzerinde soru-cevap işlemi sırasındaki bazı
ifadelerine ilişkin açıklaması
OKTAY
VURAL (İzmir) – Teşekkür ederim. 
Tabii,
Sayın Bakan fıkrayı da okumuştu, yazıdan okumuştu, şimdi bir şiir okudu. 
Zannederim
Sayın İsmet Özel’in şiiri, değil mi efendim? 
MALİYE
BAKANI NACİ AĞBAL (Bayburt) – Evet. 
OKTAY
VURAL (İzmir) – Tabii, yani, bakıldığında, açıkçası İsmet Özel AKP iktidarıyla
Türklerin Kur’an’dan koparılmaya çalışıldığını ifade ediyor. “Planlı olarak
bizi Kur’an’dan kopartma politikası yürütüldü. AKP iktidarıyla bu sonucu
aldılar.” diye tespitlerde bulunan, “Süleyman Şah Operasyonu diye bir
dangalaklıkla ve alçaklıkla karşı karşıya kaldık.” diyen, “Petrolü bize
bırakmamak için Misakımillî’den daha dar bir alana bizi ittiler.” demek
suretiyle Süleyman Şah’ın aslında ne kadar önemli olduğunu vurgulayan bir
şairdi. 
Anladığım
kadarıyla, bu eleştirileri dikkate aldığında, Sayın İsmet Özel’in geldiği
noktadan sizlerin de ibret aldığını görmekten memnuniyet duyduğumu ifade etmek
istiyorum.
Teşekkür
ederim. (MHP sıralarından alkışlar)
BAŞKAN
– Sayın Bakan, buyurun, mikrofonunuzu açıyorum. 
49.- Maliye Bakanı Naci Ağbal’ın, herhangi
bir millete ve dine karşı özel olarak olumsuz bir düşünce içinde olmadığına
ilişkin açıklaması
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Okuduğum
şiir İsmet Özel’in Amentü şiiridir. 
ERTUĞRUL
KÜRKCÜ (İzmir) – Kötü bir şiirmiş. 
MALİYE
BAKANI NACİ AĞBAL (Bayburt) – Kurtuluş Savaşı döneminde, Kurtuluş Savaşı
zamanında bu ülkenin karşılaştığı işgal karşısında yaşanan acılara,
ızdıraplara, bu ülkenin bin yıllık medeniyet kültürüne ve birikimine karşı
yapılan saldırıya karşı bir iç okumadır, o tarihsel dönemin bir anlatısıdır.
Hiçbir şekilde, Yunan milletine karşı asla millet olarak veya din olarak bir
saldırı anlamını taşımaz. 
Zaman
zaman burada Kurtuluş Savaşı dönemini anımsıyoruz, Kurtuluş Savaşı döneminde
yapılanları biliyoruz ve bugün gelinen noktada bu okuduğum şiir tamamen
tarihsel bağlamında o döneme ait gelişmeleri özetleyen bir şiirdir. 
ERTUĞRUL
KÜRKCÜ (İzmir) – Onunla ne alakası var?
ÖZGÜR
ÖZEL (Manisa) – Ne alakası var?
MALİYE
BAKANI NACİ AĞBAL (Bayburt) – Bakın, okuduğum şiirin…
ÖZGÜR
ÖZEL (Manisa) – Niye okuyorsun?
MALİYE
BAKANI NACİ AĞBAL (Bayburt) – Sayın Oktay Vural gibi, Oktay Vural gibi lütfeder
de İnternet’e girip eğer şiiri görürseniz…
ÖZGÜR
ÖZEL (Manisa) – Biliyoruz, biliyoruz. 
MALİYE
BAKANI NACİ AĞBAL (Bayburt) – …bunun tarihsel bir süreç içerisinde o döneme
ilişkin bir anlatı olduğunu görürsünüz. 
ERTUĞRUL
KÜRKCÜ (İzmir) – Burada tarih çalışmıyoruz ki!
MALİYE
BAKANI NACİ AĞBAL (Bayburt) – Benim asla, asla, bakın, asla, ne bir nefret
söylemi için…
ÖZGÜR
ÖZEL (Manisa) – Ya, tutanaktan çıkarılmasını talep et, olsun bu iş.
MALİYE
BAKANI NACİ AĞBAL (Bayburt) – Özgür Bey, Özgür Bey, bir dinler misiniz lütfen. 
BAŞKAN
– Sayın Bakan, devam edin efendim. 
ÖZGÜR
ÖZEL (Manisa) – Çipras Davutoğlu’na soracak şimdi, ne diyecek Davutoğlu? Böyle saçmalık
mı olur ya!
MALİYE
BAKANI NACİ AĞBAL (Bayburt) – Benim burada herhangi bir millete karşı, herhangi
bir dine karşı, Yunan milletine karşı veya herhangi bir dine karşı özel olarak
bir olumsuz düşünce içinde söylemem mümkün değildir, sadece tarihsel koşullar
içerisinde bu söylenmiştir. 
Sabahleyin
burada yapılan konuşmalarda da cumhuriyetin kuruluşuna ilişkin olarak birtakım
temennilerde ve takdirlerde bulunulmuştur. Bu şiir, ki okuduğum bentler de,
tamamen bu bağlamda söylenmiş şeylerdir. 
VELİ
AĞBABA (Malatya) – Gereği neydi, gereği? Gereği ne yani Sayın Bakan? 
ÖZGÜR
ÖZEL (Manisa) – Böyle bir şey olur mu ya?
MALİYE
BAKANI NACİ AĞBAL (Bayburt) – Bunu maksadından koparıp, bağlamından koparıp
bugün güncel bir şekilde bu meseleyi farklı bir yere saptırmak olsa olsa sizin
kafanızın ardındaki esas ayrımcılık ve esas nefret söylemine dayanmaktadır
Sayın Baluken, bunu da özellikle size söyleyeyim; Oktay Vural kadar baksaydınız
eğer o bağlama, onun ne anlama geldiğine dikkat etseydiniz böyle bir şey
söylemezdiniz. 
İDRİS
BALUKEN (Diyarbakır) – İyice düzeyi düşürdünüz be!
ERTUĞRUL
KÜRKCÜ (İzmir) – Oktay Vural’a sarılma.
BAŞKAN
– Sayın Bakan, lütfen, polemiklere girmeyiniz efendim.
ERTUĞRUL
KÜRKCÜ (İzmir) – Sayın Başkan, tutanaklardan çıksın bu konuşma.
İDRİS
BALUKEN (Diyarbakır) – İyice düzeyi düşürdünüz!
Sayın
Başkan…
BAŞKAN
– Bir saniye Sayın Baluken. Ben bir değerlendirme yapayım, söz vereceğim Sayın
Baluken.
III.- OTURUM BAŞKANLARININ KONUŞMALARI
(Devam)
4.- Oturum Başkanı TBMM Başkan Vekili
Mehmet Akif Hamzaçebi’nin, hangi dine, hangi inanca mensup olursa olsun bu
topraklarda yaşayan insanların, Türkiye Cumhuriyeti’nin tüm vatandaşlarının
saygıdeğer olduğuna ilişkin konuşması
BAŞKAN
– Sayın milletvekilleri, 2016 yılı bütçesi ile 2014 Yılı Kesin Hesap Kanunu Tasarılarını
görüşüyoruz. Milletimizin bütçe hakkına ilişkin önemli bir görüşmeyi
gerçekleştiriyoruz. Bütçeler, hükûmet politikalarının değerlendirildiği yerdir,
dolayısıyla bütçede, bütçe görüşmelerinde her şey konuşulabilir; herkes hükûmet
politikalarına ilişkin düşündüğü her şeyi ifade edebilir; düşüncelerini şiirle
de ifade edebilir, şarkıyla da ifade edebilir, bazı arkadaşlarımız böyle
tercihlerde bulundular, onlar, onların özgürlük alanına girer. 
Şunu
ifade etmek isterim: Türkiye Cumhuriyeti’nde yaşayan bütün vatandaşlarımız ya
da bu ülkede vatandaş olmaksızın yaşayan insanlar, herkes, bu topraklarda
yaşayan herkes, hangi dine, hangi inanca mensup olursa olsun bu topraklarda
yaşayan insanlardır, bizim Türkiye Cumhuriyeti’nin vatandaşlarıdır. Onlar camiye
gidebilirler, onlar cemevine gidebilirler, onlar kiliseye gidebilirler, onlar
sinagoga gidebilirler, onlar herhangi bir inanca da mensup olmayabilirler;
hepsi saygıdeğer vatandaşlarımızdır. Bu Genel Kurulda bunun dışında bir
düşüncenin olabileceğini ben düşünmüyorum, buna ihtimal vermiyorum. 
MALİYE
BAKANI NACİ AĞBAL (Bayburt) – Aynen katılıyorum.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, buyurun.
İDRİS
BALUKEN (Diyarbakır) – Bana, açıktan şahsıma sataşma var ayrımcılık yaptığıma
dair.
MALİYE
BAKANI NACİ AĞBAL (Bayburt) – Yok canım, ne sataşması?
BAŞKAN
– Buyurun Sayın Baluken, 69’uncu madde çerçevesinde size söz veriyorum. 
V.- SATAŞMALARA İLİŞKİN KONUŞMALAR (Devam)
15.- Diyarbakır Milletvekili İdris
Baluken’in, Maliye Bakanı Naci Ağbal’ın yaptığı açıklaması sırasında şahsına
sataşması nedeniyle konuşması
İDRİS
BALUKEN (Diyarbakır) – Teşekkür ediyorum
Sayın
Başkan, değerli milletvekilleri; hepinizi saygıyla selamlıyorum. 
Hepimiz
etten ve kemikten yaratılmış insanlarız. Hatalar yapabiliriz, dil sürçmelerimiz
olabilir, zaman zaman maksadını aşan söylemlerimiz olabilir. Erdem odur ki, bu
tarz durumlar ortaya çıktığında bundan özür dilemesini bilerek, ortaya çıkan
yanlış anlamalarla ilgili, gönül kırıklıklarıyla ilgili mevcut durumu tamir
edebilmektir.
Şimdi,
ben, Sayın Bakanı dinlediğimde gerçekten ibrete düştüm. Özrü kabahatinden
beter. Yani açıklama yapayım derken, biz kendisinden yanlış anlaşılmaya mahal
veren, kendisine ait olmayan bu şiirle ilgili bir düzeltme beklerken kendisi tam
tersine, bu şiirin ruhunu tamamen sahiplenip bu şiirin ruhunun hangi zamanda
kaleme alındığına dair atıflar yaptı. 
Sayın
Bakana şunu hatırlatmak gerekir: Hiçbir dönemde, hiçbir coğrafyada, halklar
arasında savaşlara neden olan küresel ve bölgesel emperyal planları herhangi
bir dine, herhangi bir inanca mal etmek doğru bir yaklaşım değildir. Nitekim,
bu ülkenin Kurtuluş Savaşı’nda da, bu ülkenin Müslüman halkları kadar Müslüman
olmayan, diğer din ve inançlara mensup halklar da kendi canını ortaya koymuş,
kendi canını vermiştir. Dolayısıyla, sizin başvurduğunuz bu mısraların tamamı
her yönüyle nefret suçuna giren, ağır ayrımcılık unsurları içeren çok net
cümlelerdir. Sizin herhangi bir şeyin arkasına sığınmadan, çıkıp diğer din ve
inançlara mensup bütün halklardan özür dilemeniz ve o mısraları bu
tutanaklardan çıkarmanız -bir bakanın taşıdığı sorumluluk gereği- önemli
mevkide bulunan bir bakanın sorumluluğuna yakışan tutum olacaktır.
Şahsımla
ilgili değerlendirmelerinin tamamını Sayın Bakan özür dilemediği sürece
kendisine iade ediyorum. 
Teşekkür
ederim. (HDP sıralarından alkışlar) 
BAŞKAN
– Teşekkür ederim Sayın Baluken.
ÖZGÜR
ÖZEL (Manisa) – Sayın Başkan… 
BAŞKAN
- Sayın Özel, buyurun, dinliyorum.
ÖZGÜR
ÖZEL (Manisa) – Sayın Başkan, Sayın Bakan cevap konuşması yaparken “Olsa olsa
bu -bizim tavrımızı kastederek- bilinçaltındaki bir ayrımcılıktan kaynaklanır.”
gibi bir sataşmada bulundu, cevap vermek istiyorum.
BAŞKAN
– Buyurun Sayın Özel, size de 69’uncu madde çerçevesinde iki dakika süreyle söz
veriyorum. (CHP sıralarından alkışlar)
16.- Manisa Milletvekili Özgür Özel’in,
Maliye Bakanı Naci Ağbal’ın yaptığı açıklaması sırasında şahsına sataşması
nedeniyle konuşması
ÖZGÜR ÖZEL (Manisa) – Sayın Başkan, değerli
milletvekilleri; zorlu bir sürecin, yorucu bir dönemin sonunda bütçenin son
günlerindeyiz. Gönül isterdi ki Türkiye Cumhuriyeti’ne, bu Parlamentoya yakışan
şekilde sonlandıralım. 
Sayın Bakanı daha önce defalarca uyardık. Üslubuyla,
gruplarla ilişkisiyle, oturduğu yerden, bakan sıralarından laf atmasıyla
yakışmayan işlerin içinde oldu ama hep tolerans gösterdik. Milletvekilliği
yapmadan doğrudan bakan olmuş, bu sıralarda belli şeyleri tecrübe edememiş,
bürokrasiden gelmiş. Hep kendisine bir toleransla yaklaştık. O, bu iyi niyeti
hep suistimal etmeyi tercih etti. 
Biraz önce okuduğu şiir, birincisi, açıktan bir nefret
söylemi, ayrımcılık suçu; Anayasa’nın 10’uncu ve 24’üncü maddelerine aykırılık
yönünden bir Anayasa ihlali ve anayasal suç. 
Ayrıca, ben ilk kınama konuşmamda şunu söylemiştim
başta: Bu şiiri yazan, hangi dönemde, hangi bağlamda yazdı? Kendisi onun
üzerinden özrü kabahatinden büyük öyle şeyler söyledi ki “İnternet’e bakıp -bir
de Sayın Vural’ı örnek gösteriyor, onu da itham ederek- anlamaya
çalışsaydınız.” diyor. İnternet’e bakınca mideniz bulanır. Adam diyor ki:
“Kurtuluş Savaşı yoktur.” “Gâvurla savaşan Müslüman’a Türk denir." diyor.
“Ermenilerin ve Rumların dillerini ve dinlerini yok etmek Türk devletinin asli
görevidir.” diyor o dizelerin yazarı, sizin buraya taşıdığınız. (CHP
sıralarından alkışlar)
RAMAZAN CAN (Kırıkkale) – Abartma sen de artık ya!
Abartıyorsun artık ya!
ÖZGÜR ÖZEL (Devamla) – Bakın, Bosnalı kadınlar vardı.
Aliya İzzetbegoviç’e diyor ki komutanı: “Onlar bizim kadınlarımıza tecavüz
ettiler, hamile bıraktılar, kılıçtan geçirdiler, evlatlarımızı öldürdüler.
Şimdi, bir Sırp köyünü kuşattık, müsaadenizle intikam alacağız.” Aliye
İzzetbegoviç diyor ki: “Ne demek intikam? Onlar düşmanımız olabilirler, bizim
öğretmenimiz olamazlar. Onlar nasıl bizim öğretmenimiz olabilir?” (CHP sıralarından
alkışlar)
(Mikrofon otomatik cihaz tarafından kapatıldı)
ÖZGÜR ÖZEL (Devamla) – Bunlardan ders alın, bu
paçavrayı yazandan değil!
Teşekkür ederim, saygılar sunarım.
RAMAZAN CAN (Kırıkkale) – Abartma ya!
BAŞKAN – Teşekkür ederim Sayın Özel.
Sayın Vural, söz talebiniz mi var efendim?
OKTAY VURAL (İzmir) – Evet, teşekkür ederim.
Ben gündemle ilgili bir
başka şiirle mukabele edecektim ama konuyla ilgili ağırlığını dikkate
aldığımızda daha sonra bu konuda söz hakkımı kullanmak istiyorum. 
BAŞKAN
– Peki, teşekkür ederim Sayın Vural. 
Sayın
Bostancı, buyurun.
IV.- AÇIKLAMALAR (Devam)
50.- Amasya Milletvekili Mehmet Naci
Bostancı’nın, Maliye Bakanı Naci Ağbal’ın okuduğu şiire taşıyabileceğinden daha
fazla politik anlam atfetmenin uygun bir tavır olmadığına ve AK PARTİ’nin
nefret suçlarıyla mücadele konusunda yaptıklarının ortada olduğuna ilişkin
açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Sayın
Bakan, İsmet Özel’e ait bir şiir okudu. Mesele şiirden çıktı, İsmet Özel
tartışmasına döndü. Oysaki insanların eserleri farklıdır, kendileri farklıdır
ve burada dile getirilen İsmet Özel’in ne söylediği, ne yaptığı, tarihe nasıl
baktığı değildir. Meseleyi şiirden alıp ondan sonra kişiye ilişkin bir
tartışmaya dönüştürürsek ortada sanatçı kalmaz. Çünkü her bir sanatçıya ilişkin
söylenecek laflar vardır. Yukarıdan aşağıya bakın, Avrupa’daki sanatçılardan
bizim sanatçılara kadar her kesimin söylediği sözler vardır. Bir şiire kendi
taşıyabileceğinden daha fazla politik anlam atfetmek, yorumlamak ve sürekli
köpürtmek uygun bir tavır değil. 
VELİ
AĞBABA (Malatya) – Vallahi bravo, Sayın Bostancı!
MEHMET
NACİ BOSTANCI (Amasya) – “Nefret suçu” meselesine gelince, nefret suçlarıyla
mücadele konusunda AK PARTİ’nin yaptığı mücadele ortadadır. 
VELİ
AĞBABA (Malatya) – Asla! Oo!
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, lütfen tamamlayınız Sayın Bostancı. 
MEHMET
NACİ BOSTANCI (Amasya) – Derslerdeki kitaplara kadar, okullardaki kitaplara
kadar, buradaki nefret suçu ifadelerinin kaldırılmasına kadar.
VELİ
AĞBABA (Malatya) – “Affedersiniz, Ermeni”, “İsrail bilmem neyi”, “Bu Alevi…”
MEHMET
NACİ BOSTANCI (Amasya) – Kaldı ki nefret suçlarıyla mücadele meselesi
modernlikle, gelişmişlikle alakalıdır ve Türkiye bu gelişmişlik sürecinde
hepimizin katkılarıyla ilerliyor; burada bütün partilerin, bütün geleneklerin
katkısı vardır.
VELİ
AĞBABA (Malatya) – “Affedersiniz, Ermeni”, “O Kürt”, “Bu Alevi!”, “Öbürü
Mısırdan gelmiş”, “Zerdüşt bunlar…”
MEHMET
NACİ BOSTANCI (Amasya) – Nefret suçları meselesinin daha fazla ne kadar çok
gündeme geldiğini, Türkiye’de tartışıldığını, konuşulduğunu, bunun da ne kadar
olumlu olduğunu da ifade etmek isterim.
VELİ
AĞBABA (Malatya) – Vallahi, Sayın Bostancı’yı kutlamak lazım!
MEHMET
NACİ BOSTANCI (Amasya) – Burada, bizim dahlimizin de çok önemli olduğunun bir
kere daha altını çizmek isterim. 
Şimdi,
böyle bir siyasi heyetin, böyle bir geleneğin bir bakanı olarak okuduğu bir
şiiri bir politik polemik konusu olarak anlamından fazla köpürterek bu şekilde
mukabele edilmesini de uygun bulmuyorum. Sonuçta, İsmet Özel’in bir şiiridir.
(Mikrofon
otomatik cihaz tarafından kapatıldı) 
BAŞKAN
– Sayın Bostancı, lütfen son cümleler…
MEHMET
NACİ BOSTANCI (Amasya) – Kendi bağlamı içinde görülmelidir.
AK
PARTİ’nin içinde de Hristiyan bir vekilimiz vardır, bütün partilerde olduğu
gibi. Bütün inançlara saygılı olduğumuza ilişkin sayısız veri varken çıkıp
buradan dolaylı bir şekilde bir şiire atıfla nefret suçu işlendiği iddiasını da
kabul etmiyoruz. 
Saygılarımla.

BAŞKAN
– Teşekkür ederim Sayın Bostancı. 
Birleşime
elli dakika ara veriyorum.
Kapanma Saati:19.03
YEDİNCİ OTURUM
Açılma Saati: 20.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mücahit DURMUŞOĞLU (Osmaniye), Özcan PURÇU (İzmir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 56’ncı Birleşiminin Yedinci
Oturumunu açıyorum.
2014 Yılı
Merkezi Yönetim Kesin Hesap Kanunu Tasarısı’nın görüşmelerine kaldığımız yerden
devam ediyoruz.
VI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri(Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN –
Komisyon yerinde. 
Hükûmet
yerinde. 
3’üncü
maddenin oylamasında kalmıştık. 
3’üncü
maddeyi oylarınıza sunuyorum: Kabul edenler... Etmeyenler... Kabul edilmiştir.
4’üncü
maddeyi okutuyorum:
Devredilen, iptal edilen ve
tamamlayıcı ödenek
MADDE 4- (1)
Merkezi yönetim kesin hesap gider cetvellerinde gösterildiği üzere, 5018 sayılı
Kanuna ekli;
a) (I) sayılı cetvelde yer alan genel bütçe
kapsamındaki kamu idarelerinin 2014 yılı içinde harcanmayan toplam
645.476.058,16 Türk Lirası,
b) (II) sayılı cetvelde yer alan özel bütçeli
idarelerin 2014 yılı içinde harcanmayan toplam 54.238.708,94 Türk Lirası,
ödeneği ertesi yıla devredilmiştir. 
(2) Merkezi yönetim kesin hesap gider cetvellerinde
gösterildiği üzere, 2014 yılı içinde kullanılan ve ertesi yıla devredilen özel
ödenekler dışında kalan ödeneklerden, 5018 sayılı Kanuna ekli;
a) (I) sayılı cetvelde yer alan genel bütçe
kapsamındaki kamu idarelerinin toplam 26.161.910.978,42 Türk Lirası,
b) (II) sayılı cetvelde yer alan özel bütçeli
idarelerin toplam 3.949.714.726,99 Türk Lirası,
c) (III) sayılı cetvelde yer alan düzenleyici ve
denetleyici kurumların toplam 636.014.601,80 Türk Lirası,
ödeneği iptal edilmiştir.
(3) Merkezi yönetim kesin hesap gider cetvellerinde
gösterildiği üzere, kamu idarelerinin 2014 yılı ödenek üstü giderlerini
karşılamak üzere, 5018 sayılı Kanuna ekli;
a) (I) sayılı cetvelde yer alan genel bütçe
kapsamındaki kamu idareleri için toplam 14.179.652.525,19 Türk Lirası,
b) (II) sayılı cetvelde yer alan özel bütçeli idareler
için toplam 370.742,20 Türk Lirası,
tamamlayıcı ödenek kabul edilmiştir.
BAŞKAN
– Madde üzerinde siyasi parti gruplarının söz taleplerini karşılayacağım. 
İlk
konuşmacı Milliyetçi Hareket Partisi Grubu adına Emin Haluk Ayhan, Denizli
Milletvekili.
Sayın
Ayhan, buyurun. (MHP sıralarından alkışlar) 
Süreniz
on dakikadır.
MHP
GRUBU ADINA EMİN HALUK AYHAN (Denizli) – Teşekkür ediyorum Sayın Başkan.
Sayın
Başkan, sayın milletvekilleri; 2014 Yılı Kesin Hesap Kanun Tasarısı’nın 4’üncü
maddesi üzerine Milliyetçi Hareket Partisinin görüşlerini arz etmek için söz
aldım, yüce heyeti bu vesileyle saygıyla selamlıyorum.
Maddenin
kapsamı ve başlığı “Devredilen, iptal edilen ve tamamlayıcı ödenek.” Kesin
hesap anayasal bir uygulama. Madde 164 bunu kapsıyor. Kesin hesap zorunluluğu
12 Eylül yönetiminin eseri. Şimdi, bu zorunluluğu 12 Eylül rejiminden sonra
yapılan Anayasa’da geldi diye terk etmek gerekir mi, bir düşünmek lazım. 
Diğer
taraftan, kesin hesabın yasal olarak kabulünü ise ayrı bir olay olarak
düşünelim. Şöyle bir hüküm var: Kesin hesap kanunu tasarısı ve genel uygunluk
bildiriminin Meclise verilmiş olması işi bitirmiyor. Sayıştayca
sonuçlandırılmamış denetim ve hesap yargılamasını da önlemiyor ve bunların
karara bağlandığı anlamına da gelmiyor. Hüküm bu. Kesin hesap kabul edilse
bile, bu kanunla, o zaman yapılan yolsuzlukların -özellikle söylüyorum-
aklanamayacağı anlamına geliyor. 
Bir
diğer olay, Türkiye Büyük Millet Meclisi adına Sayıştay denetim yapıyor, yargı
görevini üstleniyor. Asrı aşkın mazisi olan bu kurumun kurumsal statüsünün kamu
içindeki yeri çok önemliydi. “Tape”lere düşen ve Sayıştay denetçileri için
kullanılan ifadeler, hem kurumda çalışanları hem de kurumu hırpalamış ve son
derece üzmüştür. Bir yerleri kırık anlamına gelebilecek ifadelerin, ortalığa
saçılan “tape”lerin kullanılmış olması son derece aşağılayıcıdır. Bu, asrı
geçen bir kurumun mazisini lekelemek anlamına gelir. Buradan neyi düşünürler,
neyi arzu ederler, neyi söylemek isterler, çok net bir şekilde iktidarın
açıklaması gerekirdi. Yok, bunu üstlenmek istemiyorlarsa “Bizle ilgisi yok.” diyebilirlerdi.
Ayrıca kurum yetkililerinin bu olaya karşı da bir tepki göstermemesi dikkate
değer bir olay, hem de çok manidar. Kesin hesabın, yani tasarının kanunlaşması
olayının doğru olduğu anlamına da gelmiyor. Ödenek, ayrıldığı miktarın çok
altında veya üstündeyse “Oylamanın anlamı nedir?” diye düşünmeye çalışıyoruz
harcamayla mukayese ettiğinizde. 3 milyar olan ödenek mesela 30 milyara
çıkıyorsa harcamada, bunu “Hukuken yetki aldım.” diye kullanıyorsanız, ekonomik
anlamda doğru bir davranış biçimini sergiliyorsunuz da denilemez. 
Türkiye
Büyük Millet Meclisi bütçe hakkını Sayıştay eliyle kullanıyor. Türkiye Büyük
Millet Meclisinden bilgi saklanıyor. Kibarca söyleyelim: Türkiye Büyük Millet
Meclisine yeterince bilgi yansıtılmıyor. Raporlar ekler çıkarılarak
gönderiliyor. İhalelerde rekabetin engellendiği raporda var. Bir işlem
önerilmiyor. Uyumsuzluklar Meclisten kaçırılıyor. Görüş vermekten, bilgi
vermekten kaçırılıyor. 
Sayın
Başkan, sayın milletvekilleri; bu madde kapsamında devredilen, iptal ve tamamlayıcı
ödenek toplamı 46,3 milyar TL. Bu, yaklaşık bu bütçenin yüzde 10’una tekabül
ediyor. Diğer taraftan, buna baktığınız zaman, yer değiştirmesi ve iptal
edilmesi bütçenin yaklaşık yüzde 20’sini etkileyen bir olay. Beşte 1’i kadar
Hükûmetin yanıldığı çok net bir şekilde görülüyor. 
Şimdi,
kaynaklar etkili kullanılıyor mu? Hayır. Ekonomik, verimli kullanılıyor mu?
Hayır. Mali saydamlık yok. Kamu mali yönetiminin yapısını düzenliyor mu? O da
yok. Kamu bütçeleri samimi hazırlanıyor mu? Kamu bütçeleri samimi hazırlanmıyor.
O zaman kesin hesaplar da zaten samimi değil neticelere baktığınız zaman. 
Bunu
niçin söylüyorum? Mesela bir bakanlığın bütçesi, geçen burada ifade ettim; 2014
harcaması başlangıç ödeneğinden yüzde 30 fazla, 2015 başlangıç ödeneği 2014
harcamasının yüzde 10 altında, 2015 harcaması da 2015 başlangıç ödeneğinin
yüzde 53 üzerinde, 2016 başlangıç ödeneği de 2015 harcamasının altında. Bu
yüzde 100’e varan oranlarda değişen kurumlar var. Olayı böyle
değerlendirdiğinizde kesin hesabının, bütçenin yapılmasının bir
kıymetiharbiyesinin olmadığını da görüyoruz.
Burada
halkın doğrudan denetimine modern toplumlarda ne yapılır? Müsaade edilir. Biz
Türkiye Büyük Millet Meclisi olarak bile bunları denetleme imkânına sahip olmak
için yeterli bilgiyi elde edemiyoruz. Bu gerçekten sıkıntılı.
Bütçeler
performans göstergelerine göre verilmiyor. Kesin hesap sonuçları da bu
göstergelerin ne kadar gerçekleştiğini göstermiyor. Bütçenin rotası da belirsiz
oluyor.
Şimdi,
kesin hesap ve bütçenin düzgün olması için bütçenin dayandığı temelin sağlam
olması lazım, zeminin düzgün olması lazım. Böyle bir şeyi söylemek mümkün değil
Sayın Bakan. Orta vadeli program… Siz bakan olmadan hazırlanan orta vadeli
program ile şimdi ortaya koyduğunuz orta vadeli programın birbiriyle alakası
yok. İnsan içine çıkacak hâli yok daha öncekinin zaten. Şimdi
farklılaştırdınız. Bize göre orada, bütçede ve göstergelerde problem var.
“Problemden kastınız ne?” dediğiniz zaman gerçekten arızalı. Ne var? Bize göre,
daha önceki orta vadeli programda belgede sahtecilik var. Bir kere, neyi
koymadınız? Kişi başına millî geliri koymadınız. Madem seti değiştirdiniz,
sistemi değiştirdiniz, yeni yaptığınız orta vadeli programda da ne yapmanız
lazımdı? Aynı şeyi uygulamanız lazımdı. Eğer, biz, bizde yaşayan 3 milyon
Suriyeliyi de dikkate aldığımız zaman millî gelirin 8 bin doların altına
düştüğünü çok rahat bir şekilde ifade etmemiz mümkün ve vakıa da öyle.
Tabii,
makro dengelerin sıkıntılı olduğu bir alana baktığınız zaman orada da problemin
olduğunu net bir şekilde görüyoruz. Bütçe çağrısını, yatırım genelgesini, orta
vadeli mali planı, orta vadeli programı aynı gün ilan ediyorsunuz. Adam
yatırımı falan ne zaman hazırladı? Bunu biz de biliyoruz. Ben bir Türkiye
Cumhuriyeti Hükûmetine yakıştıramam ama olan biten, dışarıda konuşulan olay, bu
iş gerçekten sahte olarak yapılan bir iş anlamına gelir. Hepsini aynı gün
yayınlıyorsunuz, üç gün sonra Meclise bütçeyi teslim ediyorsunuz. Bunun
ciddiyetle bağdaşır bir tarafı yok. Sayın Bakan, siz kamudan gelen bir
insansınız. Yıllarca biz de bu işi yaptık. Bunun ciddiyeti yok. Lütfen, bundan
sonra ciddiyeti olsun diye düşünüyorum.
Bakın,
bireysel emeklilikle ilgili fonların, vatandaşın fonlarının hiç edildiğine dair
Sayın Başbakan Yardımcısının ifadeleri var. Siz Türkiye Cumhuriyeti Hükûmeti
olarak, Türkiye Cumhuriyeti’ni yönetenler olarak nasıl böyle bir şeye müsaade
ediyorsunuz? Sayın Başbakan Yardımcısının bankacılıkla ilgili dün yaptığı
açıklamaları da dikkate aldığınızda, gerçekten, Türkiye’de ekonominin çok
sıkıntılı bir döneme doğru girdiğini söylemek lazım. Faizlerle ilgili bile ne
yapıyor? Çok yüksek olduğunu ve bunu engelleyemediklerini, iş adamlarının yurt
dışına yatırım yaptıklarını bildiklerini ama buna engel olamadıklarını, ikna
etmeye çalıştıklarını Başbakan Yardımcısı söylüyor.
(Mikrofon
otomatik cihaz tarafından kapatıldı) 
EMİN
HALUK AYHAN (Devamla) – Ben “Tasarruflara dikkat edin.” dediğimde, ilk Bakan
olduğunda Sayın Şimşek oradan istihzalı bir şekilde alkışlıyordu. Türkiye'nin
temel problemi şu anda tasarruflardır.
Ben
teşekkür ediyor, yüce heyete saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Ayhan.
Sayın
Bakanın söz talebi vardır.
Buyurunuz
Sayın Bakan.
IV.- AÇIKLAMALAR (Devam)
51.- Maliye Bakanı Naci Ağbal’ın, okuduğu
şiirden maksadını aşacak ve bazı arkadaşlarını üzecek şekilde bir anlam
çıkarılmış olmasından dolayı üzgün olduğuna ilişkin açıklaması
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Biraz
önce görüşmeler sırasında bir şiir okudum. Şiiri okumaktaki maksadım herhangi
bir milleti, herhangi bir dini karşı almak, hedef almak asla olamaz. Bütün
yaşantım buna delildir. Bütün dinler, bütün milletler, bütün insanlık hepimizin
ortak değerleridir. Bunu korumak, kollamak, geliştirmek hepimizin görevidir.
Şiirim dinlendikten sonra belki maksadını aşacak şekilde, bazı arkadaşlarımızı
üzecek şekilde bir anlam çıkarılmış olabilir. Bundan dolayı ben de üzgünüm. Bu
duygularımı sizlerle paylaşmak istedim.
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe Komisyonu
Raporu (S.Sayısı: 119) (Devam)
BAŞKAN
– Madde üzerinde Halkların Demokratik Partisi Grubu adına Ertuğrul Kürkcü,
İzmir Milletvekili.
Buyurun
Sayın Kürkcü. (HDP sıralarından alkışlar) 
Süreniz
on dakikadır.
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar; tabii,
ben de bütün diğer konuşmacılar gibi, her ne kadar 8 Marttan çıkmak üzereysek
de kadınların uluslararası dayanışma ve mücadele günü 8 Martı kutluyorum.
Onlarla eşitlik ve özgürlük için aynı duyguları taşıyoruz ve şu an Türkiye’nin
dört bir yanında -İstanbul başta olmak üzere- sokaklarda özgürlük umutlarını,
eşitlik hayallerini haykıran, bunun için mücadele eden kadınları bütün
kalbimizle destekliyoruz. 
Dünya
Kadınlar Günü aslında, gerçekten, kökeninde belirtildiği gibi, bir emekçi
kadınlar günü. Her şeyin, her kıymetli şeyin arkasında olduğu gibi uluslararası
kadın dayanışması gününün arkasında da kadın emeği var, kadının özgürlük
mücadelesi var, 1910’dan başlayarak. Ama 8 Mart tarihini, 1917’de Rusya’da
devrim başlarken barış için sokağa çıkan kadınların eyleminden alıyor. O günden
beri de kadın, barış, devrim, Dünya Emekçi Kadınlar Günü’nde yaşayageldi.
1975’ten beri Birleşmiş Milletler bugünü bütün dünya için Uluslararası Kadın
Günü olarak ilan etti ama onun arkasındaki bu büyük kadın emeğini, emekçi
kadınların mücadelesini asla unutmuyoruz, özünden bugünü saptırmıyoruz. Nasıl o
gün kadın, barış, devrimse bugün de “…”(x)
kadın, yaşam, özgürlük Kürt mücadelesinin içerisinde bir kere daha doğuyor.
Alevi’nin mücadelesi Kürt’e, emekçinin mücadelesi kadına, kadının mücadelesi
işçininkine karışarak son derece güçlü bir özgürlük blokunu kadınların emeği
üzerinde inşa ediyoruz. Müteşekkiriz onlara. 
8
Mart etkinlikleri, tabii, karşı konulamaz olan her şeyin sahiplenilmesiyle
iktidar eğlendiği için, iktidar gücünün de elinde. Şimdi, bizzat bugünü yaratan
dinamizme karşı bir söylem hâlinde gelişiyor. Bugün eğer Cumhurbaşkanının
konuşmalarını dinlemişseniz, bugünü var etmek için Adalet ve Kalkınma
Partisinin portföyünde, müktesebatında hiçbir zaman olmadığı günlerde bile bu
mücadeleyi ayakta tutan, onu Türkiye’nin gündemine taşıyan kadınlara etmediği
hakareti bırakmayan; onların seçimlerine, onların söylemlerine, onların
tutumlarına, onların bugünü yaşayışlarına “Cumhurbaşkanlığı” sıfatı üzerinden
hakaret yağdıran bir Cumhurbaşkanımız olduğu için kadınlar kendilerini şanslı
hissediyorlar mıdır acaba?
MARKAR
ESEYAN (İstanbul) – Yalan konuşuyorsun.
ERTUĞRUL
KÜRKCÜ (Devamla) – Yalan konuşmuyorum.
MARKAR
ESEYAN (İstanbul) – İftira atıyorsun.
ERTUĞRUL
KÜRKCÜ (Devamla) – Konuşmaların hepsi ortada.
MARKAR
ESEYAN (İstanbul) – Hepsini okudum, iftira ediyorsun.
ERTUĞRUL
KÜRKCÜ (Devamla) – Laf atma, laf atma, konuşma!
MARKAR
ESEYAN (İstanbul) – Tırnağı olamazsın sen onun, tırnağı olamazsın.
BAŞKAN
– Sayın milletvekilleri, lütfen efendim.
ERTUĞRUL
KÜRKCÜ (Devamla) – Ahlaksız! Yalaka!
MARKAR
ESEYAN (İstanbul) – İftira etme, terbiyesiz!
BAŞKAN
– Sayın Kürkcü, devam ediniz efendim.
SÜREYYA
SADİ BİLGİÇ (Isparta) – Sayın Cumhurbaşkanına…
Sayın
Başkan, bakın, “Allah’sız.” dedi, “Yalaka.” dedi, siz hâlâ müdahale
etmiyorsunuz.
ERTUĞRUL
KÜRKCÜ (Devamla) – “Allah’sız.” falan demedim, nereden çıkartıyorsun!
SÜREYYA
SADİ BİLGİÇ (Isparta) – “Yalaka.” diyor orada, kime yalaka diyor?
ERTUĞRUL
KÜRKCÜ (Devamla) – Ona diyorum.
SÜREYYA
SADİ BİLGİÇ (Isparta) – Diyemezsin!
BAŞKAN
– Sayın Bilgiç, Sayın Kürkcü, bir saniye efendim.
Sayın
milletvekilleri, bu kürsüden her kelimenin duyulduğunu da düşünmeyin.
SÜREYYA
SADİ BİLGİÇ (Isparta) – O zaman tutanakları isteyin Sayın Başkan.
BAŞKAN
– Bu uğultu, bu yankılanma içerisinde zaman zaman duyamadığım kelimeler oluyor
ama Sayın Bilgiç’in sözüne karşılık Sayın Kürkcü böyle bir şey söylemediğini
ifade etti.
SÜREYYA
SADİ BİLGİÇ (Isparta) – Tutanakları isteyin de bir bakın efendim.
BAŞKAN
– Eğer bir şey varsa tutanaklar alınır, değerlendirilir, ona göre yeniden
gerekli konuşmalar yapılır. 
Sürenizi
ilave edeceğim Sayın Kürkcü.
ERTUĞRUL
KÜRKCÜ (Devamla) – Teşekkür ederim.
BAŞKAN
– Buyurunuz efendim.
ERTUĞRUL
KÜRKCÜ (Devamla) – Öte yandan, bütün bunlar bir yana, bugün aslında kadınların
özgürlük ve haklarından söz edenlerin bütçe bağlamında yapması gereken şey,
bugün, geçtiğimiz yıl bu Mecliste Kadın Erkek Fırsat Eşitliği Komisyonunun
hazırlamış olduğu son derece önemli bir belgeden hareket ederek bugüne bütçe
bağlamında bir anlam kazandırmak olabilirdi. Çünkü “toplumsal cinsiyete duyarlı
bütçe” kavramı 2014’ten beri bu Meclisin bir komisyonundan Meclise ve Hükûmete
bir yordam olarak, bir metodoloji olarak teklif edilmişti ama biz asla ve asla
bunun yankısını bu bütçede görmüyoruz, asıl mesele budur. 
Kadınlara
istediğiniz kadar övgüler yağdırın ama onların emek ve haklarını yükseltme,
onları pozitif ayrımcılıkla geliştirme konusunda herhangi bir şey
yapmıyorsanız, aslında kadınlar karşısında görevlerinizi yerine getirmiyorsunuz
demektir. Türkiye’de cinsiyet eşitsizliği bakımından 2006’dan beri Dünya
Ekonomik Forumunun yaptığı istatistiklere baktığımız zaman gördüğümüz şey,
2006’da 115 ülke arasında 105’inci, 2007’de 128 ülke arasında 121’inci, 2014’te
142 ülke arasında 125’inci ve 2015’te 145 ülke arasında 130’uncu sırada
olduğumuz. Bizim altımızdaki ülkelerin ise tıpkı bizim gibi çoğunlukla İslami
değerlerin güçlü olduğu, İslam’a inanan nüfusun yaygın nüfus olduğu ülkeler
olduğunu görebiliriz. Gine, Moritanya, Fildişi Sahili, Suudi Arabistan, Oman,
Mısır, Mali, Lübnan, Fas, Ürdün, İran, Çad, Suriye, Pakistan, Yemen; sıralama
böyle. Şimdi, dolayısıyla, İslami değerlere referans yapmak kadınları
yükseltmek için yetmiyor, başka bir şey yapmanız lazım. Onları güçlendirmeniz,
onları güçlendiren bir bütçe yapmanız lazım ama ne yazık ki elimizde böyle bir
bütçe yok. 
Elimizdeki
bütçe, esasen şimdi üzerinde konuştuğumuz Kesin Hesap Kanunu Tasarısı
Türkiye’nin gerçekte bir bütçesi olduğundan bizi şüpheye düşürecek kadar
sapmalarla dolu. Sayıştay raporlarından sonra ortaya çıkan tablo şudur:
Başbakanlık bütçesi 934 milyon lira olarak öngörülmüş; 1,88 milyar lira olarak
gerçekleşmiştir. Millî Savunma Bakanlığı bütçesi 21,8 milyar olarak öngörülmüş;
30,2 milyar olarak gerçekleşmiştir. Birincisi için yüzde 101, ikincisi için
yüzde 39, öngörülenden fazla bütçe kullanılmıştır. İçişleri Bakanlığının
bütçesi yüzde 51 fazladır ama öte yandan Millî Eğitim Bakanlığı ve Adalet
Bakanlığı bütçelerinde yüzde 29 ve yüzde 19 eksik gerçekleşme vardır.
Dolayısıyla, bir bütçe kanununda bu kadar çok başlangıç ile sonuç arasında
sapma varsa ortada gerçek bir bütçelendirme olduğundan söz edemeyiz. Sadece ve
sadece acil ihtiyaçların baskısı altında oradan alıp oraya aktarmak ve esasen
sivil ihtiyaçlardan, askerî ve güvenlik ihtiyaçlarına kaynak aktarmak anlamına
gelen bir bütçe yönetim tarzı var. 
Bunun
bir savaş bütçesi olduğunu söylerken buna dayanıyoruz. Adalet ve Kalkınma
Partisi sözcüleri kalkıp “Hayır, bu savaş değildir, bir terörle mücadele
vardır.” diyor. Oysa, herhâlde terörle mücadele literatüründe neredeyse hava
kuvvetlerinin tamamının, tankların, topçu birliklerinin, özel harekât
birliklerinin bir arada kullanıldığı, 250 bin askerin bir bölgeye
konuşlandırıldığı bir terörle mücadele süreci olmaz. Bunun adı başka bir şey,
bunun adı “iç çatışma.” Bunun da kitapta, literatürde yeri var. 
Dolayısıyla,
her şeyi adıyla çağırmak ve ona göre çözüm bulmak önemlidir ama burada bazı
sözler, bazı kavramlar gerçek neyse o şekilde ifade edilince… Özellikle -şimdi
burada değil ama- bir Naci Bostancı kriterleri var. Her konuşmanın arkasından,
onun öyle değil, bunun böyle olması gerektiğini söylüyor. Fakat size şunu
söylemek isterim: Bu Meclisin altında söylenemeyecek, tartışılamayacak hiçbir
sözün olmaması gerekir. Ve bu Meclis, yargı kurumunun daha gerisinde olamaz.
Yargı kurumunun; Yargıtayın, Anayasa Mahkemesinin içtihatlarıyla
tartışılmasının ve ifade edilmesinin yasak olmadığı, bunun eleştiri ve ifade
özgürlüğü kapsamı içinde olduğu her söz burada söylendiğinde hep beraber ayağa
kalkılıyor. 
Şimdi,
Meclis karar vermelidir; Yargıtayın ve Anayasa Mahkemesinin, yargı kurumunun
yani statükoyu aslında savunmakla yükümlü olan kurumların daha gerisinde mi
dünyaya ve Türkiye’ye bakacaktır, yoksa dinamik bir biçimde olan biteni
yorumlayacak ve en azından bunlarda da bir hakikat olabileceğini düşünerek
bunların tartışılmasına imkân mı verecektir? O yüzden, çatışmanın olduğu
bölgenin kürdistan olduğu, Kürtlerin topluluk haklarının mevcut bulunduğu,
bunların gerçekleşmesi gerektiğine dair tezleri, “Yasak, olamaz, bu Meclis
altında konuşulamaz, incitici dildir.” diye yasaklamak yerine bunları dinlemek
gerekirdi. Bunları dinlemezsek eğer bu bütçeye niye “savaş bütçesi” dediğimizi,
niye “savaş bütçesi” dediğimiz şeyin aslında güvenlik eksenli bir genel
yönetimin parçası olduğunu…
(Mikrofon
otomatik cihaz tarafından kapatıldı)
ERTUĞRUL
KÜRKCÜ (Devamla) – Bitiriyorum Başkanım.
BAŞKAN
– Evet, ek süre veriyorum.
Buyurunuz.
ERTUĞRUL
KÜRKCÜ (Devamla) – Niçin bunun bir parçası olduğunu söylediğimizi kimse
anlayamaz. O yüzden, öznel yargılar yüklemek, mutlaka ve mutlaka bir fesat
gereğince konuşulduğunu söylemek bir şeydir; bir başka bakış açısının mevcut
olduğunu, bu bakış açısından bakıldığında her şeyin başka türlü görüşülüp
anlaşılabileceğini kavramak başka bir şeydir. O zaman, bununla diyalog
kurabilirsiniz ama bununla diyalog kurmazsanız, aslında sokakta daha
derinlerde, memleketin merkezden uzak bütün bölgelerinde çok daha az diyalog
imkânı çıkacağı ortadadır. O yüzden, bence siz siz olun, bizim sözlerimizi bir
düşmanlık işareti olarak değil, çare bulmanın başka bir yolu olarak düşünün.
Eğer böyle olabilirse mutlaka bir çare bulunabilir. Ama, yargının yasaklamadığı
şeyleri “Burada konuşamazsınız.” dediğiniz zaman, aslında konuşulacak hiçbir
şey de kalmaz. O zaman, bizden kurtulmak için plan yapmakta özgürsünüz ama
bunun işleri çözeceğini hiç sanmıyorum. 
Hepinizi
sevgi ve saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Kürkcü.
Sayın
Eseyan, dinliyorum sizi, buyurun.
MARKAR
ESEYAN (İstanbul) – Sataşma nedeniyle 69’a göre söz almak istiyorum.
BAŞKAN
– Ne söyledi Sayın Kürkcü size?
MARKAR
ESEYAN (İstanbul) – “Yalaka” şeklinde hakaret...
ERTUĞRUL
KÜRKCÜ (İzmir) – Sataşılan benim, o değil ki. 
MARKAR
ESEYAN (İstanbul) – Kendinize mi söylediniz?
BAŞKAN
– Buyurunuz Sayın Eseyan. (AK PARTİ sıralarından alkışlar)
İki
dakika süreyle söz veriyorum.
V.- SATAŞMALARA İLİŞKİN KONUŞMALAR (Devam)
17.- İstanbul Milletvekili Markar Eseyan’ın,
İzmir Milletvekili Ertuğrul Kürkcü’nün 2014 Yılı Merkezi Yönetim Kesin Hesap
Kanunu Tasarısı’nın 4’üncü maddesi üzerinde HDP Grubu adına yaptığı konuşması
sırasında şahsına sataşması nedeniyle konuşması
MARKAR
ESEYAN (İstanbul) – Biraz evvel hatip, maalesef hem Cumhurbaşkanımıza dönük bir
iftirada bulundu -bugünkü konuşmasını satır satır hepimiz okuduk- hem de
şahsıma dönük, sanırım grubumuza dönük de “yalaka” şeklinde... Sanırım başka
bir sinkaflı söz daha vardı, şimdi istedik zabıtları.
Şimdi,
bu karakteristik bir durum. Bilgisayarların arayüzleri vardır; bir, işte,
gördüğünüz yüz, bir de arka yüzü. Sayın Kürkcü gibiler de maalesef, buraya
gelip son derece makul bir konuşma tonuyla bir söz tuttururlar ama işlerine
gelmeyen bir eleştiri geldiğinde de hemen o şeytani yüzleri çıkıverir arkadan,
arayüzden birdenbire o yüzleri çıkıverir ve “yalaka” gibi her türlü hakareti
yaparlar çünkü oyun oynamaktadırlar, bir tiyatro sergilemektedirler. Aslında,
burada süslü laflarla bir kavram seti oluşturduklarının farkındayız yani “çocuk
katili” yok işte “soykırım” şu bu ama kadın meselesi, insan hakları,
azınlıklarla ilgili… Biraz evvel işte CHP’nin de Sayın Bakanın sözünü
araçsallaştırdığı gibi biz o azınlık haklarının CHP tarafından nasıl ayaklar
altına alındığını çok iyi biliriz. 
VELİ
AĞBABA (Malatya) – “Affedersiniz, Ermeni.” diyen biziz herhâlde!
MARKAR
ESEYAN (Devamla) – Daha bundan birkaç sene önce…
VELİ
AĞBABA (Malatya) – Bravo! “Affedersiniz, Ermeni.” diyen biz miyiz?
MARKAR
ESEYAN (Devamla) – Dinleyin! Dinle, dinle. 
VELİ
AĞBABA (Malatya) – “Affedersiniz, Ermeni.” diyen kim?
ALİ
ŞEKER (İstanbul) – Ayıp! Ayıp! 
MARKAR
ESEYAN (Devamla) – Birkaç sene önce CHP’nin bir pratiği olan…
VELİ
AĞBABA (Malatya) – Yüz olsa konuşursun. Utanır insan, utanır!
MARKAR
ESEYAN (Devamla) – …azınlık vakıflarının mallarına el konma pratiğini -CHP’nin
pratiğidir- kaldıran…
VELİ
AĞBABA (Malatya) – Utanır, utanır!
MARKAR
ESEYAN (Devamla) – …AK PARTİ’ye burada kök söktürdüler ve Anayasa Mahkemesine
iptal için gittiniz.
VELİ
AĞBABA (Malatya) – Utanır, utanır insan! Utan, utan!
BAŞKAN
– Sayın milletvekilleri, bir saniye… Sükûnetle dinleyiniz efendim. 
VELİ
AĞBABA (Malatya) – Daha dün selam verdin. Utan, utan!
MARKAR
ESEYAN (Devamla) – Anayasa Mahkemesine Vakıflar Yasası’nı iptal için gittiniz,
altında da Kemal Kılıçdaroğlu’nun imzası vardı. 
VELİ
AĞBABA (Malatya) – Sen Cumhurbaşkanıyla ilgili neler söyledin? 
MARKAR
ESEYAN (Devamla) – Siz bu kadar eklektik, bu kadar konjonktürel bir ifade
içerisindesiniz; HDP de öyle, sizler de öyle. 
VELİ
AĞBABA (Malatya) – Yazıyor, neler söylemiştin, şimdi ne söylüyorsun. Nasıl
omurgalı bir adamsın, nasıl böyle güce tapan bir adamsın, gücün emrindesin,
gücün boyunduruğunun altına girmişsin; nasıl bir adam olduğunu herkes biliyor
senin. 
MARKAR
ESEYAN (Devamla) – Tamamen ve tamamen eklektik; kadın haklarını, azınlık
haklarını, düşünce özgürlüğünü, medya özgürlüğünü…
VELİ
AĞBABA (Malatya) – Dün Cumhurbaşkanına neler söylemişsin, bugün nasıl Ertuğrul
Kürkcü’nün o söylediği şeyleri yapıyorsun. Utanır insan, utanır!
MARKAR
ESEYAN (Devamla) – …tamamen araçsallaştıran, tamamen onu kullanan, tamamen onun
içini boşaltan, PKK’yı meşrulaştıran bir zihniyet içerisindesiniz. 
(Mikrofon
otomatik cihaz tarafından kapatıldı)
VELİ
AĞBABA (Malatya) – Utanır insan!
MARKAR
ESEYAN (Devamla) – Bu sinkaflı sözü aynen size iade ediyoruz. (AK PARTİ
sıralarından alkışlar) 
BAŞKAN
– Teşekkür ederim Sayın Eseyan. 
ERTUĞRUL
KÜRKCÜ (İzmir) – Sana ben “sinkaf” demedim ama şimdi geliyor. 
BAŞKAN
– Sayın Özgür Özel…
ERTUĞRUL
KÜRKCÜ (İzmir) – Sayın Başkan, gündemin…
BAŞKAN
– Sayın Özel önce söz istedi Sayın Kürkcü, sizi de dinleyeceğim. 
ÖZGÜR
ÖZEL (Manisa) – Sayın Başkan…
TAMER
DAĞLI (Adana) – Sayın Bostancı burada yokken arkasından konuştu Sayın Başkan.
BAŞKAN
– Sayın milletvekilleri, lütfen…
Sayın
Özel, buyurunuz. 
TAMER
DAĞLI (Adana) – Bostancı yokken arkasından konuşmayın. 
İDRİS
BALUKEN (Diyarbakır) – Hayır, hayır, kötü bir şey demedi, hakaret yok yani,
Bostancı’ya hakaret etmedi. 
ÖZGÜR
ÖZEL (Manisa) – Konuşmacı kendisine yapıldığını iddia ettiği bir sataşmaya
cevaben söz istedi ancak grubumuza sataştı. Buna cevap vermek durumundayız.
BAŞKAN
– Buyurun Sayın Özel. 
İki
dakika süreyle söz veriyorum. 
18.- Manisa Milletvekili Özgür Özel’in,
İstanbul Milletvekili Markar Eseyan’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; bugün şaşırmaya,
üzülmeye, utanmaya devam ediyoruz. Maalesef ve maalesef, biraz önce Sayın Bakan
söz istedi, bizim daha önce kendisini eleştirdiğimiz ve aslında yaptığımız
eleştirilerle bu yüce Meclisi, Türkiye Cumhuriyeti’nin menfaatlerini, hatta
Sayın Bakanın o sözleri kayıtlarda o şekilde kalsaydı ileride çok zor durumda
kalabileceği bir konuda çok ciddi uyarılarda bulunduk. Aradan sonra Sayın Bakan
söz istedi, onun düzeltmesine, üzüldüğünü ifade etmesine karşı hiçbir grup söz
almadı. Buradan çıkarılacak bir ders ve takınılması gereken bir demokratik
olgunluk var, bir kez, onu çiğnediniz. 
İkincisi,
Cumhuriyet Halk Partisine sataşarak üzerinizdeki baskıyı kırmak için yeni bir
cephe açmak istediniz belki ama yaptığınız iş…
MARKAR
ESEYAN (İstanbul) – Hangi baskı? Adam küfretti, ne baskısı?
ÖZGÜR
ÖZEL (Devamla) – Geçmişte Tayyip Erdoğan hakkında neler söyleyip bugün neler
söylediği tutanaklar altında, kayıt altında olan ve o ikisini okuduğu takdirde
bile -hadi kendisi okusa neyse, ileride torunlar okuyacak diye- afakanlar
basması gereken birisi, bugün Cumhuriyet Halk Partisini ayrımcılıkla suçluyor
da, sanki ben şu ifadeleri Cumhuriyet Halk Partisi Genel Başkanından duydum:
“Affedersiniz, Ermeni” sözünü bizim Genel Başkanımız mı söyledi? (CHP
sıralarından alkışlar) Sizin âdeta ilahlaştırdığınız, övgüde sınırı aşıp… 
NURETTİN
YAŞAR (Malatya) – Anlayışınız o kadar, anlayışınız. Anlayabildiğiniz o kadar. 
ÖZGÜR
ÖZEL (Devamla) – …hani biraz önce size söylenmesi ve tutanaklarda yer
almasından benim de üzüntü duyacağım kelimenin tam da karşılığını yaptığınız
birisi…
NURETTİN
YAŞAR (Malatya) – Bu yaptığınız ayıp, ayıp!
ÖZGÜR
ÖZEL (Devamla) - …tutup da meydanlarda “Affedersiniz, Ermeni” diyor, siz de hiç
sıkılmadan tutup burada Cumhuriyet Halk Partisine söz söylüyorsunuz. (CHP
sıralarından alkışlar)
(Mikrofon
otomatik cihaz tarafından kapatıldı)
ÖZTÜRK
YILMAZ (Ardahan) – “Ermeni soykırımı” diyor kendisi. 
NURETTİN
YAŞAR (Malatya) – Bu kafayla… Utanmanız lazım!
BAŞKAN
– Teşekkür ederim Sayın Özel. 
NURETTİN
YAŞAR (Malatya) – Cumhurbaşkanı öyle bir şey demedi ya!
ERTUĞRUL
KÜRKCÜ (İzmir) – Sayın Başkan…
BAŞKAN
– Sayın Kürkcü, dinliyorum efendim. 
ERTUĞRUL
KÜRKCÜ (İzmir) – Benim, Cumhurbaşkanının…
ÖZTÜRK
YILMAZ (Ardahan) – Türkiye’nin Ermeni soykırımı yaptığını söylüyor…
BAŞKAN
– Sayın milletvekilleri, lütfen efendim… Sayın Kürkcü’yü dinliyorum. 
ERTUĞRUL
KÜRKCÜ (İzmir) – Sayın Cumhurbaşkanının 8 Martla ilgili kendi görüş ve
düşüncelerini ifade ederken bugün bambaşka bir eksende 8 Martı kutlayan
kadınlara ve diğer siyasi eğilimlere yönelik olarak ayrıştırıcı, dışlayıcı,
onları küçük düşürücü ifadeler kullandığı bir gerçektir. Ben iftira etmiyorum.
O yüzden, bu gerçeğin orada ifade edilmesi gerekiyor çünkü onu izleyen…
BAŞKAN
– Yani 69’uncu maddeye göre söz istiyorsunuz. 
ERTUĞRUL
KÜRKCÜ (İzmir) – Evet. 
BAŞKAN
– Buyurunuz Sayın Kürkcü. 
Lütfen
cevap hakkınızı bir sataşma yaratmayacak şekilde kullanınız. 
19.- İzmir Milletvekili Ertuğrul
Kürkcü’nün, İstanbul Milletvekili Markar Eseyan’ın sataşma nedeniyle yaptığı
konuşması sırasında şahsına sataşması nedeniyle konuşması
ERTUĞRUL KÜRKCÜ (İzmir) – Ben, Cumhurbaşkanının
söylemediği bir şeyi söylemedim. Cumhurbaşkanı açıkça, kendi gibi
yaklaşmayanları, kendi gibi kutlamayanları karşısına aldı ve onları suçladı.
Şunu dedi: “’Eşitlik’ adı altında kadının her türlü sömürü ve istismara açık
hâle getirildiği yerde ilk önce kadınlar karşı çıkacaktır.” ve devam etti
“Kadının olmadığı yerde insan da yoktur.” 
Kadıköy Belediyesinin Lambdaistanbul’la birlikte
hazırladığı ve üzerinde “Lezbiyenim, biseksüelim, transım, interseksim; okulda,
işte, mecliste, her yerdeyim!” yazan afişleri üstü kapalı eleştiren Erdoğan,
“Birtakım çevrelerin ısrarla, ‘özgürleştirmek’ adına, kadını kadın yapan
imtiyazları ortadan kaldırmaya çalıştığını görüyoruz, birtakım partilerin
Kadınlar Günü için hazırladıkları afişleri de görüyoruz. Kadınlara hakaret eden
bu zihniyet en büyük kadın düşmanıdır.” (AK PARTİ sıralarından alkışlar)
HALİS DALKILIÇ (İstanbul) – Altına imza atarım.
ERTUĞRUL KÜRKCÜ (Devamla) – Şimdi, karşıtlarını… 
FARUK ÇATUROĞLU (Zonguldak) – İmzamı atarım.
NURETTİN YAŞAR (Malatya) – Harika bir şey. Alkışlıyorum.
Harika yapıyor.
ERTUĞRUL KÜRKCÜ (Devamla) – Peki, siz bunu takdir
edebilirsiniz, burada problem yok. Problem şu: Bunu, takdir edilmeyecek,
eleştirilecek bir şey olarak görmek iftira mı? 
NURETTİN YAŞAR (Malatya) – “Kadın istismarından
vazgeçin.” diyor.
ERTUĞRUL KÜRKCÜ (Devamla) – Hakaret olarak bunu
nitelemek, onu herhangi bir görüş olarak algılamayı mı gerektirir? Ve
beğenirsiniz beğenmezsiniz…
NURETTİN YAŞAR (Malatya) – Çuvalladınız, çuvalladınız!
ERTUĞRUL KÜRKCÜ (Devamla) – Hayır, hiç de öyle olmadı.
Sonuç olarak, 8 Martı özgürlükçü bir yerden
kutlayanları “Kadınlara hakaret ediyor.” diye suçlayan kişi, aslında onlara
karşı ayrımcılık yapıyordur, onların değerlerini ayaklar altına alıyordur.
Mesele bu kadar.
NURETTİN YAŞAR (Malatya) – “Kadınları istismar
etmeyin.” diyor.
ERTUĞRUL KÜRKCÜ (Devamla) – “Yalakalık”a gelince, bir
çıkar ilişkisi doğrultusunda birisini kayıtsız bir şekilde öven ve övgüler
yağdıran kişiye deniyor. Kime yakışıyor, herkes düşünsün. (HDP sıralarından
alkışlar; AK PARTİ sıralarından gürültüler)
BAŞKAN – Teşekkür ederim Sayın Kürkcü.
Madde üzerinde…
MARKAR ESEYAN (İstanbul) – Efendim, 69’dan hem Sayın
Özel’e hem de hatibe bir cevap vermek istiyorum.
ÖZGÜR ÖZEL (Manisa) – Bir kez, kürsüye hitaben önünü
ilikleyeceksin önce.
BAŞKAN – Ne dedi Sayın Eseyan?
MARKAR ESEYAN (İstanbul) - CHP’nin grup başkan vekili
hem benim geçmişimle ilgili bir ifadelerde bulunduğumla ve bugün nasıl bunları
söylediğimle ilgili hem de Ermenilikle ilgili sataşmalarda bulunmuştur.
BAŞKAN
– Hayır, hayır, tam sataşma cümlesini söylerseniz söz vereceğim.
MARKAR
ESEYAN (İstanbul) – Evet, yani Sayın Cumhurbaşkanının, işte, “Affedersiniz,
Ermeni.” demesinden yola çıkarak benim burada nasıl bulunduğuma dair, aynı
zamanda da biraz evvel Kürkcü Bey “yalaka”yla ilgili ifadede bulundu.
VELİ
AĞBABA (Malatya) – Ona Cumhurbaşkanı cevap versin, Hükûmet var, sen niye cevap
veriyorsun, söyleyen o! 
BAŞKAN
– Buyurun Sayın Eseyan. (AK PARTİ sıralarından alkışlar)
20.- İstanbul Milletvekili Markar
Eseyan’ın, Manisa Milletvekili Özgür Özel ile İzmir Milletvekili Ertuğrul
Kürkcü’nün sataşma nedeniyle yaptıkları konuşmaları sırasında şahsına sataşması
nedeniyle konuşması
MARKAR
ESEYAN (İstanbul) – Evet, şimdi, biraz evvel bahsettiğim şeyin tekrar altını
çizmek istiyorum. 
Burada
tabii, içeriksiz muhalefetin düştüğü hâlleri görüyoruz. Bir kap içinde bir
içerik barındırmadığında retoriğe yaslanır ve bu retorik de tabii ki sonuçta
böyle biraz sıkıntılı hâllere düşmenize yol açar. Yani, benim babam, dedem
yaşındasınız ve burada “yalaka” sözleriyle anında sinirlenip bir
meslektaşınıza, ki bunu daha evvel bir televizyon programında da yaptınız…
ERTUĞRUL
KÜRKCÜ (İzmir) – Evet, meslektaşım olmadığınız ortaya çıkmıştı. O zaman
söylemiştim size “Siz AKP’lisiniz.” diye, geldiniz işte, gördük.
MARKAR
ESEYAN (Devamla) - …hani o “iki yüz” dediniz ya, siz de PKK’nın, o zaman,
işvereni… Sizin işvereniniz de PKK o zaman.
BAŞKAN
– Sayın Eseyan, Genel Kurula hitap edin efendim.
İDRİS
BALUKEN (Diyarbakır) – Ne alakası var ya? Doğru dürüst konuşun! Ayıp! Allah
Allah!
MARKAR
ESEYAN (Devamla) – Senden öğrenmeyeceğim, senin burada nasıl konuştuğunu
biliyoruz.
İDRİS
BALUKEN (Diyarbakır) – Ne demek “İşvereni PKK.”? Sözünü geri al!
MARKAR
ESEYAN (Devamla) – Şimdi, bakın, burada özellikle Cumhurbaşkanına biraz evvel
isnat edilen mesele, “affedersiniz” meselesi, Sayın Kürkcü’nün Sayın
Cumhurbaşkanının bugünkü konuşmasından yine içerik olarak çıkarttığı cümleler
zaten hepinizin malumu. Gerçekten söylenmesi gereken şeyleri söylemiş Sayın
Cumhurbaşkanı ama burada içinden bir cımbızla o cümleyi çekip ondan sonra da
ona yaslanıp iki üç yıldır idare ediyorsunuz. Birazcık siyaset üretin, bakın,
biraz siyaset üretin. Daha üç dört yıl önce bu devletin gasbettiği vakıf
mallarını burada tekrar iade etmek isteyen AK PARTİ’ye kök söktürdünüz ve Kemal
Kılıçdaroğlu imzasıyla Anayasa Mahkemesine gittiniz, “Devletin temeline dinamit
koyuyorsunuz, Agop’un mallarını geri veriyorsunuz.” dediniz. Bu ayıp sizlere
yeter. 
VELİ
AĞBABA (Malatya) – Kim dedi onu? 
ÖZGÜR
ÖZEL (Manisa) – Kim dedi onu?
MARKAR
ESEYAN (Devamla) - Size yetecek ayıp da zaten çukurlarda gizli.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim.
VELİ
AĞBABA (Malatya) – Kim dedi onu? Bak, oraya bak, oraya bak! Suçlu arıyorsan,
şey arıyorsan karşıda var! Aynaya bak, aynaya! Yanındakilere bak! 
İDRİS
BALUKEN (Diyarbakır) – Sayın Başkan…
BAŞKAN
- Sayın Baluken, dinleyeceğim.
Sayın
milletvekilleri, bu sataşmayı sonsuza kadar sürdürebiliriz. Benim zamanım
uygun, sabaha kadar oturabiliriz. Her konuşmacı eğer bu sataşmayı devam
ettirecekse bu doğru bir yöntem değil. Yani, sataşma nedeniyle söz alıp tekrar
yeni bir sataşmaya özellikle meydan vermeyi doğru bulmuyorum ben. 
Buyurun
Sayın Baluken. 
İDRİS
BALUKEN (Diyarbakır) – Açık bir şekilde grubumuza sataştı.
BAŞKAN
– Buyurunuz Sayın Baluken.
21.- Diyarbakır Milletvekili İdris
Baluken’in, İstanbul Milletvekili Markar Eseyan’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum Sayın Başkan.
Öncelikle
şunu ifade edeyim: Tabii, burada bulunduğunuz pozisyonla ilgili, milletvekili
olma pozisyonuyla ilgili bir işveren tahakkümü altından düşünce dünyanızın
olmasını doğrusu çok manidar buldum. 
MARKAR
ESEYAN (İstanbul) – Sen onu Kandil’e söyle.
NURETTİN
YAŞAR (Malatya) – İdris Bey, bunu sen söyleme bari ya, sen söyleme ya!
MARKAR
ESEYAN (İstanbul) – Ayıp ediyorsun!
İDRİS
BALUKEN (Devamla) – Biz, bu senin düşünsel dünyanla düşünsen bile herhangi
birisinin işveren pozisyonuyla müsaade alarak buraya gelmedik.
NURETTİN
YAŞAR (Malatya) – Bazı önerilerden haberin olur, haberin.
BAŞKAN
– Nurettin Bey, lütfen laf atmayınız efendim, lütfen hatibi dinleyiniz.
NURETTİN
YAŞAR (Malatya) – Hangi işveren?
İDRİS
BALUKEN (Devamla) – Sizin bütün engellemelerinize rağmen halkımızın canı
pahasına ortaya koymuş olduğu mücadeleyle halkımızın iradesini yansıtmak üzere
buraya geldik. 
HASAN
BASRİ KURT (Samsun) – Buraya herkesin nasıl geldiği ortada!
İDRİS
BALUKEN (Devamla) – Dolayısıyla, işveren-milletvekili ilişkisi üzerinden sizin
pozisyonunuzun ne olduğunu tekrar bir gözden geçirin. 
NURETTİN
YAŞAR (Malatya) – İşveren Kandil mi? Kandil mi işveren?
İDRİS
BALUKEN (Devamla) – Tutarlılık açısından gazetelerde yazdığı yazılar ve sosyal
medyada paylaştığı paylaşımlar ortada. 
MARKAR
ESEYAN (İstanbul) – Sizin foyanızı ortaya çıkartıyor değil mi?
İDRİS
BALUKEN (Devamla) – Ben onları getirip tek tek buradan okumayayım. Siz onları
AK PARTİ milletvekilleri olarak bir okuyun, değerlendirin…
AYŞE
SULA KÖSEOĞLU (Trabzon) – Biz vekilimizden memnunuz.
İDRİS
BALUKEN (Devamla) – …ondan sonra Sayın Ertuğrul Kürkcü’nün “yalaka”nın sözlük
anlamıyla ilgili ortaya koyduğu o çerçeveye kimin uyduğunu bir kez daha burada
gelip değerlendirin diyorum.
NURETTİN
YAŞAR (Malatya) – Sayın Ertuğrul Kürkcü’nün tarihini biliyoruz biz. 
İDRİS
BALUKEN (Devamla) – Diğer taraftan, burada, işte, yine aynı şeyi yapıyorsunuz. 
MARKAR
ESEYAN (İstanbul) – Camdan evde oturuyorsun, taş atma.
İDRİS
BALUKEN (Devamla) – Kürsüden her konuşan hatibin sözünü kesmek, buradaki
insicamı bozmaya çalışmak da siyasi ahlakla bağdaşmaz. 
NURETTİN
YAŞAR (Malatya) – Yaptığınız ahlaki değil, ahlaki değil yaptığınız, ahlaki
değil.
İDRİS
BALUKEN (Devamla) – Dolayısıyla, Sayın Ertuğrul Kürkcü size bir sataşmada bulunmamıştır,
durumunuzla ilgili tam bir tespit yapmıştır.
Teşekkür
ederim. (HDP sıralarından alkışlar)
NURETTİN
YAŞAR (Malatya) – Herkes ahlaklı olacak burada.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun dinliyorum efendim. 
ÖZGÜR
ÖZEL (Manisa) – Tekrar söz aldığında, grubumuza tekrar sataştı.
BAŞKAN
– Buyurun Sayın Özel.
SÜREYYA
SADİ BİLGİÇ (Isparta) – Ne dediğini merak ettik ama Sayın Başkan. Nasıl
sataşmış ya?
22.- Manisa Milletvekili Özgür Özel’in,
İstanbul Milletvekili Markar Eseyan’ın sataşma nedeniyle yaptığı konuşması
sırasında Cumhuriyet Halk Partisine tekraren sataşması nedeniyle konuşması
ÖZGÜR
ÖZEL (Manisa) – Değerli milletvekilleri, Sayın Başkanım; bir milletvekili için
herhâlde en utanılacak durumlardan bir tanesiyle karşı karşıyayız. Yaptığı
hakaretin içeriğinin söylenmesinin, tekrar edilmesinin dahi bu Meclis çatısı
altına yakışmayacak birisine grubu dahi sahip çıkamıyor. Kendi kendine buradaki
pozisyonu ortada. (AK PARTİ sıralarından gürültüler) 
Bakın,
böyle “Bir cımbızla çektiler.” dedi ya bir cımbızla, bakın, cımbızla çekmedik,
keşke cımbızla çekseymişim. 
NURETTİN
YAŞAR (Malatya) – Resmen yalan söylüyorsun, utan, utan! Ne demek grup sahip
çıkmıyor? Utan! Sözünü geri al! Sahip çıkmıyor ne demek?
BAŞKAN
– Sayın milletvekilleri, lütfen efendim, lütfen hatibi dinleyiniz.
ÖZGÜR
ÖZEL (Devamla) – Demiş ki: “Bana ‘Gürcü’ diyorlar, daha da kötüsü,
affedersiniz, ‘Ermeni’ diyorlar.” (CHP sıralarından alkışlar) 
NURETTİN
YAŞAR (Malatya) – Yalan üzerine bir şey bina edilmez. Yalan siyasetinden
vazgeçin, yalanla bir yere varamazsınız. 
VELİ
AĞBABA (Malatya) – Zorunuza mı gitti?
MARKAR
ESEYAN (İstanbul) – Ayıp ama Özgür Bey, ayıp!
NURETTİN
YAŞAR (Malatya) – Ayıp, ayıp!
ÖZGÜR
ÖZEL (Devamla) – Hayır, ayıp biraz önce sizin yaptıklarınız. 
1915’te
yaşanan olayları… Hani bizim bir milletvekilimize sosyal medya üzerinden
kumpaslar kurdunuz da o çıkıp burada gerçekleri bütün yalınlığıyla söyleyince
“Aslında iyi oldu, biz de anladık.” diyorsunuz ya, hani yurt dışına Türkiye’yi
jurnalleme suçlaması… Amerika’da yayınlanan gazeteye çıkıp “1915 olaylarını
soykırım tanımı içinde değerlendiriyorum.” diyebilen birisini şimdi burada,
oturursunuz, sahiplenirsiniz, alkışlarsınız; biz de sizi alkışlarız. (CHP
sıralarından alkışlar) O yüzden, sayın grup, alkışı öne almıştım, bakalım şimdi
ne diyeceksiniz diye.
NURETTİN
YAŞAR (Malatya) – Siyaset üretin, siyaset! Takıldınız.
ÖZGÜR
ÖZEL (Devamla) – Bir de şunu söyleyelim: Bizim, bu kürsüye, bu partiye, bu
ülkeye bağımız vatanseverlik üzerindendir, insan hakları üzerindendir,
demokrasi üzerindendir. Sizin AKP’ye bağınız nereden? 
NURETTİN
YAŞAR (Malatya) – Kişisellik üzerinden, şahsiyat üzerinden siyaset olmaz.
Çapınız bu.
HASAN
BASRİ KURT (Samsun) – Sayın Başkan…
ÖZGÜR
ÖZEL (Devamla) – O çıktığınız kanalların ödediği paralar, o köşeler için size
ödenen paralar olmasaydı ve kendinize ait bir marka değerini AKP’nin imaj
düzeltme operasyonuna kira vermemiş olsaydınız burada mı oturuyor olacaktınız?
Saygılar
sunuyorum. (CHP sıralarından alkışlar; AK PARTİ sıralarından gürültüler) 
BAŞKAN
– Teşekkür ederim Sayın Özel.
Birleşime
on dakika ara veriyorum. 
Kapanma Saati: 20.42
SEKİZİNCİ OTURUM
Açılma Saati: 20.55
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mücahit DURMUŞOĞLU (Osmaniye), Özcan PURÇU (İzmir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 56’ncı Birleşiminin Sekizinci
Oturumunu açıyorum.
2014 Yılı
Merkezi Yönetim Kesin Hesap Kanunu Tasarısı’nın görüşmelerine kaldığımız yerden
devam ediyoruz.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam) 
A) Kanun Tasarı ve Teklifleri (Devam) 
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN – Komisyon
yerinde. 
Hükûmet
yerinde. 
Şimdi,
siyasi parti grupları adına kaldığımız yerden devam edeceğim. Siyasi parti
grupları adına sıra Cumhuriyet Halk Partisi Grubunda…
COŞKUN
ÇAKIR (Tokat) – Sayın Başkan…
BAŞKAN
– Sayın Çakır…
COŞKUN
ÇAKIR (Tokat) – Sayın Başkan, kısa bir açıklama yapmak istiyorum müsaade
ederseniz.
BAŞKAN
– Buyurunuz.
IV.- AÇIKLAMALAR (Devam)
52.- Tokat Milletvekili Coşkun Çakır’ın,
etnik eleştiriler yapılmaması gerektiğine ve Manisa Milletvekili Özgür Özel’in
sataşma nedeniyle yaptığı konuşmasındaki bazı ifadelerine ilişkin açıklaması
COŞKUN
ÇAKIR (Tokat) – Bir önceki oturumda yapılan tartışmalar bağlamında, özellikle
grubumuzdan bir milletvekili arkadaşımız Markar Eseyan’la ilgili olarak yapılan
tartışmalarda bizim, sadece bizim değil, buradaki bütün milletvekillerinin
bence katılmayacağı bir, tırnak içinde, etnik eleştiride bulunduk. Bence bu
konuda daha hassas ve daha özenli olmamız gerekir. 
İkincisi
ise sorulan o soru, “Üyenize sahip çıkmıyorsunuz.” şeklinde bir soru vardı.
Değerli arkadaşlar, kıymetli milletvekilleri; biz Markar Eseyan’a grup olarak
baştan sona kadar sahip çıkıyoruz.
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim Sayın Çakır.
VI. - KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam) 
A) Kanun Tasarı ve Teklifleri (Devam) 
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu İdarelerine
Ait Toplam 208 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– Cumhuriyet Halk Partisi Grubu adına söz sırası Samsun Milletvekili Hayati
Tekin’de. 
Buyurun
Sayın Tekin. (CHP sıralarından alkışlar) 
Süreniz
on dakikadır. 
CHP
GRUBU ADINA HAYATİ TEKİN (Samsun) – Zamanım geçiyor arkadaşlar.
BAŞKAN
– Yani zamanınız alkışlarla geçsin Tekin, bundan daha güzel ne olabilir?
HAYATİ
TEKİN (Samsun) – İnşallah.
BAŞKAN
– Buyurunuz, sürenizi baştan alıyorum.
HAYATİ
TEKİN (Samsun) – Sayın Başkanım, değerli milletvekilleri; bütçe görüşmelerinin
2014 Yılı Merkezi Yönetim Kesin Hesap Kanunu Tasarısı’nın 4’üncü maddesiyle
ilgili olarak, “Devredilen, iptal edilen ve tamamlayıcı ödenekleri” üzerine
Cumhuriyet Halk Partisi Grubu adına söz almış bulunuyorum. Yüce Meclisi
saygıyla selamlarım.
Bugün
8 Mart Dünya Kadınlar Günü. Ülkemiz ne yazık ki dünyayla kıyaslandığında
cinsiyet eşitliği bakımından 145 ülkeden 130’uncu sırada, Küresel Kölelik
Endeksi’nde 167 ülke arasında 105’inci sırada, kadın cinayetleri yüzde 1.400
artmış. 8 Mart Dünya Kadınlar Günü diye bir günden bile haberi olmayan, ezilen
kadınların Dünya Emekçi Kadınlar Günü’nü kutluyor, huzurlarında saygıyla
eğiliyorum.
Sayın
milletvekilleri, konum biraz teknik, mümkün olduğunca kısa ve öz olarak süremin
yettiğince anlatmaya çalışacağım. Anayasa’nın 160’ncı maddesi: “Sayıştay,
merkezî yönetim bütçesi kapsamındaki kamu idareleri ile sosyal güvenlik
kurumlarının bütün gelir ve giderleri ile mallarını Türkiye Büyük Millet
Meclisi adına denetlemek ve sorumluların hesap ve işlemlerini kesin hükme
bağlamak ve kanunlarla verilen inceleme, denetleme ve hükme bağlama işlerini
yapmakla görevlidir. Ancak, 2014 Yılı Kesin Hesap Kanunu Tasarısı’nın görüşme
süreci ve bu denetimde değerlendirilecek Sayıştay raporları fiilen bu denetimi
olanaksız kılmaktadır. Raporların içerikleri incelendiğinde Sayıştayın denetim
yetkisinin fiilen ortadan kaldırıldığı görülmektedir. Türkiye Büyük Millet
Meclisine raporlarda bulunan standart metinler ve etkisiz tavsiyelerden oluşan
kağıtların rapor diye gönderildiği görülmüştür. Bu durum, Anayasa’ya aykırılık
suçu taşımakta ve Türkiye Büyük Millet Meclisinin bütçe hakkını, denetim
yetkisini fiilen ortadan kaldırmaktadır. Aslında, balığın baştan kokacağı
belliydi çünkü uygulama yönetmeliğine ek bir madde eklenerek, Sayıştay
denetimlerine esas teşkil edecek belgelerin Sayıştaya gönderilmesi üç yıl
süreyle ertelenmiştir yani “Sayıştay hesaplarının tutulmasını biz AKP olarak
2016’ya kadar erteliyoruz, ne halt ettiğimizi kimsenin bilmesini istemiyoruz.” 
Tüm
bunlar yetmezmiş gibi, Sayın Melih Gökçek’in 2016 yılı proje tanıtım şovunda,
Sayın Başbakan Davutoğlu ve Kabinesini Türkiye Büyük Millet Meclisi adına
denetleyip halkımıza sunacak olan Sayıştay Başkanının ve yolsuzlukları
denetleyecek Danıştay Başkanın da hep birlikte aynı şovda yer alması, şimdiden,
2016 yılı bütçesinin her türlü filme ve senaryoya açık olduğunun göstergesidir.
(CHP sıralarından “Bravo” sesleri, alkışlar) Parlamentonun üstünde bir irade
nasıl açıklanır, bunu bilmiyorum, siz değerli vekillerimin ve milletimin
takdirine bırakıyorum. 
Değerli
milletvekilleri, filmin devamında, 2014 yılı Merkezî Yönetim Bütçe Kanunu’yla
Maliye Bakanlığı bütçesinin yedek ödenekler tertibine başlangıç ödeneği
konulmuş ancak diğer kamu idareleri bütçesinden, özellikle personel
ödeneklerinden ne yazıktır ki -tırnak içinde, burada Millî Eğitim Bakanlığının
personel ödenekleri depo mahiyetinde kullanılmıştır- Maliye Bakanlığı bütçesine
ödenek aktarılması sonucu, yedek ödenek toplamı yıl sonunda 21 kat artırılarak,
toplam ödeneğin tamamı diğer kamu idarelerinin farklı bütçelerine keyfiyeten
denetimsiz aktarılıp yıl sonunda sıfırlanmıştır. Sayıştay da bu hukuksuzluğa
alet edilmiş, tamamlayıcı ödenek yöntemiyle kapatılmaya çalışılan bu durum,
merkezi yönetim bütçe kanunlarıyla Maliye Bakanlığına verilen, Anayasa’ya ve
5018 sayılı Kanun’a aykırı yetkilerin bir sonucudur. Anlıyoruz ki Sayıştayın
baypas edilmesi ve denetimsiz bırakılmasının sebebi 17-25 Aralıktır. Çünkü,
Anayasa’ya göre, Sayıştay denetçileri her türlü belgeyi isteme ve inceleme
yetkisine sahiptir. Türkiye Büyük Millet Meclisi adına, 78 milyon yurttaşın
hakkı olan kamu harcamalarını, gelirlerini ve mallarını denetlemek Sayıştayın
birinci görevidir. Milletimizin adına denetim yapan bu kuruma hesap vermemesi
ancak diktatörlüklerde ve oligarşilerde söz konusudur. (CHP sıralarından
alkışlar) 
Belki
bunu söylerken bile biraz haksızlık ediyoruz. Rıza Sarraf hükûmetinin
bakanlarıyla podyumlarda boy gösterirken -o ülkenin adını biliyorsunuz- ortağı
Babek Zencani İran’da idama mahkûm edilmiştir. Bütçeyi konuştuğumuz bu
zamanlara denk gelmesi Allah’ın bir takdiri midir diye düşünmeden edemiyorum.
Eğer AKP de 17-25 Aralık prangasından kurtulmak istiyorsa Sayıştayı baypas
etmek yerine göstermelik bir mahkeme kurup, yargılanıp, uyduruktan beraat edip
Avrupa Birliğine ve tüm dünyaya “Yargılandık, aklandık.” demeleri daha doğru
olurdu. Bunu yapma imkân ve kabiliyetine sahip olduklarını biliyoruz. 
Her
fırsatta, Hükûmetin bakanlarının yaptıkları sunumlarda Türkiye’nin gerçeklerine
pembe gözlükle baktıkları anlaşılmıştır. TÜİK verileri hiç de böyle olmadığı
gösteriyor. Kredi kartı sayısı AKP döneminde 53 kat artmış, icra dosyalarının
sayısı 24 milyona yaklaşmış. “IMF borcu kapatıldı.” deniyor, evet, ama devletin
borcu 677 milyarı aşmıştır. Dış borç stoku 406 milyar dolar. 2,6 milyon yani 2
milyon 600 bin kişi bankalara borcunu ödeyemiyor hâldedir. Ekmeğin fiyatı AKP
döneminde yüzde 248,5 kat artmıştır. Kısacası, bu yılki bütçenin 50 milyar
yatırım, 56 milyar faiz ödemesiyle bağlanması herhâlde başka söze ve izaha
gerek göstermemektedir. 
Yeni
belediye başkanı seçildiğim zamanlar, rahmetli Yusuf Hocamın bana anlattığı
olayı size nakletmek istiyorum: Hazreti Muhammed (SAV) Efendimiz’e, Veda
Hutbesi’nden sonra gerçekleşen bir dost meclisinde sahabe sorar: “Ya
Resulullah, sana öbür dünyada komşu olacak kimdir?” Peygamberimiz cevaben
“Buradakilerden hiçbiri” der. Sahabe üzülür, hatta Hazreti Ebubekir oradadır.
“Peki, kim komşu olacak?” diye sorulur. Peygamberimiz (SAV) “Adaletli
yöneticidir.” der. Sahabe “Peki, ‘Herkes cennete gidecek.’ diyorsun, en son
cehennemden çıkacak yani en son cennete girecek kimdir?” dediğinde,
Peygamberimiz (SAV) “Adaletsiz yöneticidir.” der. Bu durumda AKP’nin “A”sının
gözden geçirilmesi gerektiği kanaatindeyim.
Bu
dünyada yargılanmaktan kaçanlar, mahkemeyikübradan kaçamayacaklar. Zebanilerden
önce onları ateşli tokmaklarla rahmetli Erbakan’ın beklediğinden eminim. [CHP
sıralarından alkışlar, AK PARTİ sıralarından alkışlar (!)]
NURETTİN
YAŞAR (Malatya) – Sağ ol Hocam, ağzına sağlık, bravo Hocam(!) 
HAYATİ
TEKİN (Devamla) – Biraz önce, “Kapitalizm” lafından alındınız. Naci Bey şu anda
aramızda yok. On dört yıllık iktidarın neticesinde Yahudi sermaye destekli,
emperyalist yani Kur'an’a aykırı küresel ekonominin arzu ve isteklerinden başka
geri dönüp baktığınızda ne yaptınız, ne buluyorsunuz? Tüm bu olumsuzluklardan
sonra teknik tartışmalar yapılırken iktidar grubundan aldığımız yanıt sürekli
“Sandıktan çıkan sonuca bakın.” şeklinde olmuştur. (AK PARTİ sıralarından
“Doğru” sesleri) Peki, bakalım. 
Yani,
demek istenmiştir ki “Haklısınız, bunca eksiğimize rağmen millet bize oy
veriyor.” diyerek, oy veren millet suçlanmıştır. [AK PARTİ sıralarından
alkışlar (!)] Evet, suçlular aynı zamanda alkışlanmıştır.
OSMAN
AŞKIN BAK (Rize) – Millet hizmete oy veriyor, hizmete. 
HAYATİ
TEKİN (Devamla) – “Oy veriyor.” diyerek kendi savunmalarına dayanak yaptıkları
vatandaşlara duyurulur. 
OSMAN
AŞKIN BAK (Rize) – Hizmete oy veriyor millet. 
ENGİN
ALTAY (İstanbul) – Taciz yok, taciz yok Osman.
HAYATİ
TEKİN (Devamla) – Denetimin saf dışı edildiği, harcamaların bilinmezlerle dolu
olduğu Merkezi Yönetim Kesin Hesap Kanun Tasarısı’na onay vermeyeceğimizi
belirtir, yüce Meclisi saygıyla selamlamadan önce, biraz önceki tartışmalarda,
bir Müslüman Türk insanı olarak ağrıma giden, milletvekillerinin tartışmasına
şahit olduk. “Ermeni soykırımı var.” diyenler ile “Kürt sorunu var.” diyenlerin
proje üreterek CHP’yi kendi saflarına çekmeye çalıştıklarını üzülerek gördüm. 
(Mikrofon
otomatik cihaz tarafından kapatıldı)
NURETTİN
YAŞAR (Malatya) – CHP’den alkış, MHP’den alkış! 
HAYATİ
TEKİN (Devamla) - Sayın Eseyan’ın birlik, dirlik, bütünlüğü ölümüne savunan
CHP’ye hangi vehimlerle saldırdığı görülmüş değil. 
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Tekin. 
COŞKUN
ÇAKIR (Tokat) – Sayın Başkan… 
İDRİS
BALUKEN (Diyarbakır) – Sayın Başkan, İç Tüzük 60’a göre… 
BAŞKAN
– Bir saniye… 
Dinleyeceğim.

Sayın
Çakır… 
COŞKUN
ÇAKIR (Tokat) – Sayın Başkan, değerli konuşmacı konuşmasında ağır bir ifade
olarak –tırnak içerisinde- “Zarrab hükûmeti ve bakanları” şeklinde bize bir
sataşmada bulunmuştur. 
VELİ
AĞBABA (Malatya) – Eş başbakan! 
BAŞKAN
– Yani Hükûmete sataşmada bulunduysa Hükûmet burada, Hükûmete söz verebilirim. 
COŞKUN
ÇAKIR (Tokat) – Bu Hükûmet değil Sayın Başkanım bu, Hükûmet değil. 
BAŞKAN
- Gruba bir sataşma yok Sayın Çakır. 
COŞKUN
ÇAKIR (Tokat) – Sayın Başkanım, bu Hükûmet değil yani “Zarrab hükûmeti” Türkiye
Cumhuriyeti hükûmeti midir Sayın Başkan? 
VELİ
AĞBABA (Malatya) – 4 bakanın maaşını Rıza Zarrab vermiyor mu Sayın Çakır? 
BAŞKAN
– Yani siz şunu mu demek istiyorsunuz: Yani “hükûmet” deyince Adalet ve
Kalkınma Partisi, dolayısıyla grubu anlaşılıyor, dolayısıyla da grubumuza bir
sataşma mı var demek istiyorsunuz? 
COŞKUN
ÇAKIR (Tokat) – Evet.
BAŞKAN
– Peki. 
Buyurunuz
Sayın Çakır. 
Ama
bana “Hükûmete bir sataşma var, bana söz verin.” derseniz veremem Sayın Çakır. 
VELİ
AĞBABA (Malatya) – Sayın Başkan, Rıza Zarrab’a sataşmadan dolayı söz aldı Sayın
Başkan yoksa Hükûmetle bir ilgisi yok. 
4
bakanın maaşını vermiyor muydu, 4 bakanın? 
V.- SATAŞMALARA İLİŞKİN KONUŞMALAR (Devam)
23.- Tokat Milletvekili Coşkun Çakır’ın,
Samsun Milletvekili Hayati Tekin’in 2014 Yılı Merkezi Yönetim Kesin Hesap
Kanunu Tasarısı’nın 4’üncü maddesi üzerinde CHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
COŞKUN
ÇAKIR (Tokat) – Sayın Başkan, teşekkür ederim.
Zarrab
hükûmeti ve bakanları… 
VELİ
AĞBABA (Malatya) – Eş başbakan Rıza Zarrab, 4 bakanın maaşını veriyordu! 
COŞKUN
ÇAKIR (Devamla) – Yani, şimdi, bunun neresinden tutalım? İler tutar bir tarafı
yok, ne sağından tutulur ne solundan tutulur.
VELİ
AĞBABA (Malatya) – 4 bakanın maaşını vermiyor muydu?
COŞKUN
ÇAKIR (Devamla) – Hangi hükûmet olursa olsun ama hangi hükûmet olursa olsun
cumhuriyetin kuruluşundan günümüze kadar hizmet etmiş, hükûmet etmiş bütün
hükûmetler Türkiye Cumhuriyeti’nin meşru hükûmetleridir. Değerli konuşmacının
ima ettiği, referans verdiği Hükûmet de buna dâhildir. Hele hele bu Hükûmet
oldukça kuvvetli bir millet desteğiyle gelmiş bir hükûmettir. Dolayısıyla bu
sözü herhâlde kastını aştı, bunu söylemek istemezdi. Bir kişinin kendi
Hükûmetine, kendi ülkesinin Hükûmetine “Zarrab hükûmeti” demesi, yoksa başka
türlü izah edilemez. 
Diğer
taraftan “Millet suçlanmıştır.” ifadesini de aynen değerli konuşmacıya iade
ediyoruz. Hiçbir zaman milleti suçlamamız söz konusu bile olamaz. 
OSMAN
AŞKIN BAK (Rize) – Millete hizmet ediyoruz.
COŞKUN
ÇAKIR (Devamla) - Kaldı ki biz milletten beslenen, tek dayanağı millet olan,
onun için muhtelif vesayet türlerinin hepsini ortadan kaldırıp tek dayanağı
millet olan bir partiyiz. Herkese bu söylenebilir ama biz, özellikle AK PARTİ
milletten başka dayanağı olmayan bir partidir ve sığındığımız yegâne merci de
millettir. 
VELİ
AĞBABA (Malatya) - Rıza Zarrab’tan maaş alıyorlardı. Çikolata kutularında
paralar…
COŞKUN
ÇAKIR (Devamla) - O bakımdan, milletten başka dayanağımız olmadığını bir daha
ifade etmek istiyorum ve asla ve kata milleti suçlamadığımızı, milleti
bağrımıza bastığımızı ve milletin bağrından çıktığımızı bir daha söylemek
isterim.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim Sayın Çakır.
İDRİS
BALUKEN (Diyarbakır) – İç Tüzük 60’a göre söz talebim var.
BAŞKAN
- Sayın Baluken, mikrofonunuzu açıyorum, buyurunuz. 
IV.- AÇIKLAMALAR (Devam)
53.- Diyarbakır Milletvekili İdris
Baluken’in, Türkiye ile Suriye arasındaki ihracat ve ithalatın hangi gruplarla
yapıldığını, hangi sınır kapılarının kullanıldığını ve bu ihracat ve ithalat
mallarının içeriğinin ne olduğunu öğrenmek istediğine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, demin Genel Kurulda Türkiye ile Suriye arasındaki ihracat ve ithalat
rakamlarını sormuştum. Sağ olsun Sayın Maliye Bakanı o rakamları gönderdi bana.
Son derece çarpıcı veriler var, onun için teşekkür ediyorum. Ancak tabii kafamız
daha çok karıştı. Yani buradaki rakamlardan birkaç örnek vereceğim. Ancak
2012’den sonra yani Türkiye ile Suriye devleti arasındaki ticari ilişkiler
tamamen bittikten sonra, bildiğimiz kadarıyla, oradaki sınır kapısı belli
gruplara ait. Şimdi, burada görülen rakamlar üzerinden bir değerlendirme
yaptığımızda, bu rakamlar normal, Türkiye’nin, AKP’nin dış politikası
doğrultusunda ortaya koyduğu siyasi tutum üzerinden değerlendirildiğinde Esad
rejimiyle herhangi bir ticarete izin vermiyor. Sınırda, Rojava bölgesinde
Kürtler var. Kürtlerle herhangi bir ticaret olmadığını biz biliyoruz. Geriye
farklı bir ihtimal kalıyor.
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, tamamlayınız lütfen.
İDRİS
BALUKEN (Diyarbakır) – O nedenle, Sayın Bakana özelikle şunu da sormak
istiyorum: Bu verdiği rakamlar Suriye’de hangi gruplarla yapılan ihracat ve
ithalat rakamlarına aittir. Hangi sınır kapıları kullanılmıştır? Bu ihracat ve
ithalat mallarının içeriği nedir?
Sayın
Başkan, sadece Genel Kurul bilsin diye söylüyorum; 2014 yılında 1 milyar 800
milyon 962 bin 479 dolar ihracat yapılmış, 2015’de 1 milyar 524 milyon 084 bin
764 dolar ihracat yapılmış. Yani Esad rejimiyle yapılmamış, Kürtlerle
yapılmamış. Hangi gruplarla, hangi sınır kapısından yapılmıştır? Onu sormak
istiyorum. 
Teşekkür
ederim. 
BAŞKAN
– Teşekkür ederim Sayın Baluken. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun. 
54.- Manisa Milletvekili Özgür Özel’in,
Tokat Milletvekili Coşkun Çakır’ın, Samsun Milletvekili Hayati Tekin’in 2014
Yılı Merkezi Yönetim Kesin Hesap Kanunu Tasarısı’nın 4’üncü maddesi üzerinde
CHP Grubu adına yaptığı konuşmasındaki bazı ifadelerini yanlış anladığına
ilişkin açıklaması
ÖZGÜR
ÖZEL (Manisa) – Sayın Başkanım, teşekkür ederim. 
Aslında
kürsüden cevap verme hakkımızın olduğu bir ortamdayız ama yeni bir sataşma da
yapmayacağım. Elimde değerli milletvekilimizin konuşma metni de var. Metin
aynen şöyle: “Rıza Sarraf Hükûmetin bakanlarıyla podyumlarda boy gösterirken,
ortağı Babek Zencani İran’da idama mahkûm edilmiştir.” O bunu söylemişken AKP
grup başkan vekili “Rıza Sarraf Hükûmeti” olarak algılayıp, kürsüye çıkıp cevap
verme ihtiyacı duydu. Tabii, “Bu üstleniş nereden kaynaklanıyor?” diye
baktığımız zaman, herhâlde, geçtiğimiz dönemde gördüğümüz çikolata kutuları,
gelip giden elbise torbaları, ayakkabı kutuları, para sayma makinaları ve
“Gerekirse senin önüne yatarım.” diyen İçişleri Bakanı…
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Özel, tamamlayınız lütfen. 
ÖZGÜR
ÖZEL (Manisa) – …hafızalarda öyle bir algı bırakmış ki sayın vekilimiz “Rıza
Sarraf Hükûmetin bakanlarıyla” derken, “Rıza Sarraf Hükûmeti” diyebileceğini
düşünecek kadar kendileri de buna ikna durumdalar. Ama ben de size şunu
söyleyeyim: Babek Zencani, İran’da -Rıza Sarraf’ın ortağı- Türkiye’de
olmamasını düşündüğümüz ve kabul etmeyeceğimiz bir ceza ama, İran hukukundaki
en ağır cezaya çarptırılırken, gözyaşlarını dökerken herhâlde şu ifadeyi
kullanıyordu: “Beni Türk yargısına emanet ediniz.” (CHP sıralarından alkışlar)
Çünkü ortağının sizin güdümünüzdeki yargıda nasıl aklandığını ve ne hâle
geldiğini en iyi o biliyordu.
NURETTİN YAŞAR (Malatya) – Atatürk’e saygılı ol!
Atatürk’e saygılı ol. 
ÖZGÜR ÖZEL (Manisa) - Teşekkür ederiz. 
BAŞKAN – Teşekkür ederim Sayın Özel. 
OSMAN AŞKIN BAK (Rize) – Ayakkabı kutularına sizi gömdü
millet be! Ne konuşuyorsun? Sandığa da gömdü, ayakkabı kutularına da! 
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/35), 2014 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/36), 6085 Sayılı Sayıştay Kanunu Uyarınca
Hazırlanan Kalkınma Ajansları 2012 Yılı Genel Denetim Raporunun Sunulduğuna İlişkin
Sayıştay Başkanlığı Tezkeresi (3/28), 6085 Sayılı Sayıştay Kanunu Uyarınca
Hazırlanan 2013 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/31), 6085 Sayılı Sayıştay Kanunu
Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN – Şimdi, madde üzerinde şahısları adına söz
talebi olan sayın milletvekillerine söz vereceğim. 
Şahsı adına ilk söz talebi Mehmet Emin Adıyaman, Iğdır
Milletvekiline aittir.
Buyurun Sayın Adıyaman. (HDP sıralarından alkışlar) 
Süreniz beş dakikadır. 
MEHMET EMİN ADIYAMAN (Iğdır) – Sayın Başkan, değerli
milletvekilleri, hepinizi saygıyla selamlıyorum. 
BAŞKAN – Sayın milletvekilleri, lütfen hatibi dinleyin
efendim. 
MEHMET EMİN ADIYAMAN (Devamla) – Dünya Emekçi Kadınlar
Günü vesilesiyle tüm emekçi kadınlarını ve özellikle bu vesileyle Rojava’da,
Şengal’de, Irak’ta, Suriye’de ve Filistin’de onurlarını ve yaşam hakkı
mücadelesinde canlarını feda etmiş tüm kadınları saygıyla anıyorum. 
Değerli arkadaşlar, tabii, bu vesileyle, Dünya Emekçi
Kadınlar Günü olması vesilesiyle aslında temel bir insan sorunu da olan
kadın-erkek eşitliği sorunu elbette önemli bir sorun ve bu soruna karşı
yüzyıllar boyunca kadınların vermiş olduğu hak mücadelesi ve kazanımlarının
belli ölçülerde anayasal ve yasal metinlerde yer aldığı bir gerçek. Nitekim,
bizim Anayasa’mızın 10’uncu maddesinde de “kanun önünde eşitlik ilkesi” esasen
teorik düzeyde veya metinler düzeyinde bir eşitliği ifade eder. Nedir bu
10’uncu madde? “Herkes, dil, din, ırk, cinsiyet, düşünce, felsefi inanç, mezhep
vesaire konularında kanun önünde eşittir.” ibaresini koymuştur ama AKP
Hükûmetinin her zaman yaptığı gibi, sadece metinlerde yer alan eşitlik
ilkesinin sosyal yaşamda, toplumsal yaşamda ve gerçekte bir karşılığının
bulunup bulunmaması meselesi önemli bir mesele. Bildiğiniz üzere, bir sürü
kavramların metinlerde, anayasal ve hukuksal metinlerde yer alması tek başına
anayasal düzenleri de ifade etmiyor, bunun düşünsel düzeyde, fikrî düzeyde,
toplumsal hayatta ve yaşamın gerçeğinde de ifadesini bulması gerekiyor. 
Mesela,
bakın, aslında “Herkes…” ile başlayan, kadınları da kapsayan kanun önünde eşitlik
ilkesi Anayasa’da olduğu hâlde, 2004 yılında AKP Hükûmeti belki pozitif
ayrımcılık adına bir fıkra ekliyor 10’uncu maddeye, ikinci fıkra: “Kadınlar ve
erkekler eşit haklara sahiptir. Devlet, bu eşitliğin yaşama geçmesini
sağlamakla yükümlüdür.” Burada, bizim anladığımız şey, temel kanuna,
Anayasa’daki temel maddeye aslında pozitif ayrımcılık adına bir fıkra ekleniyor
ama 2004 yılında pozitif ayrımcılığı ifade eden bu ikinci fıkraya rağmen, 2010
yılına kadar yani altı yıl boyunca hiçbir işlem yapılmıyor, hiçbir kadın lehine
hiçbir pozitif ayrımcılık yapılmıyor. Ama 2010 Anayasa değişikliğinde yeniden
pozitif ayrımcılığı ifade eden bir fıkra daha ekleniyor. Aslında burada yapılan
hileişeriye -eski deyimle- yeni deyimle kanunu dolanmadan başka bir şey değil.
Nedir bu 2010’daki değişikliğin mantığı? Aslında o zamanki Anayasa
değişikliğinde salt kanunda var olan pozitif ayrımcılığı uygulamadığı hâlde
yeni bir pozitif ayrımcılığı ifade eden bir fıkra daha ekleniyor ve o fıkradan
bu tarafa da bir altı yıl daha geçti. Bu altı yıl boyunca yine bir değişiklik
yok. 
Dolayısıyla,
Anayasa metinlerinde birtakım eşitlik prensiplerinin yer alması yetmiyor,
pratik hayatta anlam bulması lazım. Mevcut zihniyetle Türkiye’deki pratiği
karşılaştırdığımızda mesela Anayasa Mahkemesinin 17 üyesinden sıfır üye
kadındır; mesela HSYK’da 22’ye 2 kadın, mesela genel yargıda yüzde 20’nin
altında kadın var; mesela Devlet Demiryollarında sekretarya düzeyinde kadın
var; mesela Bakanlar Kurulunda 2 kadın var. Affedersiniz, 2 hanım var çünkü “hanım”
dersiniz, bu 2 hanım da incik boncuk işleriyle uğraşan bakanlıklarda.
AYŞE
SULA KÖSEOĞLU (Trabzon) – Çok ayıp!
MEHMET
EMİN ADIYAMAN (Devamla) - Yani özetle Türkiye Büyük Millet Meclisinde sadece 82
kadın var. Bakın, 180 rektörden sadece 13’ü kadın. 
HAKAN
ÇAVUŞOĞLU (Bursa) – HDP’nin bayana bakışı bu. Ne diyeceksiniz Sayın Baluken? 
MEHMET
EMİN ADIYAMAN (Devamla) - Özel sektörü vesaireyi anlatmıyorum. “Cennet anaların
ayaklarının altındadır.” söylemini…
(Mikrofon
otomatik cihaz tarafından kapatıldı)
AYŞE
SULA KÖSEOĞLU (Trabzon) – Bence burada HDP’li kadınlar konuşmalı, kadına incik
boncuk…
MEHMET
EMİN ADIYAMAN (Devamla) - …yine anaların ayaklarının nerelere kadar uzanacağına
karar veren kadınların doğurmuş olduğu erkek evlatlarıdır.
İDRİS
BALUKEN (Diyarbakır) – Hayır, sizin dilinize atıf yapıyor. 
HAKAN
ÇAVUŞOĞLU (Bursa) – Ayinesi iştir kişinin lafa bakılmaz, görünür rütbeyiaklı
eserinde. Tamam mı kardeşim?
MEHMET
EMİN ADIYAMAN (Devamla) - Dolayısıyla, eril zihniyet değişmeden eşitlik olamaz.
Hepinizi
saygıyla selamlıyorum.
HAKAN
ÇAVUŞOĞLU (Bursa) – Alkış, Sayın Baluken alkış.
BAŞKAN
– Teşekkür ederim Sayın Adıyaman.
COŞKUN
ÇAKIR (Tokat) – Sayın Başkan, sadece zabıtlara geçsin diye söylemek istiyorum,
bir cümle. Her 2 bakanlık da diğer 20 küsur bakanlık kadar kıymetli ve değerli,
her 2 bakanımız da diğer 20 küsur bakan kadar kıymetli ve değerlidir. İncik
boncuk değildir. Öyle olsaydı, HDP Grubundan arkadaşlarımız, Şehircilik
Bakanlığıyla ilgili olarak özellikle bunun ne kadar önemli bir Bakanlık olduğunun
altını çize çize belirttiler.
Teşekkür
ederim.
BAŞKAN
– Teşekkür ederim Sayın Çakır.
Şahsı
adına ikinci konuşmacı Mehmet Emin Şimşek, Muş milletvekili.
AYŞE
SULA KÖSEOĞLU (Trabzon) – Kadına verdiğiniz değer bu, HDP’ye söylüyorum.
BAŞKAN
- Buyurun Sayın Şimşek. (AK PARTİ sıralarından alkışlar)
Süreniz
beş dakikadır. 
MEHMET
EMİN ŞİMŞEK (Muş) – Sayın Başkan, değerli milletvekilleri; 2014 Yılı Merkezi
Yönetim Kesin Hesap Kanunu Tasarısı’nın 4’üncü maddesi üzerinde şahsım adına
söz almış bulunmaktayım. Yüce heyetinizi ve televizyonu başında bizi izleyen
vatandaşlarımızı saygıyla selamlıyorum. 
Evet,
bugün 8 Mart Dünya Kadınlar Günü. Doğumdan ölüme kadar hayatın her anında
bizleri yalnız bırakmayan, bize fedakârlık eden, bizi biz yapan değerli
kadınlarımızın bu özel gününü yürekten kutluyorum. Artık, kadınlarımızın
ezilmediği, şiddet görmediği ve tam da
tersine güzel günlere sahip olmaları umuduyla, bütün kalbî duygularımla temenni
ediyorum.
Değerli milletvekilleri, on dört yıllık AK PARTİ
iktidarında ülkenin nereden nereye geldiği gerçeğini milletimiz görmekte,
görmekten öte bizzat yaşamaktadır. Ülke genelinde göz kamaştıran altyapı ve
üstyapı yatırımlarıyla geçmişe dayalı engeller tek tek bertaraf edilmiş,
gerçekleştirilen bütün yatırımlar gibi ulaşım ve erişim yatırımlarıyla da
kalkınmanın sarsılmaz temelleri atılmıştır. “Gidemediğin yerler senin
değildir.” ve “Yol medeniyettir.” söylemleri ve bir de rahmetli Âşık Veysel’in
dediği gibi “Uzun ince yollar…” Evet, artık, uzun ince yollar yok; artık,
otoyollar var; artık, otobanlar var; artık, bölünmüş yollar var ve bu yolları
taçlandıran köprüler var, viyadükler var, tüneller var. Bu yollarla uzakları
yakına getiriyoruz. 
Değerli milletvekilleri, 2002 yılı öncesi tünel ve
otoyolları yapmak cesaret etmekten ziyade hayal bile edilemezdi. Ben bunu bir
yol mühendisi olarak söylüyorum. Ama bugün, on dört yılda 1.912 köprü, 188 adet
tünel, İstanbul’un üçüncü köprüsü, tüp geçitler, Marmaraylar, İstanbul-İzmir
Otoyolu, İstanbul üçüncü havalimanı gibi dünya çapında takdirle izlenen bu
büyük projeleri tek tek hayata geçiriyor ve Allah’a hamdediyoruz. Bu
yatırımları inşa eden firmalarımız edindikleri kapasite ve tecrübeleriyle
birlikte, Hükûmetimizin de desteğinin öncülüğünde yurt dışına da bu
tecrübelerini aktarıp dünya çapında büyük projelere imza atıyor ve çok ciddi
başarılar elde ediyor ve her yıl en az turizm gelirleri kadar ülkemize kaynak
ve getiri sağlıyor. Bütün bu başarılar doğrultusunda ülkemizin küçük ama bir o
kadar da güzel memleketi olan Muş ilimizde
bazı gelişmeleri rakamlarla aktarmak istiyorum. Evet, on dört yıllık bütçelerin
sayesinde, Muş ilinde, sağlıkta 2002 yılında uzman hekim sayısı 33 iken şu anda
148, pratisyen hekim sayısı 2002 yılında 97 iken şu anda 215, diş hekimi sayısı
sadece 7 iken şu anda 37, hemşire sayısı 2002’de 255 iken şu anda 748 adet,
sağlık ocağı 45 adet iken şu anda 112 adet ve aşılama oranı 2002 yılında yüzde
64 iken şu anda yüzde 97. Eğitimde 2002’de bizim Muş ilinde 2.240 derslik var
iken şu anda 4.819, öğretmen sayısı 2.829 iken şu anda 6.036, üniversitemiz
açıldı, büyüyor, şu anda 13 bin öğrencisi var. Muş Havaalanı’nda 2002 yılında
17.200 yolcu taşınırken şu anda 342 bin yolcu taşınıyor. Köy yollarımıza 1.659
kilometre daha yol ilave ettik ve şu anda da statik kaplamadan vazgeçtik, bitümlü
sıcak karışımla köy yolları yapıyoruz. 2002 öncesi Muş ilinde hiçbir köyde
kanalizasyon yokken şu anda 83 adet köyün altyapısını bitirdik. Sosyal
yardımlar, evde bakım hizmetleri gibi, bu örnekleri çoğaltabiliriz. 
Vatandaşımıza
ne yapsak azdır. Onlar hizmetin en iyisine layıktırlar. Bize bu hizmetleri
yapma şansı veren vatandaşlarımıza ve bu hizmetlerde emeği geçen herkese
teşekkür ediyor, 2016 yılı bütçemizin hayırlara vesile olması dileğiyle yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Şimşek. 
Sayın
Tanal…
MAHMUT
TANAL (İstanbul) – Sayın Başkanım, sayın hatip doktor sayısından bahsetti. Size
örnek söyleyeceğim: Bulanık ilçesinde hekimler günde 600 hasta muayene ediyor;
Muş Bulanık’ta, ilçesi. 
OSMAN
AŞKIN BAK (Rize) – Sayın Başkan, böyle bir usul var mı ya!
MAHMUT
TANAL (İstanbul) – Muş’un çoğu ilçelerinde ambulans yok, hekim yok ve
sevkiyatlar yapılıyor. 
OSMAN
AŞKIN BAK (Rize) – Sayın Başkanım, biraz evvel arkadaşımız da söyledi, böyle
usul var mı, neye göre söz istiyor?
BAŞKAN
– Teşekkür ederim Sayın Tanal. 
MAHMUT
TANAL (İstanbul) – Onun için, yani bu konuşmalar hakikaten doğru bilgiler
değil.
Teşekkür
ediyorum. 
BAŞKAN
– Teşekkür ederim Sayın Tanal, tutanaklara geçmiştir. 
OSMAN
AŞKIN BAK (Rize) – Olur mu? Neye göre konuşuyor ya, var mı böyle bir usul?
BAŞKAN
- Şimdi, madde üzerinde on dakika süreyle soru-cevap işlemi yapacağım. 
Sorulara
başlıyorum. 
İlk
sırada Sayın Tanal. 
Buyurun
Sayın Tanal. 
MAHMUT
TANAL (İstanbul) – Teşekkür ederim Sayın Başkan. 
Efendim,
Aralık 2002’de çiftçilerin Bankaya borcu ne kadardı, bugün itibarıyla
çiftçilerin bankaya borcu ne kadar? 
Aralık
2002’de tüketicilerin bankaya borcu ne kadardı, bugün itibarıyla tüketicilerin
bankaya borcu ne kadar? 
Cumhuriyet
tarihinden 3 Kasım 2002 tarihine kadar dış ticaret açığımız ne kadardı, son on
üç yıldaki dış ticaret açığı ne kadar? 
Aralık
2002’den itibaren özel sektörün iç ve dış borcu ne kadardı, bugün itibarıyla
özel sektörün iç ve dış borcu ne kadar? 
Aralık
2002’de devletin toplam iç ve dış borcu toplam ne kadardı, devletin bugün
itibarıyla iç ve dış borcu toplam ne kadardır? 
Aralık
2002’de 1 metreküp doğal gazın fiyatı ne kadardır, bugün itibarıyla doğal gazın
1 metreküp fiyatı ne kadardır?
BAŞKAN
– Sayın Ağbaba…
VELİ
AĞBABA (Malatya) – Teşekkür ederim. 
“Malatya”
denilince akla haksızlıklar geliyor Sayın Başkan. Bu kez de AKP’nin en çok oy
aldığı mahallede, Yamaç Mahallesi’nde bitmek tükenmek bilmeyen bir kentsel
dönüşüm çilesini yüce Meclise anlatmak istiyorum. 
Yamaç
Mahallesi, Malatya’nın en yoksul mahallelerinden biri. Elli, altmış yıl önce
devlet tarafından satın alınan arsaları, evleri şimdi bir kez daha satılmak
isteniyor vatandaşlara. Altmış yıl sonra kendileri ve çocukları işgalci
konumunda. Altmış yıl vergi vermişler, su ödemişler. Şu anda maalesef TOKİ’yle
karşı karşıyalar. Ellerinde tapusu olanlar TOKİ’nin vereceği ev ödemelerini
nasıl yatıracaklarını kara kara düşünüyorlar. Belediyeden ekmek fişi, kömür
yardımı alan Malatya’nın en fakir mahallesindeki insanları “Evlerinizi
yıkacağız, size yeni bir ev vereceğiz.” diye 55-60 bin lira borçlandırıyorlar.
Ekmeği bile belediyeden alan insanlar 60 bin lirayı nasıl ödeyecekler? Bugün
öğrendik ki evine sadece 8 bin lira değer biçilen yoksul insanlar, 77 bin lira borçlandırılmış.
Bu konuda…
(Mikrofon
otomatik cihaz tarafından kapatıldı) 
BAŞKAN
– “Malatya” deyince akla kayısının yanında bir de Sayın Mevlüt Aslanoğlu
geliyor. Allah rahmet eylesin. 
Sayın
Nurhayat Altaca Kayışoğlu…
NURHAYAT
ALTACA KAYIŞOĞLU (Bursa) – Teşekkür ederim Sayın Başkan. 
Birinci
sorum şu: Sorduğumuz sorulara neden cevap vermiyorsunuz? 
İkinci
sorum da şu: Anayasa Mahkemesi…
MALİYE
BAKANI NACİ AĞBAL (Bayburt) – Vereceğim.
NURHAYAT
ALTACA KAYIŞOĞLU (Bursa) – Kaç gündür sorduğum soruların hiçbirine cevap
alamadım da Sayın Bakan. 
İkincisi
şu, lütfen buna cevap istiyorum: Emekli Sandığı Kanunu’nun ikramiye maddesini
Anayasa Mahkemesi iptal etti. 15 Aralık 2014’ten sonra emekli olanlar
çalıştıkları kadar ikramiye alabiliyorlar, öncekiler mahkeme kararıyla tescilli
olan bu mağduriyetlerini gidermek için mahkemelerde sürünmek zorundalar. Bu
mağduriyetleri gidermek için bir düzenleme yapmayı düşünüyor musunuz?
Teşekkürler.

BAŞKAN
– Sayın Demir…
NURETTİN
DEMİR (Muğla) – Teşekkür ederim Sayın Başkan.
Sayın
Bakan, ben yine üniversitelerdeki hastane sayısını sormak istiyorum. Gelecek
güvencesi olmayan 50/d geçici kadrolu asistanlara 4/A ya da 4/C kadro vermeyi
düşünüyor musunuz? Bu konuda bir çalışmanız, planınız var mı? ÖYP’yle ilgili
kadro çalışmalarınız var mı? 
Üniversite
hastanelerinin toplam borçları 3,8 milyar lira. Üç dört yıldır piyasa borcu
olan üniversiteler var. 50 milyon lira bir para aktarmışsınız. Bu para tabii ki
hiçbir şey değil. Hizmet kalitesini ve nitelikli hizmet üretimini engellediğini
düşünüyor musunuz bu borcun? Üniversite hastanelerinin kar topu gibi büyüyen
borçlarının en önemli nedeni 4/C kadrolarının ödeneklerinin döner sermayeden
karşılanmasından kaynaklanmaktadır. Bu sorunun genel bütçe tarafından
karşılanması…
(Mikrofon
otomatik cihaz tarafından kapatıldı) 
BAŞKAN
– Sayın Arslan…
KAZIM
ARSLAN (Denizli) – Teşekkür ederim Sayın Başkan.
Sorum
Maliye Bakanına. Ülkemize kaynağı belirsiz para girişi 2015’te 6 kat artmış,
9,66 milyar dolara yükselmiştir. Bu veri 2014’te 1 milyar 560 milyon dolardı.
Bu artışta 17-25 Aralık yolsuzluk ve rüşvet operasyonlarını soruşturan
iddianamede ortaya konulan altın ticareti ve kaçakçılık sürecinin, bazı
ülkelerden aktarılan paraların etkisi var mıdır? Maliye Bakanı bunun gerçek
sebebini açıklayabilir mi?
İki:
Cari açığı ve dış ticaret açığını kapatmak için neler yapmayı düşünüyorsunuz?
Teşekkür
ederim.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkanım.
Sayın
Bakanım, kapanan köy okullarının bir kısmının tapusu Maliye hazinesine aittir,
bir kısmı da Millî Eğitime aittir. Kapanan köy okullarının belediyelere
tahsisinin yapılarak buraların köy odası, muhtarlık odası, kütüphane gibi
sosyal hizmetlerde kullanılması için devrinde yardımcı olur musunuz?
İkincisi:
Tarsus Hükûmet Konağı’nın yıkım kararı vardır. Belediye tarafından Hükûmet
Konağı için yeni yer tahsisi yapılmıştır. Buraya yapılacak Hükûmet Konağı’nın
inşaatını bir an önce başlatır mısınız?
Üçüncüsü
de Türkiye'nin birçok yerinde mera arazileri var ama verimsiz mera. Bu mera
arazilerinin Orman Genel Müdürlüğüne devrinin yapılarak ağaçlandırılması
konusunda yardımcı olur musunuz? Evliya Çelebi İstanbul’dan Hicaz’a giderken
Şam’a kadar ormanlık alanda yürüdüğünü belirtmiştir ama bugün maalesef
İstanbul’dan Şam’a kadar gitsek bir tane ağaç göremiyoruz. Bu konuda yardımcı
olmanızı bekliyoruz. 
Teşekkür
ediyorum.
BAŞKAN
– Teşekkür ederim.
Şimdi,
Hükûmete söz veriyorum.
Buyurun
Sayın Bakan.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sayın
Tanal’ın tabii, sorduğu sorular o kadar fazla ki sadece şu anda arkadaşların
bana yetiştirdiği bilgilerden elimde olanları sıralayacağım. Diğerleriyle
ilgili olarak uygun görürseniz yazılı olarak cevap vereceğim.
Kamu
borçlarına ilişkin bir istatistik istemiştiniz. AB tanımlı genel yönetim borç
stoku -milyon TL olarak- 2002 yılında 259 milyar 350 milyon TL; 2016 Ocak
itibarıyla 654 milyar 823 milyon TL. AB tanımlı genel yönetim borç stokunun
millî gelire oranı 2002 yılında yüzde 74 iken 2016 Ocak itibarıyla yüzde 32,6.
Kamu net borç stoku 2002 yılında 215 milyar 631 milyon TL iken 2015 Ocak ayında
143 milyar 402 milyon TL. Kamu net borç stokunun millî gelire oranı 2002
yılında yüzde 61,5 iken 2016 Ocak ayında yüzde 7,6. 
Sayın
Ağbaba’nın Malatya’daki sorunlarla ilgili belirttiği konuları Tarım Bakanımızla
görüşeceğiz inşallah.
VELİ
AĞBABA (Malatya) – Tarım Bakanı olmaz. Burası TOKİ ya, Çevre Bakanı olsun Sayın
Bakan.
MALİYE
BAKANI NACİ AĞBAL (Bayburt) – Peki.
Öncelikle
Sayın Kayışoğlu, kusura bakmayın, belki ileride olduğu için o soruları
cevaplayamamışımdır ama arkadaşlara zaten söyledim, cevap veremediğim bütün
soruları yazılı olarak sizlere, grup başkan vekillerimize arz edeceğiz.
VELİ
AĞBABA (Malatya) – Daha biz görmedik. Biz daha görmedik. Biz çok bakan gördük
ama yazılı cevap veren bakan görmedik.
MALİYE
BAKANI NACİ AĞBAL (Bayburt) – Yok, hepsine yazılı olarak inşallah cevap
vereceğiz. 
VELİ
AĞBABA (Malatya) – Vallahi görmedik. Hep böyle oyalıyorlar bizi. 
MALİYE
BAKANI NACİ AĞBAL (Bayburt) – Emekli ikramiyelerine ilişkin olarak: Şu anda,
Anayasa Mahkemesinin yaptığı düzenleme veya karardan sonra emekli ikramiyeleri
yeni sisteme göre ödeniyor ancak geçmişte emekli olanlara ilişkin olarak
hâlihazırda Bakanlığımızda yürütülen bir çalışma bulunmuyor. 
Sayın
Demir, üniversitelerdeki 50/d kapsamında çalışan öğretim elemanlarıyla ilgili,
araştırma görevlileriyle ilgili bir soru sordu ama uygun görürseniz, bu konuda
da YÖK’ten gerekli bilgileri aldıktan sonra size de yazılı cevap verelim. 
Yine
bu üniversite hastanelerinin mali durumlarına ilişkin olarak şunu ifade edeyim:
İki gün önce Ekonomi Koordinasyon Kurulunda bu konu çalışıldı. Üniversite
hastanelerinden borçları artan üniversitelerle ilgili olarak alacağımız
tedbirler konusunda kapsamlı bir çalışma Kalkınma Bakanlığı tarafından yapıldı.
İnşallah -bu toplantılara arkadaşlar devam ediyorlar- yakın bir zamanda
üniversite hastanelerimizle ilgili gerekli tedbirleri de alacağız. 
Sayın
Arslan, kaynağı belirsiz para girişi olduğu şeklinde birtakım
değerlendirmelerde bulundu ama şu anda bu yaptığınız değerlendirmelerle ilgili
bir bilgi bende mevcut değil. 
Cari
açığı kapatmak için yapacağımız çalışmaları da zaten Hükûmet programında ifade
ettik ama cari açığı kapatmak için tasarrufları artırmamız lazım, ekonomide
verimliliği artırmamız lazım, daha fazla AR-GE’ye yatırım yapmamız lazım.
Bunların hepsini Hükûmet programında ifade ettik. Aslında, bütün partilerin,
hemen hemen üzerinde uzlaştığı konulardan bir tanesidir. Ekonominin daha da
büyümesi, gelirin artması, cari işlemler açığının düşmesiyle ilgili gerçekten
yapısal tedbirler almamız gerekiyor. O konuda da inşallah, önümüzdeki dönemde
Meclise getireceğimiz yasal düzenlemelerle de orta ve uzun vadede cari açığı
kontrol altına alacak düzenlemeleri yapacağız.
Sayın
Şimşek, bu kapanan köy okullarıyla ilgili Millî Eğitim Bakanlığıyla
görüşeceğim. Evet, herhangi bir şekilde Millî Eğitim Bakanlığının ihtiyacı
olmaması gerekir bu durumda. O zaman atıl kalması hiçbir şekilde doğru
değildir. O zaman köylülerin ihtiyaçları bakımından ne yapabiliriz, o binaları
koruyup köylümüzün hizmetine nasıl sunabiliriz, o konuda da olumlu bakarız ve
bu çalışmayı da yaparız inşallah.
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) – Belediyeler talip Sayın Bakan. Restore edip tahsisini…
Tapusunu istemiyorlar. O binaları restore edip…
BAŞKAN
– Sayın Bakan, mikrofonunuzu açıyorum, tamamlayınız efendim.
MALİYE
BAKANI NACİ AĞBAL (Bayburt) – Teşekkür ediyorum.
Yani
belediyelerden gelecek talepler konusunda da oradaki köylülerimizin hizmetine
sunulacak bağlamda bir talepte bulunulması hâlinde bu konuları olumlu
karşılarız.
Teşekkür
ediyorum.
BAŞKAN
– Teşekkür ederim.
4’üncü
maddeyi oylarınıza sunuyorum: Kabul edenler… Etmeyenler… Kabul edilmiştir.
5’inci
maddeyi okutuyorum:
Devlet borçları
MADDE 5- (1)
Devlet borçlarına ilişkin cetvellerde gösterildiği üzere 2014 yılı sonu
itibarıyla;
a) 414.648.521.928,42 Türk Lirası orta
ve uzun vadeli Devlet iç borcu, 
b) 198.723.848.365,21 Türk Lirası Devlet
dış borcu,
c) 35.082.154.053,08 Türk Lirası Hazine
garantili borç, 
mevcuttur.
BAŞKAN
– Madde üzerinde Milliyetçi Hareket Partisi Grubu adına Mehmet Günal, Antalya
Milletvekili. 
Buyurun
Sayın Günal. (MHP sıralarından alkışlar) 
Süreniz
on dakikadır. 
MHP
GRUBU ADINA MEHMET GÜNAL (Antalya) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum.
Kesin
Hesap Kanun Tasarısı’nın bu yürütme ve yürürlükten önceki son maddesine gelmiş
bulunuyoruz. 
Değerli
arkadaşlar, uzun bir süreç, önce geçici sonra da 2016 yılı bütçesini hep
birlikte önce Plan ve Bütçe Komisyonunda, şimdi burada tartışıyoruz. Tabii,
birçok şey konuştuk hem orada ilgili bakanlarımıza sorduk hem de burada, son
olarak da Maliye Bakanına gerekli sorularımızı sorduk; bir kısmını cevapladı
arkadaşlarımız, bir kısmını cevaplamadı. Sayın Bakan buradayken ben hemen
onunla ilgili kısmı söyleyeyim o zaman, sonra Lütfi Bey’e geçeyim.
Sayın
Bakan, en başta Sayıştay raporlarını tekraren söylüyorum. Şu anda bu raporların
gelmemiş olması denetim eksikliği bakımından, şu anda görüşmekte olduğumuz bu
madde dâhil olmak üzere, devlet borçlarıyla ilgili ne önümüzdeki garantilerin
miktarını ne şehir hastaneleriyle ilgili yapılacak harcamaları bilmediğimiz
için, hele hele Gelir İdaresiyle ilgili sizin söylediğiniz şeyleri biz bilemediğimiz
için eksik kalmaktadır. Tekraren Sayıştay raporlarının, “Bu seneyi bir şekilde
yine atlattık.” diye bakıyorsunuz ama, hiç olmazsa 2015 kesin hesaplarının
doğru dürüst bir şekilde gelmesi için gayret sarf etmenizi tekraren söylemiş
olalım. Çünkü vergi uzlaşma raporlarıyla ilgili, vergi raporlarıyla ilgili
konuşurken Sayın Bakan -sabah bir kısmına değindim, tutanak elimde duruyor-
“Onların mevzuata uygun olmadığını kim iddia ediyordu?” diye bir şey söyledi.
Ben de sordum ama cevaplarda duymadıysam özür diliyorum. O zaman siz vergi
uzlaşma kurulunu aklıyorsunuz, Maliye müfettişlerini şüphe altında
bırakıyorsunuz demiştim. Yani onların yaptığı da mevzuata uygundur, denetime
gönderiyorsunuz. Ha, siz onu sonra uzlaşma kurulunda yine mevzuata uygun olarak
itiraz sonrası yüzde 50’ye, sonra üçte 1’ine düşürebilirsiniz, o ayrı ama orada
bir haksızlık yapmamak lazım. Vergi denetim elemanları da gidiyor, usule uygun
olarak bulduklarını rapor ediyorlar. Raporları kuşa çevirme kurulu, Sayıştayda
olduğu gibi, Maliyede de yapar, o ayrı konu ama vergi denetim elemanlarını
töhmet altında bırakmamak lazım demek için sizi tekrar uyardım Sayın Bakanım.
Vergi hedefleriyle ilgili de daha gerçekçi olmak gerektiğini buradan söylemiş
olayım.
Sizi
burada bulmuşken, yine, Millî Piyango idaresindeki çalışanların talepleri var.
Ben size TÜRK BÜRO-SEN’in özet olarak gönderdiği notu da takdim edeceğim; hem yükselmeyle
ilgili hem atamalarıyla ilgili ortada -özelleştirme kapsamında olduğu için-
kaldığını söylüyorlar, onları da kayda geçirmiş olalım. Sonra ekonomik
kısımlarını Sayın Elvan’la da devam edebiliriz ama cevap verecekseniz, sorunun
sonuna gelecekseniz bilmiyorum.
Tabii,
bu kadar şey konuştuk; gelir hedefleriyle ilgili, gider hedefleriyle ilgili
eleştirilerimizi yaptık. Eğer bunları doğru yapmazsak gerekli atılımları
yapamayız dedik değerli arkadaşlar. Şimdi, bakıyoruz, genel anlamda baktığımız
zaman, evet, iktidar bir taraftan yaptıklarını anlatıyor, biz de o
yapılanlardaki yanlışları anlatıyoruz ve de yapmamız gerekenleri konuşuyoruz,
eksikleri de söylüyoruz. Bundan daha doğal bir şey yok. 
Sayın
Bakan burada, reformdan sorumlu Başbakan Yardımcımız da geldi. Defalarca hem
kendisine, zatıalilerine hem diğer Başbakan yardımcılarımıza, Ekonomi
Bakanımıza söyledim; bu sorunların çözümleri belli. Bunların büyük bir kısmı da
Sayın Bakanın da çalıştığı, benim de çalıştığım Kalkınma Bakanlığının
hazırladığı öncelikli dönüşüm programları içerisinde de var, Hükûmetin eylem
planında da var, bir kısmı da 64’üncü Hükûmet Programı’nda da var. O zaman, bu
kadar kayıkçı kavgasıyla gündemi belirleyip birtakım siyasi konuları tartışmak
yerine bunları çözmemiz gerektiğini söyledim. Yani bunları söylediğimiz zaman
sadece sizi eleştirmek için söylemiyoruz. 
Şimdi,
piyasada bir durgunluk varsa, büyüme sorunumuz varsa, büyümenin yapısında sorun
varsa, sanayi stratejimizde eksiklik varsa veya yazdığınız şeyi
uygulayamıyorsak, kaç yıldır tartıştığımız şeyde eylem planının başına hâlen
daha “ihracatta ithalata bağımlılığın azaltılması, dışarıdaki tüketimin
azaltılması, lüks tüketimin azaltılması” yazıyorsak, bir taraftan rant
gelirleriyle ilgili “Rant vergisi konulsun.” diye tartışıyorsak demek ki
bunları hâlâ yapamıyoruz demektir. 
E,
bakıyoruz şimdi, bizim söylediğimiz şeylere arkadaşlarımız alınıyor ama icra
dosyaları sürekli artıyor, vatandaşın borcu artıyor, özel sektörün borcu
artıyor; “Üretim yapmadan bunlar nasıl ödenecek?” diyoruz. Sayın Bakan geçen
gün söylemiş, tasarruflarla ilgili -Sayın Şimşek burada değil ama- BES’lerle
ilgili sıkıntısını söylemiş. Yurt dışından nasıl gelecek? “Tasarruf etmek için
gelirin artması lazım.” diye defalarca söyledik. Bunun için, e, şimdi, bir
taraftan halk borcunu ödeyemiyorsa, bankalardaki borçları birikiyorsa, bunu
oranlayarak değil, miktar olarak baktığınızda da belli ölçüde artmaya devam
ediyorsa katbekat, burada bir önlem almak gerekir. 
Dönüyoruz,
enflasyon hiçbir zaman hedeflediğimiz yere gelmiyor, hep fazlası geliyor, çift
hanelere yaklaşmış. Beri taraftan, bakıyoruz, işsiz sayısı reel anlamda bakınca
5,5 milyona çıkmış. İşsizliği yüzde 10,5’un altına düşüremiyoruz. Hep
söylediğiniz 2002’de yüzde 10,3’tü ki krizden sonraki yıl ve istikrar programı
olmasına rağmen. Demek ki yapısal sorunumuz var, bunu düşürmek için ne yapmamız
lazım? Yapısal önlem almamız lazım. Bizim Milliyetçi Hareket Partisi olarak
söylediğimiz budur. 
Bakıyoruz,
krizle beraber belirginleşen turizmde ciddi bir sorun var. Seçim bölgemiz olan
Antalya’da da bütün kurum başkanları geldi, sayın bakanlar da görüştüler,
ilgili bakanlarımızla da biz de görüştük heyetlerle beraber. Sorun ortada. O
zaman ne yapmamız lazım? Bunu halının altına süpürmek yerine çaresini bulalım. 
Sayın
Başbakan açıkladı ama onlar zaten mayısa kadar devam edecek olanlar ama yapısal
olarak bekleyen kanunları çıkarmamız lazım. Tasarılar bekliyordu, kadük oldu.
Yani Kıyı Kanunu’yla ilgili, Teşvik Kanunu’yla ilgili, istihdam kısmıyla ilgili
birçok unsuru içeren bir turizm çerçeve kanunu söylemiştik. Yani bunlar
çıkmadan konuşup konuşup “Biz şunu yaptık.” demekle olmuyor. Bugün, burada,
gelip bunları konuşmak gerekmiyordu aslında, şimdiye kadar bunun büyük bir
kısmının yapılmış olması gerekiyordu, bizim yapılandaki eksikleri tartışıyor
olmamız lazımdı. 
Bir
taraftan, her gün, bakıyoruz, yeni yeni turistik tesisler, oteller satışa çıkıyor
ödeyemediği için. Yakında, bu konut sektörüne, inşaat sektörüne böyle devam
edersek Türk usulü bir “mortgage” krizi çıkar diye Sayın Bakanı da daha önce
uyarmıştım. Yani aldığı krediyi vatandaş ödeyemeyince bankalar bu sefer,
mecburen, ipotek altına aldığı gayrimenkullere el koymak zorunda kalıyor.
Bankanın da onu nakde çevirmesi zorlaşacağı için bir finansal krize yol açma
ihtimali olur. 
Onun
için, biz yol yakınken gelin bu önlemleri hep birlikte alalım. Sayın Bakan da
burada, memleketin bu ekonomik, sosyal sorunları varken Meclisi kayıkçı
kavgalarıyla oyalamayalım, siyasi kısır çekişmelerle boğmayalım. Plan ve Bütçe
Komisyonu burada dedik, eski Başkanımız, eski mesai arkadaşım Sayın Elvan da
burada, Sayın Şimşek de katıldı söylediklerimize. Madem öyle yani un var, yağ
var, tuz var, şeker var -dediği gibi- helva yapımında sorun var. O zaman, hep
birlikte, gelin, bizim katkımız da ne olacaksa biz de bunlara katkıda
bulunalım, biraz daha hoşgörülü bir şekilde ama işi popülizme dökmeden yapalım.

Ben
dün kısaca söylemiştim, Mevlâna’yla, Hacı Bektaş’la Sayın Başbakanın arkasından
konuşmak istiyordum diye ama bugün son madde olduğu için size kısa bir
hikâyeyle sözlerime son verip veda etmek istiyorum. Adamın birisi kötü yoldan
bir para kazanıp bir, affedersiniz, inek satın almış. Sonra yaptıklarından
pişman olup günaha girdiğini düşünmüş ve kendisi bunu Hacı Bektaş Veli’nin
dergâhına bağışlamak istemiş. Tabii, aynı zamanda aşevi olarak hizmet verdiği
için bu dergâhlar, fakirlere katkıda bulunayım diye iyi niyetli bir şekilde
gitmiş. Ama tabii, Hacı Bektaş Veli Hazretleri’ne anlatmış ve bu ineği
bağışlamak istediğini söylemiş. Hacı Bektaş Veli kirli işlerden kazanıldığını
bildiği bu inek için “Bu helal değil, dolayısıyla biz bunu kabul edemeyiz.”
demiş. Bunun üzerine adam Mevlâna’nın dergâhına yola koyulmuş, Mevlâna
Hazretleri’ne gitmiş, hediyeyi kabul etmiş. Bu sefer adam şaşırmış, yani ikisi
de erenler, manevi insanlar, acaba o niye kabul etmedi diye. Mevlâna’ya
sebebini sormuş. Hazreti Mevlâna diyor ki: “Eğer biz bir karga isek Hacı
Bektaşi Veli bir şahin gibidir, öyle her leşe konmaz. O yüzden senin bu
hediyeni biz kabul ederiz ama o kabul etmeyebilir.” Adam şaşırmış, kalkmış Hacı
Beştaş’ın dergâhına gitmiş, “Ya, sen kabul etmedin, Mevlâna Hazretleri kabul etti,
bu nedendir?” demiş. O da dönmüş demiş ki: “Bizim gönlümüz bir su
birikintisiyse Mevlâna’nın gönlü okyanus gibidir. Bu yüzden bir damlayla bizim
gönlümüz kirlenebilir ama onun engin gönlü kirlenmez. Bu sebepten dolayı o
senin hediyeni kabul etmiştir.” 
Dolayısıyla,
hepimiz, bu ilişkideki karşılıklı hoşgörüyü ve birbirlerine…
(Mikrofon
otomatik cihaz tarafından kapatıldı)
MEHMET
GÜNAL (Devamla) - …karşı yaptıkları güzel nazireleri dikkate alarak burada da
onu uygulayalım diyorum, reformları hep beraber yapalım diyorum Sayın Bakanım.
Hayırlı
olmasını diliyorum bütçenin. (MHP sıralarından alkışlar) 
BAŞKAN
– Teşekkür ederim Sayın Günal.
Madde
üzerinde Halkların Demokratik Partisi Grubu adına Nimetullah Erdoğmuş,
Diyarbakır Milletvekili.
Buyurun
Sayın Erdoğmuş. (HDP sıralarından alkışlar) 
Süreniz
on dakikadır.
HDP
GRUBU ADINA NİMETULLAH ERDOĞMUŞ (Diyarbakır) – Sayın Başkan
Sayın
Başkan, değerli arkadaşlar; ben de bugün Dünya Kadınlar Günü olması
münasebetiyle hayırlara vesile olması dileğiyle sözlerime başlıyor ve hazırunu
saygı ve hürmetle selamlıyorum. 
Bütçe
görüşmeleri tamamlanmak üzere. Malumunuz “bütçe hakkı” diye hepimizin sorumlu
olduğu veya hepimizin hakkaniyette bir payı olduğu düşüncesiyle bu konuda
birkaç kelime ifade etmek istiyorum. Bu hakla ilgili mevzuda biz muhalefet
şerhimizin reddedilmesi, kabul edilmemesi, tartışmaya değer bulunmaması tavrını
bir hak ihlali olarak gördük, o şekilde değerlendirdik ve bugün de 2
arkadaşımızla beraber Anayasa Mahkemesine bu konuda başvurumuzu yaptık. Değerli
arkadaşlar, keşke Meclisteki bu tür tartışmalar bir zenginlik olarak burada
değerlendirilebilseydi ve böyle bir sorun Meclisten başka bir yere taşınmamış
olsaydı. Tam aksine başka yerdeki sorunların çözüm mercisi, mekânı burasıyken
biz böyle bir şeye mecbur kaldık, bunu beyan etmek istiyorum. 
Bu
son saatlerde, izninizle, bir tarihî olayı özellikle biraz da beni
ilgilendirdiği için ve bugünkü durumumuza da ışık tuttuğu için sizlerle
paylaşıp huzurlarınızdan ayrılacağım. Şimdi, yaklaşık doksan yıl önce, yıl
1927, “Peçar tenkil harekâtı” diye bir harekât var. Peçar, Lice ve benim ilçem
olan Genç arasında bir bölgenin adı. Bu tenkil harekâtının, benim bizzat kendi
ailemin, çevremin, hatta geleneksel ifadeyle aşiretlerimizin, boylarımızın
maruz kaldığı bu tenkil harekatinın yaşandığı bölgenin adı. 
“Tenkil”
malumunuz Arapça bir kelime ve “ibretiâlem olsun diye cezalandırmak”tır. Yani
öyle bir cezai müeyyideyle karşı karşıya kalıyorsunuz ki bir başkasına gözdağı
olsun, başkası da ibret alsın ve bir daha böyle bir hareketi göze almasın. Bu
tenkille ilgili sadece Kur’an-ı Kerim’den izninizle ben de bir örnek vermek
istiyorum: Mesela Hazreti Musa ile sihirbazlar arasında geçen o meşhur
münazarada firavunun sihirbazlarla ilgili cezalandırma yöntemi tenkildir.
Çünkü, firavunun o gün halkın huzurunda sihirbazlarla Hazreti Musa arasındaki
münazarada sihirbazların Hazreti Musa’yı kabul etmeleri, onun mucizesine
inanmaları, onun getirdiği hak dine iman etmeleri karşısında şöyle bir hitabı
var sihirbazlara, diyor ki: “Ben sizi, kollarınızı ve bacaklarınızı çaprazlama
kesecek ve hurma dallarına asarak cezalandıracağım.” Ve böyle bir ceza yöntemi
de uygulanıyor. Bunun adı “tenkil.” 
Böyle
bir tenkili yaşayan bir çevrenin, bir ailenin, bir muhitin insanı olarak
huzurlarınızdayım. Bizim, bu tenkil cezalandırmasına maruz kalan o bölge yani
Peçar bölgesi 1927 yılında yakılarak önce cezalandırılır. Zazacada biz “…”(x)
diyoruz buna. Yani, bizim yakıldığımız yıl olarak bilinir ve siz o muhitte
dostlarınıza, arkadaşlarınıza, bildiklerinize bunu sorduğunuz zaman sizinle
paylaşırlar, derler ki “...”(x) O bölge için bir milattır yani
yakıldığımız yılın öncesi ve sonrası bizim için bir tarihtir ve o tarih hâlen
kendi yerel uygulamamızda geçerlidir. 
Bu
örneği niye verdim? Benim ailem buna maruz kalmışken... Şahsım olarak ben de
Sur ilçesinde çocukluğu geçen, orada büyüyen, orada oturan ve hâlen de orada
akrabası olan biriyim. Bugün, Sur ilçesinin, göreceksiniz, şu andaki durumu
kendisi için bir milat olacak ve Sur’da yaşayanlar veya onların nesli “Sur’da
bizim karşı karşıya bulunduğumuz tenkilin öncesi ve sonrası” diye bir milattan,
bir tarihten bahsedecekler. Bugün o şekilde bir durumla karşı karşıyayken
dileriz ki yeni Surlar, yeni Cizreler olmasın. Bizim...
MEHMET
UĞUR DİLİPAK (Kahramanmaraş) – Silah çekenlere her şey yapılır.
NİMETULLAH
ERDOĞMUŞ (Devamla) – Silah çekenlere her şey yapılmaz. “Hukuk” diye bir şey
var, “adalet” diye bir şey var. 
MEHMET
UĞUR DİLİPAK (Kahramanmaraş) – Ne yapsın?
NİMETULLAH
ERDOĞMUŞ (Devamla) – Karşınızdaki insan size silah da çekse, sizi pusuya da
düşürse sonuçta bir devlete yakışan...
MEHMET
UĞUR DİLİPAK (Kahramanmaraş) – Nedir?
NİMETULLAH
ERDOĞMUŞ (Devamla) – ...bir Hükûmete yakışan adil olmasıdır. Devletin...
MEHMET
UĞUR DİLİPAK (Kahramanmaraş) – Karanfil mi uzatsın?
SALİH
CORA (Trabzon) – Duvarı delip oralardan ateş ediyor, ne yapacaksınız?
MEHMET
UĞUR DİLİPAK (Kahramanmaraş) – Silah çekene şöyle karanfil mi uzatacak?
NİMETULLAH
ERDOĞMUŞ (Devamla) – Elbette ki her hâlükârda… Bakınız, sizin Hükûmetinizin... 
VURAL
KAVUNCU (Kütahya) – Bugün Sur’dan şehit vardı, şehit. Ne konuşuyorsun ya? 
MEHMET
UĞUR DİLİPAK (Kahramanmaraş) – Şöyle karanfil mi uzatacak?
NİMETULLAH
ERDOĞMUŞ (Devamla) – ...sizin Hükûmetinizin bir şansı var değerli arkadaşlar,
bir şansı var. Lütfen, bu şansı gelin değerlendirin. 
MEHMET
UĞUR DİLİPAK (Kahramanmaraş) – Empati kuralım. Silahı bırakıp karanfil mi
uzatacağız? 
HAKAN
ÇAVUŞOĞLU (Bursa) – Öyle partiye böyle imam, ne olacak!
NİMETULLAH
ERDOĞMUŞ (Devamla) – Lütfen, henüz vakit geçmezken siz bu mevcut durumu tersine
çevirebilirsiniz. 
MEHMET
UĞUR DİLİPAK (Kahramanmaraş) – Çevireceğiz, orayı ihya edeceğiz inşallah.
NİMETULLAH
ERDOĞMUŞ (Devamla) – İşte ihyanın… Bakın, ben bir örnek verdim size. 
MEHMET
UĞUR DİLİPAK (Kahramanmaraş) – Onlar da mı silah çekecek? 
NİMETULLAH
ERDOĞMUŞ (Devamla) – Tam doksan yıldır, değerli arkadaşlar, Peçar’da hâlen
güvenlik önlemleri uygulanmaktadır. Şimdi, siz doksan yıldır Peçar’daki tenkil
muamelesine maruz kalmış bir topluma hâlen demokrasiyi, adaleti, eşitliği götürememişken
Sur’a nasıl olur da birkaç ay içerisinde, hatta birkaç yıl içerisinde bu
dediğiniz ihyayı ve inşayı götüreceksiniz? 
MEHMET
UĞUR DİLİPAK (Kahramanmaraş) – Silah çekene karanfil mi uzatacağız? Ne
yapacağız? 
VURAL
KAVUNCU (Kütahya) – Ne yapacaksın?
NİMETULLAH
ERDOĞMUŞ (Devamla) – Gönülleri ne yapacaksınız, yürekleri ne yapacaksınız?
Gönüller arasındaki köprüleri nasıl inşa edeceksiniz? Şu anda bizim sizden
istirhamımız, sizden ricamız, bu Meclisten isteğimiz, topyekûn olarak…
MEHMET
UĞUR DİLİPAK (Kahramanmaraş) – Teşekkür mü edeceğiz? Silah çekene ne diyeceğiz?

NİMETULLAH
ERDOĞMUŞ (Devamla) – Ya, kabul edin ki siz oradaki silahlı unsurlara şu anda
tenkili uyguluyorsunuz. 
MEHMET
UĞUR DİLİPAK (Kahramanmaraş) – Ne diyeceğiz silahlı unsurlara?
NİMETULLAH
ERDOĞMUŞ (Devamla) – Peki, kabul ediyorum.
MEHMET
UĞUR DİLİPAK (Kahramanmaraş) – Ne diyeceğiz biz?
MEHMET
EMİN ADIYAMAN (Iğdır) – Ya, bir müdahale etmeyin. 
NİMETULLAH
ERDOĞMUŞ (Devamla) – Buradaki asker ve polise de, hiç mi ama hiç mi onlarla
ilgili bir hesabınız yok?
MEHMET
UĞUR DİLİPAK (Kahramanmaraş) – “Teslim olun.” diyoruz. 
NİMETULLAH
ERDOĞMUŞ (Devamla) – O askerimizi, o polisimizi bari oradan çekin. 
MEHMET
UĞUR DİLİPAK (Kahramanmaraş) – Ne yapalım? 
NİMETULLAH
ERDOĞMUŞ (Devamla) – Bakın, her gün kaybediyoruz.
MEHMET
UĞUR DİLİPAK (Kahramanmaraş) – Ya, ne yapalım? Söyle. 
HÜSNÜYE
ERDOĞAN (Konya) – Vatan borcu namus borcudur. 
NİMETULLAH
ERDOĞMUŞ (Devamla) – Ben şu anda empati yapıyorum, o asker ve polisimizi şu
anda o saldırılara maruz olmaktan kurtaralım diyorum. 
YILMAZ
TUNÇ (Bartın) – Teröriste “Silahını bırak.” diyemiyor musun?
MEHMET
UĞUR DİLİPAK (Kahramanmaraş) – Teröriste silahı bıraktır, beraber teslim
alalım. Onların kılına bir zarar gelmesin, beraber alalım. 
NİMETULLAH
ERDOĞMUŞ (Devamla) – Bu Meclis, bu zevat bunu yapacak kapasiteye sahiptir, o
birikime sahiptir, yeter ki el ele verelim, gönül gönüle verelim ve bu
uyguladığınız tenkil cezalar arasından hep birlikte kurtulalım diyorum.
(Mikrofon
otomatik cihaz tarafından kapatıldı)
NİMETULLAH
ERDOĞMUŞ (Devamla) – Yüce Meclisinizi, hepinizi saygıyla selamlıyorum. (HDP
sıralarından alkışlar) 
MEHMET
UĞUR DİLİPAK (Kahramanmaraş) – Silahı bıraksınlar, beraber teslim alalım.
BAŞKAN
– Teşekkür ederim Sayın Erdoğmuş.
Cumhuriyet
Halk Partisi Grubu adına Sayın Ömer Fethi Gürer, Niğde Milletvekili. (CHP
sıralarından alkışlar)
Sayın
Gürer, buyurun.
İLKNUR
İNCEÖZ (Aksaray) – Sayın Başkanım…
BAŞKAN
– Sayın İnceöz, talebinizi daha sonra alayım efendim.
Sayın
Gürer, süreniz on dakikadır.
CHP
GRUBU ADINA ÖMER FETHİ GÜRER (Niğde) – Sayın Başkan, değerli milletvekilleri;
Cumhuriyet Halk Partisi Grubu adına söz almış bulunuyorum. Meclisimizi saygıyla
selamlarım.
8
Mart Dünya Emekçi Kadınlar Günü’nü anlamına uygun kutlayan tüm kadınlarımızı
saygıyla selamlıyorum. (CHP sıralarından alkışlar)
Değerli
milletvekilleri, Mustafa Kemal Atatürk “Dünyada her şey kadının eseridir.”
demiş ve kadınların seçme seçilme haklarından varlıklarının eşit yurttaş
kimliğe ermesine önderlik yapmıştır. Onun çizgisinden uzaklaştığımız her alanda
ülkemiz sorunlu ve karmaşık bir sürece doğru ilerlemektedir.
Değerli
milletvekilleri, terör ve ekonomi ülkemizde başlıca sorundur. Yokluk, yoksulluk
ve yolsuzluk artmaktadır. Bunun yanında, toplum duyarlılığımız da olumsuz
biçimde değişmektedir. Şehit cenazeleri ve yaşanan acılar karşısında
televizyonlarda oyun havalarından vazgeçmeyen, müzik ve eğlenceyle normal yaşam
akışını sürdürünce terörün sona ereceğini sanan ve toplumun doğru bilgiye
ermesini engelleyen kafanın “O da olacak, bu da olacak.” gibi saçma sapan
savunmalar üretilerek acıların paylaşılması yerine, yaşananlardan bihaber,
korkan, düşünmeyen bir toplum yaratma çabasında olduğu da açıkça görülmektedir.
(CHP sıralarından alkışlar)
“Komşusu
açken tok yatan bizden değildir.” anlayışı yerine, AKP hükûmetlerinin yarattığı
öteleme yaklaşımlarıyla “Her şey benim olsun, başkası ne olursa olsun.”
düşüncesine doğru hızla savrulmaktayız. (CHP sıralarından alkışlar)
Değerli milletvekilleri, örnek bir devlet ve hükûmet
adamı nasıl olur, ona bir örnekle sözlerime devam edeceğim: Cumhurbaşkanı
Mustafa Kemal Atatürk, Başbakan İsmet İnönü (CHP sıralarından alkışlar) Millî
Eğitim Bakanı Niğdeli Abidin Özmen, yıl 1934. Millî Eğitim Bakanının kapısı
çalınır, Atatürk’ün yaverlerinden biri yanında 2 çocukla makama girer,
Atatürk’ten gelen bir mektup Bakana sunulur. 
BÜLENT TURAN (Çanakkale) – Bravo(!)
ÖMER FETHİ GÜRER (Devamla) - Mektupta “Yaver Bey’le
size 2 fakir ve kimsesiz çocuk gönderiyorum, bu çocukların uygun göreceğiniz
bir liseye parasız yatılı olarak kaydını yaptırın.” yazmaktadır. Bakan gereğini
yaptırır ve Atatürk’e bir mektup yazar: “Muhterem Atatürk, Yaver Bey’le
göndermiş olduğunuz 2 çocuk hakkında emirlerinizi aldım ancak arkasında Türkiye
Cumhuriyeti’nin kurucusu ve Cumhurbaşkanı Atatürk gibi birisi bulunduğu için bu
2 çocuğu fakir ve kimsesiz olarak kabul etmeme hem yasalarımız hem vicdanımız
hem de mantığım izin vermedi. Bu nedenle, her 2 çocuğun da emirleriniz gereği
Haydarpaşa Lisesi’ne paralı yatılı olarak kayıtlarını yaptırdım. Çocukların
üçer yıllık okul taksitlerine ait makbuzlarını ekte takdim ediyorum.” 
Atatürk bu mektup üzerine Başbakanı İsmet İnönü’ye
telefon ederek “Bak, senin Millî Eğitim Bakanın bana ne yaptı?” der. İnönü,
Bakanı adına özür dilemek ister. Atatürk “Yok, çok memnum oldum, keşke her
devlet adamı bu medeni cesarete sahip olsa ve gösterebilse.” der. (CHP
sıralarından “Bravo” sesleri, alkışlar)
Değerli
milletvekilleri, işte, iğneden ipliğe, undan şekere, elektrikten yola, demir
yollarına, fabrikalara, barajlara, kısacası bir mucizeyle doğan cumhuriyetin
ilk yıllarına imza atan düşünce ve anlayış budur. 
SALİH
CORA (Trabzon) - Bravo(!)
ÖMER
FETHİ GÜRER (Devamla) – Önderimiz Mustafa Kemal Atatürk düşüncesi ışığıyla
aydınlanan Türkiye Cumhuriyeti, Osmanlı borçlarını ödemiş, Millî Mücadele
yaralarını sarmış, ayağındaki çarığı ayakkabıya, üzerindeki giysiyi elbiseye,
cehaleti bilgiye taşımıştır.
Değerli
milletvekilleri, bugün ise ülkemiz iyi yönetilmemektedir. Türkiye ekonomisinin
en çarpıcı göstergesi borçlarının yüksekliğidir. 2002 yılında 366 milyar olan
Türkiye’nin toplam borcu -yani devletin, özel sektörün, hane halkının toplam
borcu- 2015 yılında 2,5 trilyonu aşmıştır. 2002 yılı sonunda 217 milyar olan
kamu borcu 2015 yılı sonunda 721 milyar liraya, buna karşılık 2002 yılında 94
milyar lira olan şirketler ile hane halkının borçları 2015 yılı sonunda 1,8
trilyona ulaşmıştır; yaklaşık 7 kat borçlanmış durumdayız. Cari açık 2002 yılı
sonunda -elli iki yılda verilen cari açık- 43 milyar dolar, 2002 ile 2015
arasında cari açık toplamı ise 472 milyar dolar yani 10 kat fazlasıdır.
“Ekonomi büyüdükçe sorun olmaz.” yaklaşımı bir yere kadar kabul edilse de
sonunda bu borcu kimin ödeyeceği açığa çıktığında halk durumun farkına
varacaktır. Kamu borçlarının sırtına yük olarak bineceği kesim dar gelirliler
ve sabit gelirlilerdir. 2003 yılından 2015 yılına kadar iç borçlar için ödenen
faiz yaklaşık 545 milyardır. Bu 545 milyarla ne yapılabilir diye düşündüğümde
Niğde gibi 20 ilimizin sorunları çözülür. Niğde’ye yıllardır söz verilen ama
yapılmayan Niğde havaalanı, Niğde tıp fakültesi, yüksek hızlı tren, Ecemiş
suyunun getirilmesi, Akkaya Barajı’nın temizlenmesi dâhil bir sürü hizmet de
gelebilirdi. 
Değerli
milletvekilleri, devlet, kamu-özel iş birliği uygulamalarıyla küçümsenmeyecek
yükümlülükler altına girmektedir. Kalkınma Bakanlığı raporu dahi bu konuları
açıkça göstermektedir. Kamuoyuna yansıdığı gibi büyük proje diye sunulan
yatırımlar, özünde kamu tarafından yapılması gereken altyapı yatırımlarıdır.
Potansiyel borç yüklerinin asıl riski kamu bankalarının yurt dışından aldıkları
krediler nedeniyle kamunun borçlanmasıdır. Bu yükler muhasebe hesaplarıyla
başka yerde görünse de eninde sonunda hazineye aittir. AKP, rekabet gücümüzü
gözeten, üretim ve ihracatı odağa alan bir büyüme stratejisi izlememiştir.
Yanlış kur ve büyüme stratejisiyle Türkiye ürettiğinden daha fazlasını tüketmiş
ve büyüme tamamen yurt içi talepten kaynaklanmıştır. İzlenen politikalar hem
yabancı finans sermayesine hem yandaş iş çevrelerine aşırı kazançlar sağlamış,
bizim iş gücümüz dururken yabancılara istihdam sağlanmıştır. 
Devletin
hâli böyle de vatandaş nasıl? Belki de işin özünü anlatan, icralık yurttaş ve
icra daireleri sayısıdır. Niğde’de dahi icra dairesi sayısı 1’den 2’ye
çıkmıştır. Borçsuz esnaf kalmamıştır. Sanayici zor durumdadır. İşletmeler
kapanmaya başlamıştır. İşte işçiler işten atılmaktadır. İşsizlik artmıştır.
Emekliler geçim derdine düşmüştür. Öğretmeni, hemşiresi, öğrencisi, memuru,
köylüsü, çiftçisi, iş arayanıyla sorunlarına çözüm bekleyen milyonlar vardır.
Üretici ürünlerini satamadığı için perişandır, patatesten süte ne üretiyorsa
orada sorun büyümektedir. 
Değerli
milletvekilleri, on dört yıllık AKP iktidarı döneminde ülkemizde fuhuş yüzde
700, adam öldürme yüzde 261, cinsel taciz yüzde 434, uyuşturucu bağımlılığı
yüzde 628 artmış, uyuşturucu bağımlılığı yaşı ne yazık ki ilkokul yaşlarına
inmiştir. 
Sıfır
terörle devraldıkları ülkemizde her gün şehit haberleri gelmektedir. Bugün yine
2 polis şehidimiz var, Allah’tan rahmet diliyorum. Bir eli yağda, bir eli balda
olanların dışında herkesin gördüğü bu tablo ve gidiş iyi bir gidiş değildir.
Son
olarak, devletin vatandaşına en büyük borcu, koruyamadığı can borcudur. Devlet,
kendine emanet edilen halk çocuklarını vatan borcu için teslim alırken onları sağ
salim evlerine döndürmek zorundadır; sokağa çıkan yurttaşını bugün ne olacak
korkusundan arındırmak zorundadır. 2002’de sona eren terörün bugün geldiği
nokta düşündürücü ve acı bir tablodur. (CHP sıralarından alkışlar) Yanlış
politikalarla ülkenin bir bölgesinde yaşanan çatışmaların açıklaması bahaneler
ardına sığınarak olamaz. Görevini yapmayanların yarattıkları tablo karşısında
en azından “Yanlış yaptık.” deme yerine, öz eleştiriyle, Türkiye Büyük Millet
Meclisini çözümün adresi görerek soruna ortak çözüm üretmeye yönelimin de tam
zamanıdır.
Tüm
şehitlerimizi rahmetle anıyor, gazilerimize sağlık diliyorum.
Yüce
Meclisi saygıyla selamlıyorum. (CHP sıralarından “Bravo” sesleri, alkışlar) 
BAŞKAN
– Teşekkür ederim Sayın Gürer.
Şimdi,
şahısları adına söz talep eden sayın milletvekillerine söz vereceğim. 
Sayın
Bülent Kuşoğlu, Ankara Milletvekili.
Buyurun
Sayın Kuşoğlu. (CHP sıralarından alkışlar) 
Süreniz
beş dakikadır.
BÜLENT
KUŞOĞLU (Ankara) – Sayın Başkan, değerli milletvekilleri; 2014 Yılı Kesin Hesap
Kanunu Tasarısı’nın 5’inci maddesi üzerinde şahsım adına söz almış bulunuyorum.
Hepinizi bu vesileyle sevgi ve saygıyla selamlıyorum gecenin bu vaktinde.
Değerli
arkadaşlarım, yasama organı olarak görevlerimiz var; bir tanesi yasa çıkarmak,
kanun yapmak, bir tanesi de denetim yapmak. Burada da bir süreden beri oturduk,
denetim çalışmaları yapıyoruz. Bu çalışmaların sonucunda -iktidarın tabii,
çoğunluğu var- Komisyonda veya Genel Kurulda bütçenin çıkmaması, kesin hesabın
onaylanmaması, ibra edilmemesi diye bir husus yok ama bu çalışmaları yapmamamız
hâlinde, bu çalışmaların yapılmaması hâlinde –bakın, bürokratlar günlerden beri
burada, sayın bakanlar burada- Hükûmetin yasama denetiminin yapılmaması söz
konusu olur ki bu çok büyük bir eksikliktir. Bu yapılan çalışma Hükûmeti
sıkıntıya uğratmak için değil, bir şeffaflık temin etmek, hesap verebilirlik
olması amacıyla yapılmaktadır ve doğru bir çalışmadır.
Şimdi,
amaç böyleyken sayın bakanların da burada bizlerin sorduğu sorulara doğru
dürüst cevap vermesi lazım, samimiyetle cevap vermesi lazım ama bugün,
maalesef, birkaç kere, özellikle Sayın Maliye Bakanının bu sorulara verilen
cevaplar konusunda samimiyetini göremedim. Mesela bir değerli arkadaşımızın,
Sayın Tanal’ın bir sorusu vardı, “Devlet adamlarına verilen hediyeler Maliye
Bakanlığında izleniyordur, bununla ilgili bilgi verir misiniz?” diye bir soru
sordu. Sayın Bakan “Bakanlık olarak bizde bilgi olmaması gerekir.” dedi. Şimdi,
değerli arkadaşlarım, bir şirketin muhasebe ve mali işler departmanı nasıl o şirkette,
o şirketin envanterinde olan, demirbaşında olan bütün malları takip ederse bir
Maliye Bakanlığı da aynı şekilde, devletin envanterinde olan demirbaşı,
malzemeyi, her şeyi takip eder; gayrimenkulün, taşıtın, her şeyin hesabını
Maliye Bakanlığı tutar, muhasebeyi Maliye Bakanlığı tutar; bütçeyi yapar, Millî
Emlak Genel Müdürlüğü taşınır taşınmaz varlıkların hesabını tutar. Böyle bir
eksiklik varsa yani devlet adamlarına verilen çok değerli şeylerin kayda
alınmasıyla ilgili mevzuatta bir eksiklik varsa Maliye Bakanlığı bunu
tamamlayacaktır, tamamlaması gerekir mevzuatta eksiklik varsa -ama ben de
Maliye kökenliyim, biliyorum, geçmişte ayniyat defterleri vardı, bunlara
alınırdı- 5018 sonrası bir eksiklik kaldıysa bunun da giderilmesi lazımdır.
Böyle “Maliye Bakanlığı bunu ne bilsin.” gibi layüsel bir cevabın olmaması
lazımdır. Güzel değildi maalesef. 
Yine,
birkaç gün önce burada sarayın tapusunu bir değerli arkadaşımız çıktı,
gösterdi; sarayın tapusunu, Tapu kökenliymiş.
ORHAN
DELİGÖZ (Erzurum) – Ben gösterdim, evet.
BÜLENT
KUŞOĞLU (Devamla) – Ama Maliye Bakanlığının da aynı şekilde çıkıp sarayın
maliyetini gösterebilmesi lazım, maliyetini de Maliye Bakanlığının bilmesi
lazım. (CHP sıralarından alkışlar)
ORHAN
DELİGÖZ (Erzurum) – Tapuyu kabul ettiniz.
BÜLENT
KUŞOĞLU (Devamla) – O zaman, bu tenkitler ortadan kalkar, ne olduğunu biliriz;
pahalı mı, ucuz mu ona göre konuşuruz ama bunu bilmemiz lazım, bunu veremeyen
bir Maliye Bakanlığı olmaz, bunu söyleyemeyen bir Bakan olamaz, maalesef.
MEHMET
UĞUR DİLİPAK (Kahramanmaraş) – Saray kadar başınıza taş düşsün ya!
BÜLENT
KUŞOĞLU (Devamla) – Çok teşekkür ederim, çok güzel bir şey söylediniz;
maşallah, maşallah! Maşallah, maşallah!
MEHMET
UĞUR DİLİPAK (Kahramanmaraş) – Ne diyeyim yani, sabah akşam kalkıp… Akşam
yatıyorsunuz…
BÜLENT
KUŞOĞLU (Devamla) – Sabah yatarım, akşam kalkarım, bunun hesabını sorarım;
benim görevim budur. Maliyetini verirsin, bundan kurtulursun. Ayıptır böyle bir
şey söylemen! (CHP sıralarından alkışlar)
MEHMET
UĞUR DİLİPAK (Kahramanmaraş) – Her gün bu ya, her gün!
BÜLENT
KUŞOĞLU (Devamla) – “Saray kadar başınıza taş düşsün.” diyor, ben bu halk adına
bunu soruyorum, samimiyetle soruyorum, bunu nasıl söylersiniz, Allah’tan korkun
ya! Allah’tan korkun, Allah’ınızı seversen.
HİKMET
AYAR (Rize) – Sarayın maliyeti mi olurmuş ya, onların hesabı halka verildi.
BÜLENT
KUŞOĞLU (Devamla) – Merkezî Uzlaşma Komisyonuyla ilgili olarak yine ne zamandan
beri bu konu gündeme geliyor. Merkezî Uzlaşma Komisyonu sıfırlayabilir ama
böyle bir iddia gündeme gelir, kayıtlar gösterilirse, sorulursa bunlara da
Maliye Bakanının açıklıkla cevap vermesi lazım. Dün söylediği şey şu: “Bunlar
alenidir.” Niye o zaman sakladınız, niye bu hâle getirdiniz, niye cevap
vermediniz ve bu kadar zor duruma düştünüz, devleti de zor duruma düşürdünüz? 
Yine,
kira giderleriyle ilgili olarak sordum. Kira giderleriyle ilgili 357 milyon
lira 2014’te -şimdi değil- kira gideri var bu devletin. 357 milyon lira, çoğu
Ankara’da, şu Konya-Eskişehir aksında. Yazıktır, günahtır, 357 milyon lira
verilir mi 2014 rakamlarıyla? Bugün 450 milyon liraya yaklaşmış durumda. 
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) – Bunları Maliye Bakanlığının önlemesi, tasarruf yapması
lazım. 
VELİ
AĞBABA (Malatya) – Babalarının parası.
BÜLENT
KUŞOĞLU (Devamla) – Daha başka konular da vardı. Bu vesileyle herkese saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Kuşoğlu.
Şahsı
adına ikinci konuşmacı Recep Uncuoğlu, Sakarya Milletvekili.
Buyurun
Sayın Uncuoğlu. (AK PARTİ sıralarından alkışlar)
Süreniz
beş dakikadır. 
RECEP
UNCUOĞLU (Sakarya) – Sayın Başkan, değerli milletvekilleri, ekranları başında
bizleri izleyen saygıdeğer vatandaşlarım; sizleri ve Gazi Meclisimizi saygıyla
selamlıyorum.
Dün
gece Diyarbakır Sur’da hain bir terör saldırısıyla şehit düşen, vekili olduğum
Sakarya’mızın Pamukova ilçesinden Uzman Çavuş Gürsel Demir kardeşime ve bugün
İdil’de şehit düşen 2 polisimize, roket saldırısıyla Kilis’te hayatını kaybeden
vatandaşlarımıza Cenab-ı Allah’tan rahmet, ailelerine ve aziz milletimize
başsağlığı diliyorum. Bütün yaralılarımıza acil şifalar temenni ediyorum.
Ayrıca,
bugün 8 Martta eğitimden sağlığa, çalışma hayatından fırsat eşitliğine kadar
her alanda daha iyi imkân ve haklara kavuşmaları temennisiyle bütün kadınlarımızın
Dünya Kadınlar Günü’nü tebrik ediyorum. 
Sayın
Başkan, değerli milletvekilleri; AK PARTİ olarak, 2002’de, milletimizin
siyasetten umudunu kestiği zor bir dönemde iktidara geldik ve o gün bugün,
millete hizmet yolunda, her türlü darbe ve vesayet yapılarına karşı mücadele
ettik, etmeye de devam ediyoruz.
MEHMET
TÜM (Balıkesir) – Sizin yaptığınız darbeler ne olacak!
RECEP
UNCUOĞLU (Devamla) – Bugün, AK PARTİ’yle Türkiye’mizin kazanımlarına,
istikrarına karşı sonu gelmez iftiralarla, algı operasyonlarıyla, terör
saldırılarıyla oynanan bütün kirli senaryolara rağmen milletimiz gerçeği
görüyor ve her defasında bu kirli tezgâhları, bu kumpasları bizatihi milletimiz
kendi iradesiyle, kendisi bozuyor. (AK PARTİ sıralarından alkışlar) 
AK
PARTİ Hükûmetinin başarısını görmezden gelenler, bugün bütçe kapasitesinde
nereden nereye geldiğimize bir baksınlar. 2002 yılında 119,6 milyar lira olan
merkezî yönetim bütçemiz 4,7 kat artışla 2016 yılında 570,5 milyar liraya
ulaşmıştır. 2002’de sadece 11 milyar lira olan eğitim bütçesi bugün 109,3
milyar liradır. Eğitim ve sağlığa bütçeden 204 milyar lira, sosyal yardım
harcamaları için ise 43,1 milyar lira kaynak ayrılmıştır. Kamu sağlık
harcamalarına ayrılan kaynak 95 milyar lirayla 2015 yılına göre yüzde 18
oranında artırılmıştır. Bugün Türkiye, bütçesinin üçte 1’inden fazlasını sadece
eğitim ve sağlığa ayırabilecek güçtedir. Yine, 2016 yılı bütçesinde mahallî
idarelerin gelir payı bir önceki yıla göre yüzde 18 artırılarak 56,3 milyar
liraya çıkarılarak yerel yönetimlerimizin hizmet kabiliyeti artırılmıştır.
Görüyoruz
ki 2016 yılı bütçesi eğitim, sağlık ve altyapı yatırımlarını önceleyen,
vatandaşlarımızın refahını artırmayı hedefleyen sosyal yönü güçlü bir bütçedir.
AK PARTİ olarak 2002’den bu yana 13 bütçe hazırladık, hepsini başarıyla,
disiplinle uyguladık. (AK PARTİ sıralarından alkışlar) Yerine getirmeyeceğimiz
vaatler vermedik. “Seçim ekonomisi” kavramını siyasi literatürümüzden çıkardık.
Geçmişte olduğu gibi, krizlerden çıkmak için eline IMF reçeteleri tutuşturulan,
yanı başındaki gelişmeleri dahi uzaktan takip eden, alınan kararlara seyirci
kalan bir Türkiye yok artık Cenab-ı Allah’a hamdolsun. 
Bundan
on dört sene evvel “Tüm şehirlerimizde üniversite olacak.” deseydik kimse
inanmazdı, şimdi 81 şehrimizde 193 üniversitemiz var. 249 bin yeni dersliği
kimse hayal edemezdi, bu kadar dersliği sadece on dört yılda yaptık. 
ONURSAL
ADIGÜZEL (İstanbul) – Diplomalı işsizler.
VELİ
AĞBABA (Malatya) – Eskiden İstanbul’da tulumbacılar vardı, şimdi kocaman
itfaiye araçları var. Eskiden tulumbayla yangını söndürüyorduk, AKP öncesinde
tulumbayla yangını söndürüyorduk, şimdi hamdolsun, şükürler olsun hortumla
söndürüyoruz. 
İLKNUR
İNCEÖZ (Aksaray) – Sayın Başkanım, müdahale etsenize. 
RECEP
UNCUOĞLU (Devamla) - İktidara geldiğimizde 26 havalimanı vardı, şimdi aktif 55
havalimanımız var. 2003 yılında 34,4 milyon hava yolu yolcu sayısı, 2015
yılında yüzde 428 artarak… 
BAŞKAN
– Sayın milletvekilleri, lütfen efendim…
RECEP
UNCUOĞLU (Devamla) - …182 milyona ulaştı. (AK PARTİ sıralarından alkışlar)
Bölünmüş yollara 18.179 kilometre daha bölünmüş yol ekledik. 
VELİ
AĞBABA (Malatya) – Eskiden kağnılarla gidiyorduk, şimdi hamdüsenalar olsun
arabaya biniyoruz. 
COŞKUN
ÇAKIR (Tokat) – Sayın Başkan, Veli Ağbaba’nın durumunu nasıl izah edeceksiniz?
BAŞKAN
– Sayın milletvekilleri, lütfen hatibi dinleyin efendim. 
RECEP
UNCUOĞLU (Devamla) – Sadece bölünmüş yollara 100 milyar lira kaynak ayırdık.
(AK PARTİ sıralarından alkışlar) 2.585 yeni hastaneyle ve sağlık kurumuyla kamu
kurumlarında artık yatak sayısı 48 bini geçmiştir. 
VELİ
AĞBABA (Malatya) – Eskiden berberler çekiyordu dişi, şimdi şükürler olsun diş
hekimleri çekiyor dişi. 
RECEP
UNCUOĞLU (Devamla) – Hamdolsun, herkes AK PARTİ’nin Türkiye’ye kazandırdığı
eserleri…
(Mikrofon
otomatik cihaz tarafından kapatıldı) 
RECEP
UNCUOĞLU (Devamla) -…biliyor, “Allah razı olsun bu yolları yapanlardan.” diyor.

VELİ
AĞBABA (Malatya) – Allah razı olsun Sayın Hatip(!) Bravo(!)
RECEP
UNCUOĞLU (Devamla) – Biz milletimizin derdine derman olmanın, millete hizmet etmenin
derdindeyiz, o cümleyi duymanın derdindeyiz. 
Yüce
Meclisi saygıyla selamlıyorum. (AK PARTİ sıralarından alkışlar)
BAŞKAN
- Teşekkür ederim Sayın Uncuoğlu.
VELİ
AĞBABA (Malatya) – Efendim, eskiden kağnıyla gidiyorduk, şimdi şükürler olsun
artık arabalarla gidiyoruz. 
HAKAN
ÇAVUŞOĞLU (Bursa) – Sayın Ağbaba’nın siyasi başarısını Öznur Çalık geçen hafta
bu kürsüde açıkladı değerli arkadaşlar. Yani Sayın Ağbaba’nın siyasette ne
denli başarılı olduğunu herkes öğrendi. Yüzde 25’ten yüzde 15’e!
BAŞKAN
– Madde üzerinde on dakika süreyle soru-cevap işlemi yapacağız. Sorulara
başlıyoruz. 
Sayın
Tanal…
MAHMUT
TANAL (İstanbul) – Sayın Bakan, 2002 tarihinde 12 kilogramlık tüp kaç TL’ydi,
bugün itibarıyla 12 kilogramlık tüp kaç TL? Aralık 2002’de 1 metreküp su kaç kuruştu,
bugün 1 metreküp su kaç kuruştur? 2002’de 1 kilovat elektrik kaç kuruştu, bugün
1 kilovat elektrik kaç kuruş?
Sayın
Bakan, AKP’nin bulunduğu belediyelerde asgari ücretin 1.300 TL’ye çıkarılması
nedeniyle daha yüksek maaş alan personelin maaşı 1.300’e düşürülmekte; bu,
hukuk güvenliği ilkesiyle bağdaşır mı? Yani, burada bu konuda herhangi bir
yasal işlem yapacak mısınız? Aynı zamanda tüm bakanlıklarda yer alan müdürlük
ve üst düzey yönetim kadrolarında çalışan personel hangi kriterlere göre
seçilmektedir? Ayrıca, her bakanlık için…
(Mikrofon
otomatik cihaz tarafından kapatıldı) 
BAŞKAN
– Sayın Ağbaba…
VELİ
AĞBABA (Malatya) – Teşekkür ederim Sayın Başkan. 
Malatya’da,
seçim bölgemde beş altı mahalleye hitap eden Kemal Özalper İlkokulu var; bu
ilkokul, depreme dayanıklı değil Sayın Bakan. 35-40 kişilik sınıflarda eğitim
görüyorlar. Ataköy, Paşaköşkü, Cemal Gürsel, Zaviye, Hacıabdi mahallelerine
hitap ediyor. Cemal Gürsel Mahallesi’nde 12 dönümlük bir arazi var, 6 dönümünü
almışlar, 6 dönümünün -Maliye Bakanlığı- alınmasını bekliyor. 
HAKAN
ÇAVUŞOĞLU (Bursa) – Rahmetli Mevlüt Aslanoğlu, bugünleri sana emanet etti. 
VELİ
AĞBABA (Malatya) – Bizim sizden ricamız Sayın Bakan, bu 6 dönümlük arazinin
alınması konusunda destek vermeniz. Bu okul önemli, o bölge için önemli. “Bu
konuda sizin talimatlarınızı bekliyoruz.” diyorlar yani para istiyorlar; çok
büyük, ciddi bir miktar değil. “Şu anda Malatya için en önemli 3’üncü okul.”
diyorlar. Bu konuda yardımlarınızı bekliyoruz.
Ayrıca,
biraz da size cevap vereyim. Bursa’da çok çalışıyorsun, çok konuşuyorsun ya,
onun için oy veriyorlar. Kürsüden haberin yok, çalışmadan haberin yok, laf atıp
duruyorsun. 
RAMAZAN
CAN (Kırıkkale) – Kime oy veriyorlar, kime oy veriyorlar, kime kime?
VELİ
AĞBABA (Malatya) – Sizin konunuz da Veli Ağbaba’ya laf atmak, başka ne olacak?
(AK PARTİ sıralarından gürültüler) 
BAŞKAN
– Sayın Altaca Kayışoğlu…
NURHAYAT
ALTACA KAYIŞOĞLU (Bursa) – Teşekkür ederim Sayın Başkan. 
Lütfen
ya, tam cevap almaya başlamışım, soru soracağım, lütfen izin verir misiniz?
BAŞKAN
– Sayın Altaca Kayışoğlu, devam edin efendim. 
NURHAYAT
ALTACA KAYIŞOĞLU (Bursa) – Bana gelen soruları iletiyorum Sayın Bakan. 
Birincisi,
engelliler diyorlar ki: “Üç ayda bir 980 lira alıyoruz, bununla nasıl
geçineceğiz?”
İkincisi,
yine engelliler diyorlar ki: “Eve giren bütün paraları araştırıyor Hükûmet, 1
kuruş bile fazla çıksa kesiliyor, mağdur oluyoruz; bu mağduriyet nasıl
giderilecek?”
Üçüncüsü,
bir vatandaş diyor ki: “On yedi yıldır ücretli öğretmenlik yapıyorum, asgari
ücretin altında çalışıyorum, otuz gün çalışıyorum, on beş gün primim ödeniyor;
ben nasıl emekli olacağım?”
Memurlar
diyorlar ki: “3600 ek göstergeyle ilgili taleplerimize karşılık bir şey
yapılacak mı?” 
Emekliler
bir daha soruyorlar, üçüncüyü soruyorum: “25 lira neden kesiliyor maaşımızdan?”
diyorlar ve emekli astsubaylarla ilgili yine üçüncü kez soruyorum: “Başarı
tazminatıyla ilgili söz verilmişti. Bununla ilgili sözlerini yerine
getirecekler mi?” diye soruyorlar. Ben de size iletiyorum. 
Teşekkürler.
BAŞKAN
– Sayın Aydın… 
KAMİL
AYDIN (Erzurum) – Sayın Bakan, sizin de benim de temsilcisi olduğumuz
Türkiye’nin en yoksul bölgesi olan Doğu Anadolu ve Kuzeydoğu Anadolu adına bir
soru sormak istiyorum. Maalesef zor şartlarda tarım ve hayvancılık
yapılmaktadır. Altı ay içeride tutuyor besici oradaki hayvanını. Tarımda da bir
defa, senede bir mahsul alan bir bölgedeyiz. Dolayısıyla zaten ekilen şey
patates, pancar ve biraz da ayçiçeği. Dolayısıyla bana gelen bir notu
iletiyorum, çok acil bir durum. Pasinler Ovası büyük bir ova, orada patates
üretimi çok yoğun. Şu anda orada 5 bin ton civarında patates elde kalmış. Bir
ay içerisinde tüketime yönlendirilmediği takdirde ya da alım satım olmadığı
takdirde çürüyüp çöpe gönderilecek. Malumunuz, tohum ve gübre fiyatları da
yüksek. Bu insanların seneye tekrar ürettiklerinin karşılığında yeniden üretimi
teşvik etmek için bu konuda yardımlarınızı istiyoruz. Aynı sıkıntı süt
üreticileri için de geçerli. Yani üç beş kuruş birazcık şey arttı diye sütü
indirmenin âlemi yok. 
(Mikrofon
otomatik cihaz tarafından kapatıldı) 
BAŞKAN
– Sayın Topal…
SERKAN
TOPAL (Hatay) – Teşekkür ediyorum Sayın Başkan. 
Sayın
Bakan, biliyorsunuz emeğin en büyük kanayan yaralarından bir tanesi de taşeron
işçileri. Taşeron işçileri mağdur. Taşeron işçilerine ne zaman kadro vermeyi
düşünüyorsunuz? Buraya getirin biz Cumhuriyet Halk Partisi olarak destek
vereceğiz. 
Bakın,
bir taşeron işçisi gece eve gittiği zaman ertesi gün iki dudak arasında işten
çıkarılacak psikolojisiyle işe gidiyor.
Yani,
Sayın Hükûmet yetkilileri, bu konuda taşeron işçileri sizden duyarlılık
bekliyor. Getirin buraya biz de onay vereceğiz Cumhuriyet Halk Partisi olarak. 
Hepinize
teşekkür ediyorum, saygılarımı sunuyorum. 
BAŞKAN
– Sayın Çam… 
MUSA
ÇAM (İzmir) – Teşekkür ediyorum Sayın Başkan.
Sayın
Bakan, 2002’de kişi başına kamu borcu ne kadar, 2015’te ne kadar? Dış borç
2002’de ne kadar, 2015’te ne kadar? Özel sektörün dış borcu 2002’de ne kadar,
2015’te ne kadar? Şirketlerin kredi borcu 2002’de ne kadar, 2015’te ne
kadardır? 
Yanımda
Roman Milletvekilimiz Özcan Purçu soruyor, diyor ki: “Bizim hayatımız
sokaklarda, çadırlarda, meydanlarda mı geçecek? TOKİ bize ne zaman ev yapacak?”

Sayın
Başkan, Meclisimizde başkan, başkan yardımcısı, müdür, şef ve çalışanlar var.
Onlar da mart ayında ve eylül ayında olmak üzere iki teşvik primi alıyorlar.
Mart ayı teşvik primini alamadılar henüz daha. Siz de Başkanlık Divanında bunu
dile getirirseniz çok seviniriz.
Çok
teşekkür ederim Sayın Başkanım.
BAŞKAN
– Teşekkür ederim Sayın Çam.
Sayın
Purçu’nun bu soru sorma yöntemi de ilginç, Sayın Çam’ı aracı ederek sorusunu
sorduruyor.
Sorular
sona ermiştir.
Şimdi,
Hükûmete söz veriyorum.
Buyurunuz
Sayın Bakan.
MALİYE
BAKANI NACİ AĞBAL (Bayburt) – Sayın Başkan, teşekkür ediyorum.
Sayın
Tanal’ın sorduğu sorulara ilişkin olarak arkadaşlar tam bire bir getirememişler
ama bana getirdikleri bilgiden birkaç tane rakamı sizinle paylaşayım, belki
yararlı olur. 2002 ila 2016’yı karşılaştıran bir çalışma TÜİK’in verilerinden
derlenmiş. Net asgari ücretle çalışan bir vatandaşımız 2002 yılında, satın alma
gücü olarak bakıldığında, net asgari ücretle bir ayda 181 ekmek alabilirken şu
anda 346 ekmek alıyor. Daha önce 85 kilogram pirinç alabilirken şimdi 203
kilogram pirinç alabiliyor. Yine, 111 kilogram toz şeker alabilirken bir aylık
ücretiyle, şimdi 320 kilogram alabiliyor. Bu listeyi uzatmam mümkün. Bu
listenin gösterdiği şey şu: Çalışanlarımız AK PARTİ hükûmetleri döneminde satın
alma gücü bakımından, refahlarının artışı bakımından önemli kazanımlara sahip
olmuşlardır. Son yıllarda bu noktada bazı ürünler bakımından bakıldığında bu
fotoğrafın farklı olduğu ürünler de var. Ama hep beraber ne yapmamız lazım? Bu
refahı daha nasıl arttıracağız, onun gayreti içerisinde olmamız lazım. 
Kamuda
seçilme kriterleri konusunda da, bu konuyla ilgili her derecede memurla ilgili
seçim kriterleri zaten mevzuatta, kanunda, yönetmeliklerde bellidir, onu da
sizinle paylaşayım.
Sayın
Ağbaba, Malatya’daki konularla ilgili olarak -Sayın Ağbaba beni dinleyebilirse-
arkadaşlar notlarını almışlardır. O yerlerle ilgili çalışmayı yaptıracağım.
Talepler neyse, inşallah, o konularda, tabii ki okulun yapılması, eğitimle
ilgili talepleri takip edeceğiz, olur mu? Ben de arkadaşları…
VELİ
AĞBABA (Malatya) – Ben de bunu bir söz olarak alıyorum.
MALİYE
BAKANI NACİ AĞBAL (Bayburt) – Arkadaşlarım da şimdi notlarını aldılar,
arkadaşlardan da rica ediyorum, o konularla ilgili çalışmalarımızı yapacağız.
Zaten bizim görevimiz daha fazla eğitim kurumu yapmak, gençlerimizin daha fazla
eğitime ve sağlığa erişimini sağlamak. 
Sayın
Kayışoğlu ücretli öğretmenlerle ilgili bir soru sordu, emeklilikle ilgili. Bunu
araştırıp öyle bilgi vereyim. Biliyorsunuz, AK PARTİ hükûmetleri döneminde
yaklaşık 540 bin öğretmen işe alındı. Ha, gönül ister ki daha fazla öğretmeni
alalım. Ama norm kadro olarak bakıldığı zaman da norm kadroda doluluk
oranlarının önceki yıllara kıyasla sürekli arttığını da söyleyebiliriz. Ayrıca,
ek gösterge taleplerine ilişkin olarak da şu anda kamu personeli rejimiyle
ilgili bir yasal çalışma var. Bu talebi de bu kapsamda değerlendirmek ve
üzerinde çalışmak gerekir diye düşünüyorum. 
Yine,
Sayın Aydın, bu Pasinler Ovası’ndaki konuyu Tarım Bakanımızla görüşeyim müsaade
ederseniz. O konuda onlar mutlaka, Tarım Bakanlığımız mutlaka konudan
haberdardır. Ama ben Tarım Bakanımızı da ayrıca arayıp sizin bu söylediğiniz
hususla ilgili olarak kendisini bilgilendireceğim. 
Taşeron
işçileriyle ilgili olarak, biliyorsunuz, biz seçim beyannamemizde de, Hükûmet
programımızda da asıl işlerde çalışan personel bakımından, bunların kamuya alınmasıyla
ilgili bir yasal düzenleme yapacağımızı açıkladık. Hükûmet eylem planında da
buna yer verdik, çalışmalarımız devam ediyor. Bu görev, bu çalışma görevi
Bakanlık olarak bize aitti. Çalışmalarımızı biz tamamladık, Ekonomi
Koordinasyon Kurulunda yaptığımız çalışmaları paylaştık, Koordinasyon Kurulunda
da bazı hususlarda kararlar alındı. Artık bundan sonra konu Bakanlar Kurulunun
gündemine gelecek ve inşallah, orada da konu tartışıldıktan sonra, Hükûmet
olarak bu konudaki yol haritasını kamuoyuyla paylaşacağız. 
Sayın
Başkanım, teşekkür ediyorum. 
ÖZGÜR
ÖZEL (Manisa) – Daha süre var. 
MUSA
ÇAM (İzmir) – Sayın Başkan, Sayın Bakan sorularımıza cevap vermedi. 
BAŞKAN
– Teşekkür ederim Sayın Bakan. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Buyurunuz
Sayın Bakan. 
Soru-cevap
bitti, 60’ıncı maddeye göre söz talebiniz mi var Sayın Bakan?
MALİYE BAKANI NACİ AĞBAL (Bayburt) – Evet. 
Sayın
Çam, kusura bakmayın bir anda orada atlamış oldum. Elimde olan tabloya baktığım
zaman, burada kamu sektörünün borcu, brüt dış borcu olarak söylüyorum, milyar
dolar cinsinden 2002 yılında 64,5 milyar dolar iken 2015 yılının üçüncü
çeyreğinde 114,8 milyar dolar. Özel sektörün brüt dış borcu 2002 yılında 43,1
milyar dolar, 2015 üçüncü çeyrek itibarıyla 289,6 milyar dolar. 
Kamu
sektörünün borcunun gayrisafi millî hasılaya oranı olarak baktığımızda, 2002
yılında millî gelirin yüzde 28’i iken 2015 üçüncü çeyrek itibarıyla millî
gelirin yüzde 15,5’ine düşmüş gözüküyor. Buna karşılık özel sektörün borçları,
2002 yılında millî gelire oranı yüzde 18,7 iken şu anda yüzde 39,39’a çıkmış. 
Toplam
brüt dış borç stoku olarak baktığımız zaman, 2002 yılında Türkiye’nin brüt dış
borç stokunun millî gelire oranı yüzde 56,2 iken şu anda yüzde 54,7. Ama esas
olan AB tanımlı kamu borç stokudur; orada da önemli iyileşmeler var. Burada
baktığımızda, millî gelire oran olarak baktığımızda yüzde 74 seviyelerinden
yüzde 32,6 seviyesine kadar düşmüş gözüküyor.
Sayın
Başkanım, teşekkür ediyorum.
BAŞKAN
– Teşekkür ederim Sayın Bakan.
ÖZGÜR
ÖZEL (Manisa) – Sayın Başkan, bir müsaade ederseniz…
BAŞKAN
– Sayın Özel, buyurun, mikrofonunuzu açıyorum. 
IV.- AÇIKLAMALAR (Devam)
55.- Manisa Milletvekili Özgür Özel’in,
Maliye Bakanı Naci Ağbal tarafından çok sayıda sorunun cevapsız bırakıldığına
ve Ankara Milletvekili Bülent Kuşoğlu’nun 2014 Yılı Merkezi Yönetim Kesin Hesap
Kanunu Tasarısı’nın 5’inci maddesi üzerinde şahsı adına yaptığı konuşmasındaki
eleştiri ve uyarılarıyla ilgili bir açıklama beklediklerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Sayın
Maliye Bakanımız, çok kısa bir şey söyleyeceğim. Bugüne kadar görülmediği kadar
çok soru cevapsız kalıyor. Arkadaşlarımızın bu konuda tepkileri var. Biz grup
danışmanlarımıza talimat verdik, soruları ve “Yazılı olarak cevap vereceğiz.”
dediğiniz soruları derliyoruz. Bunun takipçisi olacağımızı bilmenizi isteriz.
İkincisi:
Sayın Bülent Kuşoğlu biraz önce, çok önemsediğimiz iki konuda çok önemli
eleştiriler ve uyarılarda bulundu ama salonda değildiniz, doğrudan sizi
ilgilendiriyor. Tutanağı talep edip makul bir zamanda, Sayın Başkanın da uygun
görmesi durumunda o konuda da bir açıklama yapmanızı bekleriz.
Teşekkür
ederim. 
BAŞKAN
– Teşekkür ederim Sayın Özel.
MALİYE
BAKANI NACİ AĞBAL (Bayburt) – Sayın Başkanım, kısa bir açıklama yapacağım.
BAŞKAN
– Buyurunuz Sayın Bakan. 
56.- Maliye Bakanı Naci Ağbal’ın, soruları
elinden geldiğince cevaplandırmaya çalışacağına, cevabını vermediği her konuyu
yazılı olarak ileteceğine ve Ankara Milletvekili Bülent Kuşoğlu’nun 2014 Yılı
Merkezi Yönetim Kesin Hesap Kanunu Tasarısı’nın 5’inci maddesi üzerinde şahsı
adına yaptığı konuşmasındaki bazı ifadelerine ilişkin açıklaması
MALİYE
BAKANI NACİ AĞBAL (Bayburt) – Şöyle: Hakikaten elimden geldikçe soruları
verilen süre içerisinde cevaplamaya çalışacağım ama sorulara cevapların yazılı
olarak verilmesinin ben de takipçisiyim. Arkadaşlarıma özel olarak talimat
verdim. Tutanakları tarayacağız; soru-cevap bölümünde cevabını vermediğimiz her
konuyu yazılı olarak size vereceğim. Grup başkan vekillerimize, sizlere
ulaştıracağız. Merak etmeyin yani burada özel olarak gayret gösteriyorum.
VELİ
AĞBABA (Malatya) – İnşallah. Biz beş yıldır hiç görmedik de Sayın Bakan.
MALİYE
BAKANI NACİ AĞBAL (Bayburt) – İkinci olarak, Bülent Kuşoğlu’nun, sayın
vekilimizin eleştirilerini dışarıda olmama rağmen dinledim. Benim sabahki
cevabım şundan ibaretti: Bu konuda mevcut yasal düzenlemenin amir hükmü gereği
herhangi bir şekilde hediye alındığında o hediyenin kişinin bulunduğu kamu
kurumuna teslim edilmesi gerekiyor. Sayın Kuşoğlu bana sabahleyin sormuşlardı
“Maliye Bakanlığında bunun verileri var mı?” diye. Ben de mevcut mevzuattan
hareketle bunun ilgili kamu kurumlarında bilgi olarak bulunduğunu söyledim ama
Kuşoğlu biraz önceki konuşmasında, burada mevzuatta bir eksiklik olduğunu, bu
konuda mevcut durumun yetersiz olduğunu, bir düzenleme yapılması gerektiğini
söyledi. Ben de saygıyla karşılıyorum. Hep beraber oturalım, konuşalım, bu
konuda daha şeffaf, daha hesap verebilir bir kamu yönetiminin oluşması hepimizin
ortak arzusu. 
Sayın
Başkanım, teşekkür ediyorum.
BAŞKAN
– Teşekkür ederim Sayın Bakan. 
MUSA
ÇAM (İzmir) – Romanlara konut…
MAHMUT
TANAL (İstanbul) – Sayın Başkanım…
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– 6’ncı maddeyi okutuyorum:

Yürürlük
MADDE 6- (1) Bu Kanun yayımı tarihinde yürürlüğe girer. 

BAŞKAN
– Madde üzerinde siyasi parti gruplarının söz talebi vardır, onları
karşılayacağım.
Halkların
Demokratik Partisi Grubu adına Dengir Mir Mehmet Fırat, Mersin Milletvekili.
Buyurun
Sayın Fırat. (HDP sıralarından alkışlar) 
Süreniz
on dakikadır.
HDP
GRUBU ADINA DENGİR MİR MEHMET FIRAT (Mersin) – Sayın Divan, çok değerli
milletvekili arkadaşlarım; hepinizi saygıyla sevgiyle selamlıyorum. 
Bugün
Kadınlar Günü dolayısıyla hakikaten hemen hemen bütün milletvekillerimiz çok
değerli söylemlerde bulundular. Bütün kalbimle o söylemlerin altına imzamı
atıyorum ve Kadınlar Günü’nün bütün insanlık âlemine hayırlar getirmesini
diliyorum.
Çok
değerli arkadaşlar, Birinci Dünya Harbi, aslında iki tane büyük imparatorluğun,
Avusturya-Macaristan İmparatorluğu ile Osmanlı İmparatorluğu’nun tasfiyesi
sonucunu doğurdu. Avusturya-Macaristan İmparatorluğu’nun tasfiyesine
gidildiğinde çok fazla bir bölünme meydana gelmedi. Bu bölünme neticesinde
Macaristan, Sırbistan ve bir şekliyle Çekoslovakya devletleri ortaya çıktı.
Ancak Osmanlı İmparatorluğu’nun bölüşülmesi sırasında çok enteresan olarak
topraklarının dokuzda 8’ini kaybederek üstünde bir çok yeni devlet oluşturuldu.
Özellikle aynı dili konuşan, aynı dinden olan Arap ülkeleri yeni oluşturulan
neredeyse 13-14 devlet arasında paylaşıldı ve enteresan olarak bu paylaşım
yapılırken de ihtilafları içinde barındıran, mezhepsel çatışmaları, dinsel
çatışmaları, ırki çatışmaları içinde barındıran problemli ülkeler olarak ortaya
kondu. Tabii ki burada başrolü özellikle İngiltere ile Fransa üstlenmişti. Her
ne kadar İtalya ve Amerika da galipler arasında idiyse de çok büyük bir rol
oynayamadılar. 1917 Devrimi’yle de Rusya devre dışı bırakılmıştı. 
Şimdi,
1960’lı yıllara gelindiği zaman yani soğuk savaşın en sıcak günlerinde çok
önemli bir değişim meydana geldi. Amerika’nın nüfuz alanı içerisinde olan
Afganistan bir şekliyle Rusya’ya terk edilirken Mısır, Sovyetler Birliği’nin
nüfuz alanındayken Amerika Birleşik
Devletleri’nin nüfuz alanı içerisine terk edildi yani bir şekliyle Sovyetler
Birliği, Arap kıtasından, Orta Doğu’dan, Yakın Doğu’dan, Suriye hariç,
dışlanmış oldu. Ve bu ihtilaflı olan bölgede yeniden bir yapılanma -özellikle
Amerika Birleşik Devletleri’nin ve Avrupa Birliğinin gelişmiş olan ülkelerinin
menfaati yönünde bir değişikliğe- bir çatışma ortamının ötesinde bir barış
ortamına veya şekilsel de olsa bir demokratikleşme ortamına doğru götürülmesi
planı Büyük Ortadoğu Projesi’yle bir şekliyle hayata geçirildi. Aslında,
varılmak istenen bu bölgede, Orta Doğu’da ve Yakın Doğu’da bir barış çemberinin
oluşması veya demokratik bir yapının oluşması değildi. Aslında, Sanayi Devrimi
sonrasında o toplumları zenginleştiren silah sanayisinin artık çok fazla bir
önemi kalmamıştı -daha çok elektronik üstünde daha büyük kârlılık- ve o
ülkelerin halklarının daha çok zenginleşmesini sağlayacak satışlar yapılması
gerekiyordu. Bunu da devletlere satabilme imkânı yoktu. Ancak, bireyleri belli
bir gelir seviyesine eriştirerek bu mamullerini onlara satabilmek ve
dolayısıyla hem enerji yollarının emniyetini sağlamak ama aynı zamanda da
ticari hayatı kendi ülkelerinin vatandaşları yönünden daha müreffeh bir
topluluk hâline getirebilmek için böyle bir projeyi devreye soktular. Ama,
özellikle, Birinci Körfez Savaşı sonrasında Orta Doğu’daki haritanın
değiştirilmesi kararı bir şekliyle hayata geçirildi. Nasıl ki Birinci Dünya
Harbi sonrasında Araplar arasında meydana
gelen ihtilaflar sonucunu… Ki bu ihtilafları yaratan bizatihi o muzaffer olan
ülkelerdi. Ama en sonunda, Arap ülkelerinin bu aralarındaki çatışmada, mesela,
Suud ile Hüseyin arasındaki çatışmada “Bakalım, tamam, durun, işte, Ürdün sana
veya Suriye sana, Suudi Arabistan sana…” şeklinde, bir şekliyle sanki barıştan
yana, sanki o ülkelerin insanlarına iyilik yaparcasına bir taktikle
geliştirdiler veya bir stratejiyle geliştirdiler. 
Şimdi,
buna benzer bir oyun yine Orta Doğu’da veya Yakın Doğu’da oynanıyor. Aslında
bir üçüncü dünya savaşının içindeyiz. Ancak, üçüncü dünya savaşı ne İkinci
Dünya Savaşı’na ne Birinci Dünya Savaşı’na benziyor. Çünkü, Birinci Dünya
Savaşı ile İkinci Dünya Savaşı aslında birbirlerinden çok farklı olan
savaşlardı. Ama artık gelişmiş olan ülkeler kendi askerleriyle ve kendi
toprakları üzerindeki bir savaş yerine, başkalarının toprakları üstünde ve başkalarının
askerleriyle savaşmayı daha uygun buldukları için bugün Orta Doğu bir üçüncü
dünya savaşının içerisine girmiş bulunuyor. Ve etrafımızdaki ülkelere
baktığımız zaman, Mağrip dâhil olmak üzere yani Kuzey Afrika dâhil olmak üzere,
maalesef, karıştırılmış durumda. Ve bunların yeniden bir barış ortamına
dönebilmeleri mümkün değil, yeniden bir bölünme dönemi yaşıyor. Artık inanıyorum
ki Irak’taki Sünni kesim ile Suriye’deki Sünni kesim bir şekliyle
birleştirilecek; bir şekliyle Suriye’deki Şii, Lübnan’daki Şii veya Irak’taki
Şiiler ayrı bir yapı oluşturacak. Ve bunu da kendi aralarındaki savaşın
sonunda, yine o galip olan devletlerin barış adına yapacaklarından da geçmişe
bakarak emin olmak gerekir. 
Şimdi,
aynı oyun Türkiye üzerine de oynanıyor. Türkiye’nin etrafına baktığınız zaman,
bir ateş çemberi içerisinde. Ve bir şekliyle Türkiye, Orta Doğu’da oynanan bu
oyunun dışına itilmiş vaziyette. Ve ben şuna kaniyim, şuna inanıyorum ki
Türkiye’nin Rus uçağını düşürmesinin arkasında Amerika Birleşik Devletleri
vardı. Çünkü, Türkiye’nin bir şekliyle Suriye denklemi dışında tutulması
gerekiyordu ve bu sağlandı bir şekliyle. Ama aynı şekilde bugün Türkiye’nin
içerisinde de aynı karışıklık mevcut. Bir yandan dış tehditler olurken, işte
bugün Kilis’te Suriye’den atılan bir roketle oradaki vatandaşlarımız hayatını
kaybederken öbür yanda emniyet güçleri ile bir kısım gencin aylar süren
çatışması, yurt içindeki çatışması aslında bu ülkeyi zayıflatıyor. Aynı
şekilde, Sevr’de dayatılan olay, aslında bir şekliyle Lozan’da Kürt ve Türk
kardeşliği ifade edilerek bozulmuştu. Ama bu yeniden ortaya konulan oyun
içerisinde -maalesef ve maalesef Türkiye Büyük Millet Meclisi de dâhil olmak
üzere- toplumun her kesimine baktığınız zaman birbiriyle artık anlaşamayan,
birbiriyle çatışan insanları görüyoruz. Bu, Türkiye için bir tehdittir; bu,
ülke için bir tehdittir; Türkler için de bir tehdittir, Kürtler için de bir
tehdittir. Lütfen ama lütfen bu konuda geçmişe bir bakarak bundan bir sonuç
çıkarmamız ve buna göre hareket etmemizde fayda mülahaza ediyorum ve hepinizi
saygıyla selamlıyorum. 
Teşekkür
ederim. (HDP sıralarından alkışlar) 
BAŞKAN
– Teşekkür ederim Sayın Fırat. 
HAKAN
ÇAVUŞOĞLU (Bursa) – Bir şeyi eksik bıraktınız. Bu vekâlet savaşlarından bir
tanesini yapan da PKK. 
YILMAZ
TUNÇ (Bartın) – O kimin adına savaşıyor?
DENGİR
MİR MEHMET FIRAT (Mersin) – İşte aynısı, biraz önce söylediğim lafın. Aynı
kafa. Bu kafayla daha çok gidersiniz. Daha çok gidersiniz bu kafayla.
İDRİS
BALUKEN (Diyarbakır) – Dengir Bey, gelin. 
OSMAN
AŞKIN BAK (Rize) – Sen de gidersin. 
HAKAN
ÇAVUŞOĞLU (Bursa) – Onu da söylemen gerekiyor.
YILMAZ
TUNÇ (Bartın) – Onu da söyleseydiniz çok iyi olurdu. 
HAKAN
ÇAVUŞOĞLU (Bursa) – Onu da söyleseydiniz mükemmel bir şey olurdu.
YILMAZ
TUNÇ (Bartın) – Sonucu bağlayamadınız. 
HAKAN
ÇAVUŞOĞLU (Bursa) – “Bir kısım genç.” dediniz. Onlar PKK ve başka odaklar adına
savaşıyorlar. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın Başkanım, biraz önce Sayın Bakan Bülent Bey’in ismini de
anarak, Bülent Bey’in yaptığı konuşmada Bülent Bey’in söylediğini ifade ettiği
bir cümleyi ve Bülent Bey’e atfederek bir kanaati dillendirdi. Ama, o konuda
grubumuzun da Bülent Bey’in de mutabakatları yok. Uygun görürseniz 69’uncu
madde uyarınca cevap hakkı kullanmak isteriz. 
BAŞKAN
– Buyurun.
Siz
mi konuşacaksınız?
ÖZGÜR
ÖZEL (Manisa) – Bülent Bey konuşacak.
BAŞKAN
– Buyurun Sayın Kuşoğlu. (CHP sıralarından alkışlar) 
V.- SATAŞMALARA İLİŞKİN KONUŞMALAR (Devam)
24.- Ankara Milletvekili Bülent Kuşoğlu’nun,
Maliye Bakanı Naci Ağbal’ın yaptığı açıklaması sırasında şahsına sataşması
nedeniyle konuşması
BÜLENT
KUŞOĞLU (Ankara) – Sayın Başkan, değerli arkadaşlarım; bugünkü biraz önce
tartışmaya sebep olan konu şuydu, şunu sormuştu Sayın Tanal: “Sayın Cumhurbaşkanı
ve Başbakanın diğer devletlerden aldığı Maliye Bakanlığında kayıtlı ya da
kayıtlı olması gereken hediyeler nelerdir ayniyat defterinde ya da demirbaş
defterinde? Bu işle ilgili kayıtlar nelerdir?” şeklindeydi. “Bununla ilgili
Maliye Bakanlığında bir kayıt yoktur.” dedi Sayın Bakan ilk önce. Olması
gerekir yani bütün dünyada bu usuldür, maliye bakanlıklarında bu kaydın olması
gerekir. Mesela, ben de bir yurt dışı toplantısına katıldığımda belli meblağın
üstündeki hediyeler ya kabul edilmiyor ya da doğrudan doğruya devlete ilgili
bürokratlar tarafından bağışlanıyordu. Hatta, Amerikalılarla yaptığımız bir
toplantıda özel sektör tarafından verilen bir yemeğin bedeli 15 doların
üzerinde olduğu için kendileri tarafından ödenmiştir, gayet iyi hatırlıyorum,
bunlar normal. Dolayısıyla, belli bedelin üzerinde olan hediyelerin kayda
girmesi lazım, bu kaydı da Maliye Bakanlığının tutması normal. 
Şimdi,
Sayın Bakan “Böyle bir kayıt yoktur.” diyor. Evet, belki 5018’den sonra bununla
ilgili bir eksiklik söz konusu olabilir ama bunun olması lazım her hâlükârda.
Başka yerlerde çalışan bürokratlarınkini anlarım ama merkezde Cumhurbaşkanı ve
Başbakanla ilgili olarak getirilen hediyelerin Maliye Bakanlığı kaydında olması
gerekir. Konu buydu, saptırıldı, farklı farklı yönlere çekildi. Çok net olarak
buna Sayın Bakan cevap verebilir, “Hiçbir şekilde yoktur.” diyebilir veya
“Tutmuyoruz, böyle bir eksiklik vardır.” diyebilirdi. Ama, bu muhakkak
sorulması gereken çok da önemli bir konudur. Hepimizin bu konuda sorumluluğu
vardır, vebali vardır. Biz de bunu dillendirmek istedik.
Çok
teşekkür ediyorum, saygılar sunuyorum efendim. (CHP sıralarından alkışlar)
BAŞKAN
– Sayın Maliye Bakanına söz veriyorum.
Buyurunuz
Sayın Bakan.
IV.- AÇIKLAMALAR (Devam)
57.- Maliye Bakanı Naci Ağbal’ın, Ankara
Milletvekili Bülent Kuşoğlu’nun sataşma nedeniyle yaptığı konuşmasındaki bazı
ifadelerine ilişkin açıklaması
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Biraz
önce Sayın Bülent Kuşoğlu’nun değerlendirmeleriyle ilgili son derece yapıcı
olduğunu düşündüğüm bir açıklama yaptım. Benim sabahleyinki konuşmamda mevcut
yasal mevzuatı hatırlattığımı, onun ötesinde bir şey söylemediğimi, Maliye
Bakanlığının mevcut yasal mevzuata göre özel olarak kayıt tutan bir görev ve
fonksiyon üstlenmediğini ama Sayın Kuşoğlu’nun yaptığı bu görüş ve önerilere
saygı duyduğumu, bu konularda daha şeffaf, daha hesap verebilir mekanizmaların
kurulması yönündeki önerilere hepimizin aynı şekilde baktığını söyledim.
Dolayısıyla, Maliye Bakanlığında böyle bir kayıt yoktur. derken de olmaması
gerekir şeklinde dedim aslında. Sonra emin olamadığım için ilgili mevzuata
baktığımda bunun ilgili kamu idareleri nezdinde tutulduğunu da zaten sabahleyin
söyledim. Dolayısıyla, burada önemli olan, yasa koyucu bir düzenleme getirmiş;
kişi hangi kamu kurumunda ise o kamu kurumuna teslim edecek, kamu kurumu teslim
edilen bu hediye vasfındaki taşınırı… Bakın bu konuda mevzuatımızda
düzenlemeler de var, yönetmelik diyor ki: “Bu durumda her kamu idaresi bunu
kendi taşınır mal hesabına dâhil eder.” Biliyorsunuz, 5018’den sonra kamu
idareleri için yeni bir hesap planı getirildi. Her kamu idaresinin kendi
hesabını kendisi tutması ve Sayıştaya hesap vermesi şeklinde bir yaklaşım
benimsendi. 5018 sayılı Kanun’un getirdiği prensip de bu. Ama bütün bu taşınır
mal kayıtları Maliye Bakanlığı tarafından genel yönetim muhasebe hesapları
çerçevesinde tutuluyor ve raporlanıyor. Dolayısıyla gerçekten Bülent Kuşoğlu
Vekilimizin söylediklerine aykırı bir şey söylediğimi düşünmüyorum, tamamen olumlu.
Aynı şeyi düşünüyoruz. Farklı şekillerde ifade etmiş olabiliriz ama sabahki
söylediğimde de kesinlikle söylediğini yanlışlamak gibi bir kastım yoktu.
Sadece ve sadece mevcut durumu ifade ettim.
Teşekkür
ediyorum.
BAŞKAN
– Teşekkür ederim Sayın Bakan.
COŞKUN
ÇAKIR (Tokat) – Sayın Başkan…
BÜLENT
KUŞOĞLU (Ankara) – Bir açıklama yapabilir miyim?
BAŞKAN
– Sayın milletvekilleri, bu konu yeteri kadar tartışılmıştır. Bu konuda…
COŞKUN
ÇAKIR (Tokat) – Sayın Başkan, iyi bir açıklama olacak yani. Aslında güzel bir
konuşma bu, hem Sayın Kuşoğlu’nun hem Sayın Bakanın konuşması fakat yine
zihinlerde bir istifham kalmaması bakımından, bu işi yapmış, milletvekilimiz
olan Cumhurbaşkanlığı eski Genel sekreteri Mustafa İsen Hocamız bu konuda bir
açıklama yaparsa hayırlı bir katkı olur diye düşünüyorum. 
MAHMUT
TANAL (İstanbul) – O Cumhurbaşkanlığı döneminde değildi, Başbakanlık
dönemindeydi. 
BAŞKAN
– Sayın milletvekilleri, konu yeteri kadar tartışıldı. Ben konuyu burada
sonlandırıyorum. Tekrar ilave söz verme ihtiyacı duymuyorum. 
MAHMUT
TANAL (İstanbul) – Sayın Başkan, sorunun muhatabı bendim. 
BAŞKAN
– İlave söz vermeyi gerektiren bir durum görmüyorum. Eğer Sayın Bakanın
sözleriyle ilgili bir sataşma var ise bunu değerlendirebilirim. Böyle bir
sataşmayı görmüş değilim.
COŞKUN
ÇAKIR (Tokat) – Sataşma yok efendim. Uygulama, bir dakikada, herkes de vuzuha
kavuşur Sayın Başkanım.
MAHMUT
TANAL (İstanbul) – Sayın Başkan, sorunun muhatabı bendim. Cumhurbaşkanı dönemi
değildi. O hediyeler…
BAŞKAN
– Sayın Tanal…
MAHMUT
TANAL (İstanbul) – O dönem Sayın Erdoğan Başbakanken araba hediye edilmişti. O
dönem 250 bin gibi bir rakam, bir para telaffuz ediliyordu. Biz onlardan
bahsettik. Sayın Maliye Bakanı cevap vermedi. Şimdi beyefendi diyor
“Cumhurbaşkanının efendim özel sekreteryası…” Cumhurbaşkanlığı sıfatıyla
verilen bir olay değildi onlar. 
COŞKUN
ÇAKIR (Tokat) – Hediye, hediye...
BAŞKAN
– Sayın Tanal, teşekkür ederim. Sözleriniz tutanaklara geçmiştir.
Sayın
Kuşoğlu…
BÜLENT
KUŞOĞLU (Ankara) – Tutanaklara geçmesi açısından şunu belirtmek istiyorum Sayın
Bakana ilave olarak. Hediyeler ilgili kuruma verilebilir ancak kayıtlar Maliye
Bakanlığında olacak. İlgili kurum tabii ki o hediyeyi elinde bulundurur ama her
hâlükârda, Muhasebat ve Millî Emlaki elinde tutan, bu genel müdürlükleri elinde
tutan bakanlık olarak kayıtları Maliye Bakanlığında olacaktır ve bilgisinde
olacaktır muhakkak. Dolayısıyla, Sayın Bakanın da cevap verebilir olması lazım
bu konularda. 
BAŞKAN
– Teşekkür ederim Sayın Kuşoğlu.
COŞKUN
ÇAKIR (Tokat) – Sayın Başkan, mutat uygulamayı…
BAŞKAN
– Sayın İsen’in 60’ıncı maddeye göre söz talebi var, öyle anlıyorum.
Buyurun,
mikrofonunuzu açıyorum Sayın İsen.
Süreniz
bir dakikadır Sayın İsen. 
ÖZGÜR
ÖZEL (Manisa) – 250 bin doları da açıklayın o zaman, Kaddafi’nin verdiği. O da
önemli yani.
58.- Sakarya Milletvekili Mustafa İsen’in,
Abdullah Gül Müzesi’nin Kayseri’de açılacağına, gelen her türlü hediyenin kayda
girdiğine ve bu uygulamanın bir teamül olarak devam edeceğini düşündüğüne
ilişkin açıklaması
MUSTAFA
İSEN (Sakarya) – Sayın Başkan, değerli milletvekilleri; ben bir uygulamadan söz
etmek istiyorum. Dünyadaki uygulamaların da büyük bir kısmı, özellikle gelişmiş
ülkelerdeki durum da böyledir. Türkiye’de Celal Bayar’dan başlayarak
Cumhurbaşkanları için de bir uygulama… 
Şimdi,
Abdullah Gül Müzesi önümüzdeki günlerde Kayseri’de açılacaktır. Bu gelen her
türlü hediye kayda girmektedir ve bu hediyeler daha sonra müzede
sergilenmektedir. 
Ben
eminim, bu uygulama mevcut Cumhurbaşkanımız için ve bundan sonraki
Cumhurbaşkanları için de bir teamül olarak devam edecektir. Hiçbir eşya
kayıttan azade değildir, kaydedilir ve müzede sergilenir.
Teşekkür
ederim.
BAŞKAN
– Teşekkür ederim Sayın İsen.
MUSA
ÇAM (İzmir) – Nakitler…
ÖZGÜR
ÖZEL (Manisa) – Muhatabı değil de. Kaddafi’nin verdiği 250 bin dolar müzede
olmaz yani. “Onu bir hayır kurumuna bağışlayacağım.” diye söz verdi,
bağışlamadı. 
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– Madde üzerinde Cumhuriyet Halk Partisi Grubu adına Akın Üstündağ, Muğla
Milletvekili.
Buyurun
Sayın Üstündağ. (CHP sıralarından alkışlar) 
Süreniz
on dakikadır.
CHP
GRUBU ADINA AKIN ÜSTÜNDAĞ (Muğla) – Sayın Başkan, değerli milletvekilleri; 2014
Yılı Merkezi Yönetim Kesin Hesap Kanunu Tasarısı’nın 6’ncı maddesi üzerine
Cumhuriyet Halk Partisi Grubu adına söz almış bulunuyorum. Yüce Meclisi
saygıyla selamlıyorum. (CHP sıralarından alkışlar) 
Değerli
arkadaşlar, 8 Mart Dünya Emekçi Kadınlar Günü’nde 2015 yılında şiddete kurban
verdiğimiz 303 kadın, 2014 yılında öldürülen 294 kadın; Özge Canlar, Cansular
ve daha nice cinayete kurban giden kadınlar anısına bu ayakkabıyı, ölümlere
dikkat çekmek adına, kürsüye bırakıyorum.
(Hatip
tarafından kürsüye bayan ayakkabısı bırakılması)
AKIN
ÜSTÜNDAĞ (Devamla) – Ve kadınlarımızı öldürmeyelim yaşatalım diyorum. 
Yaşatamadığımız,
yaşamasına imkân tanımadığımız, ölmesine engel olamadığımız, yaşarken şiddete
maruz kalan, ses çıkaramayan, sessizce ağlayan, hıçkıran kadınlarımız, emek
veren, emeğinin karşılığını alamayan kadınlarımız, sizlerin mutlu bir şekilde
yaşayacağınız bir dünya, bir ülke yaratamadığımız için üzgünüm.
Kadınlarımızın
mutlu ve emeğinin karşılığını aldığı bir ülkede 8 Mart Emekçi Kadınlar Günü’nü
gönül rahatlığıyla kutlamayı atiye bırakarak sözlerime başlıyorum.
Ayrıca,
bugün toprağa verilen kocasının öldürdüğü Demet Karataş’a da Allah’tan rahmet
diliyorum.
Değerli
milletvekilleri, on üç yıllık AKP iktidarında maalesef bütçe açık vermeye devam
ediyor. 2014 yılı konsolide bütçe geliri 425 katrilyon 382 trilyon, gideriyse
448 katrilyon 752 trilyondur. Gelir gider arasındaki fark yaklaşık 23 katrilyon
369 trilyondur ve bu açık daha önceki açıkların üzerine eklenmiş durumdadır.
2014 yılı sonu itibarıyla 414 katrilyon 648 trilyon devlet iç borcu, 198
katrilyon 723 trilyon devlet dış borcu, 35 katrilyon 82 trilyon da hazine
garantili borç olmak üzere, toplamda 648 katrilyon 454 trilyonluk bir devletin
dış borcu bulunmaktadır. Özel sektörün dış borcu ise bunun kat kat üzerindedir.
Değerli
milletvekilleri, ülke bir borç sarmalında uçuruma doğru gidiyor ama AKP
hükûmetleri algı üzerine kurulu iktidarlarında çok farklı bir pembe tablo
çiziyor. Halkın gerçekleri öğrenme noktasında her türlü karartma, her türlü
strateji uygulanıyor. Ancak bu yolun sonuna gelinmiştir, artık güneş balçıkla
sıvanmaz noktaya gelmiştir.
Değerli
milletvekilleri, bu bütçe, maalesef, fakirin sırtına biniyor, zengine
çalışıyor. Bu bütçe, fakirden alıp zengine veriyor. Bu bütçeyle zengin daha
zengin, fakir daha fakir olacak. (CHP sıralarından alkışlar) 
Değerli
arkadaşlar, bu ülkede ay sonunu değil, ay ortasını dahi getiremeyen memurlar
var. Bu ülkede asgari ücretle çalışıp evine ekmek götürmekte zorlanan işçiler
var. Bu ülkede tarlasını sürmeye korkan, ürettikçe borçlanan çiftçiler var;
tarlası birçok banka ve tarım kredi kooperatiflerince ipotek altında olan,
borcunu ödeyemediği için icralık olan, tarlası satışa çıkan milyonlarca çiftçi
var. Bu ülkede kredi kartı borcunu ödeyemediği için intihar edenler var. Bu
ülkede çocuğunu okutmak için binbir takla atan dar gelirliler var. Bu ülkede
okuyup da iş bulamayan milyonlar var.
Değerli
arkadaşlarım, AKP iktidarında toplam 3.189 kişi -bu 2013’e kadar olan rakamlar-
intihar etmiş, insanlar geçim sıkıntısından depresyona girmiş, sosyal
patlamalar had safhaya ulaşmıştır. Geçim sıkıntısından aileler parçalanıyor,
aile düzenleri bozuluyor. 
“Bütçemizi
yükselttik.” diye böbürleniyorsunuz değerli AKP’li kardeşlerim. Cep
telefonundan, benzinden, mazottan, ekmekten, elektrikten, sudan dünyanın
vergisini alıyorsunuz. Siz zenginleştikçe halk fakirleşti, halk fakirleştikçe
siz zenginleştiniz. Siz, yarattığınız bu yeni düzenle memleketi uluslararası
sermayeye ve tröstlere mahkûm ettiniz. 
Siz,
askerliği bin euroya kadar düşürdünüz, maalesef, olan, yine şehit olan
garibanlara, Anadolu insanlarına oluyor. Turizmi çökerttiniz, sahillerde artık
eşekler geziyor. Para size, borç vatandaşa; lüks yaşam size, geçim derdi
vatandaşa; villalar size, gecekondular vatandaşa; binlerce koruma size,
bombalar vatandaşa. (CHP sıralarından alkışlar) 
Tarımı
bitirdiniz. Eskiden buğday ihraç ediyorduk, şimdi buğdayla beraber saman ithal
ediyoruz. Paraleli bitireceğiz diye başörtülü vatandaşlarımıza biber gazı
sıktınız, dayak attırdınız. Yandaş müteahhidin vergilerini sıfırladınız,
müteahhidi Artvinlilere tercih ettiniz. 
Değerli
milletvekilleri, özellikle yine AKP’li milletvekili kardeşlerime söylüyorum: Ot
parasına meraları gözden çıkardınız, ağaç parasına ormanları talan ettirdiniz,
kendi belediyenizde ekmeği karneye bağladınız. Ege’deki adalara bile sahip
çıkamadınız. Diyanet İşleri Başkanının verdiği saçma sapan fetvalarla bu
ülkenin insanlarını dininden soğuttunuz. Yargıyı kendi döneminizde arka
bahçeniz yaptınız. Uyguladığınız yanlış politikalarla ülkemizi terör ülkesi
hâline getirdiniz.
Değerli
vatandaşlarım, yaşadığınız bütün sıkıntıların sebebi işte bu AKP’dir. Sevgili
vatandaşım, kredi kartını ödeyemiyorsan sebebi AKP’dir. 
Sevgili
çiftçi kardeşim, tarlanı süremiyor, işleyemiyorsan sebebi AKP’dir. 
Sevgili
esnaf kardeşim, sigorta primini, vergini ödeyemiyorsan bunun sebebi AKP’dir. 
Sevgili
genç kardeşim, üniversiteyi bitirdiğin hâlde iş bulamıyorsan bunun nedeni
AKP’dir. 
Sevgili
memur kardeşim, aldığın maaş sana yetmiyorsa bunun sebebi AKP’dir. 
ORHAN
KIRCALI (Samsun) – Seçimler bitti. 
OSMAN
AŞKIN BAK (Rize) – Bu konuşmayı 2019 seçimlerinde yap sen bence. Bundan önceki
seçim bitti, 2019 seçimlerine hazırlan, orada yap, bölgende yaparsın onu. 
AKIN
ÜSTÜNDAĞ (Devamla) – Değerli işçi kardeşim, asgari ücretle çalışıyorsan,
sigortasız çalışmak zorunda kalıyorsan bunun sebebi AKP’dir. Kıdem tazminatına
göz koyan AKP’dir. 
ORHAN
KIRCALI (Samsun) – Seçim bitti, uyan, uyan! Sen 1 Kasımda kalmışsın herhâlde. 
OSMAN
AŞKIN BAK (Rize) – Zayıf bir konuşma oldu, sen 2019’da buna hazırlan. 
AKIN
ÜSTÜNDAĞ (Devamla) – Değerli emekli büyüklerim, emekliliği dahi sorunsuz
yaşayamıyorsan, ay sonunu zor getiriyorsan sebebi AKP’dir. 
Kamyoncu
kardeşim, mazot yerine 10 numara yağ kullanmak zorunda kalıyorsan, K1
belgesinden, S plaka uygulamasından rahatsızsan bunun nedeni AKP’dir. 
Değerli
vatandaşım, et fiyatları bu kadar yükseldiyse, akaryakıt fiyatları el yakıyorsa,
çarşı pazar ateş pahasıysa, sağlık paralı hâle geldiyse, her gün şehit
cenazeleri geliyorsa, eğitim sistemi çökmüşse, işçilerin iş güvenliği
kalmamışsa, değerli vatandaşım, bunların hepsinin sebebi AKP’dir. (CHP
sıralarından alkışlar)
ORHAN
KIRCALI (Samsun) – Vatandaş 1 Kasımda hiç de öyle demedi ama ya. Sayın
Konuşmacı, vatandaş 1 Kasımda öyle demedi ama.
AKIN
ÜSTÜNDAĞ (Devamla) – Tabii, AKP’nin iyi yaptığı şeyler de var, hakkınızı
yemeyelim, onları da söyleyeceğim. En iyi yaptığı iş… Hemen gülmeye başladınız
gördüğüm kadarıyla. Evet, en iyi yaptığınız iş icra dairelerini artırmak
arkadaşlar, yeni adliye sarayları yapmak ve cezaevlerinin, evet değerli
arkadaşlar, cezaevlerinin sayısını artırmak.
ORHAN
KIRCALI (Samsun) – Sizin de en iyi yaptığınız iş konuşmak.
AKIN
ÜSTÜNDAĞ (Devamla) – Maalesef en iyi yaptığınız işler de bunlar değerli
arkadaşlar. 
(Mikrofon
otomatik cihaz tarafından kapatıldı) 
OSMAN
AŞKIN BAK (Rize) – Hedef ne şimdi, 2019’da yüzde kaç alacaksınız, onu da söyle
de ona göre değerlendirelim.
AKIN
ÜSTÜNDAĞ (Devamla) – Değerli arkadaşlar, 2014 Yılı Kesin Hesap Kanunu
Tasarısı’na anlattığım gerekçelerle olumsuz oy vereceğiz. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Üstündağ.
Milliyetçi
Hareket Partisi Grubu adına Arzu Erdem, İstanbul Milletvekili.
Buyurun
Sayın Erdem. (MHP sıralarından alkışlar) 
Süreniz
on dakikadır.
MHP
GRUBU ADINA ARZU ERDEM (İstanbul) – Teşekkür ederim Sayın Başkan.
Değerli
milletvekilleri, her ne kadar bütçenin 6’ncı maddesiyle ilgili konuşmak üzere
söz aldıysam da ben bugün Dünya Kadınlar Günü olması münasebetiyle
kadınlarımızla ilgili ve bizlerle ilgili konuşmak istiyorum. Çok teşekkür
ederim. Genel Kurulu da saygıyla selamlıyorum.
Ülkemizde
kadın olmak hayatımızın her alanında var olabilmek için mücadele etmek zorunda
kalmaktır. Erkek egemenliğinden sıyrılabilme savaşıdır. Bir yandan iş hayatında
var olmaya çalışırken bir yandan evladının ilklerini kaçırmamak için iyi bir eş
olmaya çalışmak demektir. Nüfusun yüzde 50’sinin kadın olduğu toplumumuzda
maalesef yeterince görünüyor olamamaktır. Ülkemizde kadın olmak nerede
tamamlayamayacağımızı öngördüğümüz bir mücadeleyi her anlamda sürdürmek zorunda
kalmaktır. Evde ev kadını olarak, okulda öğrenci olarak, iş dünyasında çalışan
olarak, siyasette seçilen olarak yani hayatın her noktasında “Ben de varım!”
diye haykırmak zorunda kalmak demektir. Gücüne sahip çıkmak, dik durmak, acıyı
ızdıraba dönüştürmemeye çalışarak ayakta kalmayı başarmak için çabalamaktır.
“Cinsiyet eşitliği” denildiğinde akıllara sadece kadının geldiği, erkeğin
cinsiyet ayrımına girmediği bir toplumda umutla yaşamaktır kadın olmak. Aile
içerisinde dengenin, düzenin, sevgi ve şefkatin kaynağı olmak ancak önemli
kararlarda erkeğin söz hakkına saygı göstermektir kadın olmak. Çocukluğunu bir
çırpıda geride bırakıp erkenden büyümeye mecbur olmaktır kadın olmak. Yolda bir
sapığın tacizi ve saldırısı korkusuyla yürümektir kadın olmak. Topluma biricik
evlatlar yetiştirmek için tabiri caizse saçını süpürge etmektir aslında kadın
olmak, emek harcamaktır. Evladının başına kötü bir şey gelmeden eve
gelebilmesine şükretmektir kadın olmak. Hayatının her alanında kendi ön
yargılarını bile yıkma mücadelesidir aslında kadın olmak. Ülkemde kadın olmak
hep anlamak ama az anlaşılmaktır aslında. Bunlara rağmen her zaman gülümsemeyi
başarabilmektir kadın olmak. Zordur kadın olmak ama çok güzeldir kadın olmak
güzelim memleketimde. Aynı zamanda yürekli olmaktır aslında kadın olmak. 
Hepimizin
de hafızalarında yer alan, içimizi yakan, bizleri nefessiz bırakan birçok kadın
istismarı, tecavüzler ve cinayetler söz konusu oldu ve ne yazık ki olmaya da
devam etmektedir. Töre ve namus cinayetleri konusunda dünyada ilk 3 sırada
bulunan ülkemizde 2010 ile 2015 yılları arasında 1.134 kadın öldürülmüştür.
Kadına şiddet her gün artmaktadır. Toplumsal ve kültürel yapımız kadına sadece
annelik, eş ve ev kadınlığı gibi geleneksel roller atfetmektedir. Aile içi
şiddete maruz bırakılan kadınların ekonomik özgürlükleri bulunmamaktadır.
Çalışan kadınlarımız da iş yerlerinde ayrımcılık ve gelir adaletsizliğiyle
karşı karşıya kalmaktadır maalesef. 
Daha
şanslı olan her kadının ve bizlerin zor durumdaki hemcinslerimize katkı
sağlamamız gerekmektedir. Onların sesini duyurmak adına çalışmalar yapmalıyız. Onların
her yerde sesi olmalıyız. Bizler Milliyetçi Hareket Partisi olarak bu
kadınlarımızın sesi olmaya da devam edeceğiz. Bizler, çalışmalarımızla
birbirimize ilham vermeliyiz. 
Değerli
milletvekilleri, kadınlar, ellerinin değdiği her şeyi güzelleştirmek gibi bir
güce sahiptir aslında. Daha fazla kadın yönetici olsa, daha fazla kadın sporcu
olsa, siyasette daha fazla kadın olsa çok daha barışçıl ve sevgi dolu bir
ülkede yaşıyor olurduk diye düşünmekteyim. Aile içi şiddet, kıskançlık, aldatma
adı altında gerçekleşen kadın cinayetleri, kadın sığınmaevlerinin yetersizliği,
kadın bedeni üzerinden politika yapma ve buna benzer birçok konu özel mesele ya
da aile meselesi değil toplumun bir sorunudur aslında. 
Kadın
güvenliğini sağlamak devletin görevidir, sokakta, evde, okulda ve her yerde.
Aslında tarihte Türklerde kadın ve erkek eşit konuma sahipti. Devlet
yönetiminde hakan ile hatunun ortak karar verdiği bilinmektedir. Bir yazılı
emir yazılınca yalnızca “Hakan emrediyor ki…” sözleriyle başlamak o emre boyun eğmemek
için geçerli bir nedendi, “Hakan ve hatun emrediyor…” demesi gerekiyordu,
böylece buyruk geçerli oluyordu. Hakan tek başına bir elçiyi kabul etmemekte,
şölenlerde, kurultaylarda, ibadetlerde, savaş ve barış meclislerinde hakan ve
hatun birlikte yer almaktaydı. Bugün Türk kadını tarihteki bu konumundan
oldukça uzaklaşmıştır. Ülke nüfusunun yarısı kadın olmasına rağmen Türkiye’de
her 10 yöneticinin ancak 1’i kadındır. Ülkemizde, bu kadar başarılı kadın
çalışan olmasına rağmen siyasette ve tepe yönetimlerde oldukça az sayıda kadın
yönetici bulunmaktadır. 
Gelin
bir de Kurtuluş Savaşı’nda büyük mücadeleler veren kahraman Türk kadınlarını
hatırlayalım: Nene Hatun, Halide Onbaşı, Nezahat Onbaşı, Şerife Bacı, Erzurumlu
Kara Fatma, Halime Çavuş ve isimlerini saymakla bitiremeyeceğim birçok kahraman
Türk kadını. Büyük Önder Mustafa Kemal Atatürk’ün, Türk kadınına en büyük
hediyesi 1926 yılında yürürlüğe giren Türk Medeni Kanunu’dur. Kadın ile erkek
arasında eşitlik ilkesini getiren bu kanunun ardından Türk kadınına 1930’da
belediye, 1933’te muhtarlık ve ihtiyar heyeti, 1934’te de milletvekili seçme ve
seçilme hakkı verilmiştir. “Ey kahraman Türk kadını! Sen yerde sürüklenmeye
değil, omuzlar üzerinde göklere yükselmeye layıksın… Dünyada hiçbir milletin
kadını ‘Ben Anadolu kadınından fazla çalıştım, milletimi kurtuluşa ve zafere
götürmekle Anadolu kadını kadar emek verdim.’ diyemez… Bir toplum, bir millet
‘erkek’ ve ‘kadın’ denilen 2 cins insandan meydana gelmektedir. Mümkün müdür
ki, bir toplumun yarısı topraklara zincirlerle bağlı kaldıkça diğer kısmı
göklere yükselebilsin.” sözleriyle de Türk kadınına verdiği değeri, önemi net
olarak ifade etmiştir. 
Bugün
de Türk kadınlarımızın yaşadıkları onca engel ve ağır sorunlara rağmen, yaşamın
her alanında başarılı olma çabasını sürdürmekteler. Ekonomiden sanata,
siyasetten spora her geçen gün yenileri eklenen başarılı Türk kadını profili,
diğer ülkelere model olabilecek performansa sahiptir.
Türk
kadınına seçme ve seçilme hakkı 1934 yılında verilmiş olmasına rağmen, aradan
geçen seksen altı yıl gibi bir süreye rağmen, günümüz Türkiye'si’nde dahi bu
temsilin tam anlamıyla sağlanmış olmadığını görmek mümkün. Kadınların seçme
hakkının artık kanıksanmış olduğu, oy verme konusunda en az erkekler kadar
aktif olduğu ortadayken seçilme hususunda hâlâ erkeklerin çok gerisinde
oldukları muhakkaktır. Siyasi partilerin uyguladıkları pozitif ayrımcılık ve
kotalara rağmen, hâlâ modern dünyanın çok gerisinde kalan kadınların siyasi
hayatta temsil oranını yukarı çekmek için yasaların, kararların değil,
zihinlerimizin değişmesi gerekmektedir. Gerek eğitim gerek kariyer açısından
erkeklerden daha üstün durumda pek çok kadın var olmasına rağmen, demokrasinin
diğer ayağı seçme hakkı kullanılmasına rağmen ve istekli olan kadınlarımıza
rağmen, maalesef istediğimiz oranda temsil söz konusu değil. Bu sayede,
kadınların seçme ve seçilme hakkı tam anlamıyla yerini bulmamaktadır ve
böylece, kadınlar ataerkil toplumun sınırları içerisine hapsedilmeye mahkûm
bırakılmaktadır. Bir ülkenin en büyük gelişmişliğinin göstergelerinden biri
kadınlara tanınan haklardır.
Değerli
milletvekilleri, daha bilinçli bir toplum oluşturabilmek için kadınların
yönetim kadrolarında ve karar alma mekanizmalarında yer almaları zorunludur
ancak ülkemizin bu alanda eksikleri bulunmaktadır. Birleşmiş Milletler Kalkınma
Programı’nın 2011 İnsani Gelişme Raporu’nda, Türkiye, kadınların politik ve
ekonomik hayatta yer almaları bakımından 146 ülke arasında 77’nci sırada yer
almaktadır, bu da olumsuzluk arz etmektedir. Türkiye'nin Binyıl Kalkınma Hedefi
Raporu’nda ise kadınların siyasete katılım oranının 2015 yılına kadar yüzde 17
olacağı öngörülmüştür. Siyasetin erkek egemen bir alan olarak kabul görmemesi,
kadınların bu alanda katılımlarının da kısıtlayıcı olmaması gerekmektedir.
Bugün kadının siyasal katılımı hâlâ erkeklerle eşit düzeye gelmemiştir. Seçilme
hakkından yararlanma ve siyasal karar mekanizmalarının çalıştırılması özellikle
gerekmektedir. Kadınların siyasal karar mekanizmalarında eksik temsilleri bir
başka olumsuz sonuçtur, kadın statüsü konusunda kendini göstermektedir yine.
Kadının yer almadığı karar mekanizmaları başarısız olmaya mahkûmdur. Bir iki
istatistik vermek istiyorum. Kadınlar 3 Nisan 1930’dan beri belediye
seçimlerine katılmaktalar ancak yüzde 3 oranında kadın belediye başkanı
bulunmaktadır. Bu konuda da, temsilin artması konusunda desteklenmesi
gerekmektedir. 
Burada
bugün 8 Mart Dünya Kadınlar Günü’nü kutladık. Ben kadına şiddetin son bulduğu
günleri beraber elde edeceğimize inanıyorum. 
Değerli
milletvekilleri, 8 Mart mücadelenin ve emeğin günüdür. Erkek çocuklarımızın
gelecekte şiddet yanlısı olmaması, kız çocuklarımızın ise şiddet mağduru
olmaması adına önlemler almamız gerekmektedir. Bunda da her zamanki gibi
kadına, anneler olarak bizlere büyük görevler düşmektedir. Bir sonraki 8 Marta
kadar gereken önlemlerin alınmasını ve kadına yönelik şiddetin azalmasını
umarak 8 Mart Dünya Kadınlar Günü’nü tekrar kutluyorum. 
Teşekkür
ediyorum. (MHP, AK PARTİ ve CHP sıralarından alkışlar) 
BAŞKAN
– Teşekkür ederim Sayın Erdem. Süreyi de olağanüstü ölçüde dikkatli
kullandınız, tam zamanında bitti. 
Şahsı
adına Sayın İdris Baluken, Diyarbakır Milletvekili. 
Buyurunuz
Sayın Baluken. 
İDRİS
BALUKEN (Diyarbakır) – Teşekkür ederim Sayın Başkan. 
Değerli
milletvekilleri, hepinizi saygıyla selamlıyorum. 
Artık
bütçenin kapanış konuşmasına doğru geldiğimiz bir süreci yaşıyoruz. O nedenle,
gerilimden uzak, mümkün olduğunca olması gereken çözümle ilgili bazı hususları
vurgulamak istiyorum. Hepimiz herhâlde şunun bilincindeyiz: 78 milyonun
neredeyse tamamında büyük bir kaygı ve endişe var. Geleceğe dair, ortak
demokrasimize dair, özellikle tüm Orta Doğu coğrafyasında yaşananlara dair
hemen hemen bu sıralarda oturan bütün milletvekillerinin de aynı kaygıyı
paylaştığını düşünüyorum. 
Birçok milletvekilimiz okumuştur, Gabriel Garcia
Marquez’in “Kırmızı Pazartesi” romanı var. Roman, bir küçük kasabada işlenecek
bir cinayetle başlar. Bütün kurgu, o roman içerisinde bütün toplumun o cinayeti
konuşmasına rağmen, sofrada, sokakta, ticarette herkesin tek gündemi o olmasına
rağmen oluşan toplumsal duyarsızlık üzerinden o cinayete engel olamamakla
neticelenir. 
Maalesef, ülkemizin bugün içerisinde bulunduğu durumu
görünce de âdeta göz göre göre hepimizi bekleyen bir cinayeti tartışıyoruz
algısına kapılıyoruz. Oysa ki her birimize düşen buradan bir çıkış noktasıyla
ilgili belli şeyleri mutlaka hayata geçirmek olmalı. Siyasetin önemi, Meclisin
önemi, siyasi partilerin önemi de zaten buradan geçiyor. Maalesef en temel
sorunlarımızda bile çözüm artık pamuk ipliğine bağlı bir noktada duruyor. Pamuk
ipliğinin kopması durumunda bir çözümün gelişebileceğine inanmış olsak her
birimiz bu sorumluluğu yerine getirmek için bu kadar çırpınmayız. Ama biliyoruz
ki o pamuktan yapılmış iplik koptuğu zaman, herkesin birbirini boğazlaması
için, birbirini öldürmesi için gereğinden fazla zaman olacak. O nedenle, o
zamana müsaade etmeden her birimizin o ipe sıkı sıkıya sarılması ve onu gözü
gibi koruması gerekiyor. 
Biz şuna inanıyoruz: Hepimiz aynı gemideyiz yani burada
bulunan vekiller de, onların temsil ettiği toplumsal kesimler de aynı
gemideler. O gemi batınca birimiz kurtulmayacak, birimiz zevküsefa içerisinde
yaşamayacağız; ya hep beraber batacağız ya da hep beraber o gemiyi mutlaka bir
düzlüğe kavuşturacağız. Usta kaptanlar da -Karadenizli vekillerimiz burada-
fırtınalı denizlerde belli olur. Sakin denizde, durgun denizde herkes usta
kaptan olduğunu iddia eder ama maharet odur ki fırtınanın sert olduğu
dönemlerde o gemiyi esenliğe kavuşturacak manevraları yapabilmektir. 
Şimdi, özellikle bu içinden geçtiğimiz süreç içerisinde
halkımız o geminin kaptanlığını size vermiş. İktidar partisi olarak sizin,
özellikle bu fırtınalı dönemde o usta manevraları yapma noktasında mutlaka bir
çözümü buraya getirmenizin gerekli olduğu kanaatindeyim.
Ahmet Altan’ın çok güzel bir benzetmesi vardır, daha
önce de bu kürsüde hep söylemiştim: Bizim ülkemizi, adaleleri müsait, fiziği,
kondisyonu müsait, zihinsel olarak da ona şartlanmış müthiş bir 100 metre
koşucusu olarak değerlendirir ama o 100 metre koşucusunun, o atletin karnında,
midesinde derin bir sancı, derin bir kramp vardır ve o derin kramptan dolayı da
o atlet, iki büklüm bir şekilde, o koşuyu maalesef koşamamanın ıstırabını
yaşar. Burada dile getirdiğimiz şeyler, o krampın bir an önce giderilmesi ve
ülkemizin hak ettiği o maratonun, o koşunun mutlaka koşulmasıyla ilgilidir. 
Biz, Orta Doğu halklar mahallesinde yaşadığımıza
inanıyoruz. O mahallede, şu anda, dışarıdan müdahalelerle maalesef her ev
birbiriyle kavgalı ve yine o müdahalelerle de -bırakın her evin birbiriyle
kavgalı olmasını- her evin içerisindeki halklar birbiriyle kavgalı. Bütün
çağrılarımız, kendi evimizin içerisindeki o kavgayı bitirip kendi mahallemizin
içerisindeki o kavganın bitmesine bir an önce katkı sunmak olmalı diye
düşünüyoruz. 
O nedenle, buralarda birbirimize laf yetiştirme,
birbirimize cevap yetiştirme, birbirimizi siyaseten farklı noktalarda
konumlandırma noktasında her siyasi partide çok maharetli olan vekil
arkadaşlarımız var ama bu perspektif üzerinden bir çözümü önceleyen, bir çözümü
arayan ve o konuda da vicdanı sızlayan birçok milletvekilinin de olduğuna
inanıyoruz. Maharet, birbirine laf yetiştirmekte değil, o vicdan sızısıyla bir
çözümü bulabilmektedir diyorum.
Bu duygularla hepinizi saygıyla selamlıyorum. (HDP
sıralarından alkışlar)
BAŞKAN – Teşekkür ederim Sayın Baluken.
Şahsı adına ikinci konuşmacı, Ahmet Sami Ceylan, Çorum
Milletvekili.
Sayın Ceylan, buyurun. (AK PARTİ sıralarından alkışlar)
Süreniz beş dakikadır.
AHMET SAMİ CEYLAN (Çorum) – Teşekkür ederim Sayın
Başkan.
Değerli milletvekili arkadaşlarım, 2014 Yılı Merkezi
Kesin Hesap Kanunu Tasarısı’nın 6’ncı maddesi üzerine şahsım adına söz almış
bulunuyorum.
Bu
arada, tabii, bugün 8 Mart Kadınlar Günü hasebiyle de değerli kadınlarımızın 8
Mart Kadınlar Günü’nü kutluyorum, tebrik ediyorum.
Tabii,
bugün diğer arkadaşlarımız da aynı şekilde 8 Mart Dünya Kadınlar Günü’nü
kutlarken de maalesef, bir milletvekilinin burada kadınlarımız için, özellikle
de 2 değerli bakanımız için sarf ettiği sözler… Grup başkan vekilimiz de
değindi ama gerçekten o arkadaşımızı tebrik ediyorum, çünkü psikolojisindeki,
aklının arkasındaki, bilinçaltındaki kavramı bugün burada açıkladığı için
kendisini tebrik ediyorum, yakışanı da buydu. (AK PARTİ sıralarından alkışlar)
Her seferinde kadın haklarından bahsedenler, her seferinde “emekçi
kadınlarımız” diye bahsedenler, maalesef, bugün gerçek yüzlerini ortaya
koydular; onları da kamuoyunun takdirine bırakıyorum.
Değerli
milletvekili arkadaşlarım, iktidar olduğumuz on dört yıldır süregelen, problem
çözen bir anlayışla Türkiye’nin demokratikleşmesi ve kalkınması için çalıştık.
Milletimizin çizdiği rotada milletimizle birlikte yürüdük. Milletimizi kuşatan,
onun dertleriyle dertlenen, hassasiyetlerini benimseyen, gönül dilini esas alan,
Türkiye’nin menfaatini, selametini ve istikbalini her şeyin üstünde tutan bir
anlayışla hizmet ettik. Çözülemez gibi görünen sorunları çözmek, Türkiye’nin
ayağına âdeta pranga olan meseleleri aşmak, hayal gibi görünen hedefleri
gerçekleştirmek, birlik ve beraberliğimizi güçlendirmek ve kardeşliğimizi
pekiştirmek için çalıştık. Değerli kardeşlerim, elhamdülillah, bunların hepsini
de başardık. Bu süreçte hiçbir kesimi ötekileştirmedik, tam aksine
farklılıkların, özgürlüklerin, bireysel tercihlerin, her türlü demokratik
tepkinin güvencesi olduk. Biz bu topraklarda diline, dinine, ırkına bakmadan
renklerin kardeşliğini savunduk. 
MEHMET
TÜM (Balıkesir) – Ama mezhebine bakıyorsunuz!
AHMET
SAMİ CEYLAN (Devamla) – Düsturumuz, Şeyh Edebali’nin söylediği üzere “İnsanı
yaşat ki devlet yaşasın.” düsturudur. 
Değerli
milletvekili kardeşlerim, tabii, on dört yılda yaptıklarımızı burada anlatsak
haftalar, günler, aylar yetişmez ama birkaç konuya da son olarak değinmek
istiyorum.
Değerli
arkadaşlarım, 6 Mart Pazar günü İstanbul’da 59 metre genişliğinde, aynı zamanda
da üzerinde raylı sistemin olduğu dünyanın en büyük asma köprüsünün son
kaynağını Sayın Cumhurbaşkanımızla birlikte Başbakanımız ve Bakanımız atarken…
Maalesef, yine belirli düşünceler, aradan cümlenin birini cımbızla çekerek
Sayın Cumhurbaşkanımız hakkında burada eleştirilerde bulundular. Ama bunları
unutmasın bu arkadaşlarımız: Bu AK PARTİ milletin bağrından çıktı, AK PARTİ’nin
tabelasını milletimiz astı değerli arkadaşlar. (AK PARTİ sıralarından alkışlar)
Ve Cumhurbaşkanımız Recep Tayyip Erdoğan’ı da bu milletimiz bir kere bağrına
bastı, bundan sonra da necip Türk milleti devamlı sahip çıkacak ve bağrına
basacaktır. (AK PARTİ sıralarından alkışlar)
Değerli
kardeşlerim, hani biraz önce arkadaşımız “Bunları AK PARTİ yaptı, şunları AK
PARTİ yaptı.” diyor ya güya, sözüm ona… Ben de bir iki şey söyleyeceğim: Bakın,
AK PARTİ ne yaptı, biliyor musunuz? Uzaya kendi uydumuzu da AK PARTİ gönderdi,
bunu da söyleyin.
ALİ
ŞEKER (İstanbul) – Japonya’dan, değil mi? Japon malı.
AHMET
SAMİ CEYLAN (Devamla) – ATAK helikopterini de AK PARTİ yaptı, kendi millî
tankımızı da AK PARTİ yaptı. Hani “emekçi” diyorsunuz ya, emekçileri, işçi
kardeşlerimizi SSK hastane kuyruklarından kurtaran da AK PARTİ; bunu da
söyleyin, bunu da AK PARTİ yaptı. (AK PARTİ sıralarından alkışlar) 
Aynı
şekilde Cottarelli’yi tanıyor musunuz, Cottarelli’yi? Unuttunuz mu?
Cottarelli’yi siz unutmuş olabilirsiniz ama Türk milleti Cottarelli’yi
unutmadı, 1 Kasımda da gösterdi onu. 
ALİ
ŞEKER (İstanbul) – Rıza Zarrab’ı hatırladın mı? Rıza Zarrab’ı hatırlıyor musun?
Rıza’yı tanıyor musun, Rıza’yı?
AHMET
SAMİ CEYLAN (Devamla) – Bir Cottarelli vardı, ben söyleyeyim, hatırlatayım.
IMF’nin masa şefi, Türkiye masa şefi, her geldiğinde talimatlar verirdi.
Bunları da söyleyin, cesaretiniz varsa çıkın söyleyin. Bu Değerli Bakanımız o
zaman bürokrattı, IMF’ye borcu bitirirken bu Değerli Bakanımız bürokrattı. (AK
PARTİ sıralarından alkışlar) Onu da söyleyin; hani doğruları burada
söylüyorsunuz ya, hani gerçekleri burada söylüyorsunuz ya hadi çıkın onu da
söyleyin. 
ALİ
ŞEKER (İstanbul) – Borcu 4’e katladınız.
AHMET
SAMİ CEYLAN (Devamla) – “İşçi” diyorsunuz ya, “emekçi” diyorsunuz ya emekçiyi
ilaç kuyruğundan kurtaran da AK PARTİ’ydi, onu söyleyin, söyleyemiyorsunuz
tabii. 
(Mikrofon
otomatik cihaz tarafından kapatıldı) 
ALİ
ŞEKER (İstanbul) – Antidepresan da veren AK PARTİ’ydi.
AHMET
SAMİ CEYLAN (Devamla) – IMF’ye borcu bitirirken yine bu Bakanımız Müsteşar
olarak görevdeydi, onu da söyleyin.
Hepinizi
saygı, sevgi ve hürmetle selamlıyorum. (AK PARTİ sıralarından “Bravo” sesleri,
alkışlar) 
BAŞKAN
– Teşekkür ederim Sayın Ceylan.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın Başkan, tutanaklara geçmesi açısından bir hususu
ifade etmek istiyorum.
BAŞKAN
– Sayın milletvekilleri, lütfen efendim…
Buyurun
Sayın Baluken.
İDRİS
BALUKEN (Diyarbakır) – Tutanaklara geçmesi açısından bir hususu ifade edeyim:
Sayın hatip bir milletvekilimize atfen, yapmış olduğu konuşma üzerinden,
bilinçaltında kadına değer vermeyen bir bakış açısı ortaya koymaya çalıştı.
Oysa ki sayın hatibimizin konuşmasında, özellikle Kabine içerisinde daha fazla
sayıda kadın milletvekilinin görev alması gerektiği ve daha kritik, önemli
bakanlıklarda da mutlaka kadın arkadaşların olması gerektiğiyle ilgili bir
vurguydu. 
RAMAZAN
CAN (Kırıkkale) – Aile ve Sosyal Politikalar Bakanlığı önemli değil mi?
FUAT
KÖKTAŞ (Samsun) – “İncik boncuk” ne demek ya?
İDRİS
BALUKEN (Diyarbakır) – Bunun bu şekilde anlaşılması gerekiyor. Bu bizim hem
bilincimizde hem bilinçaltımızda son derece net olan bir husus. 
BAŞKAN
– Teşekkür ederim, tutanaklara geçmiştir Sayın Baluken.
AHMET
SAMİ CEYLAN (Çorum) – Sayın Başkan…
BAŞKAN
– Sayın Ceylan…
AHMET
SAMİ CEYLAN (Çorum) – Sayın Başkan, biraz önce… Tutanaklara geçmesi için
söylüyorum, tutanaklardan aldığım notu aynen okuyorum: “Bakanlar Kurulunda 2
kadın var. Affedersiniz, 2 hanım var çünkü ‘hanım’ dersiniz, bu 2 hanım da
incik boncuk işleriyle uğraşan bakanlıklarda.”
BAŞKAN
– Peki, teşekkür ederim Sayın Ceylan.
HAKAN
ÇAVUŞOĞLU (Bursa) – Yazıklar olsun!
SALİH
CORA (Trabzon) – Yazıklar olsun!
AYŞE
KEŞİR (Düzce) – Kadının yaptığı işi küçültme bu.
HAKAN
ÇAVUŞOĞLU (Bursa) – Özür dilesin Sayın Başkanım.
AYŞE
KEŞİR (Düzce) – 8 Martta tarihe geçti bu cümle.
FUAT
KÖKTAŞ (Samsun) – Özür dilesin, kaba ve kırıcı konuşmuştur.
AHMET
SAMİ CEYLAN (Çorum) – Sayın Başkan…
BAŞKAN
– Sayın Ceylan, buyurun.
AHMET
SAMİ CEYLAN (Çorum) – Gerçekten sözleri çarpıtarak kaba ve kırıcı konuşmuştur
sayın grup başkan vekili, iki dakika söz hakkı istiyorum.
BAŞKAN
– Sayın Ceylan, bakınız, şimdi, Sayın Baluken sizin konuşmanıza atfen bir
açıklamada bulundu. Ben açıklamasında 69’uncu madde çerçevesinde herhangi bir
husus görmedim, bir sataşma yok, olsa tereddütsüz veririm. Siz de Sayın Baluken’in
açıklamasına yönelik olarak tutanaklardan ilgili sayın milletvekilinin
cümlelerini okudunuz, o da tutanaklara geçti.
Teşekkür
ederim Sayın Ceylan.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın Başkan, yine tutanaklara geçmesi açısından ifade
edeyim: Grubumuz adına konuşan sayın milletvekili arkadaşımız AKP Grubunun
kadına bakış açısı üzerinden bir hanım tanımlaması yapmıştır, o tanım da doğru
olmamıştır, yapmış olduğu işlerle ilgili yaptığı atfın da doğru olmadığı
kanaatindeyiz.
AYŞE
KEŞİR (Düzce) – Hah! Onu diyeceksin işte.
İDRİS
BALUKEN (Diyarbakır) – O nedenle, bu iki kadın arkadaşımızın Bakanlık görevinde
yapmış olduğu işlere de değer biçmekle beraber, daha fazla sayıda kadın arkadaşın
daha önemli ve kritik bakanlıklarda da görev almasıyla ilgili isteğimizi bir
kez daha vurgulamak istiyorum.
BAŞKAN
– Teşekkür ederim Sayın Baluken.
Açıklığa
kavuşmuştur, tutanaklara geçmiştir.
Madde
üzerinde soru-cevap işlemi gerçekleştireceğim. Sorulara başlıyorum.
İlk
soru, Sayın Tüm.
Buyurun
Sayın Tüm.
MEHMET
TÜM (Balıkesir) – Teşekkür ederim Sayın Başkan.
Sayın
Bakan, Balıkesir Kepsut ilçesi Nusrat Tren İstasyonunu beş altı yıldır Ankara
istikametine kapalıdır, hatta iyileştirme yapılacağı gerekçesiyle yolcu
taşımacılığı yapılmamaktadır ancak aynı hatta Devlet Demiryollarının yük
taşımacılığı devam etmektedir. Bölge halkı bu durumdan mağdurdur. Başta Kepsut
ve Dursunbey olmak üzere, Balıkesir-Ankara istikametinde yolculuk yapmak
isteyen halkımız mağdur edilmiştir. Acilen, Hükûmetten soruna çözüm
beklemektedir. 
Balıkesir’e
yüksek hızlı tren gelecek mi? 2016 yatırım bütçesinde var mıdır yoksa yatırım
programına almayı düşünüyor musunuz?
Ayrıyeten,
Roman vatandaşlarımıza bütçede pay ayırdınız mı? Eğitim, istihdam ve barınma
sorunlarını çözecek misiniz?
Teşekkür
ederim.
BAŞKAN
– Sayın Tuncer…
MUSTAFA
TUNCER (Amasya) – Sayın Başkan, Hükûmet ve iktidar mensupları her
konuşmalarında duble yol yapmakla övünüyorlar, bunu gündeme getiriyorlar.
Amasya-Çorum kara yolu 90 kilometre, Tokat kavşağı ile Mecitözü kavşağı
arasındaki 55 kilometrelik bölüm tek şeritli yol, ayrıca “serpme asfalt”
dediğimiz dar bir yol ve sık kazaların meydana geldiği bir yol. Sayın Bakan,
2016 yılında, bu sene bu yolun duble yol olarak yapılması planlanmış mıdır?
Şayet planlanmamışsa Amasya halkı adına talebimiz 2016’da bu yolun 55
kilometrelik bölümünün duble yol olarak yapılmasıdır. 
Teşekkür
ediyorum.
BAŞKAN
– Sayın Durmaz…
KADİM
DURMAZ (Tokat) – Teşekkür ederim Sayın Başkanım.
Erbaa
merkez, Çalkara, Hacıpazarı, Değirmenli, Aşağıçandır, Bölücek, Tepekışla
köylerinin 2009’dan bu yana istimlak bedelleri ödenmemektedir. 2016 yılı
bütçesinin şekillendiği bu dönemde bu köylülerin mağduriyeti giderilecek midir?
İkinci
sorum: Sayın Başbakanımız Tokat Cumhuriyet Meydanı’nda 2016 yılında Tokat’a
havaalanı ve hızlı tren sözü vermişti. Bununla ilgili programa alınma ve
ödeneği ayrıldı mı?
Yine,
Tokat Sigara Fabrikası özelleştirme kapsamında özelleştirildi. “Fabrika
kapanmayacak.” dendi, fabrika kapatıldı. Fabrika yerleri birinci sınıf tarım
arazisidir, istimlak edilirken buraya bir üretim için fabrika kurulacağı,
insanların ve iş gücünün istihdam edileceği söyleniyordu…
(Mikrofon
otomatik cihaz tarafından kapatıldı) 
BAŞKAN
– Sayın Yaşar…
NURETTİN
YAŞAR (Malatya) – Sayın Başkanım, bugün yaşadıklarımızı bir özetlersek diye
başlayacaktım. Bir bütçenin sonuna geldik ama genel tabloyu
değerlendirdiğimizde, anlaşılan, Türkiye’nin bir numaralı meselesi seviye
meselesidir. Diğer bütün meseleler bu büyük meselenin yanında talidir. Seviye
düşük kalite tarafından hayattan kovulur. Sadece adap değil, zekâ hadlerini
dahi umursamayan bir polemik şehveti ve aklına geleni söylemenin hiçbir
müeyyideye tabi olmadığı bir konuşma düzenine hapsolmuş bulunuyoruz. Bu, hepimizin
ortak sorunudur. Manzaramız, her sabah silinmiş bir hafızayla güne başlayıp
hangi saftan hücuma memur edilmişse oradan yürüyen irili ufaklı toplulukların
racon kestiği bir memleket…
(Mikrofon
otomatik cihaz tarafından kapatıldı) 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
İki
gündür 2016 bütçesinde tarıma ayırdığınız 11,7 milyar lira cari harcamayı,
personel harcamaları da dâhil olmak üzere 15,2 milyar liraya çıkarmak için iyi
bir kaynak ayırdığınızı söylüyorsunuz. Hadi buna bir şey demiyoruz ama bizden
kopya çektiğiniz gübre ve yemde KDV’yi sıfırlamak suretiyle 2,4 milyar lira
daha çiftçiye destek sağladığınızı söylüyorsunuz ya, çok komik oluyorsunuz.
Gübre ve yem fiyatlarında hiçbir değişiklik olmamıştır, hatta süt fiyatları
düşmesine rağmen yem fiyatları artmıştır. Daha bugün fiyatları aldım. O zaman,
2,4 milyar lira ayırdığınız kaynak kime gitmiştir, bunu soruyorum.
İkinci
sorum: Vergi affı çıkarıldı, kaç mükellef bunları ödemedi? Tahsilat oranı kaç?
5 defa vergi affı çıkardınız, 2002’den bu yana.
BAŞKAN
– Sayın Adıgüzel...
ONURSAL
ADIGÜZEL (İstanbul) – Sayın Başkan, 13 Mart Pazar günü 2016 yükseköğrenime
geçiş sınavına 2 milyonu aşkın adayın katılması bekleniyor. Öncelikle, bu
vesileyle, arkadaşlarımıza başarılar diliyorum, öğrenci kardeşlerime. Sokağa
çıkma yasaklarının olduğu bölgelerde binlerce öğrenci için bu yıl kayıp yıl
olacak.
Şimdi,
Sayın Bakana sormak istiyorum: Eğitim hakkından mahrum kalan bu öğrencilerin
mağduriyetlerinin giderilmesine yönelik ne gibi önlemler aldınız?
Bununla
birlikte, 4+4+4 eğitim sisteminin değiştirileceğine yönelik birtakım
söylentiler öğrenciler ve velileri yeni bir endişe sarmalının içine atmıştır.
On üç yılda 12 kez eğitim sisteminde değişiklik yapan ve 5 bakan değiştiren iktidarınız
öğrenci ve öğretmenleri kobay olarak kullanmaktan sıkılmadı mı?
Teşekkür
ederim.
BAŞKAN
– Teşekkür ederim Sayın Adıgüzel.
Biz
de Türkiye Büyük Millet Meclisi Başkanlık Divanı olarak, pazar günü sınava
girecek öğrencilerimize başarılar diliyoruz.
Cevaplar
için Sayın Bakana söz veriyorum.
Buyurun
Sayın Bakan.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sayın
Tüm, Balıkesir’deki yük taşımacılığına ilişkin olarak bir soru sordular. Eğer
kendileri uygun görürlerse, ilgili bakanlıktan, Ulaştırma Bakanlığından
detayları öğrenip kendilerine yazılı olarak cevap vermek isterim. 
“Roman
vatandaşlarımıza dönük olarak bütçeden bir kaynak ayırdınız mı?” şeklinde bir
soruları oldu. Tabii ki biz bütçeden kaynağı bütün vatandaşlarımıza ayırıyoruz
ama Roman vatandaşlarımıza…
MEHMET
TÜM (Balıkesir) – Çok mağdur durumdalar. 
MALİYE
BAKANI NACİ AĞBAL (Bayburt) - …dönük olarak seçim beyannamemizde de, Hükûmet
eylem planımızda da hem sosyal sorunlarının hem de ekonomik sorunlarının
giderilmesi anlamında kapsamlı bir çalışma yapacağımızı ifade etmiştik,
çalışmalarımız bu meyanda devam ediyor, inşallah yakında bu kapsamdaki
çalışmaları sizlerle paylaşırız.
MEHMET
TÜM (Balıkesir) – Bütçede pay ayırdınız mı bütçede?
MALİYE
BAKANI NACİ AĞBAL (Bayburt) - Bütün vatandaşlarımıza daha fazla eğitim, daha
kaliteli eğitim, daha iyi barınma koşulları, TOKİ’den Roman vatandaşlarımıza
uygun koşullarla konut edindirmeyle ilgili çalışmaları yürütüyoruz; hep beraber
istişare eder, nerede ne gerekiyorsa yardımcı oluruz. 
MEHMET
TÜM (Balıkesir) – Bütçede pay ayırdınız mı Sayın Bakan? Bütçede pay ayırdınız
mı? 
MALİYE
BAKANI NACİ AĞBAL (Bayburt) - Yani, bütçeyi yaparken “Şu parayı şu
vatandaşlarımıza ayırıyoruz, bu vatandaşlarımıza ayırıyoruz.” diye bir şey yok.

MEHMET
TÜM (Balıkesir) – Ama bu vatandaşlar mağdur durumda, çadırda yaşıyorlar Sayın
Bakan, zor durumdalar bunlar. 
MALİYE
BAKANI NACİ AĞBAL (Bayburt) - Bütün mağdur vatandaşlarımız neredeyse AK PARTİ
bugüne kadar orada olmuştur, bundan sonra da olmaya devam edecek. (AK PARTİ
sıralarından alkışlar) 
Sayın
Tuncer’in bu Amasya-Çorum kara yolu yapımıyla ilgili bir soruları oldu.
Sanıyorum, Karayolları Genel Müdürlüğü bu konuyla ilgili ihale çalışmalarını
belli bir aşamaya getirmiş, bu konuda ben Karayolları Genel Müdürlüğünden de,
Ulaştırma Bakanlığımızdan da daha detaylı bilgi alır, sizlerle paylaşırım. 
Biliyorsunuz,
2002 yılında duble yol dediğimiz zaman yaklaşık sadece 6 ilde olan bir yol
biçimiydi, şu anda 75 ilimizde bölünmüş yol var, kilometre olarak da uzunluğunu
yaklaşık 3 kat artırdık. Bu duble yol yapımına aynen devam ediyoruz. İnşallah,
bütün yollarımızda… Eski zamanda bildiğimiz, alıştığımız ama hiçbir zaman için
hoşnut olmadığımız o yollardan bu Türkiye’yi kurtaracağız. 
Sayın
Durmaz, köylülerin istimlak bedellerinin ödenmediğini söyledi. Ama, kurumunu
alamadım Sayın Durmaz, eğer hangi kurum olduğunu söylerseniz onu da ilgili
kurumdan araştırıp size bilgi veririz. 
KADİM
DURMAZ (Tokat) – Karayolları…
MALİYE
BAKANI NACİ AĞBAL (Bayburt) - Karayolları. Tamam, arkadaşlarımız o konuyu da
Karayolları Genel Müdürlüğünden bilgi olarak alırlar, biz de sizlerle
paylaşırız. 
KADİM
DURMAZ (Tokat) – Sayın Bakanım, havaalanı ile hızlı trenimiz vardı. 
MALİYE
BAKANI NACİ AĞBAL (Bayburt) - O konularla da ilgili Kalkınma Bakanlığımızdan,
Ulaştırma Bakanlığımızdan gerekli bilgileri alır, sizlerle paylaşırız. 
Tarımsal
destekler konusunda hani “Çok komik oluyorsunuz.” diye bir değerlendirme
yapıldı ama böyle bir değerlendirme… Hani, deseniz ki: “Ya, bu kadar hizmet
yaptınız çok oluyorsunuz.” daha doğru olur. (AK PARTİ sıralarından alkışlar)
Ama bu kadar güzel hizmetler yapıyoruz. Yani, bunlardan hepimizin de memnuniyet
duyması lazım. 
OKAN
GAYTANCIOĞLU (Edirne) – Hizmetler çiftçiye gitmiyor ama. 
MALİYE
BAKANI NACİ AĞBAL (Bayburt) – Tarım kesimine bu dönemde önemli destekler
verilmiştir. Yem ve gübredeki katma değer vergisi indirimi konusunda Cumhuriyet
Halk Partisi olarak sizin de bir fikriniz olabilir, sizin de taahhüdünüz
olabilir; buna saygı duyarım. Şu anda bunu tartışmak yerine, tarım desteklerini
nasıl daha iyi artırabiliriz, tarımda çalışan vatandaşlarımızın refahını nasıl
daha iyi artırabiliriz, onun gayreti içerisinde olmamız gerekir. 
OKAN
GAYTANCIOĞLU (Edirne) – Bize sorsaydınız söylerdik, bize sormadınız.
MALİYE
BAKANI NACİ AĞBAL (Bayburt) – Geçen sene bir Yeniden Yapılandırma Kanunu
çıkardık, hani “vergi affı kanunu” olarak ifade ettiniz ama Yeniden
Yapılandırma Kanunu çıkardık. Yanlış hatırlamıyorsam 4,7 milyon vatandaşımız
bundan yararlandı. Uygulanmaya devam ediyor. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Bakan, buyurunuz.
MALİYE
BAKANI NACİ AĞBAL (Bayburt) – Teşekkür ederim Sayın Başkanım.
İnşallah,
ödeme güçlüğü içinde olan vatandaşlarımıza, geçen sene ağustosta yaptığımız bu
Yeniden Yapılandırma Kanunu da önemli bir kolaylık sağlamış olacak. 
OKAN
GAYTANCIOĞLU (Edirne) – Tahsilat oranını sorduk, tahsilat.
MALİYE
BAKANI NACİ AĞBAL (Bayburt) – Sayın Adıgüzel, ÖSYM sınavıyla ilgili bir soru
sordular. Ben de bu fırsattan istifade ederek, pazar günü sınava girecek bütün
öğrencilerimize kalben başarılar diliyorum, inşallah hepsine Allah gönlüne göre
yer versin, güzel bir sınav geçsin ve güzel yerleri kazansınlar. Gençler bizim
geleceğimiz. 
Bu
belirttiğiniz sorunlarla ilgili olarak Millî Eğitim Bakanlığımızla da gerekli
konuşmaları yaparım ama Millî Eğitim Bakanımızın bu konularda ne kadar hassas
olduğunu biliyorum. Gerçekten, gençlerimizin eğitimlerinde bir eksiklik
olmaması için her türlü tedbiri Millî Eğitim Bakanlığımız aldı, almaya da devam
edecek.
Sayın
Başkanım, teşekkür ediyorum.
BAŞKAN
– Teşekkür ederim Sayın Bakan. 
Maddeyi
oylarınıza sunuyorum: Kabul edenler… Etmeyenler… Madde kabul edilmiştir. 
7’nci
maddeyi okutuyorum: 

Yürütme
MADDE 7- (1) Bu Kanun hükümlerini Bakanlar Kurulu yürütür.
BAŞKAN
– Madde üzerinde siyasi parti grupları ve şahısları adına söz talepleri vardır,
onları karşılayacağım.
İlk
söz, Halkların Demokratik Partisi Grubu adına Batman Milletvekili Saadet
Becerekli’ye ait. 
Buyurun
Sayın Becerekli. (HDP sıralarından alkışlar) 
Süreniz
on dakikadır. 
HAYATİ
TEKİN (Samsun) – Sayın Başkanım, bu konuda sadece AKP konuşmalı bence(!)
HDP
GRUBU ADINA SAADET BECEREKLİ (Batman) – Hepinizi saygıyla selamlıyorum. 
Bugün
görüşülmekte olan 2016 bütçe tasarısı üzerine partimizin görüşlerini ifade
edeceğim. 
Hükûmetin
politik yaklaşımını ortaya koyan 2016 bütçesi, daha önceki yıllarda olduğu
gibi, sermayeyi gözeten, savaş, rant ve yoksulluk bütçesi olup özü itibarıyla
da cinsiyetçi bir bütçe özelliği taşımaktadır. 
Hükûmetin
bütçeyi demokratik katılımcılıktan uzak bir şekilde toplumun tüm kesimlerinin
müzakere ve onay süreçlerine dahiliyetine olanak vermeden oluşturduğunu
söylemek yanlış olmayacaktır. 
2016
bütçesi oluşturulurken kadın bakış açısı, kadın özgürlük çizgisi gözetilmeden
yapılmış, toplumsal cinsiyete duyarlı bütçeleme yapılmamıştır. Kadınların
sosyal, siyasal, kültürel ve ekonomik alanda karşılaştıkları ayrımcılığı
gidermekten uzak olan bu bütçede temel hedefin kadının aile içinde daha fazla
konumlandırılması olduğu açıktır. Kadınların çalışma yaşamına esnek ve
güvencesiz istihdamla katılmaları amaçlanmıştır. Sermayenin ve özel sektörün
çıkarlarını önceleyen bir yaklaşımla hazırlanmış bu bütçe nedeniyle kadınlar
kamusal alanda hizmetlerden gittikçe daha az yararlanır olacaktır. 
Açıktır
ki 2016 bütçesi savunma ve güvenlik birimlerine ayrılan paydan dolayı bir savaş
bütçesi özelliği taşımaktadır. Hukuksuz ve antidemokratik yöntemlerle,
insanların yaşam hakkı başta olmak üzere her türlü hak ihlalini yapan Hükûmet,
maalesef, bütçeyi de bu esasla hazırlamıştır. “Güvenlik” adı altında yapılan
harcamalar, şiddeti ve çatışmaları derinleştirmekten başka bir işe
yaramayacaktır. Aynı zamanda kadına yönelik sistemli şiddeti, tacizi, tecavüzü
de beraberinde getirecektir. 
Orta
Doğu’da yürütülen kirli savaş politikaları sonucu oluşan kaos ortamından
kaçarak ülkemize göç etmek zorunda kalmış, kamplarda ya da kamp dışında kadın
mülteciler, çalışma hakkının tam anlamıyla tanınmaması, cinsel istismara ve
saldırıya karşı koruyucu mekanizmaların bulunmaması, sosyal dışlanmanın olumsuz
etkilerinin doğrudan hedefi bulunmaktadırlar. Beslenme, barınma, psikolojik
destek, eğitim, sağlık ve sosyal hizmet ihtiyaçları karşılanmadığı ve bu hak ve
ihtiyaçlar bütünlüklü bir biçimde ele alınmadığı için son derece kötü çalışma
ve yaşam koşullarına mahkûm edilmiş durumdadırlar. 
Türkiye
Büyük Millet Meclisi Başkanlığı idari teşkilatı tarafından ilk kez 2013-2017
Stratejik Planı’nda kurum bünyesinde kadınların çalışma hayatındaki sorunlarına
ilişkin duyarlılığı ve farkındalığı artırmayı gözetmek ilkesine yer verilmiş
olmasına karşın, bu ilke şimdiye kadar göz ardı edilmiştir. 
AKP
Hükûmeti kadını bir birey olarak değil, ailenin bir unsuru olarak
konumlandırmakta, tüm düzenlemeleri buna göre yapmaktadır. Bu yaklaşımı 2010
yılında “kadın” adını bakanlıktan çıkararak bir kez daha göstermiştir. 2016
yılı bütçesinde Aile ve Sosyal Politikalar Bakanlığı olarak yeniden
yapılandırılan bakanlığa ayrılan kaynaklar kadına yönelik şiddete, düşük ücrete
ve güvencesiz çalışma, istihdam, kamusal hizmetlere erişimde ayrımcılık ve
benzeri temel ihtiyaçlarına gerekli çözüm üretme politikalarını hayata geçirmek
yerine büyük kısmı sosyal yardımlar için tahsis edilmiştir. Hükûmet her ay
binlerce kadına evde çocuk, yaşlı, engelli bakımı nedeniyle ücret ödemektedir.
Bir çeşit aldatmaca olan bu yöntemle hem kadın istihdamı yüksek gösterilmekte
hem sosyal bağımlılık mekanizması oluşturulmakta hem de kadın ev içinde
denetimden ve güvenceden uzak çalıştırılmaktadır. Dolayısıyla kadın emeği yine
yok sayılmış, ev emekçisi kadınlar, ev işçisi kadınlar yine görmezden
gelinmiştir. 
2016
yılının hemen başında Meclisten geçirilen torba yasayla getirilen
düzenlemelerle yarı zamanlı, esnek ve güvencesiz çalışmanın kadınlar üzerinde
yaygınlaştırılması hedeflenmiştir. Doğum, annelik gerekçesine dayanılarak
yapılan düzenlemelerle kadını aile içinde konumlandırma ve güvencesiz çalışmayı
kadınlardan başlayarak temel çalışma biçimi hâline getirme politikasında bir
adım daha atılmıştır. Ayrıca, son dönemde gündemleştirilen, işçilerin kıdem
tazminatının kaldırılması, fona devredilmesi, 657 sayılı Yasa’da kamu
emekçilerinin iş güvencesini ortadan kaldıracak yönde değişiklik yapılması
konularının en çok kadın emekçileri olumsuz etkileyeceği açıktır. 
Hükûmetin
kadına bakış açısını maalesef ki çok iyi biliyoruz. Bu bakışın bir sonucu
olarak her ne kadar mevcut iktidar kadına karşı şiddet ve kadın
cinayetlerindeki artışı inkâr etme eğilimi içinde olsa da hemen her gün bir
kadının katledildiği, daha fazlasının da değişik biçimlerde ve oranlarda
şiddete uğradığı, kadının toplum içindeki konumunu iyileştirmek yerine daha da
kötü bir hâle geldiği bir ülke gerçekliğiyle karşı karşıyayız. Kadına yönelik
erkek şiddeti karşısında hukuk sisteminin yetersizlikleri yanında, maalesef,
gereken yaptırımların da uygulanmadığına; hatta özelde mahkemelerin, genelde
ise devletin bu konudaki tutumunun caydırıcı olmaktan çok teşvik edici
olduğuna, katilleri hafifletici nedenlerle ceza almaktan koruduğuna üzülerek tanık
oluyoruz. Kadına yönelik şiddetin sadece cezai yaptırımlarla önlenemeyeceği,
toplumun, erkeğin ve devletin bu temelde kapsamlı bir dönüşüm geçirmesi
gerektiği ortadadır. 
Sayın
Başkan, değerli üyeler; bugün, 8 Mart Dünya Kadınlar Günü, tüm dünyada olduğu
gibi ülkemizde de her yıl kutlanmaktadır. Kadınların uzun süreli mücadelesinin
bir kazanımı olan bu önemli gün, biz kadınların eril sisteme, savaşa, şiddete
ve her türlü baskı, sömürüye karşı barış, hak ve özgürlükler taleplerimizi dile
getirmek için alanlara çıktığımız gündür. 
Tarihçesinden
bahsetmek yerine, çetin mücadelelerle kazanılmış bu günün ülkemizde nasıl
karşılandığından bahsetmek istiyorum. Ülkemizde 8 Mart yasaklanmalarla
karşılandı ne yazık ki bu yıl da. Evet, pek çok yerde yasaklandı. Ben Batman’dayken
de barışçıl bir kadın mitingi yapmayı hedeflemiştik ama ne yazık ki son gün,
cumartesi yapacağımız mitinge, Batman Valiliği, cuma günü, son saatlerde
“olmaz” diyerek çeşitli nedenlerle reddetti. Urfa Valiliği 5-8 Mart
tarihlerinde eylem, yürüyüş, stant açma gibi her türlü 8 Mart etkinliğinin
yasak olduğunu; Ankara Valiliği ve Ankara Emniyet Müdürlüğü de yürüyüş
güzergâhının yasal olmadığı gerekçesiyle 8 Mart mitinginin engelleneceğini
duyurdu. İstanbul Valiliği ise 23 Şubatta miting için başvuran İstanbul 8 Mart
Kadın Platformu’na 4 Mart Cuma günü yani 8 Marttan önceki son iş gününde,
Kadıköy’ün miting alanı olmadığını bahane ederek 8 Mart mitingine izin vermedi.

Biz sabahtan beri hep birlikte, siyasi parti ayrımı
gözetmeden birbirimizin 8 Mart Dünya Kadınlar Günü’nü kutladık ve gerçekten ben
bu konuda kendimi çok iyi hissettim, çok mutlu hissettim ama tekrar sormak
istiyorum… 8 Martı yasaklamak, aklımıza, Hükûmetin, AKP Hükûmetinin kadının
kendisinden ve yasak tanımayan direncinden korktuğunu getiriyor. 8 Martı
yasaklamak, AKP Hükûmetinin kadınları susturmaya, boyun eğdirmeye, diz
çöktürmeye yönelik politikalarından sadece biridir diye düşünüyoruz. 
2013 Nevruz’unda Sayın Abdullah Öcalan’ın mektubuyla
başlayan ve müzakere aşamasına geçmek üzere olan barış sürecini, yakalanan bir
tarihî fırsatı bir anda yok sayması, içte ve dışta devlet aklından uzak
politikaları uygulamaya koyması ve temmuz ayından itibaren bölgede halka
yönelik şiddet girişimleri bizi savaş gerçekliğine hiç olmadığımız kadar yaklaştırmıştır.
Başta Silopi, Cizre ve Sur olmak üzere pek çok yerde ağır vahşet uygulanmış ve
şehirler yakılmıştır. Bugün hâlâ Cizre’de vahşi şekilde katledilen ve tanınmaz
hâle getirilen cenazelerin bir kısmının kimliği belirlenememiştir. 
Daha önce de belirttim, dünyanın her yerinde savaş ve
çatışmalı ortamdan etkilenen kadınlar ve çocuklardır. Temmuz ayından beri AKP
Hükûmetinin yürüttüğü özel savaş konsepti bugüne kadar 95’i çocuk, 94’ü kadın
olmak üzere toplamda 568 sivilin yaşamını yitirmesine neden oldu ki bu sayı
kimlikleri belli olanlardır. 
Silopi’de sokağa çıkma yasağı sırasında katledilen
Taybet İnan’ın cansız bedeni ancak yedi gün sonra alınabilmişti sokak
ortasından. Cizre ve Sur’da katledilen kadın bedenleri çıplak bir şekilde
teşhir edilmişti. Ki buna ben inanıyorum ki sabahtan beri birbirimizin 8
Martını kutladığımız kadın arkadaşların da karşı durması, karşı gelmesi
gerektiğini ifade etmek istiyorum. Savaşların kararını erkek egemen sistem
verir ancak savaş kadınlar için sadece şiddet, ölüm, yıkım, tecavüz, göç ve
yoksulluktur. Bu nedenle, toplumsal barışı inşa etmek için sahip oldukları güç
ve birikim, barış için mücadelelerini ve sözlerini söyledikleri bir gün olan 8
Mart Günü’nü yasaklamak…
(Mikrofon
otomatik cihaz tarafından kapatıldı) 
SAADET
BECEREKLİ (Devamla) – Bitiriyorum Başkan.
BAŞKAN
– Sayın Becerekli, normalde ek süre uygulamamız yok ama bugün Dünya Kadınlar
Günü olduğu için size ek süre vereceğim efendim.
Buyurun.

SAADET
BECEREKLİ (Devamla) – Teşekkür ederim, bitiriyorum.
…8
Martı yasaklamak savaşta ısrarın bir kanıtıdır. Önümüzdeki Suriye örneğini iyi
tahlil edersek savaştan kimseye hayır gelmeyeceğini görebiliriz. Bizler, her
koşulda, söz konusu savaş ve katliam politikalarını uygulayanların karşısında
durmaya devam edeceğiz. Bilinmelidir ki Türkiye halkları uygulamaya konulan bu
kirli savaş politikalarını çok iyi görmektedir. İnanıyorum ki nihayetinde
kuyuya atılmış bir taşı çıkarmak için ülkece o karanlık kuyuya inmeyeceğiz diye
düşünüyorum.
Sözlerimi
bitirirken bir kez daha, Parlamentoda bulunan arkadaşları saygıyla
selamlıyorum. (HDP sıralarından alkışlar) 
BAŞKAN
– Teşekkür ederim Sayın Becerekli.
Birleşime
on dakika ara veriyorum.
Kapanma Saati: 23.54
DOKUZUNCU OTURUM
Açılma Saati: 00.05
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mücahit DURMUŞOĞLU (Osmaniye), Mustafa AÇIKGÖZ (Nevşehir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 56’ncı Birleşiminin Dokuzuncu
Oturumunu açıyorum.
2014 Yılı
Merkezi Yönetim Kesin Hesap Kanunu Tasarısı’nın görüşmelerine kaldığımız yerden
devam ediyoruz.
Komisyon
yerinde.
Hükûmet
yerinde.
Siyasi
parti grupları adına söz verme işlemine devam ediyorum.
İkinci
sırada Cumhuriyet Halk Partisi Grubu adına İstanbul Milletvekili Mustafa Sezgin
Tanrıkulu konuşacaktır.
Buyurun
Sayın Tanrıkulu. (CHP sıralarından alkışlar) 
Süreniz
on dakikadır.
CHP
GRUBU ADINA MUSTAFA SEZGİN TANRIKULU (İstanbul) – Sayın Başkan, değerli
milletvekilleri; Sayın Başkan, öncelikle bir sitemimi söyleyeyim. Konuşma
sırası bana gelince on dakika ara verdiniz. Gün 8’inden 9’una döndü.
Dolayısıyla, 8 Mart Dünya Kadınlar Günü de bitmiş oldu ama ben yine de Dünya
Emekçi Kadınlar Günü’nü kutluyorum. Mor kravat takmıştım, kurdelem de vardı ama
9 Mart oldu şimdi.
BAŞKAN
– Sayın Tanrıkulu, Dünya Kadınlar Günü’nü bir güne sığdıramayız, bir güne
sığmayacak kadar önemlidir. (CHP sıralarından alkışlar)
MUSTAFA SEZGİN
TANRIKULU (Devamla) – Evet.
Değerli
arkadaşlar, kadınlarla ilgili fotoğraflar toplamıştım, onları gösterip
kayıtlara girmesini istiyorum. Evet, kutluyoruz ama gerçekten kadınlar bunu
kutlayabildi mi yakın zamanda? Erkek şiddetinin daha ötesinde Hükûmet
politikalarının, bu politikaların yarattığı ağır bir şiddet vardı kadınlar
üzerinde. Şu fotoğraf şehit anneleri, şu fotoğraf yine şehit anneleri ancak bu
fotoğrafları, şehit annelerinin fotoğraflarını artık göremiyoruz; bütün bu
fotoğraflar sansürleniyor, televizyonlara falan çıkması engelleniyor. Ancak
geçmişte kalan bu fotoğraflar var. 
Cizreli annenin
feryadı… Bu kadın, bu anne bizim üzerimize feryadını söyledi ve “Düşman
mıydık?” dedi bu feryadı yaparken üç gün önce.
Diyarbakır Sur’da başörtülü bir kadın, yaka paça
götürülüyor, geçen hafta.
İki gün önce İstanbul’da Zaman gazetesinin önü,
başörtülü bacımız. 
Evet, çok şey söylediniz başörtülü kadınlar için,
“Kendi Hükûmetimiz döneminde eşitlik getirdik.” dediniz ama eşitlik herhâlde
zulümde eşitlik oldu ve baskıda eşitlik oldu. Görmedikleri zulmü şimdi
görüyorlar Türkiye’nin her yerinde.
Yine, paramparça olmuş, evinin önünde, kadın. 
Ve önceki gün sevgili Tahir Elçi’nin eşinin paylaştığı
Twitter mesajı: “Kendimizi güvende hissetmediğimiz bu ülkede, Tahir Elçi’nin
kendisini iyi hissetmesi için mezara duvar ördürdüm.” Bu da oldu değerli
arkadaşlar. Böyle bir ağır tabloyla karşı karşıyayız Dünya Kadınlar Günü’nde
maalesef. 
Başka bir konuşma hazırlamıştım ama üyesi olduğum,
kurucusu olduğum Türkiye İnsan Hakları Vakfının Başkanı, saygın bilim kadını
Şebnem Korur Fincancı -adli tıp uzmanı- geçen günlerde Cizre’ye gitti sokağa
çıkma yasağının kalkmasından sonra ve bir ön inceleme raporu hazırladı
gördükleriyle ilgili olarak. Meclisin kayıtlarına geçmesi açısından bunu
hızlıca okumak istiyorum, ne olduğunun anlaşılması bakımından: “3 Mart 2016
tarihinde Cizre’ye hareket edildi. Kent girişine ulaşıldığında geri dönüş yapan
çok sayıda aracın uzun bir kuyruk oluşturduğu, kimlik kontrolleriyle geçişlerin
gerçekleştirildiği gözlendi. İlk bodruma ulaşıldığında pencere pervazı içinde 1
adet tank mermisi olması kuvvetle muhtemel cisim gözlendi. İçerisi karanlık
olmakla birlikte cep telefonu fenerleri yardımıyla içeri girildi. İçeride
girişe göre sol tarafta bulunan duvarın
dibinde tüm tabanı kaplayan çok sayıda yanmış hâlde kemik parçasının olduğu
gözlendi. Kemik parçaları arasında özellikle üst kolları bulunmayan bir alt
çene kemiği boyutları itibarıyla değerlendirildi. İlk gözlem amacıyla gelindiği
için beraberimizde ölçek, yüksek çözünürlüklü kamera olmamakla birlikte, cep
telefonu kamerasıyla fotoğrafları çekildi. Fotoğraflarda alt çene kemiğinin
hemen yanında bulunan yanmış hâldeki gözlük çerçevesiyle birlikte yerleri
değiştirilmeden fotoğraflandı. Gözlük yatay eksen uzunluğu yaklaşık yüz
genişliği ve alt çene genişliğiyle eşit olacağı düşünüldüğünde, eldeki sınırlı
olanaklarla yapılan değerlendirmede dahi bulunan alt çene kemiğinin yanmaya
bağlı bir miktar boyut değişikliği öngörülse de erişkin bir kişiye ait
olamayacağı, yanma düzeyi itibarıyla yanığa bağlı kemik doku kaybı da
gözetilerek 10-12 yaşlarında bir çocuğa ait olduğunun kabulü gerekmektedir. Diş
çukurlarındaki yanmaya bağlı tahribat nedeniyle daha tanımlayıcı olabilecek bir
şekilde diş gelişimine bakılarak bir değerlendirme yapmak mümkün olamamıştır.”
SALİH
CORA (Trabzon) – Adli tıp profesörü mü? 
MUSTAFA
SEZGİN TANRIKULU (Devamla) – Evet, adil tıp profesörü, Şebnem Korur Fincancı. 
“Bodrumun
bu bölümünde görüldüğü üzere, çok sayıda kafatası ve kemiklere ait yanmış hâlde
kemik kalıntıları bulunduğu gözlemlenmiştir. Dikkat çeken bir husus, bodrumun
ilk giriş kısmı ortada bu yanık kemiklere birkaç metre mesafede yanmamış hâlde
yünlerin bulunmasıdır. Kemiklerde yer yer kömürleşme düzeyinde yanık meydana
getirecek bir yangın ortamında yünlerin yanmamış olması beklenemeyeceğinden,
bomba benzeri genel ve yaygın bir yangına da yol açacak bir patlayıcıdan çok,
bodrumun bir bölümünde yanmış hâlde bulunan kemiklerin yüksek ısı oluşturacak
bir sınırlı yangın ortamında kalmış oldukları kuşkusu oluşmuştur. Bu kuşkuların
aydınlatılabilmesi için bodrum içinde kapsamlı bir olay yeri incelemesi ve
yanık alanlarının değerlendirilmesinin yapılması gerekmektedir.
İkinci
bodrum tümüyle moloz yığınlarının bulunduğu, diğer yıkılmış binaların arasında
bir alandır. Bu alandan alınan molozların Dicle Nehri kıyısına döküldüğü,
molozlar arasında insan bedenlerine ait parçalar bulunduğu ve bu bölgeye
insanların sokulmadığı görüşülen kişilerce aktarılmış, molozlar arasında insan
bedeni parçaları görülen fotoğraflar daha önce paylaşılmıştır. Bu alan tümüyle
molozla kaplı olduğundan bu bölgeden kaç cenaze çıkarıldığı, tamamının çıkarılıp
çıkarılmadığı, dolayısıyla moloz yığınları altında hâlâ cenazelerin olup
olmadığı ve gerçek ölüm sayısı belirsizliğini korumaktadır. 
Bodrumlar
görüldükten sonra Türkiye İnsan Hakları Vakfının 18 Ekim 2015 tarihinde Cizre
Referans Merkezi işleviyle açılışını yaptığı, Şırnak Tabip Odasıyla ortak
kullanım alanı olan daireye gidilmiştir. Türkiye İnsan Hakları Vakfı Referans
Merkezinin olduğu dairede Türkiye İnsan Hakları Vakfına ait olan bölümde yerde
dik olarak duran ve ne olduğu anlaşılmayan bir metal cisim görülmüştür. Kapı
kırılarak girildiği anlaşılan dairede, diğer dairelerden farklı olarak yanmaya
bağlı yoğun is gözlenmiş, muayene masasının tümüyle tahrip edildiği
görülmüştür. Bina girişinde, dışarıda bulunan Türkiye İnsan Hakları Vakfı
tabelası da indirilmiştir.
Sonuç:
Bu ön rapor bundan sonra yapılacak olan incelemeler için yardımcı olabileceği
düşüncesi ile hazırlanmıştır. İlk belirlemeler, ölü sayısının üç bodrumdan
otopsi için gönderildiği belirtilen 178 rakamının üzerinde olabileceği kuşkusu uyandırmaktadır.
Gidiş amacı, ilk ziyaret, genel değerlendirme olduğundan gerekli ve yeterli
inceleme yapabilecek, belgelemede kullanılabilecek malzeme götürülmemiş
olduğundan, sınırlı olanaklarla yapılmış olsa da, bir çocuğa ait alt çene
kemiğinin bulunduğu ilk bodrum da dâhil, tespit edilememiş ölümler yapılacak
ayrıntılı bir incelemeyle ortaya konulabilecektir.” 
Değerli
arkadaşlar, çok vahim bir tabloyla karşı karşıyayız. Bunun başka yerlerde de
gerçekleşme olasılığı var. Meclis Başkanlığına başvuru yaptım. 1995’te
Ümraniye’de ve Sultangazi’de meydana gelen olaylar nedeniyle, araştırma
komisyonu şeklinde değil ama Meclis Başkanı inisiyatifiyle bir komisyon
kurulduğu bilgisini aldım yasama uzmanlarından ve başvuru yaptım. Bize
sorumluluk düşüyor. Eğer gerçekten de bunların önüne geçmek istiyorsak, Meclis
Başkanına çağrımdır, bir komisyon oluştursun 4 siyasi partiden ve gideriz, ne
olup ne olmadığını gerçekten de objektif bir biçimde görürüz burada birbirimize
kızmadan, bağırmadan. Bir eksik varsa, bir yanlış varsa da düzeltiriz millet
adına, devlet adına. Çünkü vahim bir tabloyla karşı karşıyayız. 
YILMAZ
TUNÇ (Bartın) – Bu tablonun sebebi kim? 
MUSTAFA
SEZGİN TANRIKULU (Devamla) – Bu tablonun yarın Şırnak merkezde, Nusaybin’de,
Yüksekova’da, Cizre’de veya Sur’da yeniden gerçekleşmemesi düşünülemez, yine
gerçekleşebilir. Bütün bunların önüne geçmek bizim sorumluluğumuzdadır, bu
Parlamentonun sorumluluğundadır. 
O
nedenle, bir kez daha ben buradan sağduyu çağrısı yapıyorum. Bu tablo, okuduğum
bu rapor herhangi bir dış ülkede değil, kendi ülkemizde, Cizre’de bir ön
rapordur ve vahim bulgular vardır. Bunun önüne hep beraber geçmeliyiz.
Ben,
tekrar, bütçenin ülkemize barış ve huzur getirmesini diliyorum. 
Teşekkür
ediyorum. 
Sayın
Başkan, hem konuşma metnimi hem de raporu tutanaklara geçmesi açısından sizlere
sunuyorum. (CHP sıralarından alkışlar) 
BAŞKAN
– Teşekkür ederim Sayın Tanrıkulu.
Şimdi
sıra Milliyetçi Hareket Partisi Grubu adına İzmir Milletvekili Oktay Vural’da.
Buyurunuz
Sayın Vural. (MHP sıralarından alkışlar) 
Süreniz
on dakikadır.
MHP
GRUBU ADINA OKTAY VURAL (İzmir) – Teşekkür ederim Sayın Başkan. 
Çok
değerli milletvekilleri, bir bütçe görüşmesinin sonuna geldik. Tabii, yarın son
konuşmalarımızı yapacağız. Bu geçen süre içerisinde Milliyetçi Hareket Partisi
milletvekilleri olarak milletimizin hakkını hukukunu korumaya, bu yönüyle hem
Türkiye'yi yöneten iktidar partisinin yanlışlarını hem de Milliyetçi Hareket
Partisinin çeşitli konularla ilgili görüş ve düşüncelerini, çözüm önerilerini
paylaştık. Bu bütçe netice itibarıyla milletimizin vergileriyle oluşuyor.
İnşallah, bu bütçe, helal vergilerden oluşan bu bütçe, haram bulaştırılmadan
milletimize daha iyi hizmet vermek için bir vesile olarak kullanılır. Bu
bakımdan, bütçenin hayırlı uğurlu olmasını diliyorum. 
Bu
bütçede tabii, çeşitli konuşmalar yapıldı, Sayın Bakan fıkra okudu, biz de
fıkrayla cevap verdik. Aslında, bakıldığı zaman yani hem fıkralarda hem de
şiirlerde ekonomik durumun tahlil edildiği çok örnekler vardır. Dolayısıyla,
ben burada o, belki de yazılan zamanın, söylenen zamanın ruhuna uygun veya o ruhtan mülhem çeşitli
zamanları ifade eden bununla ilgili bir fıkra ve iki şiirle bu bütçe hakkında
görüşlerimizi paylaşmak istiyorum. 
Bir
civciv karşıdan karşıya geçerken otomobil tarafından eziliyor. Tabii, bu duruma
iktisat okulları, bu iktisadi politikaları uygulayanların tepkisi nasıl olur
diye araştırmışlar.
Merkantilistler
“Ülkenin zenginliğinde azalma oldu, daha çok civciv ihraç edilmeli."
diyor.
Fizyokratlar
“Doğal düzen, toprağı bol olsun." diyor.
Klasikler
“Görünmez el düzenler." diyor.
Neoklasikler
“Diğer şeyler sabitken civciv karşıya geçebilirdi." diyor.
Keynesyenler:
“Üst geçit yapılmış olsaydı –yani bu devletin müdahalesi- civciv ezilmezdi.
Uzun dönemde tüm civcivler ölüdür.” 
Monateristler:
“Para cezaları gereğinden az olduğu için civciv ezilmiştir.” 
Yeni
klasikler: “Ezildiğini fark etmesiyle birlikte bir daha ezilmeyecektir.” 
Rasyonel
beklentiler teorisi bu: “Sadece öngörülmeyen otomobiller civcivleri ezecektir.”

Yeni
Keynesyenler de “Otomobilin hızlı gittiğinden haberi olmayan, asimetrik
bilgiyle civciv karşıdan karşıya geçmek istediği için ters seçim yapmış ve
ezilmiştir." diye açıklıyor. “Hem öngörülen hem de öngörülmeyen
otomobiller civcivleri ezecektir. Ama öngörülmeyen otomobiller daha çok
ezecektir." diyor.
Arz
yanlı iktisatçılar “Civciv kaybını telafi etmek için vergiler düşürülüp civciv
üretimi teşvik edilmelidir." diye çözüm buluyor.
Post
Keynesyenler “Otomobilin geçeceği belirsiz olduğu için civciv ezilmiştir."
diyor.
Anayasal
iktisatçılar da “Otomobillerin hızlı gitmesi anayasayla engellenmelidir."
diyor.
Tabii,
günümüzün konjonktür teorileri, uygulanan konjonktür ve politik ekonomi:
“Otomobil icat edilmeseydi civciv ezilmeyecekti. Yumurtadan çıkmasaydı civciv
olmazdı. Otomobil yola çıkmasaydı civciv ölmezdi. Civcivin ölümü
fıtratındandır. Bunu haber yapan kriz tellallarının faiz lobileriyle ile dış
güçlerin paralel tuzakları güçlü ekonomimizi sarsamaz.” 
İşte,
bugün, aslında bütün bu okullarla ilgili zannederim en güzel tanımlama, bu
konjonktür teorileri. Çünkü Adalet ve Kalkınma Partisi, her bir sorunda ya faiz
lobilerini ya da kriz tellallarını ya da dış güçleri ortaya koymuş, kendisi
zeytinyağı gibi üste çıkmak maharetiyle meseleyi konjonktüre ya da fıtrata
havale edebilmiştir. 
Tabii,
şiirler söyleniyor. Bu şiirlerden bazıları işte çeşitli zamanlarda ekonomiyi ve
durumu anlatan şairlerin ruhunu ifade ediyor. Ben de onları paylaşmak
istiyorum: 
“Bu
sofracık, efendiler - ki iltikaama muntazır 
Huzurunuzda
titriyor - bu milletin hayatıdır; 
Bu
milletin ki mustarip, bu milletin ki muhtazır! 
Fakat
sakın çekinmeyin, yiyin, yutun hapır hapır... 

Yiyin
efendiler yiyin, bu han-ı iştiha sizin, 
Doyunca,
tıksırınca, çatlayıncaya kadar yiyin! 

Efendiler
pek açsınız, bu çehrenizde bellidir 
Yiyin,
yemezseniz bugün, yarın kalır mı kim bilir? 
Bu
nadi-i niam, bakın kudumunuzla müftehir! 
Bu
hakkıdır gazanızın, evet, o hak da elde bir... 

Yiyin
efendiler yiyin, bu han-ı iştiha sizin, 
Doyunca,
tıksırınca, çatlayıncaya kadar yiyin! 

Bütün
bu nazlı beylerin ne varsa ortalıkta say 
Haseb,
neseb, şeref, oyun, düğün, konak, saray, 
Bütün
sizin, efendiler, konak, saray, gelin, alay; 
Bütün
sizin, bütün sizin, hazır hazır, kolay kolay... 

Yiyin
efendiler yiyin, bu han-ı iştiha sizin, 
Doyunca,
tıksırınca, çatlayıncaya kadar yiyin! 

Büyüklüğün
biraz ağır da olsa hazmı yok zarar 
Gurur-ı
ihtişamı var, sürur-ı intikaamı var. 
Bu
sofra iltifatınızdan işte ab u tab umar. 
Sizin
bu baş, beyin, ciğer, bütün şu kanlı lokmalar... 

Yiyin
efendiler yiyin, bu han-ı iştiha sizin, 
Doyunca,
tıksırınca, çatlayıncaya kadar yiyin! 

Verir
zavallı memleket, verir ne varsa, malını 
Vücudunu,
hayatını, ümidini, hayalini 
Bütün
ferağ-ı halini, olanca şevk-i balini. 
Hemen
yutun düşünmeyin haramını, helalini...

Yiyin
efendiler yiyin, bu han-ı iştiha sizin, 
Doyunca,
tıksırınca, çatlayıncaya kadar yiyin! 

Bu
harmanın gelir sonu, kapıştırın giderayak! 
Yarın
bakarsınız söner bugün çıtırdayan ocak! 
Bugünkü
mideler kavi, bugünkü çorbalar sıcak, 
Atıştırın,
tıkıştırın, kapış kapış, çanak çanak... 

Yiyin
efendiler yiyin, bu han-ı iştiha sizin, 
Doyunca,
tıksırınca, çatlayıncaya kadar yiyin!” demiş şair.
Bir
başka şairimiz de şöyle demiş, aslında eski defterdar:
“Bir
yolsuzluk görünce köpürme, isyan etme
Bir
hak için kendine, dik başlıdır dedirtme.
Doğru
yolu dostuna göster ama, sen gitme.
Ne
derlerse huuu… diye salla hemen başını,
Dilini
tut, uslu dur, al gitsin maaşını.

Unutma
bu ocağın adı asiyaptır
Sen
de bir dolap çevir, apartmanlar yaptır.
Hakikat
nene gerek o memnu bir kitaptır.
Sana
lazım olan şey, sallayarak başını
El
öpüp, etek öpüp almaktır maaşını.

Bu
güvercin eder mi atmacalarla yarış 
Öğrenmeden
dünyayı gezdim de karış karış 
Vazgeç
hak sevdasından sen de kervana karış, 
Ne
derlerse huuu… diye, salla hemen başını 
Gerdan
kır, belini bük, al gitsin maaşını.” demiş şair.
Hepinize
saygılarımı arz ediyorum. (MHP sıralarından alkışlar) 
BAŞKAN
– Teşekkür ederim Sayın Vural.
Siyasi
parti grupları adına olan konuşmalar sona ermiştir. 
Şimdi
şahısları adına söz talep eden sayın milletvekillerine söz vereceğim.
Şahsı
adına ilk konuşmacı Zeynel Emre, İstanbul Milletvekili. 
Buyurun
Sayın Emre. (CHP sıralarından alkışlar)
Süreniz
beş dakikadır.
ZEYNEL
EMRE (İstanbul) – Sayın Başkan, değerli milletvekilleri; hepinizi sevgiyle
saygıyla selamlıyorum.
Bugün
burada konuşma yapan değerli milletvekilleri 8 Mart Dünya Emekçi Kadınlar Günü
vesilesiyle bu konudaki tespitlerini, düşüncelerini bizlerle paylaştılar.
Esasında bizim, kadın haklarıyla ilgili, kadına karşı şiddet ve kadın
cinayetlerini sadece 8 Martta konuşmamamız gerektiğini düşünüyorum. Türkiye’de
kadına karşı işlenen suçlar, kadın cinayetleri sonucunda kaybettiğimiz
insanların yıllık bazdaki sayısını düşündüğümüzde, teknolojisi gelişmiş bir
ülkenin bir başka ülkeyi işgal ederken kaybettiği asker sayısından daha fazla
bir rakamı, maalesef, biz her sene birbirimizi öldürerek böyle bir duruma engel
olamıyoruz. Dolayısıyla, yasama organı olarak üzerimize düşen görevleri
tartışmak durumundayız.
Değerli
arkadaşlar, Dünya Ekonomik Forumunun 2015 Küresel Toplumsal Cinsiyet Uçurumu
Raporu’nda Türkiye giderek geriye doğru gidiyor. 2014 yılında 142 ülke arasında
125’inci sırada bulunuyorduk, 2015 yılında 130’uncu sıraya geriledik. Bu konuda
ilk üçteki ülkelere baktığımızda İzlanda, Norveç, Finlandiya gibi ülkeleri
görüyoruz; son üç sırada ise Yemen, Pakistan ve Suriye yer alıyor ve maalesef
de biz hızla geriliyoruz.
Değerli
arkadaşlar, raporun açıklandığı web sayfasında bir de cinsiyet uçurumu
hesaplayıcı bulunuyor. Buraya da baktığınızda kendi ülkenizle ilgili daha
detaylı bilgilere bakabiliyorsunuz. Şimdi, burada birçok şey yazıyor, bunların
hepsini burada paylaşmayacağım ancak çarpıcı birkaç noktaya temas etmek
istiyorum: Türkiye’de bir kadının kazandığı 1 dolara karşılık aynı işi yapan
bir erkek 2,56 dolar kazanıyor. İş gücüne kadınların katılım oranı yüzde 32,
erkeklerin yüzde 75. Siyasi güçlenmede 105’inci sıradayız, Meclisteki kadın
temsiliyetinde ve bakanlar arası temsilde de yine çok gerilerdeyiz.
Değerli
milletvekilleri, tabii, burada bizim en acil üzerinde durmamız gereken konu
kadına karşı şiddet konusu. Failler maalesef genelde de eş, baba, ağabey gibi
ailenin ilk halkasının üyeleri. Bu sorunu salt yasal düzenlemelerle de çözmemiz
mümkün gözükmüyor. Bir bütün olarak erkek şiddetini ve onu yaratan, besleyen
unsurları teşhis edip ortadan kaldırmazsak biz, bu konuda, bu korkunç tabloyla
sıklıkla yüzleşmek zorunda kalacağız. 
Esasında
erkek şiddetinin ulaştığı düzeyin üç temel nedeni var değerli arkadaşlar:
Bunlardan birincisi sosyokültürel arka plan, bir diğeri yaptırım eksikliği,
üçüncüsü de Türkiye’deki siyasal kadın hakları hareketlerinin zayıflığı.
Sosyokültürel arka plan aslında düzeltilmesi en zor olanı çünkü ta ilk
çocukluktan beri sertlik, nobranlık, tahammülsüzlük ve öfkeyle tanımlanmış bir
erkek kimliği var ve son yıllarda da siyasete bu dilin de egemen olduğunu
görüyoruz. 
Aslında
AKP döneminde kadına karşı şiddetin böyle yüzde 1.400 artmasının sebeplerinden
biri de şu: Ataerkil toplumlarda siyasetçiler ve devleti temsil eden kişiler de
önemli rol modellerdir değerli arkadaşlar. AKP’li siyasetçilerin kadınların
nasıl güleceği, nasıl ve kiminle gezeceği, kaç doğum yapacağı gibi doğrudan
kendi tercihlerini ilgilendiren, siyasetin hiçbir şekilde alanı, ilgisi olmayan
konularla ilgili ulu orta konuşmalarının, iyi düşünülmemiş sözlerinin toplumun
kılcal damarlarına çarpan etkisiyle yayılıp cinayetlere varan
tahammülsüzlükleri beslediğini de gözden kaçırmamalıyız.
Değerli
arkadaşlar, kadın erkek eşitliğine inanmadığını söyleyen, “Kadının yeri
evidir.” anlayışı sergileyen ve sürekli en az 3 çocuk öneren bir anlayışla da
bu sorunu çözemeyiz. Bu konuda yaptırım eksikliğinin hem hukuki hem toplumsal
yönü var. Türkiye’de hukuk sistemi kadına karşı işlenen suçlarda alabildiğince
müşfiktir. Polisinden savcısına, yargıcına kadar, kadına karşı işlenen bir suç
söz konusu olduğunda burada mağdurdan ziyade âdeta faille empati kuran bir
anlayışın egemen olduğunu görüyoruz.
Özetle
şunu da söyleyelim: Kadına karşı işlenen cinayetlerle ilgili faillerin öz
geçmişine baktığımızda, daha öncesinden, dövme, yaralama gibi daha hafif
suçları işlediğini de görüyoruz. 
Kadına
karşı şiddet tek başına adli bir olay olarak değerlendirilmemelidir; çok köklü,
siyasi ve toplumsal bir sorun olarak ele alınmalıdır. 
Son
olarak şunu söylemek istiyorum: 8 Mart, eşit işe eşit ücret için ölüme giden
New Yorklu kadınlardan başlayarak bugüne kadar gelen milyonlarca kadının emek,
barış, özgürlük ve dayanışma günüdür. Bugün dünyanın birçok ülkesinde 8 Mart
resmî tatildir. Ülkemizde de 8 Martın resmî tatil olarak önerilmesini buradan
dile getiriyorum.
Hepinizi
saygıyla, sevgilerimle selamlıyorum. (CHP sıralarından alkışlar) 
BAŞKAN
– Teşekkür ederim Sayın Emre.
Şahsı
adına ikinci konuşmacı Osman Mesten, Bursa Milletvekili.
Buyurun
Sayın Mesten. (AK PARTİ sıralarından alkışlar) 
Süreniz
beş dakikadır.
OSMAN
MESTEN (Bursa) – Sayın Başkan, değerli milletvekilleri; 2014 Yılı Merkezi
Yönetim Kesin Hesap Kanunu Tasarısı’nın 7’nci maddesi üzerine şahsım adına
lehte söz almış bulunmaktayım. Millî irademizin tecelligâhı Genel Kurulu
saygıyla selamlarım. 
Konuşmama
geçmeden önce, her ne kadar saat on ikiyi geçmiş olsa da 8 Mart Dünya Kadınlar
Günü’nü kutlarım. 
Sayın
Başkan, değerli milletvekilleri; biz, milletimizin her bir ferdinin sevincinden
sevinç, üzüntüsünden üzüntü duyan bir hareketiz ve öyle olmaya da devam
edeceğiz. Ekonomide istikrarın korunması ve büyümenin devamı için büyük dikkat
gösteriyoruz. Ülkemizin dört bir yanında büyük bir kalkınma hamlesi
gerçekleştirdik. On dört yıldaki başarı bizatihi milletimizin kendisine aittir.
İktidara geldiğimizde sadece 230 milyar dolar olan millî gelirimiz,
hükûmetlerimiz döneminde 800 milyar dolar seviyesine çıkmıştır. İhracatımız,
son günlerde yaşanan tüm olumsuzluklara rağmen, 36 milyar dolardan 140 milyar
dolar seviyelerine gelmiştir. 
Sayın
Başkan, değerli milletvekilleri; sizleri ve bizleri izleyen vatandaşlarımızı
rakamlara boğmadan bir konunun altını çizmekte fayda mülahaza ediyorum. AK
PARTİ’den önceki bütçelerin ağırlıklı payını faiz giderleri oluşturuyordu. 2002
yılı bütçesinde faiz giderleri 51,7 milyar TL iken eğitime, sağlığa ve
yatırımlara ayrılan miktar sadece 33,3 milyar TL idi yani kısacası, faiz
bütçeleri hazırlanıyordu. 119 milyar TL olan 2002 bütçesinde her 100 TL’nin
43,5 TL’si faize ayrılırken 570 milyar TL olan 2016 bütçemizde ise her 100
TL’den faize sadece 9,8 TL ayrılmaktadır. Görüldüğü üzere, bütçeler artarken
faiz giderleri azalmaktadır. 
5
genel, 3 yerel, 2 referandum ve 1 Cumhurbaşkanlığı seçimi olmak üzere
hiçbirinde seçim ekonomisi uygulamadık, hepsinden de milletimizin teveccühüyle
zaferle çıktık. Türlü operasyonlara rağmen, milletimizin ne kadar arif, ne
kadar feraset sahibi olduğunu tüm seçim sonuçlarında hepimiz birlikte gördük.
Huzur ve istikrarın olduğu dönemlerde Türkiye ekonomisinin ivmesi daima yukarı
yönlü olmuştur. Borç ve faiz batağına saplanan, günü kurtarmaya çalışan bir
ekonomiden 2023’ü ve 2071’i hedefleyen bir vizyona geçiş elbette birilerini
rahatsız edecekti ve etti de. Bugün etrafımızda ve güneydoğuda olup bitenleri
bu yönde okumak gerekir. 
Birtakım
karanlık ve kirli odaklar el ele vererek içeriden, dışarıdan huzuru ve
istikrarı bozmak için sokakları terörize etmenin peşindedirler. Huzur ve
istikrarın ekonomiye, ekonominin de gücümüze güç katacağını bilen terör
örgütünün ve onun uzantılarının ülke ve millet menfaatine atılan her adımın,
her yatırımın karşısında olmaları tesadüf değildir. Bunların ülkemize yapılan
operasyonların taşeronluğunu üstlendiğini artık hepimiz görmekteyiz. Bu karanlık
odakların hedefi Türkiye’nin birliği ve bütünlüğüdür, bunların hedefi
Türkiye’dir. Ama ne yazık ki bu operasyon trenine siyaseten bir türlü bertaraf
edemedikleri Sayın Cumhurbaşkanımızın ve partimizin rakipleri de
binmektedirler. 
Gün,
teröre karşı durma günüdür, siyasi ikbali bir kenara koyarak şartsız beraber
olma günüdür. Terörün karşısındaki en büyük silahımız birlik ve
beraberliğimizdir.
Sayın
Başkan, değerli milletvekilleri; bugün yaşadığımız sorunlarda doğrudan ya da
dolaylı etkilerinin olduğunu düşündüğüm bir konuya değinerek konuşmamı
tamamlamak istiyorum. Mevcut Anayasa’mız hem ruhu hem lafzıyla bir bütün olarak
değişmelidir. Kaosa ve istikrarsızlığa her daim uygun olan 82 Anayasası, bu
toplumun ihtiyaçlarını karşılamaktan uzak, millete rağmen hazırlanmış,
çoğulculuğu ve özgürlüğü tehdit eden bir anlayışın eseridir. Milletimizin
bizlerden beklentisi, özgürlük ve değişim taleplerine tercüman olacak, ruhu ve
formuyla yepyeni bir anayasayı Türkiye’ye kazandırmaktır. Bunu hep birlikte
Meclis olarak yapabilme kudretine sahip olduğumuzu gösterebileceğimize
inanıyorum. Günlük siyasi mülahazaların dışına çıkarak önyargısız, şartsız ve
bir arada bunları konuşabilme, tartışabilme erdemini göstermeliyiz. Yeni
anayasa yapma başarısı hepimize ait olmalıdır. 
Sivil
ve özgür bir anayasa temennisiyle konuşmama son verirken 2016 yılı bütçemizin
ülkemize ve milletimize hayırlı olmasını diler, saygılarımı sunarım. (AK PARTİ
sıralarından alkışlar)
BAŞKAN
– Teşekkür ederim Sayın Mesten.
Şimdi
madde üzerinde on dakika süreyle soru-cevap işlemi gerçekleştireceğiz.
Sorulara
başlıyorum.
Sayın
Tarhan…
TAHSİN
TARHAN (Kocaeli) – Sayın Bakan, on dört yıllık iktidarınızda, vergisini
ödemeyenlere ödül olarak sürekli af gündeme getirdiniz, af çıkardınız. Gününde
vergisini ödeyen doğru dürüst vatandaşlara, esnaflara, sanayicilere teşvik veya
ödül gündeminizde var mı? 
Bir
hemşehriniz olarak hoşgörünüze sığınarak iki günlük performansınıza baktığımız
zaman çok gergin ve çok sinirliydiniz. AKP’nin bir bürokratı gibi davrandınız,
sorulara net cevap vermediniz Sayın Bakan. Siz artık Türkiye Cumhuriyeti’nin
bir Bakanısınız, bizler de seçilen milletvekilleri olarak sorular sormak
zorundayız ve cevabını da almak zorundayız, daha net cevaplar istiyoruz. 
Bu
Meclisin huzurunda bu bütçeye ret oyunu da kullanacağımızı size bildiriyorum. 
BAŞKAN
– Sayın Ağbaba…
VELİ
AĞBABA (Malatya) – Teşekkür ederim.
Sayın
Başkanım, Malatya’nın Kuluncak diye bir ilçesi var. Kuluncak ilçesi, maalesef
adliyesi elinden alınmış, yetim bir ilçe. Kuluncak ilçesi Tohma’ya da ev
sahipliği yapıyor; Tohma’yı Sivas’tan başlayarak bütün köyler kirletiyor,
maalesef bütün kanalizasyon suları Tohma’ya karışıyor. Kuluncak’ın sorunu
sadece bu değil; Kuluncak bir ilçe olmasına rağmen, maalesef yolu bir köyden
daha kötü; kışın, yazın o yoldan gitmek mümkün değil. Hekimhan üzerinden
Kuluncak’a giderken yol çok kötü. Ayrıca bu yol, Hekimhan’ı, Malatya’yı aslında
İstanbul yoluna da bağlayan bir yol. Beş yıldan beri biz söylüyoruz ama duyan
yok maalesef. Bu Kuluncak yolunun bir ilçeye yakışan bir yol şeklinde
yapılmasını talep ediyoruz. Kuluncak kayısının merkezi, tarımın merkezi. Emekçi
insanların, yoksul insanların, bu insanların hiç olmazsa Malatya’ya,
Darende’ye, Hekimhan’a gidiş gelişlerinin rahat olabilmesi için yolun bir an önce
yapılmasını talep ediyoruz.
BAŞKAN
– Sayın Tanal…
MAHMUT
TANAL (İstanbul) – Teşekkür ediyorum Sayın Başkan.
Sayın
Bakan, her bakanlık için ayrı ayrı belirtilmek üzere bakanlıklarda kaç müdürlük
bulunmaktadır? Müdürlüklerde çalışan personel hangi il nüfusuna kayıtlıdır? Bu
personelin kaçı kadın, kaçı erkektir?
Bir
başka soru: Romanların yüzde 96’sı kayıt dışı çalışmaktadır. Hükûmetin bununla
ilgili planı var mıdır? Bir başka soru: Romanların içerisinde erken evlilik had
safhada, bu konuyla ilgili Hükûmetin bir çalışması var mıdır? Romanların yüzde
55’i ilköğretim okulunu yarıda bırakıyor. Roman çocuklarımızın okula
devamlılığı için Hükûmetin herhangi bir çalışması var mıdır? Önümüzdeki kış
ayına kadar çadırdaki Romanların eve taşınmasını düşünüyor musunuz? Kamu
kurumlarında kaç tane Roman vatandaşımız çalışmaktadır?
Teşekkür
ederim.
BAŞKAN
– Sayın Arzu Erdem…
ARZU
ERDEM (İstanbul) – Teşekkür ederim Sayın Başkan.
Sayın
Bakan, ülkemizde 11 adet çok büyük araç kiralama şirketinin sadece 2 tanesi
yerli yani millî, diğerleri ise yabancı sermayeli firmalardır. Bu kiralama
firmaları, çeşitli bankalardan her yıl yüklü adetlerde araç satın almaktadır.
Satın aldığı her araç için “filo indirimi” adı altında 5 bin ila 15 bin lira
arasında indirim almaktadır. Bu araçları kiralamak üzere almasına rağmen, aynı
yıl içerisinde yüzde 30’luk bir bölümünü perakende müşterisine, yetkili
otomobil satıcılarının distribütör firmadan alabildiği fiyatın bile altında
satmaktadır. Bu şekilde, yaklaşık 75 bin kişi istihdam eden yetkili otomobil
satıcıları haksız rekabet koşulları sebebiyle mağdur edilmektedir. İlk alımda
filo indirimi tutarının yüzde 45’lik ÖTV’sinin ödenmemesi sebebiyle devletimiz
vergi kaybına uğramaktadır. Bu büyük kiralama şirketlerinin yüzde 80’i yabancı
olduğu için bu şekilde haksız kazanç elde eden firmaların gelirleri ülkemizde
kalmamaktadır. 
(Mikrofon
otomatik cihaz tarafından kapatıldı)
ARZU
ERDEM (İstanbul) – Yetkili otomobil satıcılarının…
BAŞKAN
– Sayın Demir…
NURETTİN
DEMİR (Muğla) – Teşekkür ederim Sayın Başkan. 
Sayın
Bakan, 45 bin ücretli öğretmen var, hatta 46 bine yakın. Bunlar ağız tokluğuyla
geçiniyorlar ve yaşamlarını sürdüremiyorlar. En azından bunların asgari ücret
düzeyinde bir maaş almaları konusunda bir çalışmanız var mı?
İkinci
bir sorum: Turizm çökme noktasında, maalesef çok büyük, ağır bir kriz var.
Özellikle yat işletmecilerine yüzde 18 KDV nedeniyle turistler Yunanistan’a
gidiyorlar. Türkiye'deki yat işletmecileri bu konuda çok sıkıntı çekiyor.
KDV’yi düşürmeyi düşünüyor musunuz?
Teşekkür
ederim.
BAŞKAN
– Sayın Şeker...
ALİ
ŞEKER (İstanbul) – Cizre’de yaşanan felaketi bir hekim olarak yerinde gördüm ve
Adli Tıp Profesörü Şebnem Korur Fincancı’nın tarif ettiği acı tabloyu maalesef
orada izledim. 4 parti olarak bir an önce bir araya gelip bu sorunun çözümü
konusunda bir adım atmazsak yarın çok geç olabilir. 
Sayın
Bakan, İşsizlik Fonu’nda biriken para 90 milyar liranın üzerindeydi, şu anda ne
kadar var? Bu paralar hangi bankalarda hangi faizlerle tutuluyor, yandaş
firmalara kredi olarak düşük faizle mi veriliyor? Bu paranın ne kadarı amacı
dışında kullanıldı? Bu paraları hazine borçlanma işinde mi kullanıyorsunuz?
Sarayın yapımında da kullanıldı mı bu paralardan? Seçim öncesi “geçici işçi”
adıyla seçmen toplamak için de kullanılıyor mu bu paralar? Deprem Fonu’nda
biriken, DASK’ta biriken paralar şu anda ne kadar? Depreme dayanıksız yapıların
yenilenmesi için kullanılması gereken bu paralar yolların yapımında mı
kullanıldı?
(Mikrofon
otomatik cihaz tarafından kapatıldı)
BAŞKAN
– Buyurunuz Sayın Bakan, size söz veriyorum cevaplar için.
MALİYE
BAKANI NACİ AĞBAL (Bayburt) – Teşekkür ediyorum Sayın Başkanım.
Sayın
Tarhan “Vergi düzenlemeleri bağlamında, vergisini, sigorta primini zamanında
ödeyen mükelleflerimize dönük olarak bir iyileştirme çalışması yapacak
mısınız?” şeklinde bir soru sordu. Biliyorsunuz, 2008 yılında sosyal güvenlik
primlerini zamanında ödeyen mükelleflerimize dönük 5 puan bir indirim
düzenlemesi yaptık. Bu, onlar için önemli bir kolaylık olarak yansıdı. Bugün,
2016 yılında da bu kapsamda esnafımız, tüccarımız, sanayicimiz yaklaşık 22
milyar lira daha az sosyal güvenlik primi ödeyecek. Hangi mükelleflerimiz?
Sosyal güvenlik primlerini tam ve zamanında ödeyen mükelleflerimiz.
Dolayısıyla, bu tür uygulamalara önümüzdeki dönem de aynen devam edeceğiz.
İki
gün, üç gün gergin geçti, hepimiz için gergin geçti, sonuçta bütçe
görüşmelerinin doğasında bu var. 2006 yılından beri bütçe görüşmelerinde hem
Komisyonda hem de Genel Kurulda bulunmuş bir insanım. Cevaplarımı verirken
olabildiğince açık, olabildiğince tam bilgi vermeye çalışıyorum ama eksik kalan
kısımları zaten yazılı olarak vereceğimi ifade ettim. 
OSMAN
AŞKIN BAK (Rize) – Evet, doyurucu cevaplar veriyorsunuz Sayın Bakanım. 
MALİYE
BAKANI NACİ AĞBAL (Bayburt) – Bu, bütçe görüşmelerinin tuzu biberidir, olur
böyle şeyler. 
Sayın
Ağbaba, yol yapımıyla ilgili taleplerinizi aldım, onu Ulaştırma Bakanımızla
görüşeceğim. İnşallah, bütün yollarımız duble yol olsun, kentlerimizi birbirine
bağlayan otobanlarımız olsun, hızlı trenlerimiz olsun, gerçekten ülkemize,
insanımıza yakışır bir ulaşım altyapımız olsun; o hepimizin ortak arzusu. 
Sayın
Tanal, bakanlıklarla ilgili sorduğunuz sorular konusunda hazır bir bilgim yok,
onu yazılı olarak cevaplayayım. 
Ama,
Roman vatandaşlarımızla ilgili olarak gerçekten çok güzel konulara değindiniz,
tam da Hükûmetimizin üzerinde çalıştığı, bir eylem planı hazırladığı konular.
Gerek istihdam imkânlarının artırılması gerek erken evlilik konusu gerek eğitim
konusu gerekse Roman vatandaşlarımızın barınma konularıyla ilgili kapsamlı bir
çalışma şu anda devam ediyor, inşallah onu kamuoyuyla paylaşacağız. Roman
vatandaşlarımızı seviyoruz, her türlü ihtiyaçlarını inşallah karşılayacağız,
bütçeden de daha fazla nasıl imkân üretebiliriz, onu beraber sizlerle konuşup
yapacağız. 
Sayın
Erdem, araç kiralama şirketleriyle ilgili o konuyu araştıracağım, ilk defa
böyle bir konuyu duydum, teşekkür ederim. 
ARZU
ERDEM (İstanbul) – Ben size rapor olarak da sunarım. 
MALİYE
BAKANI NACİ AĞBAL (Bayburt) – Mümkünse daha detaylı bilgileri de paylaşırsak o
konuyla ilgili kapsamlı bir araştırma yaparız. Vergi kanunlarıyla sağlanan
imkânları kötüye kullanıp da haksız rekabet oluşturulması veya haksız yere bir
vergi indiriminden yararlanılması durumunda vergi kanunlarının bize verdiği
imkânları kullanmak suretiyle de o konuyla yakından ilgileniriz. Çok teşekkür
ederim, bu konuda uyardığınız ve bizimle bu bilgiyi paylaştığınız için. 
Sayın
Demir, ücretli öğretmenlerle ilgili olarak… Biliyorsunuz, ücretli öğretmenler
kısmi zamanlı olarak ihtiyaç duyulan yerlerde ek ders ücreti karşılığı
çalıştırılıyorlar. Söylediğiniz hususlarla ilgili olarak da Millî Eğitim
Bakanlığımız konuyu değerlendirecektir ama biz bu dönemde 540 bin açıktan atama
yapmak suretiyle yeni öğretmen aldık. İnşallah norm açığı olan yerlerde,
önümüzdeki dönemlerde, bütçe imkânları çerçevesinde bu…
(Mikrofon otomatik cihaz tarafından kapatıldı) 
BAŞKAN – Mikrofonunuzu açıyorum Sayın Bakan. 
Buyurun, devam edin. 
MALİYE BAKANI NACİ AĞBAL (Bayburt) – Turizm sektörüyle
ilgili olarak, biliyorsunuz, Sayın Başbakanımız yakın zamanda kapsamlı bir
eylem planı hazırladı. Gerek finans imkânlarının sağlanması gerekse finansmanda
karşılaşılan sorunların giderilmesi konusunda çalışmalar yapıyoruz. Ayrıca,
özellikle Maliye Bakanlığının kiraladığı yerlerle ilgili veya ecrimisil aldığı
yerlerle ilgili üç yıllık bir taksitlendirme imkânı getirdik. 
Yat işletmecileriyle ilgili söylediğiniz konuyu
araştıracağım, bilgi sahibi değilim. O konuyu değerlendirme imkânımız olur
inşallah. 
Sayın Şeker, İşsizlik Sigortası Fonu’nun kullanım
yerleri konusunda birtakım sorular sordular. Şu anda elimde hazır bir bilgi yok
ama İşsizlik Sigortası Fonu’nun kullanımına ilişkin olarak kapsamlı bir bilgiyi
alıp sizlerle bunu paylaşırız. 
DASK konusu da aynı şekilde, şu anda hazır bir bilgi
yok. İnşallah o konuda da sizlerle bilgileri paylaşırım. 
Sayın Başkanım, teşekkür ediyorum. 
BAŞKAN – Teşekkür ederim Sayın Bakan. 
7’nci maddeyi oylarınıza sunuyorum: Kabul edenler…
Etmeyenler… Kabul edilmiştir. 
Sayın milletvekilleri, böylece 2014 Yılı Merkezi
Yönetim Kesin Hesap Kanunu Tasarısı’nın maddeleri kabul edilmiştir. 
Tasarının tümü açık oylamaya tabidir. 
Açık oylama, yarınki birleşimde son konuşmalardan sonra
yapılacaktır. 
Programa göre, bütçenin tümü üzerindeki son konuşmaları
ve 2016 Yılı Merkezi Yönetim Bütçe Kanunu Tasarısı ile 2014 Yılı Merkezi
Yönetim Kesin Hesap Kanunu Tasarısı’nın açık oylamalarını yapmak için 9 Mart
2016 Çarşamba günü saat 14.00’te toplanmak üzere birleşimi kapatıyorum, iyi
geceler diliyorum. 
Kapanma Saati:00.47




(*) Bu bölümde Hatip tarafından Türkçe
olmayan kelimeler ifade edildi.


(x) 118 ve 119 S. Sayılı Basmayazılar ve
Ödenek Cetvelleri 26.02.2016 tarihli 45’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümlerde hatip tarafından Türkçe
olmayan kelimeler ifade edildi. 









(x) Bu bölümde
hatip tarafından Türkçe olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.




