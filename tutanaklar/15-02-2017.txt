



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
70’inci Birleşim
15 Şubat 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Sibel Özdemir’in,
işsizliğe ilişkin gündem dışı konuşması
2.- Ağrı Milletvekili Dirayet Taşdemir’in,
hasta tutsaklar ve Ağrı’daki tutuklamalara ilişkin gündem dışı konuşması
3.- Gümüşhane Milletvekili Hacı Osman
Akgül’ün, Gümüşhane’nin düşman işgalinden kurtuluşunun 99’uncu yıl dönümüne
ilişkin gündem dışı konuşması
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak Gümüşhane’nin düşman işgalinden
kurtuluşunun 99’uncu yıl dönümünü kutladıklarına ilişkin konuşması
V.- AÇIKLAMALAR
1.- İstanbul Milletvekili Didem Engin’in,
resmî verilere göre işsiz sayısının arttığına, işsiz vatandaşlar ile
sorunlarına duyarsız kalınan gençlerin referandumda “hayır” oylarıyla AKP’ye
gereken dersi vereceklerine yürekten inandığına ilişkin açıklaması
2.- Kocaeli Milletvekili Fatma Kaplan
Hürriyet’in, AKP’li Şahinbey Belediyesinin yeni evli çiftlere dağıttığı
kitapçığa ve dağıtılan bu tür kitapçıklarla ilgili Hükûmetin gereğini yapmasını
istediğine ilişkin açıklaması
3.- Hatay Milletvekili Serkan Topal’ın,
Nursan Çelik firmasının 2015 Aralık ayından bu yana üretimini durdurduğuna ve
burada çalışan işçilerin haklarının korunması ve mağduriyetlerinin giderilmesi
için Hükûmetin bir girişimi olup olmadığını öğrenmek istediğine ilişkin
açıklaması
4.- Balıkesir Milletvekili Ahmet Akın’ın,
bu ülkenin vatanseverlerini, demokratlarını terör örgütleri ve darbecilerin
yanında göstermenin halka yapılacak en büyük haksızlık olduğuna ve tek adam
rejimi istenmesinin nedeninin açıklanmasını talep ettiğine ilişkin açıklaması
5.- Niğde Milletvekili Ömer Fethi Gürer’in,
15 Temmuz öncesi muvazzaf astsubaylık sınavını kazanmış ve güvenlik
soruşturmasıyla hakkında herhangi bir sorun olmayanların göreve başlama
isteklerinin karşılanması gerektiğine ilişkin açıklaması
6.- Mersin Milletvekili Baki Şimşek’in,
sadece temerrüde düşen değil bütün çiftçilerin borçlarının yeniden
yapılandırılması gerektiğine ilişkin açıklaması
7.- Erzurum Milletvekili İbrahim
Aydemir’in, ülkenin zenginlikleri, imkânları ve yetenekleriyle etkin tanınması
noktasında basına, özellikle de Doğu Anadolu basınına özel bir hassasiyet
gösterilmesi gerektiğine ilişkin açıklaması
8.- Denizli Milletvekili Kazım Arslan’ın,
referandum çalışmalarında müthiş bir eşitsizlik olduğuna ve yanlı açıklamaların
olmaması için bir genelge yayınlamanın düşünülüp düşünülmediğini öğrenmek istediğine
ilişkin açıklaması
9.- İzmir Milletvekili Murat Bakan’ın,
polislerin çalışma sistemi ile ek göstergelerinde düzenleme yapılması gerektiğine
ve şehit polis Fethi Sekin’i rahmetle andığına ilişkin açıklaması
10.- Giresun Milletvekili Bülent Yener
Bektaşoğlu’nun, Giresun ve Trabzon ilçelerini kapsayan demir yolu projesinin
durumunu öğrenmek istediğine ve Karadeniz demir yolunun mutlaka hayata geçirilmesini
istediğine ilişkin açıklaması
11.- İzmir Milletvekili Ali Yiğit’in,
Suriyeli sığınmacıların durumuna, Türk vatandaşlığına geçirilen ve oy kullanma
hakkına sahip olan Suriyelilerin sayısını öğrenmek istediğine ilişkin
açıklaması
12.- Çanakkale Milletvekili Muharrem
Erkek’in, medya özgürlüğüne yönelik saldırıların derhâl son bulması gerektiğine
ilişkin açıklaması
13.- Mersin Milletvekili Hüseyin Çamak’ın,
doktor ve hastanın bulunduğu ortamda en azından şahit niteliğinde bir çalışanın
olması ve hekimlerin verimli bir şekilde çalışabilmesi için mutlaka bir tıbbi
sekreterle beraber çalışmaları gerektiğine ilişkin açıklaması

14.- İstanbul Milletvekili Ali Şeker’in,
referandumda partilere seçim yardımı yapılmadığına ancak İŞKUR ile Savunma Fonu
paralarının iktidarın isteği doğrultusunda kullanıldığına ve 15 Temmuz raporunun
16 Nisandan sonra açıklanmasının nedenini öğrenmek istediğine ilişkin
açıklaması
15.- Adana Milletvekili İbrahim Özdiş’in,
CHP Genel Başkanının referandum öncesi siyasi parti liderleri olarak canlı
yayında tartışma teklifiyle ilgili herhangi bir girişim göremediğine ilişkin
açıklaması
16.- Samsun Milletvekili Erhan Usta’nın,
Hatay’ın Amanos Dağlarında PKK’lı teröristlerle çıkan çatışmada Samsun’un Ladik
ilçesinden şehit olan Uzman Çavuş Salih Kayhan’a Allah’tan rahmet dilediğine,
Gümüşhane’nin Rus ve Ermeni işgalinden kurtuluşunun 99’uncu yıl dönümüne ve 15
Şubat 1932 Türk İslam ülküsünün fikir babası Seyyid Ahmet Arvasi’nin doğum
gününe ilişkin açıklaması
17.- İstanbul Milletvekili Filiz
Kerestecioğlu Demir’in, Ahmet Şık’ın yargılamasının sürdüğüne ve bütün
gazetecilerin özgür kalması dileğiyle Ahmet Şık’ın savunmasından bir parçayı
aktarmak istediğine, işsizlik oranının arttığına ve İşsizlik Fonu’nun sahibinin
emekçiler olduğuna, bu kaynağın denetim dışı kullanılmasına derhâl son
verilmesi gerektiğine ilişkin açıklaması
18.- Ankara Milletvekili Levent Gök’ün,
şehit olan tüm güvenlik güçlerine Allah’tan rahmet dilediğine, Türkiye’nin
basın ve iletişim özgürlüğü konusunda son derece itibarsız bir hâle
getirildiğine, Ahmet Şık ile ifade ve düşünce özgürlüğünden dolayı içeride
bulunan tüm gazetecilerin dışarıda fikirlerini özgürce yayacağı bir Türkiye
istediklerine ve 15 Şubat Dünya Çocukluk Çağı Kanser Günü’ne ilişkin açıklaması
19.- Samsun Milletvekili Erhan Usta’nın,
MHP grup önerisine konu olan Meclis araştırması önergesiyle ilgili AKP’nin
tavrının son derece yanlış olduğuna ilişkin açıklaması
20.- Ankara Milletvekili Levent Gök’ün,
iktidar partisinin, diğer partilerin getirdiği çok haklı talepleri her zaman
reddeden bir eğilimi olduğuna ve MHP grup önerisine konu olan Meclis
araştırması önergesini desteklediklerine ilişkin açıklaması
21.- Çanakkale Milletvekili Bülent
Turan’ın, MHP grup önerisine konu olan Meclis araştırması önergesini
önemsediklerine ve bu konuda her türlü çalışmaya hazır olduklarına ilişkin
açıklaması
22.- Ankara Milletvekili Levent Gök’ün, 2
Ocak 2017 tarihli Bakanlar Kurulu kararıyla nasıl aynı kişilerin hem meslekten
ihraç edilip hem göreve iade edildiklerini öğrenmek istediğine ilişkin
açıklaması
23.- Çanakkale Milletvekili Ayhan Gider’in,
Çanakkale Ayvacık’ta yaşanan deprem sonrası yapılan çalışmalara ilişkin
açıklaması

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Iğdır Milletvekili Mehmet Emin Adıyaman
ve 22 milletvekilinin, sokağa çıkma yasakları dolayısıyla meydana gelen
çatışmalı ortamda evini kaybeden veya terk etmek zorunda kalanların
sorunlarının araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/465)
2.- Artvin Milletvekili Uğur Bayraktutan ve
29 milletvekilinin, İŞKUR bünyesinde “Toplum Yararına Çalışma Programı”
dâhilinde işe alınan personelin kura yöntemiyle değil AKP il ve ilçe
teşkilatlarında görev yapmak koşuluyla alındığı iddialarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/466)
3.- Manisa Milletvekili Mazlum Nurlu ve 20
milletvekilinin, Çal Dağı bölgesinde sülfürik asit kullanılarak nikel madeni
çıkarmak nedeniyle yaşanan sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/467)
VII.- ÖNERİLER
A) Siyasi Parti Grubu Önerileri
1.- MHP Grubunun, 15/2/2017 tarih ve 2135
sayıyla MHP Grup Başkan Vekili ve Samsun Milletvekili Erhan Usta tarafından,
son yıllarda televizyonlarda sıkça yayınlanan ve çeşitli şikâyetlere sebep olan
"evlilik/izdivaç" programlarının toplumun çekirdeği olan aile kurumuna
olumsuz etkilerinin araştırılarak alınacak önlemlerin belirlenmesi amacıyla
verilmiş olan Meclis araştırması önergesinin, Genel Kurulun 15 Şubat 2017
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
2.- HDP Grubunun, 15/2/2017 tarihinde Grup
Başkan Vekili İstanbul Milletvekili Filiz Kerestecioğlu Demir tarafından, OHAL
ve uygulamaya konulan KHK’larla birlikte başlayan demokratik siyaset
kurumlarının tümünü devre dışı bırakmaya yönelik başlatılan yoğun gözaltı ve
tutuklamaların araştırılması amacıyla verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak, Genel Kurulun 15 Şubat 2017 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
VIII.- SATAŞMALARA İLİŞKİN KONUŞMALAR
1.- İstanbul Milletvekili Filiz
Kerestecioğlu Demir’in, İstanbul Milletvekili Halis Dalkılıç’ın HDP grup
önerisi üzerinde yaptığı konuşması sırasında Halkların Demokratik Partisine
sataşması nedeniyle konuşması
2.- İstanbul Milletvekili Filiz
Kerestecioğlu Demir’in, Afyonkarahisar Milletvekili Mehmet Parsak’ın HDP grup
önerisi üzerinde yaptığı konuşması sırasında Halkların Demokratik Partisine
sataşması nedeniyle konuşması
3.- Afyonkarahisar Milletvekili Mehmet
Parsak’ın, İstanbul Milletvekili Filiz Kerestecioğlu Demir’in sataşma nedeniyle
yaptığı konuşması sırasında şahsına sataşması nedeniyle konuşması
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti ile Rusya
Federasyonu Arasında Cezai Konularda Karşılıklı Adli Yardımlaşma ve Suçluların
İadesi Anlaşmasının Onaylanmasının Uygun Bulunduğuna Dair Kanun Tasarısı
(1/650) ve Dışişleri Komisyonu Raporu (S. Sayısı: 439)
2.- Türkiye Cumhuriyeti ile Afganistan
İslam Cumhuriyeti Arasında Stratejik Ortaklık ve Dostluk Anlaşmasının
Onaylanmasının Uygun Bulunduğuna Dair Kanun Tasarısı (1/325) ve Dışişleri
Komisyonu Raporu (S. Sayısı: 24)
3.- Türkiye Cumhuriyeti Hükümeti ve
Yunanistan Cumhuriyeti Hükümeti Arasında Denizcilik Alanında İşbirliğine
İlişkin Mutabakat Zaptının Onaylanmasının Uygun Bulunduğuna Dair Kanun Tasarısı
(1/454) ve Dışişleri Komisyonu Raporu (S. Sayısı: 116)
4.- Türkiye Cumhuriyeti Hükümeti ile
Afganistan İslam Cumhuriyeti Hükümeti Arasında Habibe Kadiri Kız Okullarının
Kuruluşu ve Faaliyetlerine İlişkin Anlaşmanın Onaylanmasının Uygun Bulunduğuna
Dair Kanun Tasarısı (1/415) ve Dışişleri Komisyonu Raporu (S. Sayısı: 390)
5.- Türkiye Cumhuriyeti Hükümeti ile İran
İslam Cumhuriyeti Hükümeti Arasında Türkiye-İran Hududunda Yeni Kara Hudut Kapılarının
Açılmasına Dair Mutabakat Zaptının Onaylanmasının Uygun Bulunduğuna Dair Kanun
Tasarısı (1/455) ve Dışişleri Komisyonu Raporu (S. Sayısı: 355)
6.- Türkiye Cumhuriyeti Hükümeti ile
Endonezya Cumhuriyeti Hükümeti Arasında Savunma Sanayi İş Birliği Anlaşmasının
Onaylanmasının Uygun Bulunduğu Hakkında Kanun Tasarısı (1/331) ile Milli
Savunma ve Dışişleri Komisyonu Raporları (S. Sayısı: 137)
7.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşma ve Eki Protokolün Onaylanmasının Uygun Bulunduğuna
Dair Kanun Tasarısı (1/691) ve Dışişleri Komisyonu Raporu (S. Sayısı: 361)
8.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında Demiryolları Alanında İşbirliğine İlişkin
Anlaşmanın Onaylanmasının Uygun Bulunduğuna Dair Kanun Tasarısı (1/700) ve
Dışişleri Komisyonu Raporu (S. Sayısı: 380)
9.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında İpek Yolu Ekonomik Kuşağının, 21. Yüzyıl Denizdeki
İpek Yolunun ve Orta Koridor Girişiminin Uyumlaştırılmasına İlişkin Mutabakat
Zaptının Onaylanmasının Uygun Bulunduğuna Dair Kanun Tasarısı (1/673) ve
Dışişleri Komisyonu Raporu (S. Sayısı: 378)
10.- Avrupa Konseyi Bakanlar Komitesinin
Kültür Yollarına İlişkin Genişletilmiş Kısmi Anlaşmayı Tesis Eden Kararına
Katılmamızın Uygun Bulunduğuna Dair Kanun Tasarısı (1/373) ve Dışişleri
Komisyonu Raporu (S. Sayısı: 88)
11.- Türkiye Cumhuriyeti Hükümeti ile Kuzey
Kıbrıs Türk Cumhuriyeti Hükümeti Arasında Su Temini ve Yönetimine İlişkin
Hükümetlerarası Anlaşmanın Onaylanmasının Uygun Bulunduğuna Dair Kanun Tasarısı
(1/719) ve Dışişleri Komisyonu Raporu (S. Sayısı: 406)
12.- Türkiye Cumhuriyeti Hükümeti ile
Surinam Cumhuriyeti Hükümeti Arasında Dostluk ve İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/337) ve Dışişleri Komisyonu
Raporu (S. Sayısı: 35)
13.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında Ulaştırma Altyapısı ve Denizcilik Alanında İşbirliği
Mutabakat Zaptının Onaylanmasının Uygun Bulunduğuna Dair Kanun Tasarısı (1/407)
ve Dışişleri Komisyonu Raporu (S. Sayısı: 83)
14.- Türkiye Cumhuriyeti Sağlık Bakanlığı
ile Çin Halk Cumhuriyeti Sağlık Bakanlığı Arasında Sağlık Alanında İşbirliğine
Dair Anlaşmanın Onaylanmasının Uygun Bulunduğuna Dair Kanun Tasarısı (1/507) ve
Dışişleri Komisyonu Raporu (S. Sayısı: 181)
15.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında Bilgi ve İletişim Teknolojileri Alanında
İşbirliği İçin Mutabakat Zaptının Onaylanmasının Uygun Bulunduğuna Dair Kanun
Tasarısı (1/468) ve Dışişleri Komisyonu Raporu (S. Sayısı: 251)
16.- Avrupa Konseyi Terörizmin Önlenmesi
Sözleşmesine Ek Protokolün Onaylanmasının Uygun Bulunduğuna Dair Kanun Tasarısı
(1/672) ve Dışişleri Komisyonu Raporu (S. Sayısı: 248)
17.- Türkiye Cumhuriyeti Hükümeti ile
Pakistan İslam Cumhuriyeti Hükümeti Arasında Kültür Merkezlerinin Kuruluşu,
İşleyişi ve Faaliyetleri Hakkında Anlaşmanın Onaylanmasının Uygun Bulunduğuna
Dair Kanun Tasarısı (1/398) ve Dışişleri Komisyonu Raporu (S. Sayısı: 229)
18.- Türkiye Cumhuriyeti Hükümeti ile Büyük
Britanya ve Kuzey İrlanda Birleşik Krallığı Hükümeti Arasında Askeri İş Birliği
Çerçeve Anlaşmasının Onaylanmasının Uygun Bulunduğuna Dair Kanun Tasarısı
(1/509) ve Dışişleri Komisyonu Raporu (S. Sayısı: 142)
19.- Enerji Şartı Antlaşmasının Ticaretle
İlgili Hükümlerine Getirilen Değişikliklerin Onaylanmasının Uygun Bulunduğuna
Dair Kanun Tasarısı (1/628) ve Dışişleri Komisyonu Raporu (S. Sayısı: 321)
20.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında 2010-2013 Yıllarına İlişkin Kültürel Değişim
Programının Onaylanmasının Uygun Bulunduğuna Dair Kanun Tasarısı (1/576) ve
Dışişleri Komisyonu Raporu (S. Sayısı: 392)
21.- Türkiye Cumhuriyeti Hükümeti ve Fransa
Cumhuriyeti Hükümeti Arasında Enerji Alanında İşbirliği Anlaşmasının Onaylanmasının
Uygun Bulunduğuna Dair Kanun Tasarısı (1/625) ve Dışişleri Komisyonu Raporu (S.
Sayısı: 193)
22.- Türkiye Cumhuriyeti Enerji ve Tabii
Kaynaklar Bakanlığı ile Hindistan Cumhuriyeti Petrol ve Doğal Gaz Bakanlığı
Arasında Petrol ve Doğal Gaz Alanında İşbirliğine Dair Mutabakat Zaptının
Onaylanmasının Uygun Bulunduğuna Dair Kanun Tasarısı (1/624) ve Dışişleri
Komisyonu Raporu (S. Sayısı: 192)
23.- Türkiye Cumhuriyeti Hükümeti ve Yemen
Cumhuriyeti Hükümeti Arasında Enerji Alanında İşbirliğine İlişkin Mutabakat Zaptının
Onaylanmasının Uygun Bulunduğuna Dair Kanun Tasarısı (1/629) ve Dışişleri
Komisyonu Raporu (S. Sayısı: 352)
24.- Türkiye Cumhuriyeti Hükümeti ile
Norveç Krallığı Hükümeti Arasında Enerji Alanında İşbirliğine İlişkin Mutabakat
Zaptının Onaylanmasının Uygun Bulunduğuna Dair Kanun Tasarısı (1/626) ve
Dışişleri Komisyonu Raporu (S. Sayısı: 194)
X.- OYLAMALAR
1.- (S. Sayısı: 439) Türkiye Cumhuriyeti
ile Rusya Federasyonu Arasında Cezai Konularda Karşılıklı Adli Yardımlaşma ve
Suçluların İadesi Anlaşmasının Onaylanmasının Uygun Bulunduğuna Dair Kanun
Tasarısı’nın oylaması 
2.- (S. Sayısı: 355) Türkiye Cumhuriyeti
Hükümeti ile İran İslam Cumhuriyeti Hükümeti Arasında Türkiye-İran Hududunda
Yeni Kara Hudut Kapılarının Açılmasına Dair Mutabakat Zaptının Onaylanmasının
Uygun Bulunduğuna Dair Kanun Tasarısı’nın oylaması
3.- (S. Sayısı: 137) Türkiye Cumhuriyeti
Hükümeti ile Endonezya Cumhuriyeti Hükümeti Arasında Savunma Sanayi İş Birliği
Anlaşmasının Onaylanmasının Uygun Bulunduğu Hakkında Kanun Tasarısı’nın
oylaması
4.- (S. Sayısı: 380) Türkiye Cumhuriyeti
Hükümeti ile Çin Halk Cumhuriyeti Hükümeti Arasında Demiryolları Alanında
İşbirliğine İlişkin Anlaşmanın Onaylanmasının Uygun Bulunduğuna Dair Kanun
Tasarısı’nın oylaması
5.- (S. Sayısı: 378) Türkiye Cumhuriyeti
Hükümeti ile Çin Halk Cumhuriyeti Hükümeti Arasında İpek Yolu Ekonomik
Kuşağının, 21. Yüzyıl Denizdeki İpek Yolunun ve Orta Koridor Girişiminin
Uyumlaştırılmasına İlişkin Mutabakat Zaptının Onaylanmasının Uygun Bulunduğuna
Dair Kanun Tasarısı’nın oylaması
6.- (S. Sayısı: 88) Avrupa Konseyi Bakanlar
Komitesinin Kültür Yollarına İlişkin Genişletilmiş Kısmi Anlaşmayı Tesis Eden
Kararına Katılmamızın Uygun Bulunduğuna Dair Kanun Tasarısı’nın oylaması
7.- (S. Sayısı: 406) Türkiye Cumhuriyeti
Hükümeti ile Kuzey Kıbrıs Türk Cumhuriyeti Hükümeti Arasında Su Temini ve Yönetimine
İlişkin Hükümetlerarası Anlaşmanın Onaylanmasının Uygun Bulunduğuna Dair Kanun
Tasarısı’nın oylaması
8.- (S. Sayısı: 35) Türkiye Cumhuriyeti
Hükümeti ile Surinam Cumhuriyeti Hükümeti Arasında Dostluk ve İşbirliği
Anlaşmasının Onaylanmasının Uygun Bulunduğuna Dair Kanun Tasarısı’nın oyalaması
9.- (S. Sayısı: 83) Türkiye Cumhuriyeti
Hükümeti ile Çin Halk Cumhuriyeti Hükümeti Arasında Ulaştırma Altyapısı ve
Denizcilik Alanında İşbirliği Mutabakat Zaptının Onaylanmasının Uygun Bulunduğuna
Dair Kanun Tasarısı’nın oylaması
10.- (S. Sayısı: 181) Türkiye Cumhuriyeti
Sağlık Bakanlığı ile Çin Halk Cumhuriyeti Sağlık Bakanlığı Arasında Sağlık
Alanında İşbirliğine Dair Anlaşmanın Onaylanmasının Uygun Bulunduğuna Dair
Kanun Tasarısı’nın oyalaması
11.- (S. Sayısı: 251) Türkiye Cumhuriyeti
Hükümeti ile Çin Halk Cumhuriyeti Hükümeti Arasında Bilgi ve İletişim
Teknolojileri Alanında İşbirliği İçin Mutabakat Zaptının Onaylanmasının Uygun
Bulunduğuna Dair Kanun Tasarısı’nın oylaması
12.- (S. Sayısı: 248) Avrupa Konseyi
Terörizmin Önlenmesi Sözleşmesine Ek Protokolün Onaylanmasının Uygun
Bulunduğuna Dair Kanun Tasarısı’nın oylaması
13.- (S. Sayısı: 321) Enerji Şartı
Antlaşmasının Ticaretle İlgili Hükümlerine Getirilen Değişikliklerin
Onaylanmasının Uygun Bulunduğuna Dair Kanun Tasarısı’nın oylaması
14.- (S. Sayısı: 392) Türkiye Cumhuriyeti
Hükümeti ile Çin Halk Cumhuriyeti Hükümeti Arasında 2010-2013 Yıllarına İlişkin
Kültürel Değişim Programının Onaylanmasının Uygun Bulunduğuna Dair Kanun
Tasarısı’nın oylaması
15.- (S. Sayısı: 193) Türkiye Cumhuriyeti
Hükümeti ve Fransa Cumhuriyeti Hükümeti Arasında Enerji Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı’nın oylaması
16.- (S. Sayısı: 192) Türkiye Cumhuriyeti
Enerji ve Tabii Kaynaklar Bakanlığı ile Hindistan Cumhuriyeti Petrol ve Doğal
Gaz Bakanlığı Arasında Petrol ve Doğal Gaz Alanında İşbirliğine Dair Mutabakat
Zaptının Onaylanmasının Uygun Bulunduğuna Dair Kanun Tasarısı’nın oylaması
XI.- YAZILI SORULAR VE CEVAPLARI
1.- Aydın Milletvekili Metin Lütfi
Baydar'ın, anayasa değişikliği tartışmalarının döviz kurlarına etkisine ilişkin
Başbakandan sorusu ve Başbakan Yardımcısı Mehmet Şimşek’in cevabı (7/11049)
2.- İstanbul Milletvekili Mustafa Sezgin
Tanrıkulu'nun, Bakanlık'ta görev yapan özel kalem müdürlerine ilişkin sorusu ve
Dışişleri Bakanı Mevlüt Çavuşoğlu’nun cevabı (7/11122)
15 Şubat 2017 Çarşamba
BİRİNCİ OTURUM
Açılma Saati: 14.02
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Sema KIRCI (Balıkesir),
Mücahit DURMUŞOĞLU (Osmaniye)
----- 0 -----
BAŞKAN
– Türkiye Büyük Millet Meclisinin 70’inci Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, işsizlik konusunda söz isteyen İstanbul Milletvekili Sibel
Özdemir’e aittir. 
Buyurunuz
Sayın Özdemir. (CHP sıralarından alkışlar)
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Sibel Özdemir’in,
işsizliğe ilişkin gündem dışı konuşması
SİBEL
ÖZDEMİR (İstanbul) – Teşekkür ederim Sayın Başkanım. 
Sayın
Başkan, değerli milletvekilleri; on beş yıldır ülkemizi tek başına yöneten
Adalet ve Kalkınma Partisinin öngörüsüz, başarısız politikaları neticesinde bugün
ülkemizin içinde bulunduğu sorunların başında güvenlik, terör saldırıları,
ekonomik darboğaz, işsizlik ve refah kaybı gelmektedir. Bugün başarısız ve
siyasal çıkar amaçlı popülist ekonomi ve eğitim politikalarıyla âdeta bir kısır
döngüye dönüşen ve iktidarın gündemi dışında olan işsizlik sorunu üzerine
gündem dışı konuşma talebinde bulunarak Hükûmete asli görevlerini hatırlatmak
istedim.
Değerli
milletvekilleri, 2014 yılından bu yana ülkeyi fiilî başkanlık sistemiyle
yöneten Adalet ve Kalkınma Partisi iktidarları döneminde işsizlik sorunu
gündeme gelmediği gibi, korkunç bir boyuta ulaşmıştır. TÜİK’in daha bugün
açıkladığı resmî iş gücü istatistiki verilerine göre iş arayıp da bulamayan
işsiz sayısı 2016 yılı Kasım döneminde 590 bin kişi artarak 3 milyon 715 bin
kişi oldu. Ekim ayında yüzde 11,8 olan işsizlik oranı kasım ayında yüzde 12,3
seviyesine yükseldi. Ve en önemlisi, 15-24 yaş aralığında olan 13 milyon genç
nüfusumuzdaki işsizlik oranı 3,5 puan artışla yüzde 22,6 olan en yüksek
seviyeye çıktı. Bu oran 2001 krizinin yaşandığı dönemden çok çok daha
yüksektir.
Değerli
milletvekilleri, 2016 yılı 3’üncü çeyrekte büyüme yüzde -1,8 oldu. 4’üncü
çeyrekteki düşüşün daha korkunç olacağı tahmin ediliyor. Enflasyon 2016 Aralık
ayında yüzde 8,53’e çıktı. Çift haneli rakamlara ulaşacağı da öngörülmektedir.
Hükûmet
her yıl en az 1 milyon kişiye yeni istihdam, iş imkânı yaratmak zorundadır. Her
4 gençten 1’inin işsiz olduğu ülkemizde işsizlik sorununun çözümü noktasında,
Hükûmet somut politika ve stratejiden yoksundur. Ayrıca, “istihdam artışını
sağlamanın üretimi artırmakla sağlanacağı” bilimsel gerçekliğinden de uzaktır. 
İşte,
geçen hafta şaşkınlıkla izlediğimiz iş dünyasıyla istihdam pazarlığı bu
iktidarın işsizlik sorununa bakışını da ortaya koymuştur. Politika üretmekten
aciz olan Hükûmet, nisan ayında yapılacak referanduma kadar kısa vadede
işsizliği düşürmek için iş dünyasıyla “Bir işçi de sen al” kampanyası
başlatmıştır. Bütün halkımıza ve özellikle de gençlerimize sesleniyorum: On beş
yıldır, işsizlik sorununda bir ilerleme kaydedemeyen ve hatta iktidarları
süresince işsizliğin korkunç boyutlara ulaştığı bu iktidarın, istikrar ve
büyüme söylemlerinin içi boştur. Hükûmetin, eğitim, ekonomi, kalkınma ve
istihdam politikaları; planlı, stratejik ve bütüncül bir yaklaşımdan yoksundur.
Bu iktidar dönemlerinde, istihdamın ve ekonomik kalkınmanın itici gücü olması
gereken eğitim sistemimiz çökmüştür. İşte, bilgi, bilim, teknoloji üretim
merkezleri olması gereken, nitelikli insan kaynağı yetiştirmesi gereken
üniversitelerimiz, maalesef, sadece sayısal artışları ve hukuka uygun olmayacak
şekilde ihraç edilen bilim insanlarıyla gündeme gelmektedir.
Değerli
milletvekilleri, Adalet ve Kalkınma Partisi Hükûmeti, istikrar söylemlerinin
arkasına saklanarak bir rejim değişikliği referandumuyla ülkemizi belirsiz ve
kaotik bir sürece sürükleyecektir. Bizim asıl tartışmamız gereken, parlamenter
sistemimizin aksayan yönlerinin süratle güçlendirilmesi ve halkımızın çözüm
bekleyen sorunlarına çareler üretmesidir. Gençlerimiz başta olmak üzere bütün
halkımıza sesleniyorum: Bu iktidara, asıl sorumluluk alanlarını ve asli
görevlerini hatırlatmalıyız; Hükûmetin görevinin, cumhuriyetin ilanıyla elde
edilen tarihî kazanımlarımızı heba etmek ve rejimi değiştirmek olmadığını
hatırlatmalıyız; üreticinin, esnafın, emeklinin, kadınların, gençlerin,
işsizlerin sorunlarına kalıcı çözümler üretecek politikaları hayata geçirmesi
gerektiğini hatırlatmalıyız; asli görevinin, güvenli, huzurlu, refah içinde bir
ülke yaratmak olduğunu hatırlatmalıyız. Ülkemiz ve geleceğimiz için 16 Nisan
büyük bir fırsattır. 16 Nisanda “hayır” diyerek ülkemizi her alanda kaosa
sürükleyen bu iktidara asli görevlerini hatırlatmak için bu fırsatı
değerlendirelim ve 16 Nisanda “hayır” diyerek ülkemiz, geleceğimiz,
çocuklarımız için artık rahat bir nefes alalım. (CHP sıralarından alkışlar)
BAŞKAN
– Teşekkür ederim Sayın Özdemir.
Gündem
dışı ikinci söz, hasta tutsaklar ve Ağrı’daki tutuklamalar hakkında söz isteyen
Ağrı Milletvekili Dirayet Taşdemir’e aittir.
Buyurunuz
Sayın Taşdemir. (HDP sıralarından alkışlar)
2.- Ağrı Milletvekili Dirayet Taşdemir’in,
hasta tutsaklar ve Ağrı’daki tutuklamalara ilişkin gündem dışı konuşması
DİRAYET
TAŞDEMİR (Ağrı) – Sayın Başkan, değerli milletvekilleri; hepinizi saygıyla
selamlıyorum.
Bugün,
Hükûmetin, insanların canlarını nasıl siyasi hesaplara takas ettiğinin kanıtı
olan bir alandan, hasta tutsaklar konusundan bahsetmek üzere söz almış
bulunmaktayım. 
Bugün,
ülkede, Hükûmetin insan hakları politikasının düzeyini hasta tutsaklara yapılan
muameleye bakarak anlayabilirsiniz. Hasta tutsaklara tanınan haklar, siyasi
iktidarların bir insanın hayatı konusunda karar verici hâle gelmesinin önüne
geçmek için vardır. Devletlerin, cezaevlerinde sağlıklı yaşam koşullarını
oluşturmak ve hastalandıklarında bakımlarını gerçekleştirmekle yükümlü olduğu
kabul edilir; aksi takdirde, tutukluluk idamdan daha büyük bir cezaya dönüşür
ama Adalet Bakanlığı, bugün, enerjisini bu hak ihlallerinin önlenmesine değil,
cezaevi ve tutsak sayısının artırılmasına vermiş görünüyor. Bakanlık 200 kadar
yeni hapishane açacağını, tutsak mevcudunu artıracağını duyuruyor. AKP
döneminde suçlunun tespitinin iyi yapıldığı söylenerek cezaevi nüfusunun 7 kat
artış göstermiş olmasıyla övünülüyor. Bu nasıl bir Adalet Bakanlığı ki, tutuklu
ve hükümlü sayısının daha etkili bir adalet sistemiyle azaltılmasını değil,
hapishane ve tutukluluk sayısının artırılmasını hedefliyor, bununla da
övünüyor? 
Adalet
Bakanlığı Ceza ve Tevkifevleri Genel Müdürü, komisyonda “Kendimize hedef olarak
Avrupa standartlarını hedef almıyoruz, insanımıza uygun standartları hedef
alıyoruz.” diyor. Avrupa Konseyinin 56 ülke üzerinde yaptığı incelemede,
2012-2013 yılında 31 ülkede tutsak sayısında düşüş varken bizde 2 kat artış
var. Keşke Avrupa standartlarını hedef alsaydınız da biz de bugün, burada,
tutuklu sayısının artmasıyla değil, düşmesiyle övünen yetkilileri
dinleyebilseydik.
CİSST
tarafından yapılan genel hesaplamaya göre 180 bin tutsağın yaklaşık 60 bini
hasta. İHD tarafından güncel olarak tutulan verilerde 905 hastanın bilgileri
var. İHD ve Adalet Bakanlığı, ağır hasta olanların ise 300-400 arasında
olduğunu söylüyor. Net bir rakama ulaşamıyoruz çünkü Tabipler Birliği gibi
meslek kuruluşlarının buralarda izleme yapmasına izin verilmiyor. İnsan Hakları
Derneğiyle ilgili olarak, Hükümlü ve Tutuklu Hakları Alt Komisyonu Başkanı
“Bütün kurumlarla görüşeceğiz, bizim hiçbir kuruma ön yargımız yok.” dediği
hâlde İHD gibi bu alandaki yetkin kurumlar dışlanıyor, hasta tutsaklarla
dayanışma çalışmaları yürüten TUHAD-FED’in kapısı kırılarak baskın yapılıyor. 
Ceza
İnfaz Sisteminde Sivil Toplum Derneğine mektup yazarak başvuran, Kürkçüler F
tipi cezaevi kurumunda tutulan Şiyar Sav, on aydır bağırsakları dışarıda
yaşıyor. Uluslararası Af Örgütü, Bakırköy Cezaevinde tutuklu Sibel Çapraz’ın
acilen ameliyat olması gerektiğini duyuruyor. Gebze Kadın Kapalı Ceza İnfaz
Kurumunda iki yıldır kanser hastalığıyla boğuşan Havva Ak’ın durumu iyice
ağırlaştı. Hükûmet, toplum için tehlike teşkil ettiği iddiasıyla bu hasta
tutsakları cezaevlerinde, üstelik sağlığa erişimlerini de engelleyerek tutmaya
devam ediyor. Bir yıldır somut olarak neyle suçlandığı hâlâ belli olmayanlar,
iddianameleri bile hâlâ hazırlanmamış tutsaklar mı toplum için tehlike arz
ediyor? Bu kişilerin bağırsakları dışarıda yaşamaya zorlanması mı onları toplum
için tehlikesizleştiriyor? Bir tutsak, ağrılarının daha az olması için gözünün
üst kapağından aşağıya doğru yara bandıyla gergin, kapalı tutarak çözüm
geliştirmeye çalıştığını anlatıyor. Böyle mi önlüyorsunuz tehlikeyi? Hadi
cezaevinde tutmaya devam ediyorsunuz, peki cezaevinde sağlık haklarına
erişimlerini neden engelliyorsunuz? Hükûmet, bu hasta tutsakları toplum için
tehlikeli oldukları iddiasıyla cezaevlerinde tutarak, kendisini insaniyet için,
insan hakları için tehlike arz ediyor.
Hasta
tutsaklardan zaten politik bir kurum olduğu bilinen Adli Tıptan rapor
istenmesinin bile kabul edilebilir bir yanı yokken, Hükûmet bir de bunun üstüne
Emniyetten görüş alınmasını getirdi. Zaten artık çoğu kamu kurumu ve kamu
görevlisi yaratılan ihbarcı iklim nedeniyle, FETÖ’cü ilan edilme korkusuyla
Emniyet gibi çalışıyor. Hasta tutsakların canları da bu kurumlara emanet
ediliyor. Daha önceden çeşitli yollarla dile getirdiğimiz Celal Şeker’in yüzde
97 oranında hasta olduğunu ortaya koyan raporun Adli Tıp Kurumunca
onaylanmaması bile başlı başına sağlığın ne denli siyasallaştırılmış olduğunun
da kanıtıdır. 
Konuşmamı,
Ceza İnfaz Sisteminde Sivil Toplum Derneği tarafından hazırlanan, “Hasta
Mahpusların Yakınları Anlatıyor” adlı videoda yer alan bir tanıklıkla bitirmek
istiyorum. Bir tutsak annesi “Evladım çok güzel şarkı söylerdi, sesi güzeldi.
On iki yıldır hapiste, gırtlak kanseri oldu, şimdi sesini duymak için yanına
kadar eğiliyorum. Aylardır Adli Tıp Kurumunda sıranın kendisine gelmesine bekliyor.”
şeklinde beyanlarda bulunuyor. 
Buna
benzer örnekler açıkçası çokça sayabiliriz ama bir kez daha şunu da ifade etmek
isterim ki KHK’larla özellikle cezaevi kurumlarıyla ilgili alanlarda çalışan
sivil toplum örgütlerine yönelik baskılar ve sivil toplum örgütlerinin
kapılarına vurulan kilitlerden de kaynaklı bugün bu alanı inceleyen herhangi
bir kurum maalesef yok. Dolayısıyla, hasta tutsaklar kendilerine bu sorunlarını
ifade edebilecekleri, haklarını koruyabilecek herhangi bir muhatap bulmada da sorun
yaşıyorlar. 
Şu
örnekle açıkçası konuşmamı bitirmek istiyorum: Özellikle Eş Başkanımız
Selahattin Demirtaş’a bu konuda yoğunca mektuplar gittiğini biliyoruz. 
(Mikrofon
otomatik cihaz tarafından kapatıldı) 
BAŞKAN
– Buyurunuz, mikrofonunuzu açıyorum. 
Tamamlayınız
lütfen. 
DİRAYET
TAŞDEMİR (Devamla) – Bu mektuplarda hasta tutsaklar hem yaşadıkları hak
ihlallerini hem cezaevi koşullarını hem de sağlık durumlarını çokça ifade
ediyorlar. Biz de Eş Başkanımızın da bizi bilgilendirmesiyle açıkçası bu
konulardan haberdar oluyoruz. 
Onun
için de bu Hükûmetin bir kez daha şapkasını önüne koyup bu konuyla ilgili
düşünmesini ve gerçekten adil, eşit bir politika geliştirmesi gerektiğini
düşünüyorum ve tekrardan sizleri saygıyla selamlıyorum. 
BAŞKAN
– Teşekkür ederim Sayın Taşdemir. 
Gündem
dışı üçüncü söz, Gümüşhane’nin düşman işgalinden kurtuluşunun 99’uncu yıl
dönümü münasebetiyle söz isteyen Gümüşhane Milletvekili Hacı Osman Akgül’e
aittir. 
Buyurunuz Sayın Akgül. (AK PARTİ sıralarından alkışlar)
3.- Gümüşhane Milletvekili Hacı Osman
Akgül’ün, Gümüşhane’nin düşman işgalinden kurtuluşunun 99’uncu yıl dönümüne
ilişkin gündem dışı konuşması
HACI
OSMAN AKGÜL (Gümüşhane) – Sayın Başkan, değerli milletvekilleri;
Gümüşhane’mizin düşman işgalinden kurtuluşunun 99’uncu yıl dönümü münasebetiyle
gündem dışı söz almış bulunmaktayım. Bu vesileyle yüce Meclisi saygıyla
selamlıyorum. 
Tarihî
İpek Yolu üzerinde bulunan Gümüşhane’miz folklorik açıdan sağlam temellere
sahip bir ildir. Geçiş noktası üzerinde olması sebebiyle yüzyıllardan beri
farklı kültür ögeleriyle yoğrulan Gümüşhane’de var olan her türlü gelenek,
görenek, el sanatları, halk oyunları şehrimizin zengin kültürel yapısını
şekillendirmektedir. 
Gümüşhane’miz
eşsiz doğası, birbirinden güzel yaylaları, tarihî konak, kale ve antik
kentleri, anıt niteliğine sahip orman ve tabiat koruma alanları, birçok
medeniyete ev sahipliği yapmış coğrafyasıyla turizm alanında önemli bir
potansiyele sahiptir. İlimiz sınırları içerisinde hem doğa hem kültür turizmi
açısından gezilip görülebilecek birçok alan mevcuttur. Bu alanlar, Artabel
Gölleri Tabiat Parkı, Limni Gölü, Süleymaniye Mahallesi, Tomara Şelalesi, Santa
Harabeleri, Örümcek Ormanları, Karaca Mağarası, Canca Kalesi bunlardan
başlıcalarıdır. 
Şehrimizin
bir diğer önemli değeri de Gümüşhanespor’umuzdur. Kulübümüz bu sezon büyük
başarılara imza atarak Birinci Lig için umutlarımızı yeşertmektedir. Bugüne
kadar yakaladığımız başarı grafiğini daha yukarılara taşıyacaklarına olan
inancımla Gümüşhanespor’umuzun yönetimine, teknik ekibine ve futbolcularına
başarılar diliyorum. 
Gümüşhane’mizin
maddi güzelliklerinin yanında manevi güzellikleri de unutulmamalıdır. Ahmed
Ziyâeddin Gümüşhanevî gibi bir veli, şehrimizin değerlerindendir. Onun ahlaka,
saygıya, ilime, hayat tarzına, edebe, inanca dair verdiği mesajlar günümüze
değin geçerliliğini korumuştur. Talebelerine tevazu, şükür ve kanaate sahip
olmalarını, ihlas ve tevekkülle verdikleri sözü tutmalarını, irade ve maksatta
doğru olmalarını öğütleyen Gümüşhanevî Hazretleri’nin öğretileri Gümüşhane’ye
has kimliğin oluşmasına katkı sağlamıştır. Onun mesajlarını muhafaza ederek
gelecek nesillere de aktarmamız bizler için son derece önemlidir. 
Gümüşhane,
tek devlet, tek millet, tek vatan, tek bayrak ilkesini içselleştirmiş, istiklal
ve istikbali için gözünü kırpmadan canını feda edebilecek yiğit insanların
şehridir. Bu güzel şehrin şeceresinde birlik, beraberlik, kardeşlik, dayanışma
ve yardımlaşma gibi yüce değerler vardır. Değerleri uğruna canını verebilecek
olan hemşehrilerimiz 15 Temmuz hain darbe girişimine karşı da tepkisini sert
bir şekilde göstermiş, cumhuriyetine, millî iradesine, istiklal ve istikbaline
sahip çıkmıştır. 
Gümüşhaneliler
toplumumuzda güvenilir, emin insanlar olarak tanınmaktadırlar. Gümüşhane 2016
yılında borcuna en sadık il olarak belirlenmiştir. Yine, vergi tahsilatı
konusunda da devamlı ilk üç şehir arasında yer almaktadır. Bu da
hemşehrilerimizin vatanlarına, milletlerine, devletlerine ne oranda sahip
çıktıklarının somut bir delilidir. 
Yüce
gönüllü hemşehrilerimin yaşadığı güzel şehrimize AK PARTİ hükûmetleri son on
beş yılda önemli yatırımları kazandırmış, şehrimizi deyim yerindeyse şantiyeye
çevirmiştir. Eğitimden sağlığa, ulaştırmadan tarıma, sosyal politikalardan
enerjiye kadar şehrimize büyük yatırımlar kazandırmış ve kazandırmaya devam
etmektedir. Yapımı devam etmekte olan Zigana Tüneli’yle Trabzon’a,
Gümüşhane-Bayburt arası duble yol yapımı ve Vauk Tüneli ile Gümüşhane-Kelkit
arası yol yapımı ve Pekün Tüneli, Gümüşhane İkisu-Şiran yolu ve Tersun Tüneli,
bu yıl yapımına başlanması planlanan Salyazı Havalimanı ve 2023 yılında
bitirilmesi planlanan Erzincan-Trabzon tren yolu ile dev projelerle
Gümüşhanemizde bir ulaşım koridoru oluşturulacak, şehrimiz cazibe merkezi
hâline getirilecek, İpek Yolu yeniden canlandırılacaktır. Sayın Başbakanımızın
açıkladığı Cazibe Merkezleri Programı desteklerinden de yararlanacak olan
Gümüşhane’mize yapılacak olan yatırımlar ve sağlanacak istihdam şehrimizin
gelişmesine ve kalkınmasına önemli bir katkı sağlayacaktır. 
Bu
duygu ve düşüncelerle, şehrimizin düşman işgalinden kurtuluşunun 99’uncu
yılında ülkemizin istiklali ve istikbali için canını feda eden şehitlerimizi
rahmetle, gazilerimizi hürmetle yâd ediyor, yüce Meclisi saygıyla selamlıyorum.
(AK PARTİ sıralarından alkışlar)
BAŞKAN
– Teşekkür ederim Sayın Akgül. 
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak Gümüşhane’nin düşman
işgalinden kurtuluşunun 99’uncu yıl dönümünü kutladıklarına ilişkin konuşması
BAŞKAN
– Başkanlık Divanı olarak biz de Gümüşhane’nin düşman işgalinden kurtuluşunun
99’uncu yıl dönümünü kutluyor, tüm Gümüşhanelilere selamlarımızı gönderiyoruz. 
Sayın
milletvekilleri, İç Tüzük’ün 59’uncu maddesinin birinci fıkrasına göre yapılan
gündem dışı konuşmalar sona ermiştir.
Şimdi, elektronik sisteme girerek söz talep eden
milletvekillerine sırayla söz vereceğim.
Söz
verme işlemini başlatıyorum.
Sayın
Engin…
V.- AÇIKLAMALAR
1.- İstanbul Milletvekili Didem Engin’in,
resmî verilere göre işsiz sayısının arttığına, işsiz vatandaşlar ile
sorunlarına duyarsız kalınan gençlerin referandumda “hayır” oylarıyla AKP’ye
gereken dersi vereceklerine yürekten inandığına ilişkin açıklaması
DİDEM
ENGİN (İstanbul) – Bugün açıklanan resmî verilere göre işsiz sayımız 3 milyon
715 bine yükseldi. İşsizlik oranı yüzde 12,1; genç işsiz ise yüzde 22,6 oldu.
Her 4 gencimizden 1’i işsiz. Bu hesaplamalara artık iş bulmaktan umudunu
yitirmiş yüz binlerce vatandaşımız, gencimiz dâhil değil. 
Geçen
yıl ağustos ayında gençlerimizin sorunları için kapsamlı bir araştırma
önergesini Meclise sunmuştum, aradan altı ay geçti gündeme bile alınmadı.
Meclis gece sabahlara kadar başkanlık hırsı için çalıştırıldı ama gençlerimiz
söz konusu olunca önergelerimiz ya gündeme alınmadı, alınanlar da AKP
tarafından reddedildi. Şimdi söz sırası işsiz vatandaşlarımızda. Milyonlarca
işsiz vatandaşımızın ve sorunlarına duyarsız kalınan gençlerimizin 16 Nisan
referandumunda mutlaka sandığa gideceklerini ve “hayır” oylarıyla demokrasimize
sahip çıkarak AKP’ye gereken dersi vereceklerine yürekten inanıyorum. 
BAŞKAN
– Sayın Kaplan Hürriyet…
2.- Kocaeli Milletvekili Fatma Kaplan
Hürriyet’in, AKP’li Şahinbey Belediyesinin yeni evli çiftlere dağıttığı
kitapçığa ve dağıtılan bu tür kitapçıklarla ilgili Hükûmetin gereğini yapmasını
istediğine ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Başkan, değerli milletvekilleri; “Kadın nasıl dövülür?”, “Dövme evin içinde
olur ve kimseye söylenmez.”, “Azgın kadını boşamadan önce kocaya tavsiye edilen
ilaç, korkutmak ve usulüne uygun dövmektir.”, “Evdeki dergi ve gazeteler, medya
ve futbol birer uyuşturucudur.”, “Kadınlar tek başına taksiye binemez.” Kim
söylüyor? Bakın, şu anda elimde göstermiş olduğum bu kitaplar ve yine AKP’li Şahinbey
Belediyesinin yeni evli çiftlere dağıttığı skandal kitaplardan bir tanesi. Daha
önce açıklamıştık Kütahya ve Pamukkale Belediyelerinin aynı skandal
kitaplarını. Bu, bir değil, ikinci değil, kaçıncaya artık bu kitaplar önümüze
geliyor? O kitaplarla ilgili daha gereği yapılmamışken yenilerinin ortaya
çıkması büyük bir skandaldır.
Sayın
bakanlar ve Hükûmet, lütfen uyumayın, derhâl gereğini yapın. Bunlarla ilgili
sorumluları mutlaka yargı önüne çıkartın. Aksi hâlde, kadına karşı şiddetten
her bahsettiğinizde bu kitapları önünüze atacağımızı da bilmenizi istiyorum.
Teşekkür
ederim.
BAŞKAN
– Sayın Topal…
3.- Hatay Milletvekili Serkan Topal’ın,
Nursan Çelik firmasının 2015 Aralık ayından bu yana üretimini durdurduğuna ve
burada çalışan işçilerin haklarının korunması ve mağduriyetlerinin giderilmesi
için Hükûmetin bir girişimi olup olmadığını öğrenmek istediğine ilişkin
açıklaması
SERKAN
TOPAL (Hatay) – Teşekkür ediyorum Sayın Başkan.
900 kadar çalışanı ve 40’ı bulan taşeron firmasıyla
birlikte binlerce kişinin evine ekmek götürmesini sağlayan sanayi devi Nursan
Çelik 2015 Aralık ayından bu yana üretimi durdurmuş durumdadır. 2015 yılında
500 büyük sanayi kuruluşu listesine 1 milyara yakın cirosuyla 85’inci sıradan
giren bu firma iktidarın ekonomi politikaları neticesinde üretim yapamaz
durumdadır. Bu fabrikanın çalışanlarının sigorta primleri ödenmekte, maaş
bordroları tanzim edilmekte fakat bordro karşılığı ödenmesi gereken ücretlerini
alamamaktadırlar. İş gücü istatistiği açısından çalışıyor gibi gözükseler de
aslında ücret alamadıkları için fiilen işsizler. Bu fabrikanın tekrar üretim
sürecine dönmesi ve millî ekonomiye katkı sunması açısından Hükûmetinizin bir
desteği olacak mı? Burada çalışan işçilerin haklarının korunması ve
mağduriyetlerinin giderilmesi için Çalışma Bakanlığının veya Hükûmetinizin
yaptığı bir girişim var mıdır? Bu fabrikanın mağdur çalışanlarına buradan bir
müjde verebilecek misiniz?
BAŞKAN – Sayın Akın…
4.- Balıkesir Milletvekili Ahmet Akın’ın,
bu ülkenin vatanseverlerini, demokratlarını terör örgütleri ve darbecilerin
yanında göstermenin halka yapılacak en büyük haksızlık olduğuna ve tek adam
rejimi istenmesinin nedeninin açıklanmasını talep ettiğine ilişkin açıklaması
AHMET AKIN (Balıkesir) – Emanet edilen Başbakanlığı
ortadan kaldırmak için canhıraş uğraşan Başbakan, getirmek istedikleri tek adam
rejimini savunamadığı için “hayır” diyenleri terör örgütleriyle birlikte
gösterme gayreti içerisinde. Tarafsız olması Anayasa hükmü olan birisi de
çıkıyor “hayır” verecekleri darbeci ilan ediyor. Ömrü boyunca teröre lanet
okuyan bu ülkenin vatanseverlerini, demokratlarını terör örgütleri ve
darbecilerin yanında göstermek yüce halkımıza yapılacak en büyük haksızlıktır.
Oslo’da, Habur’da, Dolmabahçe’deki resimlerde kimlerin yan yana olduğuna ve 15
Temmuz darbecileriyle kimlerin ortaklık yaptığına, Pensilvanya’da kimlerine el
pençe divan durduğuna bakarsanız terörle kimlerin yakınlık içerisinde olduğunu
görürsünüz. Sola sağa çamur atmaktan vazgeçin, tek adam rejimini neden ve kimin
için istiyorsunuz, onu anlatın. 
BAŞKAN – Sayın Gürer…
5.- Niğde Milletvekili Ömer Fethi Gürer’in,
15 Temmuz öncesi muvazzaf astsubaylık sınavını kazanmış ve güvenlik
soruşturmasıyla hakkında herhangi bir sorun olmayanların göreve başlama
isteklerinin karşılanması gerektiğine ilişkin açıklaması
ÖMER FETHİ GÜRER (Niğde) – Teşekkür ederim Sayın
Başkan.
15 Temmuz öncesi Türk Silahlı Kuvvetlerinde muvazzaf
astsubay olmak için sınava giren, kurslarda başarılı olan ve atama beklerken
OHAL’le göreve başlatılmayan adayların durumunun ne olacağı bizlere de sorulan
sorudur. Millî Savunma Bakanlığına yazılı olarak sorduğum soruya Bakan
“Bakanlığımızca bu konuda bir çalışma yapılmamaktadır.” yanıtını verdi.
Mağdurlarsa güvenlik soruşturması yapılsın ve hakkımız verilsin istiyorlar. “Aylardır
umutla yaşamaktan yorulduk.” diyenler var. Hükûmet bu konuda binlerce mağdurun
kesin ve net bir şekilde durumlarını açıklamalıdır. Astsubay Temel Askerlik ve
Astsubaylık Anlayışı Kazandırma Kursu mezunlarının aylardır beklentisine
gerçekçi bir açıklama getirilmelidir. 15 Temmuz öncesi kurslarda başarılı
olmuş, sınavı kazanmış ama güvenlik soruşturmasıyla da hakkında herhangi bir
sorun olmayanların göreve başlama isteği karşılanmalıdır.
Teşekkürler Sayın Başkan.
BAŞKAN
- Sayın Baki Şimşek…
6.- Mersin Milletvekili Baki Şimşek’in,
sadece temerrüde düşen değil bütün çiftçilerin borçlarının yeniden
yapılandırılması gerektiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Çiftçi
borçlarıyla ilgili Tarım Bakanı Sayın Faruk Çelik yaptığı açıklamada, temerrüde
düşen çiftçi borçlarının yeniden yapılandırılacağını ve beş yıllık bir ödeme
planı yapılacağını söyledi. Yalnız, biz bunu adaletsiz ve haksız bir uygulama
olarak görüyoruz. Bütün çiftçilerin, sadece temerrüde düşenlerin değil, Türkiye'deki
bütün çiftçilerin borçları yeniden yapılandırılmalıdır. Özellikle seçim bölgem
olan Mersin’de afetten dolayı büyük mağduriyet vardır, temerrüde düşmeyen
çiftçiler de dâhil Türkiye genelinde bütün çiftçilerin borçlarının beş yıla
dönük yeniden yapılandırılmasını talep ediyoruz. Bakanlığımızın bu konuda
çalışma yapmasını bekliyoruz.
Saygılar
sunuyorum.
BAŞKAN
- Sayın İbrahim Aydemir…
7.- Erzurum Milletvekili İbrahim
Aydemir’in, ülkenin zenginlikleri, imkânları ve yetenekleriyle etkin tanınması
noktasında basına, özellikle de Doğu Anadolu basınına özel bir hassasiyet
gösterilmesi gerektiğine ilişkin açıklaması
İBRAHİM
AYDEMİR (Erzurum) – Başkanım, Türkiye’nin tanıtımını Doğu Anadolu’suz, Doğu Anadolu’nun
aktarımını da basın olmadan yapamayız. Ülkenin zenginlikleri, imkânları ve
yetenekleriyle etkin tanınması noktasında basına, özellikle de Doğu Anadolu
basınına özel bir hassasiyet göstermeliyiz. Ülkemizle ilgili yanlış bir algı
oluşmasını isteyen küresel medyanın doğuyu terörle, hayat şartlarının zorluğuyla
öne çıkardığı da bir vakıadır. O hâlde, bizim birinci önceliğimiz bölgenin
halkını, vicdanını, konum ve durumunu seslendiren, nabzını tutan, yaşam enerji
ve heyecanını ayarlayan basınımıza özel bir destek ve yaklaşım sergilemektir.
Doğu Anadolu öncelikli olarak medyamıza maddi çerçevede, özellikle Basın İlan
Kurumu bağlamında pozitif bir yaklaşım sergilenmesi kaçınılmazdır. Millî
iradeyi felç girişiminde bulunan FETÖ, PKK ihanetlerinde yerli ve millî
duruşuyla örnek olan basınımız her türlü takdir ve maddi desteği hak ediyor.
Teşekkür
ederim.
BAŞKAN
- Sayın Kazım Arslan…
8.- Denizli Milletvekili Kazım Arslan’ın,
referandum çalışmalarında müthiş bir eşitsizlik olduğuna ve yanlı açıklamaların
olmaması için bir genelge yayınlamanın düşünülüp düşünülmediğini öğrenmek
istediğine ilişkin açıklaması
KAZIM
ARSLAN (Denizli) – Başbakana soruyorum: Ülkemiz, Anayasa değişikliği için 16
Nisan 2017’de referanduma gidecektir. Referandum çalışmalarında müthiş bir
eşitsizlik olacaktır. Sizler devletin imkânlarını kullanırken bizler kendi
imkânlarımızla “hayır” kampanyasını sürdüreceğiz. Bunlar yetmiyormuş gibi,
devletin valisi, kaymakamı, rektörü ve bazı müdürler makamlarını kullanarak
iktidarınıza yaranmak için “evet” açıklamaları yapmaktadırlar. Bu açıklamalar
ilgili kuruluş kanunlarına ve 657 sayılı Devlet Memurları Kanunu’na açıkça
aykırıdır. Şimdiye kadar “evet” açıklamasını yapanlar için bir soruşturma
açtınız mı? Görevden uzaklaştırma kararı verdiniz mi? Kaç kamu görevlisi
hakkında işlem yaptınız. Yapmadıysanız neden yapmadınız? Bir daha böyle yanlı
açıklamaların olmaması için bir genelge yayınlamayı düşünüyor musunuz?
Teşekkür
ederim.
BAŞKAN
– Sayın Bakan…
9.- İzmir Milletvekili Murat Bakan’ın,
polislerin çalışma sistemi ile ek göstergelerinde düzenleme yapılması
gerektiğine ve şehit polis Fethi Sekin’i rahmetle andığına ilişkin açıklaması
MURAT
BAKAN (İzmir) – Sayın Başkan, değerli milletvekili arkadaşlarım; ülkemizin,
kamu güvenliği bakımından cumhuriyet tarihinin en zor günlerinden geçtiği
hepimizin malumudur. Polisimiz canı pahasına terörle, teröristle, hırsızla,
soysuzla, mafyayla mücadele etmekte, bir yandan da hayat koşullarıyla ve
çalışma şartlarıyla mücadele etmektedir. Bir emirle vatanı için ölüme giden
polisimizin, 12/12 çalışma sistemi hayatını tüketmekte, aile, sosyal yaşamını
bitirmektedir. Polis intiharları diğer meslek grupları içinde en fazla
olanıdır. 12/12 çalışma sistemine “hayır”, polisin hak ettiği ücreti çok gören
3 bin ek göstergeye de “hayır” diyor, bu vesileyle şehit polisimiz Fethi Sekin’i
de saygı ve rahmetle anıyorum.
Hepinizi
saygıyla selamlıyorum.
BAŞKAN
– Sayın Bektaşoğlu…
10.- Giresun Milletvekili Bülent Yener
Bektaşoğlu’nun, Giresun ve Trabzon ilçelerini kapsayan demir yolu projesinin
durumunu öğrenmek istediğine ve Karadeniz demir yolunun mutlaka hayata
geçirilmesini istediğine ilişkin açıklaması
BÜLENT
YENER BEKTAŞOĞLU (Giresun) – Teşekkür ederim.
Sayın
Başbakan ve Ulaştırma Bakanı, Trabzon’a 2023 yılına kadar Erzincan demir yolu
bağlantısının yapılacağını, Torul, Tirebolu ve sahil ilçelerinden geçen
güzergâh bağlantısı projesinden vazgeçildiğini de açıklamışlardı. Buna rağmen,
bugünlerde partinizin sözcüleri, referandum öncesi seçmenleri etkilemek için
açıklamalar yapıyor. 
Buradan
aracılığınızla Ulaştırma Bakanına sormak istiyorum: Giresun ve Trabzon
ilçelerini kapsayan demir yolu projesinden tamamen vaz mı geçtiniz, yoksa
Bakanlığınız bu projeleri yeniden gündeme mi aldı? 
Demir
yolu sadece Trabzon’un değil, Samsun’dan başlayarak Artvin’e kadar bütün
illerin hakkıdır. Doğu ve güneydoğunun Karadeniz’e, oradan da en yakın
mesafeden deniz yoluyla Avrupa’ya bağlanması için, bölgesel kalkınma ve daha
fazla bir coğrafya ve nüfusa hizmet etmesi için Karadeniz demir yolunu mutlaka
istiyoruz. Bu hassas bir konudur ve yerel siyasetçilerin malzemesi olmamalıdır.

Teşekkür
ediyorum.
BAŞKAN
– Sayın Yiğit…
11.- İzmir Milletvekili Ali Yiğit’in,
Suriyeli sığınmacıların durumuna, Türk vatandaşlığına geçirilen ve oy kullanma
hakkına sahip olan Suriyelilerin sayısını öğrenmek istediğine ilişkin açıklaması
ALİ
YİĞİT (İzmir) – Teşekkür ederim Sayın Başkan.
Suriyeli
sığınmacılar konusu ülkemizin hâlen en önemli gündem maddelerinden biri olmaya
devam etmektedir. Suriyelilerden kaçının Türkiye Cumhuriyeti vatandaşlığına
geçirilip geçirilmediği ve bunların referandumda oy kullanıp kullanmayacağı
önemli bir soru işareti olmuştur. 
Cumhurbaşkanı
Sayın Recep Tayyip Erdoğan’ın, Türk vatandaşı olmak isteyen Suriyeli
sığınmacılara vatandaşlık hakkının verileceği açıklamasından sonra, özellikle
Hatay, Gaziantep ve Şanlıurfa gibi illerde vatandaşlığa geçiş işlemlerine hız
verildiği ve nüfus müdürlüklerinin önünde kalabalıklar oluşturulduğu
görülmüştür. 
Bu bağlamda, ülkemize sığınmış olan Suriyelilerden ne
kadarına geçici kimlik belgesi verilmiştir, ne kadarı Türk vatandaşlığına
geçirilmiştir? Hâlen Türk vatandaşlığına alınıp oy kullanma hakkına sahip olan
Suriyelilerin toplam sayısı ne kadardır? 
Teşekkür ederim Sayın Başkan.
BAŞKAN – Sayın Erkek…
12.- Çanakkale Milletvekili Muharrem
Erkek’in, medya özgürlüğüne yönelik saldırıların derhâl son bulması gerektiğine
ilişkin açıklaması
MUHARREM ERKEK (Çanakkale) – Teşekkür ederim Sayın
Başkan. 
20 Temmuz sivil darbesinden sonra 150’ye yakın gazeteci
tutuklandı. 12 Eylül darbe döneminde tutuklanan gazeteci sayısı 31. 
Bugün İstanbul’da Oda TV davası görülüyor. Oda TV
davasında Ahmet Şık, Soner Yalçın Ergenekon üyesi olmakla yargılanıyorlar. Aynı
Ahmet Şık son dönemde FETÖ, PKK ve diğer tüm terör örgütleriyle
ilişkilendirilerek tutuklandı ve şu anda cezaevinde mektup dahi yazamıyor,
mektup dahi alamıyor dışarıdan. 15 Temmuz darbe girişimi başarıyla
sonuçlansaydı darbecilerin ilk yapacağı işlerden biri Ahmet Şık’ı tutuklamak
olacaktı. Maalesef bunu iktidar da başardı. 
Medya özgürlüğüne yönelik bu saldırılar derhâl son
bulmalı çünkü Türkiye bu tabloyu hak etmiyor. Gazetecileri hapsedebilirsiniz
ama haberleri hapsedemezsiniz; insanları hapsedebilirsiniz ama düşünceleri asla
hapsedemezsiniz. 
Teşekkür ederim. 
BAŞKAN – Sayın Çamak…
13.- Mersin Milletvekili Hüseyin Çamak’ın,
doktor ve hastanın bulunduğu ortamda en azından şahit niteliğinde bir çalışanın
olması ve hekimlerin verimli bir şekilde çalışabilmesi için mutlaka bir tıbbi
sekreterle beraber çalışmaları gerektiğine ilişkin açıklaması
HÜSEYİN ÇAMAK (Mersin) – Teşekkür ederim Sayın Başkan. 
Sayın Sağlık Bakanına soruyorum: Yeni açılan şehir
hastanelerinde doktorlar hasta muayene ederken yanlarında başka bir sağlık
çalışanının bulunamayacağı bildirilmiştir. Bu durum doktorlar açısından yasal
sorunlara yol açabilir. Her türlü olasılık düşünülerek doktor ve hastanın
bulunduğu ortamda en azından şahit niteliğinde bir çalışanın olması gerekir. 
Diğer bir husus ise, bu hastanelerde doktorlara tıbbi
sekreter verilmiyor. Bu durumda hekimin performansı tam kullanılamaz. Böyle bir
durumda hekim zamanının çoğunu bilgisayar başında geçirmek zorunda kalıyor.
Nitekim bu konularda doktorlardan yoğun şikâyetler gelmeye başladı. Hekimlerin
verimli bir şekilde çalışabilmesi için mutlaka bir tıbbi sekreterle beraber
çalışmaları gerekir. 
Teşekkür ederim. 
BAŞKAN – Sayın Şeker…
14.- İstanbul Milletvekili Ali Şeker’in,
referandumda partilere seçim yardımı yapılmadığına ancak İŞKUR ile Savunma Fonu
paralarının iktidarın isteği doğrultusunda kullanıldığına ve 15 Temmuz
raporunun 16 Nisandan sonra açıklanmasının nedenini öğrenmek istediğine ilişkin
açıklaması
ALİ ŞEKER (İstanbul) – Sayın Başkan, referandumda
partilere seçim yardımı yapılmıyor ancak iktidar partisi işçinin kara gün
parası 103 milyar TL’yi İŞKUR aracılığıyla bir bir seçim bölgelerinde dağıtıyor.
Bir yandan da Varlık Fonu’na devredilen 3 miyar TL’lik Savunma Fonu yine
iktidarın isteği doğrultusunda kullanılıyor. Bu para -kara gün parası- aynı
zamanda patronlara da ulufe gibi dağıtılıyor. 15 Temmuz raporuyla ilgili, 16
Nisandan sonra açıklanacağı bildirildi. “16 Nisanda 15 Temmuzu oylatıyoruz.”
deniyor ama rapor açıklanamıyor. Bu raporda gizli kapaklı ne var, niye
açıklayamıyorsunuz? Açıklayamadığınız bir şeyi niye oylattığınızı iddia
ediyorsunuz 16 Nisanda? Bir yandan öğretim üyelerini, İbrahim Kaboğlu gibi,
Özdemir Aktan gibi öğretim üyelerini öğretim üyesi olarak çalıştıkları
üniversitelerden atıyorsunuz, bir yandan da Ahmet Şık gibi gerçekleri
açıklayanlara karşı zulüm yapmaya devam ediyorsunuz.
Teşekkür
ederim.
BAŞKAN
– Sayın Özdiş…
15.- Adana Milletvekili İbrahim Özdiş’in,
CHP Genel Başkanının referandum öncesi siyasi parti liderleri olarak canlı
yayında tartışma teklifiyle ilgili herhangi bir girişim göremediğine ilişkin
açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sayın
Başbakan, demokrasi anlayışınız, 12 Eylül darbesinin demokrasi anlayışından
daha da geride. Niye mi? 1983 tarihinde yani 12 Eylül darbesi sonrası yapılan
ilk seçim öncesinde TRT’de siyasi parti liderleri açık oturum düzenlemiş,
fikirlerini tartışmış, halkın izleyebileceği şekilde yayınlatmıştı. Biz bu
çağrıyı her seçim öncesi yapıyoruz. Özellikle bu referandum öncesi, gelin,
siyasi parti liderleri olarak canlı yayında tartışın, halk neyin ne olduğunu
tam olarak öğrensin diyoruz ancak sizden bu konuda herhangi bir girişim
göremiyoruz. Anayasa değişiklik teklifinize mi güvenmiyorsunuz, yoksa kendinize
mi? Daha dün Cumhuriyet Halk Partisinin Sayın Genel Başkanı, Sayın Devlet
Bahçeli’ye ve size böyle bir teklifi getirdi. Bilgilerinize tekrar sunuyorum.
Saygılar,
sevgiler.
BAŞKAN
– Teşekkür ederim Sayın Özdiş.
Şimdi
sayın grup başkan vekillerine söz vereceğim.
İlk
söz Sayın Usta’nın. 
Buyurunuz
Sayın Usta.
16.- Samsun Milletvekili Erhan Usta’nın,
Hatay’ın Amanos Dağlarında PKK’lı teröristlerle çıkan çatışmada Samsun’un Ladik
ilçesinden şehit olan Uzman Çavuş Salih Kayhan’a Allah’tan rahmet dilediğine,
Gümüşhane’nin Rus ve Ermeni işgalinden kurtuluşunun 99’uncu yıl dönümüne ve 15
Şubat 1932 Türk İslam ülküsünün fikir babası Seyyid Ahmet Arvasi’nin doğum
gününe ilişkin açıklaması
ERHAN
USTA (Samsun) – Teşekkür ederim Sayın Başkan.
Dün
Hatay’ın Amanos dağlarında PKK’lı teröristlerle çıkan çatışmada -seçim bölgem
Samsun’un Ladik ilçesinden- şehit olan Uzman Çavuş Salih Kayhan’a
Allah’tan rahmet diliyorum. Bugün toprağa verilecek. Meclis çalışmaları
nedeniyle katılamadım. Aynı zamanda, bu şehidimizin Adana’da düzenlenecek
törenine giderken kaza geçirerek şehit olan polis memuru Fırat Ulaş’a da
Cenab-ı Allah’tan rahmet, yakınlarına ve milletimize başsağlığı diliyorum.
Bugün
ayrıca, Gümüşhane’nin Rus ve Ermeni işgalinin 86’ncı yılı. Bu vesileyle tüm
şehitlerimizi rahmetle anıyorum.
Yine,
bugün ayrıca, 15 Şubat 1932 yılında Ağrı Doğubeyazıt’ta dünyaya gelen, Türk
İslam ülküsünün fikir babası Seyit Ahmet Arvasi’nin doğum günü. Babası,
Anadolu’da yetişen büyük velilerden Seyit Abdülhakim Arvasi’dir. Sırayla
Balıkesir, Bursa ve İstanbul’daki eğitim enstitülerinde hocalık yapan Arvasi
1979 yılında emekli oldu. Aynı yıl Milliyetçi Hareket Partisi Genel İdare
Kuruluna seçilerek görevine 12 Eylül 1980 ihtilaline kadar devam etti. MHP’den
İstanbul milletvekili aday adayı da olmuştur. Arvasi Hoca o zamanlar Türk
milliyetçiliğinin sesi olan Hergün gazetesinde “Türk İslam Ülküsü” başlığıyla
günlük makale yazdı. 12 Eylül darbesinden sonra, Türk İslam ülkücüleriyle
birlikte, MHP ve ülkücü kuruluşlar davasında yargılandı, Mamak Cezaevinde
işkence gördü. Tahliye olduktan sonra bazı gazete ve dergilerde yazı yazarak
gençliğe yol göstermeye devam etti. Elli altı senelik ömrünü millî ve manevi değerlerine
sımsıkı bağlı, ecdadına layık, bilgili ve temiz bir gençlik yetiştirmeye adadı.
31 Aralık 1988’de Rahmetirahman’a kavuştu. O, kendini söyle ifade ediyor: “Ben,
İslam iman ve ahlakına göre yaşamayı en büyük saadet bilen, Türk milletini iki
cihanda aziz ve mesut görmek isteyen ve böylece İslam’ı gaye edinen Türk
milliyetçiliği şuuruna sahibim. Benim milliyetçilik anlayışımda asla ırkçılığa,
bölgeciliğe ve dar kavmiyet şuuruna yer yoktur. Her türlü ırkçılığa karşıyım…” 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, bir dakika ek süre veriyorum Sayın Usta. 
ERHAN
USTA (Samsun) – “…Bunun yanında, şanlı Peygamberimizin ‘Vatan sevgisi
imandandır.’ tarzında ortaya koydukları yüce prensiplere bağlıyım. İnanıyorum
ki hem Türk hem Müslüman olmak hem de muasır dünyaya öncülük etmek mümkündür.
Ecdadımız bütün tarih boyunca bunu denediler ve başarılı oldular. O hâlde
bizler neden bu tarihî misyonumuzu yerine getirmeyelim? Türk milletini
parçalama oyunlarına ve tertiplerine karşı durmayı büyük bir namus ve vicdan
borcu bilmekteyim. Hele bir Doğu Anadolu çocuğu olarak doğduğum ve büyüdüğüm
bölge etrafında döndürülmek istenen hain niyetlere, kahpe tertiplere karşı
elbette kayıtsız kalamazdım. Kesin olarak iman etmişimdir ki Müslüman Türk
milleti ve onun devleti güçlüyse İslam dünyası da güçlüdür. Aksi bir durum
varsa bütün Türk dünyasıyla birlikte İslam dünyası da sömürülmektedir. Galiba
bu durumu en iyi idrak eden de düşmanlarımızdır. Onun için, bütün İslam
dünyasını esir almak isteyen şer kuvvetlerin ilk hedefi Türk devleti ve Türk
milleti olmuştur. Tarihten ibret almasını bilenler bunu ayan beyan
göreceklerdir, durum günümüzde de aynıdır. Onun için diyorum ki Türk devletini
yıkmak ve Türk milletini parçalamak isteyen bölücüler yalnız Türklüğe değil,
İslam’a da ihanet etmektedirler.” Bu vesileyle kendisini rahmetle anıyorum.
BAŞKAN
– Teşekkür ederim Sayın Usta.
Sayın
Kerestecioğlu…
17.- İstanbul Milletvekili Filiz
Kerestecioğlu Demir’in, Ahmet Şık’ın yargılamasının sürdüğüne ve bütün
gazetecilerin özgür kalması dileğiyle Ahmet Şık’ın savunmasından bir parçayı
aktarmak istediğine, işsizlik oranının arttığına ve İşsizlik Fonu’nun sahibinin
emekçiler olduğuna, bu kaynağın denetim dışı kullanılmasına derhâl son
verilmesi gerektiğine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, bugün, şu anda Türkiye’nin en değerli gazetecilerinden birisi
Ahmet Şık’ın yargılaması sürüyor ve kendisi savunmasını yapıyor İstanbul’da,
Çağlayan Adliyesinde. Maalesef, onun gibi çok sayıda değerli gazeteci, her
açıdan, her skaladan, aslında her cenahtan insanlar tutuklu bulunuyorlar. 
Bütün
gazetecilerin özgür kalması dileğiyle ben Ahmet Şık’ın savunmasından bir
parçayı size aktarmak istiyorum, bugün yapılanları çok iyi ifade ediyor çünkü:
“İktidarın ya da güç odaklarının duyulmasını istediklerini anlatmanın
gazetecilik olmadığı, örnek aldığımız meslek büyüklerimizin bizlere bıraktığı
en değerli mirastı. Bu mirası bırakanlar, şimdi olduğu gibi geçmişte de hapis
ya da sürgünle sözüm ona cezalandırılmak istendiler. Bunlar yetmediğinde
bombalarla, kurşunlarla katledilerek susturulmak istendiler. Güce sahip
olduklarını düşünenlerin, gerçekleri sansürlemek için gazetecilere karşı
giriştiği mücadele, bu topraklarda gazetecilik var olduğundan bu yana sürüyor
ancak bu beyhude bir çaba. Çünkü, her kim olursanız olun, gücünü gerçeklerden
alan bir fikirle savaşamazsınız. Savaştığınızı sanıyorsanız bilin ki
kazanamazsınız, yine kaybedeceksiniz." Evet, dediğim gibi, bütün
gazetecilerin özgür kalmasını diliyoruz. 
Bugün
için özellikle bir başka önemli konu, aslında Türkiye geneline baktığımızda 15
ve daha yukarı yaştakilerde işsiz sayısı 2016 yılı Kasım döneminde, geçen yılın
aynı dönemine göre 590 bin kişi artarak 3 milyon 715 bin kişi oldu. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, bir dakika ek süre veriyorum Sayın Kerestecioğlu.
FİLİZ
KERESTECİOĞLU DEMİR (İstanbul) – Teşekkür ederim. 
İşsizlik oranı ise 1,6 puanlık artışla yüzde 12,1
seviyesinde gerçekleşti. Görülüyor ki işsizlik artmaya devam edecek ve bu
artışın salt iktisadi tedbirlerle durdurulması da mümkün görünmüyor.
Cumhurbaşkanı Erdoğan tarafından başlatılan istihdam seferberliğinin altından
bugün aslında İşsizlik Fonu’nun boşaltılması çıktı ve son açıklanan 687 sayılı
KHK’yla bu yıl sonuna kadar işe alınacak her kişi için İşsizlik Fonu’ndan
şirketlere günlük 22 lira ödeme yapılması kararlaştırıldı. Bu fon zaten
emekçiler dışında herkes için kullanıldı bugüne kadar ama bu kaynağın sahibi
emekçilerdir ve denetim dışı, konusu dışında kullanılmasına bu kaynağın, bu
fonun derhâl son verilmelidir ve hakkı olanlara fon teslim edilmelidir diyoruz.
Teşekkür ediyorum.
BAŞKAN – Teşekkür ederim Sayın Kerestecioğlu.
Sayın Gök…
18.- Ankara Milletvekili Levent Gök’ün,
şehit olan tüm güvenlik güçlerine Allah’tan rahmet dilediğine, Türkiye’nin
basın ve iletişim özgürlüğü konusunda son derece itibarsız bir hâle
getirildiğine, Ahmet Şık ile ifade ve düşünce özgürlüğünden dolayı içeride bulunan
tüm gazetecilerin dışarıda fikirlerini özgürce yayacağı bir Türkiye
istediklerine ve 15 Şubat Dünya Çocukluk Çağı Kanser Günü’ne ilişkin açıklaması
LEVENT GÖK (Ankara) – Teşekkür ederim Sayın Başkan.
Sayın Başkan, her gün şehit haberleriyle sarsılıyoruz.
Bu ölen bütün güvenlik güçlerimize Allah’tan rahmet diliyorum. 
Bu arada, yine bir üzücü hadise: Adanalı bir polis
kardeşimiz maalesef bir şehit cenaze törenine katılmak isterken o da bir kaza
yaptı, hayatını kaybetti, bugün Adana’da defnediliyor. Kendisine de Allah’tan
rahmet diliyorum.
Sayın Başkan, Ahmet Şık’ın yargılandığı bugün Avrupa
Konseyi İnsan Hakları Komiseri tarafından hazırlanan bir rapor da Türkiye'nin
basın ve iletişim özgürlüğü konusunda ne denli sınıfta kaldığının bir
göstergesi olarak ortaya çıktı. Yani, Türkiye’ye itibar kaybettiren bu
uygulamalardan vazgeçilmelidir, gazeteciler tutuksuz yargılanmalı ve düşünce ve
ifade hürriyetinin önündeki tüm engeller kaldırılmalıdır. Türkiye'nin bu almış
olduğu pozisyon Türkiye’yi bütün dünyada son derece itibarsız bir hâle
getiriyor ve en son, Avrupa Konseyi de bunu bir raporla, çok sert bir raporla
açıklamak durumunda kaldı. Türkiye’yi itibarsızlaştırmaya kimsenin hakkı
yoktur. Ahmet Şık ve ifade ve düşünce özgürlüğünden dolayı içeride bulunan tüm
gazetecilerin dışarıda fikirlerini özgürce yayacağı bir Türkiye istiyoruz. 
Sayın Başkan, bugün de bir önemli konuyu gündeme
getirmek istiyorum, bir farkındalık da yaratmak gerekiyor. Bugün 15 Şubat Dünya
Çocukluk Çağı Kanser Günü. Dünya kamuoyunun dikkatini çocuklarda kanser
olgusuna çekmek, hızla artan çocukluk çağı lösemisi ve diğer kanser vakaları
hakkında bilinçlendirmek, deneyimleri paylaşmak, ortak çözüm yolları üretmek ve
kansere yol açan olası tehlikelere karşı uyarmak amacıyla tüm dünyada bugün Dünya
Çocukluk Çağı Kanser Günü etkinlikleri düzenleniyor. 
Çocukluk çağı kanserleri tedavi edilebilen
hastalıklardan. 
(Mikrofon otomatik cihaz tarafından kapatıldı) 
BAŞKAN – Mikrofonunuzu açıyorum, bir dakika ek süre
veriyorum Sayın Gök. 
LEVENT GÖK (Ankara) – Teşekkür ederim. 
Türkiye’de maalesef her yıl yaklaşık 2 bin, 3 bin
civarında çocuğumuz lösemi hastalığına yakalanıyor ancak tedavi edilebilen
lösemi hastalığı çerçevesinde Türkiye yüzde 70’ler, yüzde 80’ler civarında bir
iyileştirmeyi sağlayabiliyor. Burada sıkıntı şu: Bu tedavi uzun süren bir
tedavi, çocukların anneleri, ebeveynleriyle birlikte olmasını gerektiren bir
sağlık düzenlemesi, dolayısıyla buna uygun hastanelerimiz yok. Çocukların diğer
zamanlarda vakitlerini geçirecekleri, anne ve babalarıyla daha sık beraber
olacakları daha kapsamlı hastanelere Türkiye'nin ihtiyacı bulunmaktadır. Bir
farkındalık konusu olan bu konuya dikkat çekmeyi uygun gördüğümü ifade ediyor,
teşekkür ediyorum. 
BAŞKAN – Teşekkür ederim Sayın Gök. 
Başkanlığın Genel Kurula sunuşları vardır. 
Meclis araştırması açılmasına ilişkin üç önerge vardır,
ayrı ayrı okutuyorum: 
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Iğdır Milletvekili Mehmet Emin Adıyaman
ve 22 milletvekilinin, sokağa çıkma yasakları dolayısıyla meydana gelen
çatışmalı ortamda evini kaybeden veya terk etmek zorunda kalanların
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/465)
Türkiye Büyük Millet Meclisi
Başkanlığına
Sokağa çıkma yasakları dolayısıyla meydana gelen
çatışmalı ortamda evini kaybeden veya terk etmek zorunda kalan insanlarımızın
sorunlarının tespit edilmesi ve araştırılması için Anayasa'nın 98'inci İç
Tüzük’ün 104'üncü ve 105'inci maddeleri gereğince Meclis araştırması açılması
için gereğini arz ve teklif ederim. 10/02/2016
1) Mehmet
Emin Adıyaman  (Iğdır)
2) İdris
Baluken  (Diyarbakır)
3) Filiz
Kerestecioğlu Demir  (İstanbul)
4) Garo
Paylan  (İstanbul)
5) Hüda
Kaya  (İstanbul)
6) Müslüm
Doğan  (İzmir)
7) Ali
Atalan  (Mardin)
8) Erol
Dora  (Mardin)
9) Mithat
Sancar  (Mardin)
10) Ahmet
Yıldırım  (Muş)
11) Burcu
Çelik (Muş)
12) Besime
Konca  (Siirt)
13) Kadri
Yıldırım  (Siirt)
14) Aycan
İrmez  (Şırnak)
15) Faysal
Sarıyıldız  (Şırnak)
16) Ferhat
Encu  (Şırnak)
17) Leyla
Birlik  (Şırnak)
18) Dilek
Öcalan  (Şanlıurfa)
19) İbrahim
Ayhan  (Şanlıurfa)
20) Osman
Baydemir  (Şanlıurfa)
21) Alican
Önlü  (Tunceli)
22) Nadir
Yıldırım  (Van)
23) Tuğba Hezer Öztürk  (Van)
Gerekçe:
Anayasa’nın
“Temel hak ve hürriyetlerin sınırlanması” başlıklı 13’üncü maddesi "Temel
hak ve hürriyetler, özlerine dokunulmaksızın yalnızca Anayasanın ilgili
maddelerinde belirtilen sebeplere bağlı olarak ve ancak kanunla sınırlanabilir.
Bu sınırlamalar, Anayasanın sözüne ve ruhuna, demokratik toplum düzeninin ve
lâik Cumhuriyetin gereklerine ve ölçülülük ilkesine aykırı olamaz. "
demektedir.
Yine,
Anayasa’nın “Temel hak ve hürriyetlerin kullanılmasının durdurulması” başlıklı
15’inci maddesi ise "Savaş, seferberlik, sıkıyönetim veya olağanüstü
hallerde, milletlerarası hukuktan doğan yükümlülükler ihlâl edilmemek kaydıyla,
durumun gerektirdiği ölçüde temel hak ve hürriyetlerin kullanılması kısmen veya
tamamen durdurulabilir veya bunlar için Anayasada öngörülen güvencelere aykırı
tedbirler alınabilir.
Birinci
fıkrada belirlenen durumlarda da, savaş hukukuna uygun fiiller sonucu meydana
gelen ölümler dışında, kişinin yaşama hakkına, maddî ve manevî varlığının
bütünlüğüne dokunulamaz; kimse din, vicdan, düşünce ve kanaatlerini açıklamaya
zorlanamaz ve bunlardan dolayı suçlanamaz; suç ve cezalar geçmişe yürütülemez;
suçluluğu mahkeme kararı ile saptanıncaya kadar kimse suçlu sayılamaz."
demek suretiyle temel hak ve hürriyetlerin hangi koşullarda sınırlanabileceğini
açıkça ortaya koymuştur. Buna bağlı olarak Anayasa’nın 120’nci maddesi ve
devamında sıkıyönetim ve olağanüstü hâl uygulamasının hangi şartlarda ve hangi
usul ve esaslar çerçevesinde ilan edileceğini belirtmiştir.
Türkiye'de
süresiz sokağa çıkma yasağı uygulamalarıyla temel hak ve hürriyetlerin askıya
alınmış olması hukuki dayanaktan yoksundur. Uygulanmakta olan sokağa çıkma
yasağı, dayanağını Anayasa’dan almamaktadır. Dayanak gösterilen 5442 sayılı
Yasa’nın 11’inci maddesi ise süresiz sokağa çıkma yasağı yetkisini valilik ve
kaymakamlara vermemektedir. Bu itibarla, mevcut sokağa çıkma yasakları hukuki
dayanaktan yoksun, Anayasa ve hukukun evrensel prensiplerine açıkça aykırılık
teşkil etmektedir.
Kürtlerin
yoğun olarak yaşadığı il, ilçelerde sokağa çıkma yasakları ve ablukalar şu an
Cizre, Silopi ve Sur olmak üzere 3 ilçede devam etmekte, 7 kent 20 ilçe ve
onlarca mahalleyi kapsayacak şekilde 56 kez ilan edilen sokağa çıkma yasakları
toplamda 357 günü bulmuş durumdadır. Meydana gelen sokağa çıkma yasakları
dolayısıyla yaşanan çatışmalar neticesinde Cizre, Silopi, Sur ilçelerinde
toplamda 200 kişi hayatını kaybetmiş ve bu sayı giderek artmaktadır. Yaşanan
çatışmalı ortamda 3 aylık Miray İnce, 32 yaşındaki zihinsel engelli Mehmet
Torgut, 77 yaşındaki Emame Şahin hayatlarını kaybetmiştir. Yaşanan çatışmalı
ortamda 22 çocuk hayatını kaybetmiştir.
Cizre,
Silopi ve Diyarbakır Sur ilçelerinde yaklaşık elli yedi gündür devam eden
sokağa çıkma yasağı ve çatışmalar nedeniyle binlerce insan evlerini terk etmek
zorunda kalmıştır. 120 bin nüfuslu Cizre'de 100 bine yakın nüfusun göç ettiği,
60 bin nüfuslu Sur ilçesinde ise halkın tamamına yakınının evlerini terk ettiği
belirtiliyor. Sokağa çıkma yasakları ilan edilen Cizre ve Silopi halkının büyük
bir çoğunluğu Şırnak il merkezine göç etmiş ancak Şırnak'ta da çatışmaların
çıkmasıyla göç eden aileler Güçlükonak, İdil, Kumçatı gibi ilçelere
taşındıkları gıda, barınma ve sağlık problemi yaşamaktadırlar. Zorunlu iç göç
kadınları ve çocukları çok daha fazla etkilemektedir. Yoksul ailelerde kadınlar
evlerinden, yaşam alanlarından koparılarak daha da yoksulluğa itilme
tehlikesiyle karşı karşıyadır.
Akdeniz
Göç-Der’in raporlarına göre yaşanan sokağa çıkma yasaklarının 1990’lardan
farklı olduğu… 1990'lı yıllarda köyleri yakılan ve yıkılan insanlar kalıcı bir
niyetle köyden kentlere göç etmişlerdi. Burada ise kentlerde çatışmaların
olmasından dolayı, insanlar kentten kente veya kentten köylere göç etmektedir.
Dolayısıyla, bu göç dalgası 1990'lardan çok daha tehlikeli bir durumu göstermektedir.
Görüşülen ailelerin tamamına yakını yani yüzde 95'i sokağa çıkma yasakları
bittiği takdirde geri dönmek istediklerini belirtmişlerdir.
Sonuç
olarak, 1990'larda yapılan hataların aynısı tekrarlanıyor. 1990'lı yıllarda
Kürtlerin yoğun olarak yaşadığı il ve ilçelerde yaşanan çatışmalı ortamda 3
binden fazla köy haritadan silindi, 4 milyonu aşkın insan yerinden ve yurdundan
edildi ve çeyrek milyon köylü evsiz kaldı.
Avrupa
Birliğine üye olma yolunda bir ülkede, yaşanan sokağa çıkma yasakları ve çatışmalı
ortamdan göç etmek zorunda kalan insanların sağlık, eğitim, beslenme, barınma
gibi ihtiyaçlarının karşılanıp karşılanmadığı hakkında bilgi sahibi değiliz.
Sokağa çıkma yasakları adı altında gerçekleşen olaylardan dolayı evini kaybeden
veya evini terk eden insanlarımızın sorunlarının tespit edilmesi ve kalıcı
çözümlerinin bulunması amaçlı, Meclis çatısı altında acilen bir araştırma
komisyonu kurulmasını talep ediyoruz.
2.- Artvin Milletvekili Uğur Bayraktutan ve
29 milletvekilinin, İŞKUR bünyesinde “Toplum Yararına Çalışma Programı”
dâhilinde işe alınan personelin kura yöntemiyle değil AKP il ve ilçe
teşkilatlarında görev yapmak koşuluyla alındığı iddialarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/466)
Türkiye Büyük Millet Meclisi Başkanlığına
Toplum
Yararına Çalışma Programı kapsamında geçici olarak işe alınan personellerin
İŞKUR tarafından AKP il ve ilçe teşkilatlarının belirlediği kişilerin işe
başlatıldığı iddiasının araştırılması amacıyla Anayasa'nın 98’inci ve İç
Tüzük’ümüzün 104’üncü ve 105’inci maddeleri gereğince Meclis araştırma
komisyonu açılmasını saygılarımızla arz ederiz.
1)
Uğur Bayraktutan  (Artvin)
2)
Barış Yarkadaş  (İstanbul)
3)
Kazım Arslan  (Denizli)
4)
Mehmet Gökdağ  (Gaziantep)
5)
Erkan Aydın  (Bursa)
6)
Nurettin Demir  (Muğla)
7)
Niyazi Nefi Kara  (Antalya)
8)
Orhan Sarıbal  (Bursa)
9)
Veli Ağbaba  (Malatya)
10)
Nihat Yeşil  (Ankara)
11)
Onursal Adıgüzel  (İstanbul)
12)
Vecdi Gündoğdu  (Kırklareli)
13)
Mehmet Göker  (Burdur)
14)
Ünal Demirtaş  (Zonguldak)
15)
Candan Yüceer  (Tekirdağ)
16)
Kadim Durmaz  (Tokat)
17)
İrfan Bakır  (Isparta)
18)
Mahmut Tanal  (İstanbul)
19)
Tur Yıldız Biçer  (Manisa)
20)
Muharrem Erkek  (Çanakkale)
21)
Hüseyin Çamak  (Mersin)
22)
Mevlüt Dudu  (Hatay)
23)
Yakup Akkaya  (İstanbul)
24)
Kemal Zeybek  (Samsun)
25)
Bülent Öz  (Çanakkale)
26)
Elif Doğan Türkmen  (Adana)
27)
Nurhayat Altaca Kayışoğlu (Bursa)
28)
Murat Emir  (Ankara)
29)
Okan Gaytancıoğlu  (Edirne)
30)
Çetin Arık  (Kayseri)
Gerekçe:
"Toplum
Yararına Çalışma Programı" kapsamında İŞKUR'a kayıtlı işsizlerin kamu
yararına işlerde çalıştırılması için uygulanan program dâhilinde önceki
yıllarda başvuru yapan kişilerin kontenjan sayısına göre kura yoluyla
belirlendiği ve haksızlık yapılmadığı algısı mevcuttu. 
Ancak,
son yıllarda İŞKUR bünyesinde yapılan alımlarda özellikle genel seçime yakın
tarihlerde alımı yapılan işsizlerin "Toplum Yararına Çalışma
Programı" kapsamında işe alımları son derece şaibeli olmuştur. İnsanların
hakları yenmiş, yaşanılan hak gasbı neticesinde toplumun büyük bir bölümünde
infial oluşmuştur. İŞKUR il müdürlüğü, başvuru yapan vatandaşlarımızı kurayla
belirlemek yerine AKP il ve ilçe başkanlıkları bünyesinde belirlemeyi tercih
etmiş ve nihayetinde büyük haksızlıklara neden olmuştur.
"Toplum
Yararına Çalışma Programı" adı altında yapılan işe alımlar, toplum
yararına değil, AKP yararına dönüşmüştür. Devletin kurumlarını AKP teşkilatları
gibi kullanan İŞKUR il müdürlükleri toplumsal bölünmelere neden olmaktadır.
Daha önce kurayla kontenjan sayısına göre belirlenen personeller, şimdi AKP
teşkilatının taleplerine göre belirlendiği bir iddia değil, maalesef ki bizzat
gözlemlerimizdir. Devletin organları vatandaşlara ayrımcılık yapamaz. İŞKUR
bünyesinde bu ayrıcalıklar artık gizli kapaklı değil, yüksek sesle, alenen,
açık şekilde yapılmaktadır. Kaymakamlar bu durumu görmezden gelmekte veya
sözlerini dinletememektedir.
Ayrıca
"Toplum Yararına Çalışma Programı" adı altında alınan personeller
özellikle kamu kurumlarında keyfî hareket etmekte, bağlı bulunduğu kişi ve
amirlerini dikkate almamaktadır. Siyasi bağlılığını ve yakınlığını çalışmak
için girmiş olduğu kurumda hissettirmekte, müdürlerine müdürlük, amirlerine
amirlik yapmaktadır. Devlet geleneğine ve çalışma düzenine aykırı olan bu durum
oldukça vahimdir. İşlerin yükünü azaltmak için İŞKUR bünyesinde geçici olarak
işe alınan bu kişiler, tam aksine iş görmedikleri için işin yükünü
arttırmaktadır.
Yukarıda
belirtilen hususlar ışığında, İŞKUR bünyesinde “Toplum Yararına Çalışma
Programı” dâhilinde işe alınan personellerin kura yöntemiyle değil, AKP il ve
ilçe teşkilatlarında görev yapmak koşuluyla alındığı iddialarının belirlenmesi
ve gerekli incelemenin yapılması amacıyla Anayasa’nın 98’inci ve İç
Tüzük’ümüzün 104’üncü ve 105’inci maddeleri gereğince Meclis araştırma
komisyonu açılmasını saygılarımızla arz ederiz. 
3.- Manisa Milletvekili Mazlum Nurlu ve 20
milletvekilinin, Çal Dağı bölgesinde sülfürik asit kullanılarak nikel madeni
çıkarmak nedeniyle yaşanan sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/467)
Türkiye Büyük Millet Meclisi Başkanlığına
Nikel
madeni rezerviyle bilinen Çal Dağı, Manisa ili Turgutlu ilçesinin 15 km
kuzeyinde ormanlık bir bölgedir. Bölgede nikel madeni çıkarılması çalışmalarına
2005 yılında başlanmış olup bugüne kadar 250 binden fazla ağaç kesilmiştir.
Çal
Dağı bölgesinde sülfürik asit kullanılarak nikel madeni çıkarma, ayrıştırma ve
zenginleştirme yapılmaktadır. 2006 yılında onaylanan ÇED raporuna göre
"açık yığın liçi" usulüyle ayrıştırma işlemi yapılacaktı.
Turgutlu
halkının verdiği vahşi madencilik mücadelesi ve toplumsal tepki sonucunda
madeni devralan üçüncü şirket açık liç usulünden kapalı kazan sistemine geçmeye
karar vermiş ve yeni hazırladığı çevresel etki değerleme (ÇED) raporunu Çevre
ve Şehircilik Bakanlığına sunmuştur.
Bakanlık
tarafından onaylanan raporda yöntem değişikliği dışında hiçbir olumlu adım
atılmamıştır. ÇED raporunun iptali için açılan davada bilirkişi çevre sağlığını
tehdit eden faaliyetler olduğunu raporunda belirtmiştir.
En
önemli konu, yapılması planlanan dünyanın ikinci büyük sülfürik asit
fabrikasıdır. Bilirkişi fabrika için ayrı ÇED raporu alınması gerektiğine karar
vermiştir. Ayrıca sülfürik asitle karışık maden cevherinin havuzlarda
dinlendirilmesi sırasında toprağa ve kaynak sularına kimyasal atıkların
bulaşabileceği endişesi raporda yer almıştır.
Çal
Dağı’nın güneyinde dünyanın ve Türkiye'nin en önemli tarım alanlarından birisi
olan Gediz Nehri ve tarım havzası bulunmaktadır. Gediz Nehri Türkiye'nin de
taraf olduğu Uluslararası Öneme Sahip Sulak Alanlar Hakkında Sözleşme (RAMSAR)
ile koruma altına alınmıştır. Buna rağmen sülfürik asit kullanılarak nikel
madeni çıkarılması Çal Dağı ormanları ile Gediz havzasının yok edilmesine neden
olacaktır.
Turgutlu
Çal Dağı bölgesinde Musulcalı, Akköy, Çampınar, İzzettin, Yakuplar, Temrek ve
Sarıbey köyleri bulunmakta, bölge halkı geçimini tarım ve ormancılıktan
sağlamaktadır.
Bölgede
orman ve tarım alanlarıyla birlikte nüfusu 100 bini aşan Turgutlu ilçe
merkezimiz bu çevre kirliliğinden önemli ölçüde zarar görecektir. Bölge halkı,
geleceklerini karartmamak adına konuya duyarlılık göstermekte ve Çal Dağı
ormanlık alanlarına, tarım arazilerine ve köylerine sahip çıkmak için nikel
madeni çıkarılmasına karşı olup ülkenin en büyük çevre felaketini önlemek adına
işletmeye izin verilmemesini istemektedirler.
Çal
Dağı bölgesinde sülfürik asit kullanılarak nikel madeni çıkarmak için verilen
ÇED izniyle maden işletmesinin Turgutlu ve çevresine vereceği zararların
tespiti, kesilecek olan ağaçların sayısının belirlenmesi ve nikel madeninin
ayrıştırılmasında kullanılacak olan sülfürik asidin, yer altı ve yer üstü su
kaynakları, tarım arazileri ve çevre üzerindeki kirletici etkilerinin
araştırılması amacıyla Anayasa’nın 98, TBMM İçtüzüğü’nün 104 ve 105’inci
maddeleri gereğince bir Meclis araştırması açılmasını arz ve teklif ederiz.
1)
Mazlum Nurlu (Manisa)
2)
Kadim Durmaz  (Tokat)
3)
Kemal Zeybek  (Samsun)
4)
Mahmut Tanal  (İstanbul)
5)
Tur Yıldız Biçer  (Manisa)
6)
Muharrem Erkek  (Çanakkale)
7)
Hüseyin Çamak  (Mersin)
8)
Mevlüt Dudu  (Hatay)
9)
Yakup Akkaya  (İstanbul)
10)
Bülent Öz  (Çanakkale)
11)
Elif Doğan Türkmen  (Adana)
12)
Nurhayat Altaca Kayışoğlu  (Bursa)
13)
Kazım Arslan  (Denizli)
14)
Barış Yarkadaş  (İstanbul)
15)
Murat Emir  (Ankara)
16)
Okan Gaytancıoğlu  (Edirne)
17)
Erkan Aydın  (Bursa)
18)
Nurettin Demir  (Muğla)
19)
Niyazi Nefi Kara  (Antalya)
20)
Çetin Arık  (Kayseri)
21)
Mehmet Gökdağ  (Gaziantep)
BAŞKAN
- Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- MHP Grubunun, 15/2/2017 tarih ve 2135
sayıyla MHP Grup Başkan Vekili ve Samsun Milletvekili Erhan Usta tarafından,
son yıllarda televizyonlarda sıkça yayınlanan ve çeşitli şikâyetlere sebep olan
"evlilik/izdivaç" programlarının toplumun çekirdeği olan aile
kurumuna olumsuz etkilerinin araştırılarak alınacak önlemlerin belirlenmesi
amacıyla verilmiş olan Meclis araştırması önergesinin, Genel Kurulun 15 Şubat
2017 Çarşamba günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 15/02/2017 Çarşamba günü (bugün) toplanamadığından grubumuzun aşağıdaki
önerisinin, İç Tüzük'ün 19'uncu maddesi gereğince Genel Kurulun onayına
sunulmasını arz ederim.
Saygılarımla.
 Erhan
Usta 
 Samsun

 Grup
Başkan Vekili 
Öneri:
15
Şubat 2017 tarih, 2135 sayı ile TBMM Başkanlığına verilen MHP Grup Başkan
Vekili ve Samsun Milletvekili Erhan Usta'nın “Son yıllarda televizyonlarda
sıkça yayınlanan ve çeşitli şikâyetlere sebep olan "evlilik/izdivaç"
programlarının toplumun çekirdeği olan aile kurumuna olumsuz etkilerinin
araştırılarak, alınacak önlemlerin belirlenmesi amaçlı Meclis araştırması
açılması önergemizin 15/02/2017 Çarşamba günü (bugün) Genel Kurulda okunarak
görüşmelerinin bugünkü birleşiminde yapılması önerilmiştir.
BAŞKAN
– Milliyetçi Hareket Partisi Grubu önerisi üzerinde ilk konuşmacı, lehinde olmak
üzere Ruhi Ersoy, Osmaniye Milletvekili.
Buyurunuz
Sayın Ersoy. (MHP sıralarından alkışlar) 
RUHİ
ERSOY (Osmaniye) – Değerli Başkanım, aziz milletvekilleri; Genel Kurulu
saygıyla selamlıyorum.
Milliyetçi
Hareket Partisi Grubu adına, bir sosyal yara hâline gelen, söz konusu
önergemizde adını zikretmiş olduğumuz televizyonların kadın kuşağı saatindeki
evlilik programlarının yayından kaldırılması hususunda bir araştırma önergesi
veriyoruz ve bu konuda Meclisin duruma el koymasını tavsiye ediyoruz, arzu ediyoruz,
talep ediyoruz. Bu meselenin sadece bir televizyon programı ve kadın kuşağı
saatinde kadın eğlencesi olmasından çıktığını, ciddi bir sosyal yaraya,
değerlerin yozlaşıp yabancılaşmasına doğru evrildiğini, toplumun her kesimi çok
değişik platformlarda görüyor ve dillendiriyor. STK’ların talepleri var,
değişik anlamda imza kampanyaları düzenlenerek başta RTÜK olmak üzere, Sayın
Cumhurbaşkanlığı makamı ve Başbakanlık, Meclis ve bizler olmak üzere ciddi
şikâyetler var ve bu şikâyetlerin çıkış noktasında temel değer olarak aile
kurumunu koruma güdüsü var. Büyük Türk milletinin şerefli mensupları toplumun
en küçük yapı taşı olan ailesini korumak adına bir arayış içerisinde. E,
pekâlâ, ailenin tahribatıyla alakalı, bu programlarla ilgili, bu program kuşaklarıyla
ilgili herkes bu kadar rahatsız da yetkililer neden bu duruma el koyamıyorlar,
bu da ciddi bir soru işareti.
Öncelikle
vurgulamak istediğim, Kültür ve Turizm Bakanlığı Özel Ödülleri programında
konuşan Sayın Cumhurbaşkanı “Ülkemizin geçtiğimiz on dört yılda yaşadığı büyük
dönüşümün en zayıf halkalarını ne yazık ki eğitim ve kültür oluşturuyor.”
sözleriyle bu durumu da itiraf etmiştir. Eğitimin tek boyutlu olmadığını, aile,
okul, toplum ve bunun artık medya ve elektronik kültür ortamıyla eğitimin artık
önemli bir unsurunun sanal kültür üzerinden devam ettiğini, elektronik kültür
ortamı üzerinden devam ettiğini hepimiz görüyoruz, şahit oluyoruz. O hâlde
buralara daha yapıcı, daha değerleri aktarıcı, daha alternatif üretici,
geleneksel değerlerimizi güncelleyerek popülerleştirici yapımlarla üretemez
miyiz, buna kafa yoramaz mıyız? Biz “kadın kuşağı programı” adı altındaki
evlilik programlarında yaşanan yozlaştırmayı ve yabancılaşmayı ifade etmekten
imtina ediyoruz fakat RTÜK Başkanı, kendisi de eski bir milletvekili olan İlhan
Yerlikaya bir konuşmasında diyor ki: “Özellikle evlilik programları çığrından
çıktı, buralarda çok kötü şeyler oluyor, ağzımıza alamayacağımız şeyler
söyleniyor. Evlilik programlarındaki o sözlerin bazılarını buradan ben söylesem
ve bunları televizyon da yayınlasa RTÜK olarak o kanala kapatma cezası vermemiz
gerekir.” Sayın RTÜK Başkanı, neden bunlara kapatma cezası veyahut da başka
türlü müeyyideler uygulayamıyorsun? Ya da kanunlar yetersizse Meclise kanun
teklifi olarak neden göndermiyorsun? Bu konuya derhâl, RTÜK başta olmak üzere
RTÜK’ten sorumlu siyasi iradenin ve Hükûmetin de yakın takiple, Sayın
Cumhurbaşkanını da referans alarak el koymasını ve takip etmesini istirham
ediyoruz. Bu yüce mabet altında, aile kurumunun korunması adına, Aile ve Sosyal
Politikalar Bakanlığının bütçe görüşmelerinde bu problemler çok farklı
boyutuyla tüm siyasi parti temsilcileri tarafından dillendirildi. Ötesine
gidildi, aile kurumunun güçlendirilmesiyle ilgili açılan komisyonun
çalışmasında durumu değerlendirmek üzere davet edilen yine RTÜK İzleme ve
Değerlendirme Daire Başkanı Mehmet Çakırtaş da “Bizim araştırmalarımızda ortaya
çıkan sonuç: Günlük gelen şikâyetlerin tamamına yakınının bu evlilik
programlarına, izdivaç programlarına yönelik olduğu görülmüştür.” ifadesini
kullandı. Pekâlâ yani şikâyet edilen merci de durumdan şikâyet ediyorsa ortada
bir sorun var. 
Biz
Milliyetçi Hareket Partisi olarak, tek başına istemiyoruz ve istemezükçü
değiliz, böyle bir kuşağa televizyon yayıncılarının ihtiyacı varsa, toplumun
ihtiyacı varsa bu yayın kuşağının daha anlamlı programlarla doldurulması ve
bugünlerde kuşatma altında olan Türkiye Cumhuriyeti devleti ve Türk milletinin
değerleriyle var olabilmesi siyasal söyleme dönüşüyorsa, millî kültüre ait
değerlerin güncellenmesi geleneksel bilgi sistemimiz üzerinden
oluşturulabilecek ne tür yapımlar ortaya çıkabilir? Televizyon programcılarını
bu noktada yönlendirmek, RTÜK koordinasyonuyla üniversitenin koridorlarındaki
Türk halk bilimi çalışması yapan bilim insanlarıyla, medya-kültür ilişkisi
çalışması yapan bilim insanlarıyla televizyon yapımcılarının bir araya gelerek
bu konuyu -Meclisin de tavsiyesiyle- daha sağlıklı kuşaklar hâlinde
yetişebilmemiz için sağlıklı kadın kuşağı programlarının yapılmasını istiyoruz.
Mesela, bunlardan bir tanesi ne olabilir? En çok şehit cenazesine katılan
milletvekillerinden birisi olduğum, daha doğrusu kendi ilim en çok şehit
verdiği için bunu hoş görmenizi istiyorum: “Sızlasa da gönüller gidenlerin
yasından 
Koşar
adım gitmeli onların arkasından. 
Kahramanlık
içerek acı ölüm tasından 
Atılıp
bir daha dönmemektir.” diye şiirler okuyor, kahramanlık coşkuları veriyoruz
şehadet şerbeti içenlerin arkasından. Ama, şehit aileleri ne durumda,
şehitlerin gerçekliği gerçeklik değil mi? Kadın kuşağındaki evlilik, toplumsal
bir gerçeklikle toplumun talep ettiği bir problem de şehit ailelerinin dramı
bir dram değil mi? Bu farkındalığı artırmak, şehadete ve şehitliğe karşı
sorumluluğunu ve kendisinin huzuru ve güvenliği için şehit olmuş Mehmetçik’inin,
askerinin, polisinin, korucusunun ve dahi vatandaşının, ailesinin derdiyle
dertlenmeyi kendisine bir şiar edinmesi gereken başka sosyal tabakaların da bu
gerçeklik üzerinden de televizyon programları yapılabileceğini ifade ediyoruz
veyahut da UNESCO diye bir kurum var Türkiye temsilciği özelinde; onların
yapmış oldukları geleneksel bilgi değerler sisteminin somut olmayan kültürel
mirasın evrensel standartlarda korunmasıyla ilgili önerileri var. Bu geleneksel
bilgi ve değerler sistemindeki önerileri, sadece biz UNESCO listesine aldırarak
uluslararası akreditasyon yaparak mı koruyacağız yoksa bugün yaramız olan bu
sosyal yaralara kültürel şizofrenik hâl yaşadığımız şu günlerde kendi yara
bandımız olarak bir programı üretme, ne tür yeni unsurlar ortaya koyabiliriz;
bu noktada kafa yorma konusunda neler yapıyoruz? 
Yine,
bu konuda iktidar partisinin akademik ve entelektüel vekilleri başta olmak
üzere ciddi anlamda Cumhuriyet Halk Partisinde de bu konulara el atmış ve
çalışmış bilim insanlarının, kültür insanlarının olduğunu biliyorum. Meclisin
duyarlılığının yürekten bu noktaya destek olarak verilmesini ve bu konunun
üzerine gidilmesini bekliyoruz. Milletvekili ve akademisyen olan bir hocamız
“İyi kültür, kötü kültür yoktur işlenmemiş kültür vardır.” diyor. 
Şimdi,
biz geleneksel bilgi sistemimizdeki, kendi kültürel mirasımızdaki değerlerimizi
popülerleştirebilecek unsurlara dair bir projeksiyon ortaya koyduk da bizim
çocuklarımız bir şeyler üretemedi mi? Yani, bu kuşakları çok daha sağlıklı
bilgi sistemiyle ve değer yargılarımızla doldurabileceğimize inanıyorum. Bu
konuya, RTÜK Başkanı, RTÜK başkan yardımcısı, Sayın RTÜK yönetim Kurulu üyeleri
başta olmak üzere, RTÜK’ün bağlı olduğu ilgili Bakanlığı bu duruma derhâl el
koymaya davet ediyorum. Sayın RTÜK Başkanı diyor ki: “Evlilik programlarındaki
o sözlerin bazılarını burada ben söylesem ve bunlar televizyonda yayınlansa
RTÜK olarak o kanala kapatma cezası vermemiz gerekir.” Sayın RTÜK Başkanı, o
hâlde siz niye buna müdahale edemiyorsunuz, neden bu konuda dertlenemiyorsunuz?
Dertleniyorsanız neden Meclisi ve Hükûmeti bu konuda müdahil olmaya davet
edemiyorsunuz? 
Biz
yerlilik ve millîlik noktasında, milleti ve devleti ebed müddet noktasında
yapılan her hayırlı işin yanındayız. Milliyetçi Hareket Partisi Grubu olarak da
sonuna kadar bu desteğimizi büyük Türk milletinin geleceği için vereceğiz.
Bugün televizyonlara baktığımızda siyaset uzmanları, terör uzmanları, diplomasi
uzmanları, Anayasa uzmanları boy gösteriyor ama bir kültür stratejisiyle ilgili
eğitim stratejisiyle ilgili, politik olmayan, insana dokunan ve proje üreten
kaç kişi görebiliyoruz ya da gösterebiliyoruz? Bu konuda yerlilik, millîlik ve
evrensellik hususunda değer üretme potansiyelinin harekete geçirilmesini Sayın
Cumhurbaşkanı başta olmak üzere -bu konuda şikâyet etmekten vazgeçip- eyleme ve
uygulamaya dair Meclisin duruma el koymasını, müdahil olmasını bekliyor,
Milliyetçi Hareket Partisi olarak bu konunun sonuna kadar takipçisi olacağımızı
ifade ediyoruz.
Bu
konuda hayırlı işlerin de yapılabileceğinin örneğini devlet kurumlarında görmek
mümkün. Az önce basında dikkatimi çeken bir husus, YÖK’ün aldığı bir kararla,
şehit ailesi çocuklarına ailelerinin yanında okuyabilecek özel öğrenci statüsü
hakları verildi. Aile, başka bir yerde; baba şehit olmuş, çocuk başka bir
yerde, anne-baba farklı yerlerde, bir dram içerisindeydi. Bu konuda alınan
inisiyatiften dolayı YÖK Başkanı ve çalışma arkadaşlarını tebrik ediyorum bir
milletvekilleri olarak. 
Ayrıca,
hayırlı işlerin yapılmasının bu ülkenin potansiyelinde, bu ülkenin
yöneticilerinde, bu ülkenin siyasi ahlakında, erdeminde, sivil toplumunda ve
cevheri asliyesinde olduğuna inanıyor, hayırda buluşmak ve güzel olan işleri,
memleket, millet için olan işleri taçlandırmak için Milliyetçi Hareket Partisi
bu öneriyi gündeme getirmiştir, desteklerinizi beklemektedir. 
Bu
vesileyle Genel Kurulu ve bizi takip eden ve ciddi anlamda destek veren değerli
sosyal medya gruplarını ve bu meselenin güncellenmesi hususunda yoğun bir
şekilde gündem oluşturan Bozkurt Caps adlı grubu tebrik ediyor ve
teşekkürlerimi sunuyorum. 
Saygılarımla
efendim. (MHP ve AK PARTİ sıralarından alkışlar) 
BAŞKAN
– Teşekkür ederim Sayın Ersoy. 
Milliyetçi
Hareket Partisi Grubu önerisi aleyhinde Radiye Sezer Katırcıoğlu, Kocaeli
Milletvekili. 
Buyurunuz
Sayın Katırcıoğlu. (AK PARTİ sıralarından alkışlar) 
RADİYE
SEZER KATIRCIOĞLU (Kocaeli) – Milliyetçi Hareket Partisinin verdiği “Evlilik
programlarının toplumun çekirdeği olan aile kurumuna olumsuz etkilerinin
araştırılarak alınacak önlemlerin tespiti” konulu Meclis araştırması önergesi
üzerinde görüşümü belirtmek üzere söz almış bulunmaktayım. Genel Kurulu
saygıyla selamlıyorum. 
Sayın
Başkan, değerli milletvekilleri; kendine ve ülkeye faydalı nesillerin
yetiştirilmesinin yegâne dayanak noktasının aile olduğu şüphesiz herkes
tarafından kabul edilmektedir. Bu nedenle aile kurumunun kurulması ve
devamlılığının sağlanması hususu büyük önem arz etmektedir. Ailenin huzur ve
refahının sağlanması devletin başlıca görevleri arasında olduğundan biz konuyu
oldukça önemsiyoruz. Son günlerde televizyon kanallarında “evlilik programları”
adı altında yayınlanan programlar tartışmaların odak noktasında bulunmaktadır.
Çıkış noktası aile kurulmasının sağlanması gibi olumlu bir temelden başlasa da
bugüne gelinen nokta ne yazık ki toplumu ve bizi derinden rahatsız eden bir hâl
almıştır. 
Sayın
Başkan, değerli milletvekilleri; Diyanet İşleri Başkanlığının cuma hutbelerinde
de belirttiği üzere nikâh, eşlerin yüce Allah’ın adını şahit tutarak bir ömrü
paylaşmak üzere birbirlerine verdikleri sözdür. Nikâh, hem bir ahit hem bir
akit hem bir misaktır. Ahit ve muahede yani sözleşme olması itibarıyla nikâh
bize hem hukuki hem ahlaki bir sorumluluk yükler. Ancak üzülerek görmekteyiz ki
bu programlar kadın erkek ilişkilerini ve aile kurumunu
itibarsızlaştırmaktadır. Evlilik birliğini maddiyata indirmek, kişilerin
fiziksel özellikleri ve kusurlarıyla alay etmek, daha fazla reyting alma uğruna
profesyonel kişiler tarafından kurgulanmış senaryoları halka gerçekmiş gibi
izletmek, bu programların olağan akışı hâline gelmiştir. Bu durum, öncelikle
bir kadın, bir anne ve bir siyasetçi olarak beni çok fazlasıyla derinden
üzmekte, yaralamakta ve büyük bir sorumluluk bilinci de üstüme yüklemektedir. 
Sayın
Başkan, değerli milletvekilleri; Türkiye’de bir vatandaşın günlük ortalama
televizyon izleme süresi 4,3 saat, internet kullanımı ise 1 saatten fazladır.
Bu süreler aslında insanın medyayla ne kadar yakın bir ilişki içinde olduğunu
bize göstermekte, aileleriyle ve arkadaşlarıyla geçirdiği zamandan çok daha
fazlasını bu alanlarda medyayla geçirebildiğini ortaya koymaktadır. Böylelikle,
günümüzde bireylerin medyayla kurduğu ilişkilenme biçimi kişisel ilişkilerin
bile önünde yer alabilmektedir. Bu sebeple çok etkin bir işlevi olan medyanın
daha etik kullanılması gerekliliği bir zaruret olarak karşımıza çıkmaktadır.
Türkiye Büyük Millet Meclisi Kadın Erkek Fırsat Eşitliği Komisyonu da aynı
hassasiyetle ve bu düşüncelerle 24’üncü Dönemde konunun önemine binaen
Toplumsal Cinsiyet Eşitliğinde Medyanın Rolü adlı bir alt komisyon kurmuş ve
bir rapor hazırlamıştır. Bu rapor, 2012 yılının Haziran ayında yayınlanmıştır.
Etik medya nasıl olmalıdır konusunda medyada da kadınlara yönelik ayrımcılıkla
mücadele nasıl olur gibi birçok konu ele alınmış, medyanın kadına bir meta
olarak bakışının getirdiği olumsuzluklara kadar birçok konu ele alınmış,
derinlemesine incelenmiştir. Bu raporumuzun sonuç ve öneriler kısmında ise
medyada öz denetim sağlanması, ayrımcılıkla mücadele, farkındalık çalışmaları,
yeni hukuki düzenleme gerekliliğine ilişkin birçok öneride bulunulmuştur ve
yapılması gereken çalışmalar hakkında da bir yol haritası çizilmiştir. 
Tüm
bunlarla birlikte, 26’ncı Dönem Birinci Yasama Yılında kurulan Aile Bütünlüğünü
Olumsuz Etkileyen Unsurlar İle Boşanma Olaylarının Araştırılması ve Aile
Kurumunun Güçlendirilmesi İçin Alınması Gereken Önlemlerin Belirlenmesi
amacıyla Meclis Araştırması Komisyonu raporu hazırlanırken de başta ilgili
bakanlıklar olmak üzere sivil toplum örgütleri, medya kuruluş temsilcileri, medya
izleme kurumları ve üniversitelerin konuya ilişkin sunumları dinlenmiş ve bu
kurumların bu tür programlara yönelik görüşlerine Meclis araştırma komisyonu
raporunun sonuç bölümünde yer verilmiştir. 
Konu
bu kadar hassasiyetle hem bağlı olduğum, Başkanlığını yürüttüğüm Komisyon hem
araştırma komisyonu tarafından detaylıca ele alınmıştır ve sivil toplum
örgütleri ve vatandaşlarımızın işbirliğiyle birlikte kamuoyu araştırmalarını
destekleyecek farkındalık çalışmalarıyla birlikte mevcut olan denetim mekanizmalarının
da harekete geçirilmesinin çok önemli olduğunu ifade etmek istiyorum.
Nitekim,
yürütülen bu çalışmalarla birlikte, duyarlı halkımız olaylara seyirci kalmamış,
Radyo Televizyon Üst Kurulunun web sayfasında 444 1 178 numaralı çağrı hattı
ile elektronik posta adresine Ocak-Aralık 2016 dönemine ait olmak üzere,
evlilik programlarına ilişkin toplam 75.190 şikâyet bildiriminde bulunulmuş,
bunun üzerine de Üst Kurul, 4/1/2017 tarihinde yapmış olduğu toplantıda izdivaç
programlarını yayınlayan medya hizmet sağlayıcılarına 14 milyon 43 bin 393
TL’lik para cezası müeyyidesi uygulamıştır. Var olan, RTÜK’ün Alo 178 hattı
ücretsizdir; bunun üzerinden kamuoyunun bu alanı çok daha aktif olarak
kullanabilmesi noktasında da gerekli çalışmaların buradan yapılması gerektiğini
ifade etmek istiyorum. 
Bu
kürsüden, öncelikle medya kuruluşlarına seslenmek istiyorum: Temennimiz odur ki
cezaların ardından program yapımcıları ve medya kuruluşları kendilerine gelir;
kutsal aile birliğinin sağlanmasına katkıda bulunmak üzere programlarını
yeniden gözden geçirerek, topluma faydalı olabilecek şekilde kullanmalarını, bu
hâle getirmelerini umuyorum. Unutulmamalıdır ki hem halkımız hem de biz genel
ahlaka, manevi değerlere ve ailenin korunması ilkesine aykırı her türlü yayının
karşısında olmaya devam ettik, devam ediyoruz ve devam edeceğiz. Bu anlamda
sivil toplum kuruluşlarımıza, bu tür programlara yönelik kamuoyu oluşturmak ve
medya kuruluşlarını daha sorumlu davranmaya yönelik toplumsal baskı oluşturmak
gerekliliği doğmaktadır. 
Huzurlu
geleceğimizin teminatı ailelerimizi ahlak erozyonundan korumayı görev edinmeyi
öncelikle bir anne olarak -tekrar ediyorum- bir kadın olarak ve bir siyasetçi
olarak sürdüreceğimi ve bunun takipçisi olacağımı ifade etmek istiyorum. Bu
anlamda da MHP’nin verdiği bu grup önerisinin çok yerinde olduğunu ifade etmek
istiyorum; aynı duygularla, aynı düşüncelerle ve aynı hassasiyetle bu soruna
baktığımızı ifade etmek istiyorum. 
Ancak,
sadece siyaset kurumundan böyle bir sonuç beklemenin, davranış beklemenin yeterli
olmadığını ifade etmek istiyorum. Hepimiz siyasetçiyiz, toplumsal meseleleri,
toplumsal yaraları, sosyal yaraları sadece kanunlarla, kanun çalışmalarıyla,
Anayasa düzenlemeleriyle hayata geçiremediğimizi, düzeltemediğimizi biliyoruz.
Bu kanunları uygulayan insanlar bizleriz, toplumumuz. Burada bir farkındalık
oluşturmak, içselleştirmek, bir zihin dönüşümü gerektiğini de ifade ederek
konuya biraz daha toplumsal bilinçle, bütüncül bir bakış açısıyla, var olan
sivil toplum örgütlerine burada yine sizlerin huzurunuzda seslenerek, kamuoyu
bilincini oluşturmak, var olan kurumları daha aktif hâle getirerek bu konuda
sadece kurumlardan bir sonuç beklemek yerine, bizler de toplumsal olarak bu
süreçlere aktif olarak girmemiz gerektiğini ifade etmek istiyorum. 
Tüm
bu bahsettiğim KEFEK’in çalışması, alt komisyonu ve raporları, araştırma
komisyonunun sonuçları ve gerekli görülen yasal düzenlemeler, kamu bilinci,
sivil toplum örgütleri burada ilk fırsatta Mecliste, Genel Kurulda -Komisyonum
başta olmak üzere- ele alınacağını ifade etmek istiyorum. Bu önerge, gerçekten
bizim çalışmalarımızın tam üstüne geldi. Dün RTÜK Başkanıyla bu konuyla ilgili
konuştum, aynı bu programlar üzerinden. Neler yapılabileceğini, kendi kurumunun
yaptığını… İşte bu verileri de o sırada kendisinden aldım. Bir eylem, bir
çalışma içinde olduğumuzu ifade etmek istiyorum. 
Aynı
zamanda, Dilekçe Komisyonumuza bu konuyla ilgili birçok dilekçe…
ERHAN
USTA (Samsun) – Meclis olarak hep beraber çalışalım.
RADİYE
SEZER KATIRCIOĞLU (Devamla) – Elbette, Meclis olarak bu süreçte ilerleyen
günlerde bu konuyu aktif olarak ele alalım ki… 
Bir
şeyi ifade etmek istiyorum: Dilekçe Komisyonuna bu konuyla ilgili birçok
dilekçe geliyor ve Dilekçe Komisyonu bu konuyla ilgili bir alt komisyon
çalışması hazırlığı içinde. Epeyce bir ilerlenmiş. Bu konuyu da kendi
bünyesinde bu alt komisyonla ele alacaktır. 
Var
olan raporlar ve araştırma komisyonlarının çıktıları ve bu yapılacak alt
komisyonlar neticesinde çıktıları masaya yatırarak bir eylem planı hazırlayalım
ve bunların üzerinden ilerleyen günlerde Meclisimize, Genel Kurulumuza bu
gerekli görülen düzenlemeler, neyse hukuki düzenlemeler, onlar çerçevesinde…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, tamamlayınız Sayın Katırcıoğlu.
RADİYE
SEZER KATIRCIOĞLU (Devamla) – Hemen gündeme alıp ilk iş olarak hayata geçirelim
diyorum. Aynı hassasiyetimizi paylaştığımızı ifade etmek istiyorum. 
Tekrar
Genel Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Katırcıoğlu.
Milliyetçi
Hareket Partisi Grubu önerisi lehinde Mustafa Ali Balbay, İzmir Milletvekili.
Buyurunuz
Sayın Balbay. (CHP sıralarından alkışlar)
MUSTAFA
ALİ BALBAY (İzmir) – Sayın Başkan, sayın milletvekili arkadaşlarım; Milliyetçi
Hareket Partisi gerçekten çok hayırlı bir öneri getirdi. Bu konu, tartışılması
ve bütün partilerce, bence, görüş birliği hâlinde araştırılması gereken bir
durum. Biraz önce konuşan iktidar partisi milletvekilinin de bu konuya sıcak
bakması, en azından medyanın bu işlevinin değerlendirilebileceği düşüncesini,
kanaatini bizde oluşturdu. 
Sayın
milletvekilleri, aile kurumu Türkiye'de çok önemlidir, öteki ülkelerden daha
önemlidir. Örneğin, yine dünyanın gelişmiş ülkelerindeki sigorta
şirketlerinden, değme sigorta organizasyonlarından daha güçlüsü Türkiye'de
ailede vardır; aile üyelerinden biri sıkışınca, hemen bir başkası ona yardım
eder. Çok kutsaldır, çok güçlüdür aile bağlarımız bizim. Ama, bu medya, bu aile
bağlarını ticarete dönüştürdü, sahtekârlığa dönüştürdü, vatandaşı aldatmaya
dönüştürdü ve çok çirkin bir hâle getirdi sayın milletvekilleri, çok çirkin bir
hâle getirdi.
RUHİ
ERSOY (Osmaniye) – Bravo Hocam.
MUSTAFA
ALİ BALBAY (Devamla) – Geçtiğimiz günlerde meslekte 40’ıncı yılını dolduran
Emin Çölaşan’a, bu yarışma programlarına katılan bir kişi mektup göndermiş. O
mektuptan bir paragraf okuyorum, özellikle iktidar partisinin, Sayın
Katırcıoğlu’nun da dinlemesini diliyorum. Aynen şöyle diyor: “2 evlilik
programına katıldım. Önce yönetmenler tarafından sorguya çekiliyorsunuz,
ağzınız iyi laf yapıyorsa kabul ediliyorsunuz. Size vaat edilen şey ‘Yakında
şöhret olacaksınız, herkes seni tanıyacak.’ diyorlar. ‘Tek şart; bizim
dediklerimizi aynen yapacaksın, istediğimiz kimselere âşık olacaksın, âşık
olmuş gibi görüneceksin ve sana verdiğimiz senaryodaki rolünü aynen
oynayacaksın.’” 
Sayın
milletvekilleri, Türkiye'de en çok izlenen televizyon programları böylesine
sahte bir planlamayla hazırlanıyor ve şu anda RTÜK de ne yazık ki bu konuda bir
işlem yapmıyor; altını çiziyorum, yandaş medya, havuz medyası “Yapma.” dediği
için yapmıyor. Geçtiğimiz günlerde bu konuda bir toplantı düzenlendi ve bu konu
gündeme geldi ama gereği yapılmadı. 
Bizim
geleneksel evlenme yöntemlerimiz, görücü usulü, anlaşarak evlilik; şimdi naklen
yayınla evlilik, ticari evlilik, parayla evlilik, rol icabı evlilik gibi…
KAMİL
AYDIN (Erzurum) – Telekonferansla, elektrikle evlilik… 
MUSTAFA
ALİ BALBAY (Devamla) - …devamını söylemek istemediğim bir tabloyla karşı
karşıyayız. 
Arkadaşlar,
tabii, konu medya olunca ben düşüncelerimi üç ana grupta sizlerle paylaşmak
istedim. Birincisi, bu programların gerçekten toplumumuzun geleneklerine ve
aile kurumunun saygınlığına uygun olması gerekir. RTÜK, bu konuda görevini
yapmamaktadır, hatta teşvik etmektedir. Sayın konuşmacı verilen cezaları
söyledi. O cezalar, o kanalların bir günlük kazancının onda 1’dir. O yüzden de
“Bu cezalara selam, yayına devam.” demektedirler.
Sayın
milletvekilleri, medya üzerinden bir başka konu şu: Medyada, son dönemde en çok
adı geçenlerin başında terör örgütleri gelmektedir. Olacak şey değil. Bir
yandan Cumhurbaşkanı, bir yandan Başbakan, muhalefet partilerini terör
örgütlerinin adını ana ana aktarmaktadır. Sizler iktidara geldiğinizde “Terör
nasıl çözülür?” diye yurt dışına heyetler gönderdiniz. İngiltere de çok büyük
olasılıkla size “Biz, terör örgütünün adının televizyonlarda geçmemesi için
kesin kurallar koyduk.” demiştir. Çünkü terör örgütlerinin reklamı yapılmaz ama
medya aracılığıyla bunu yapmaktasınız. 
Sayın
milletvekilleri, yine, medya üzerinden bunun kadar önemli bir başka konuyu
gündeme getireceğim. Yüksek Seçim Kurulu, seçim takvimi başladığında
televizyonları izlemeye alır ve yanlı yayın yapılmışsa ceza verir. Bu ceza
kaldırıldı. 
BÜLENT
TURAN (Çanakkale) – Özgürleşiyor.
MUSTAFA
ALİ BALBAY (Devamla) – Evet, ona geleceğim.
Yüksek
Seçim Kurulu artık bu cezayı vermeyecek, istediğin gibi yayın yapabilirsin. Ne
zamana kadar? 16 Nisana kadar. Sayın Turan’ın dikkatle dinlemesini istiyorum.
Burada çok çirkin, hakikaten daha öte yorum yapmak istemediğim, bir ikiyüzlülük
var. 17 Nisan günü bir televizyon kanalı yanlı yayın yaparsa ceza alabilir, 15
Nisanda yaparsa almaz. Ne olur, elinizi vicdanınıza koyun ya! Ne olur,
Türkiye'deki demokrasi açısından, toplumsal uzlaşma açısından ne olur şunu bir
düşünün, bir muhakeme edin. Referanduma giderken her şey serbest, hiçbir
kısıtlama yok; kimi desteklerseniz sonuna kadar, sabahtan akşama kadar aynı
yayını yapabilirsiniz; hiçbir suç yok, hiçbir suçlama yok. Ama, referandum
bittikten sonra, iki gün sonra RTÜK size ceza verebilir. Neden? Çünkü RTÜK
baktığında “Yanlı yayın yapmışsın.” der. Ama, şimdi bu kaldırıldı. Seçim dönemi
RTÜK’ten yekti alınıyor, YSK’ya veriliyor. YSK da kararnameyle bu yetkisini
kaybediyor. Yüksek Seçim Kurulu Başkanı da dün açıklama yapıyor -sözcükleri
seçmek istiyorum ama- utanmadan açıklama yapıyor, diyor ki: “Biz kurallarımızı
koyduk, bu kurallar çerçevesinde yayın yapın.” Yapmazlarsa diyecek ki: Vallahi,
bizim bu konuda bir yetkimiz yok.”
Bu
konuda ben iktidar partisini bir cevap vermeye, bu ikiyüzlülüğü, bu
özgürleşiyor gibi gösterilen kısıtlamayı açıklamaya, açıklık getirmeye davet
ediyorum. Nasıl olur böyle bir şey? Siz medyayı, böylesine iktidarın… Hem terör
örgütlerinin adını anacaksınız, hem evlilik programlarıyla toplumun kültürünü
dejenere edeceksiniz hem de tek yanlı yayın yapılmasının önünü açacaksınız
sayın milletvekilleri. 
Şimdi
burada, bir Anayasa değişikliğine gidiyoruz. Toplumsal uzlaşmayla yapılması
gereken bir değişikliğe şu anda bir dayatmayla, daha doğrusu bu anlattığım
yöntemlerle gidiyoruz, medyayı istediğiniz gibi kullanarak. Kitle imha
silahları vardır; nükleer, biyolojik, kimyasal siyahlar. Bu silahların toplamı
kadar toplumu değiştirmekte, toplumun ruhunu yok etmekte etkili bir şekilde
medyayı kullanmaktasınız ve medyayı kitle imha silahı hâline getirmiş
durumdasınız.
Dünyada
Anayasa değişiklikleri sırasında verilebilecek çok örnek vardır. Size Güney
Afrika Cumhuriyeti’nden bir örnek vermek istiyorum. Toplumsal uzlaşmanın nasıl
sağlandığı, Anayasa’nın nasıl toplumun bütün kesimlerini kucaklayarak
yapıldığını gösteren bir örnektir bu.
Güney
Afrika Cumhuriyeti lideri Mandela yirmi yedi yıl hapis yattıktan sonra serbest
kalıyor. Afrika Ulusal Kongresi’nin -ANC’nin- başında ve seçimi kazanması
kesin. Diyorlar ki: “Yeni bir anayasa yapalım.” Mandela “Evet.” diyor. Mandela
“Bu anayasa değişikliğini yapalım, değişiklikten sonra ilk kurulacak hükûmeti
yüzde 10 oy oranını geçen partiler ortak kuracak.” diyor. Mandela’nın
taraftarları “Yapma, iktidar bizim, ne gerek var?” diyorlar. Mandela “Hayır,
biz yeni bir anayasa getiriyoruz, toplumsal uzlaşma şart, bu geçiş dönemini
birlikte yapmalıyız.” diyor. Mandela yüzde 63 oy alıyor -sizin rüyanızda
gördüğünüz oyu, “ulaşsak” dediğiniz oyu- 2’nci parti yüzde 24 oy alıyor, 3’üncü
parti yüzde 11 oy alıyor, Mandela’yı yirmi yedi yıl hapiste tutan parti, o da
iktidarın ortağı oluyor arkadaşlar. Bugün, Güney Afrika Cumhuriyeti o
anayasayla birlikte bütün sorunlarını çözdü. Oradaki ayrımcılık şu anda
Türkiye’de olduğundan çok daha ağırdı, o “apartayt” dedikleri ayrımcılık. Yani
şu kadarını örnek vereyim: Bir köpek öldürmenin cezasının verildiği ama bir
siyah öldürmenin cezasız olduğu bir vahşi koşuldu. Oradan çıktı Güney Afrika
Cumhuriyeti ama anayasasını yaparken böyle bir toplumsal uzlaşmayı başardığı
için de bugün refahın ülkesi, adını da gökkuşağı ülkesi olarak bayrağına ekledi
ve bugün böyle bir tablo içinde dünya sahnesindeki yerini aldı. Şimdi, hem
ülkesinde hem de bütün BRICS ülkeleri dedikleri Güney Afrika Cumhuriyeti’nin yanı
sıra Hindistan’ı yani o coğrafyayı, okyanus coğrafyasını içine alan büyük bir
beraberlik kurdu. 
Bu
getirdiğiniz anayasa, medyayı ne hâle getirdinizse toplumu da o hâle getirecek.
Terörün, her türlü terör örgütünün adının geçtiği, evlilik programlarında
toplumun bütün yönleriyle dejenere edildiği, insanların kiralanarak evliliğe
getirildiği ve öte yandan da halkın haber alma hakkının tamamen yok edildiği,
tek taraflı bir yayının önünün açıldığı bir ortamda gidiyoruz. Bunun sonu büyük
bir maceradır arkadaşlar, bunun sonu bilinemez bir bataklıktır. Gelin, bu
yoldan dönün diyorum. 
Bu
yaptığınız, medyanın şu anda içinde bulunduğu durum, her şey bir yana,
vatandaşın haber alma hakkına tecavüzdür diyorum, hepinize saygılar sunuyorum.
(CHP sıralarından alkışlar) 
BAŞKAN
– Teşekkür ederim Sayın Balbay.
Milliyetçi
Hareket Partisi grup önerisi üzerinde son konuşmacı, aleyhinde olmak üzere,
Tülay Kaynarca, İstanbul Milletvekili. 
Buyurunuz
Sayın Kaynarca. (AK PARTİ sıralarından alkışlar) 
TÜLAY
KAYNARCA (İstanbul) – Teşekkür ederim.
Sayın
Başkan, değerli milletvekilleri; Milliyetçi Hareket Partisi grup önerisi
aleyhinde söz aldım. Genel Kurulu saygıyla selamlıyorum.
Öncelikle,
Giresun Milletvekilimiz Sayın Cemal Öztürk’ün yeğeninin de içinde olduğu El-Bab
şehitlerimize Allah'tan rahmet diliyorum, tüm şehitlerimizin ruhları şad olsun.
Konuya
girmeden önce, Sayın Balbay’ın işaret ettiği konularla ilgili de bir medyacı
olarak birkaç cümle ifade etmek isterim, o da şu: Her seçim döneminde,
Türkiye'de bugüne kadar tüm seçimlerde olduğu gibi bu dönemde de Yüksek Seçim
Kurulu, RTÜK’ün, tüm medyanın denetimi ve o süreçle ilgili sorumluluk alır. Dün
nasılsa bugün de aynı süreç devam edecektir, bu bir. 
İkincisi:
Televizyonlar, yazılı ve görsel medya medya etiği açısından da bakıldığında,
istediğini röportaja alma -sonuçta özel kuruluşlar- istediği saatte bunu
dillendirme… Ki dün akşam ben televizyonda farklı birkaç kanalı dolaşırken
şahit oldum, benzer bir cümle orada da ifade edildi. CHP’li bir üst düzey
yöneticinin katıldığı bir program vardı, orada da ifade edildi. Yani, tüm
kanallar… Siz nasıl o kanala çıkıp röportaj veriyor, bilgi, haber veriyorsunuz
kaynak itibarıyla, diğeri de diğerini kullanıyor. Nasıl ki yazılı medyada
bununla ilgili ya da tespitle ilgili bir sınır yoksa… Doğrusu da budur, özel
olmalı, tarafsız olmalı, bağımsız olmalı; bu konudaki kanaatimin
özgürlüklerden, demokrasiden yana olduğunu ifade etmek isterim.
Diğer
konuya gelince, Milliyetçi Hareket Partisinin evlilik programlarıyla ilgili
olan önergesini sonuna kadar okudum ve çok değerli buluyorum, çok önemli
buluyorum, çok ciddi bir hassasiyet. Neden? Çünkü bireyin mutluluğu, bir
bireyin kendi hakları ve ulaştığı nokta, onun mutluluğu o ailenin de mutluluğu
demek ve o ailelerin mutluluğu da toplumsal refahı getirir, toplumsal düzeni
getirir. Bizim inançlarımızda, değerlerimizde aile, her şeyin en başındadır,
toplumun çekirdeğidir. Dolayısıyla, aileyi etkileyecek, aileyle ilgili
dezenformasyona neden olacak her türlü eylem gerek… Medya burada çok önemli, az
önce Sayın Katırcıoğlu işaret etti, Türkiye toplumuna baktığınız zaman, günde
dört saat televizyon izlenmesi, Avrupa ve dünya standartlarının çok çok
üstünde. Dolayısıyla, bu kadar, bu denli bir izleme oranının olduğu noktada
elbette onun aileye ve bireylere olan etkisi, onların huzursuzluğuna olan
tepkisi çok değerli diye düşünüyorum. 
Sayın
Balbay’a da katılıyorum, dedi ki: “Ceza oranları.” Evet, dün tevafuk oldu,
Meclisimizdeki bir programa davetli olan RTÜK Başkanıyla karşılaştık, diğer
herkes gibi hemen ilk cümlelerimiz “Ya, bu evlilik programlarıyla ilgili o
kadar çirkin boyuta gelen diyaloglar var ki ne bize ne toplumumuza ne değerlere
hele hele gençliğe, yeni nesle…” “Bu kadar önemli cezalar kesiyoruz, mevcut
mevzuat içerisinde gereğini yapıyoruz ancak cezayı ödüyor, yoluna devam
ediyor.” gibi bir yapı ve bu bakış tarzının yanında ayrıca yapılması gerekenler
var. 
Peki,
bunlar ne? Meclis, bu anlamda ne yapıyor? Bu konuda iki değerli çalışma ve
komisyon çalışması var idi. Bunlardan her ikisinde de üye olarak görev yaptığım
için buna işaret etmek isterim, bir de yeni bir çalışma örneği var. Bu da tüm
siyasi partilerin aile söz konusu olduğunda, değerlerimiz, inançlarımız ve
bizim kültürümüz söz konusu olduğundaki hassasiyetin en değerli olduğu bakış
açısıdır. Dolayısıyla, Türkiye Büyük Millet Meclisi 24’üncü Dönemde görev
yaptığım süre içerisinde Kadın Erkek Fırsat Eşitliği Komisyonumuzun “Kadın,
toplumsal cinsiyete bakış, medyada rolü” başlığında yani medyada çıkan
haberlerin hem bu bakış açısıyla, toplumsal cinsiyet bakış açısıyla hem de
kadınlarımızı, aileyi etkileyen öyle güzel bir rapor çalışmasıyla neticelendi.
Sayın Zeynep Karahan Uslu’nun başkanı olduğu bir çalışmaydı. 
Yine
26’ncı Dönemde, bu dönemde üyesi bulunduğumuz -Ayşe Keşir Hanımefendi’nin, Düzce
Vekilimizin başkanlığında gerçekleşen- ailenin bütünlüğü ve ailenin
korunmasıyla ilgili boşanma olaylarını içeren o araştırma komisyonu -diğeri bir
komisyonun alt birimiydi- raporunu inceler ve çalışıyorken de biz,
televizyonların, evlilik programlarının, özellikle medyanın, yazılı, görsel tüm
bu anlamdaki başlıkları, İstanbul özelinde hatta, İstanbul’da yaptığımız bir
toplantıda tüm detaylarıyla masaya yatırmış olduk. Bu raporda, yine medyanın
rolü anlatılırken bu evlilik programlarıyla ilgili bir parantez vardı, ayrı bir
bakış açısı vardı ve bu da rapora derç edildi ve bu sonuçta, her iki ifade
ettiğim -Türkiye Büyük Millet Meclisi bünyesinde yapılan- bu çalışmanın, gerek
Kadın Erkek Fırsat Eşitliği Komisyonu alt komisyon başlığı gerekse aileyle ilgili,
özellikle boşanmaları da içeren bu araştırma komisyonu raporunun sonuçlarını
çok iyi irdelemek, bunlardan çıkacak olan, devamında yapmamız gereken gerek
mevzuat gerek yasal düzenleme gerekse mevcut uygulamada olan yönetmelik ve
genelgelerle ilgili ne yapılacak, bu ikinci aşamasına gelmek gerekiyor. Bence
buna özellikle hassas durmak gerekiyor. 
Bunu
ifade ettikten sonra, yaptık, bitti mi? Hayır. Şu anda tıpkı MHP’nin verdiği o
önerge talebinde olduğu gibi dilekçeler bizim Meclisimizde Dilekçe Komisyonunda
da -az önce Sayın Başkan ifade etti- inanılmaz bir yoğunluk içerisinde var.
Demek ki toplum bu konuda çok hassas. Toplumumuz, bu değerlerimiz, inançlarımız
ve kültürümüz konusundaki bu aleyhte ve asla kabul edilemez yapıyla ilgili
gerekli duyarlılığı gösteriyor. Şimdi sıra o hâlde bunun denetim
mekanizmalarını daha rantabl hâle getirecek, denetim mekanizmalarında kanunen
elini kolunu bağlayan yapıyı düzeltecek bir çalışma yapmak. 
Bu
konuşmayla ilgili söz alacağımı ifade ettiğimde Dilekçe Komisyonu Başkanımız
Sayın Belma Satır da dedi ki: “Evet, çok fazla bize de, Komisyona bilgiler
geliyor ve bizim alt komisyon oluşturma konusunda kararlılığımız var, diğer
siyasi partiler de bu konuda hassas.” Bu cümleyi alınca kendi grup başkan
vekillerimiz de, Sayın Bülent Turan da az önce ifade etti çıkmadan önce
sorduğumda. Evet, bu, çok değerli bir konu başlığı ve bu konuda yapılan
raporlar, çalışmalar var. Yeni bir alt komisyon çalışması öngörülüyor ama şimdi
mi? Referandumla ilgili, halk oylamasıyla ilgili bir süreç başladı. Halk
oylamasıyla ilgili bu süreçte Meclisin bir çalışma takvimi var. Dolayısıyla 16
Nisana kadar da yapacağımız bir mevcut öngörülen çalışma takvimimiz var. 
Ben
bu duygu ve düşüncelerle “hayır” dediğimi ama bu konu başlığını, aileyi çok çok
önemsediğimizi, tüm siyasi partilerin bu konudaki duyarlılığını da
önemsediğimizi ve bu konuda vatandaşımızın tıpkı dilekçelerle koyduğu tepkiyi
önümüzde yapacağımız çalışmalarda da inşallah ortaya koyacağız. 
ÖMER
FETHİ GÜRER (Niğde) – Ruhi Bey, görüyorsun “hayır” diyorlar. 
BÜLENT
TURAN (Çanakkale) – “Evet” diyoruz, “evet.” 
ÖMER
FETHİ GÜRER (Niğde) – “Hayır”da hayır vardır. 
RUHİ
ERSOY (Osmaniye) – Biz hayırlı iş yaparız, hayırlı iş yaparız. 
TÜLAY
KAYNARCA (Devamla) - Az önce de ifade ettim, bundan sonraki süreçte de ben bu
teklife “evet” diyerek…
RUHİ
ERSOY (Osmaniye) – Sonuç, sonuç…
BÜLENT
TURAN (Çanakkale) – Esasta “evet”, usulde “hayır.”
TÜLAY
KAYNARCA (Devamla) – Teklife “evet” diyerek ama çalışma takvimi süreci
dolayısıyla da önümüzde Dilekçe Komisyonunda yapılacak olan alt komisyon
başlığını da önemsediğimizin altını dikkatle çizerek Genel Kurulu saygıyla
selamlıyor, iyi bir çalışma diliyorum.
Saygılarımı
sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Kaynarca.
Öneriyi
oylarınıza sunuyorum: Kabul edenler… Kabul etmeyenler… Öneri kabul
edilmemiştir.
BAKİ
ŞİMŞEK (Mersin) – Ne oldu, üzülerek mi kabul etmiyorsunuz?
ERHAN
USTA (Samsun) – Sayın Başkan, bir söz alabilir miyim.
BAŞKAN
– Sayın Usta, buyurunuz.
V.- AÇIKLAMALAR (Devam)
19.- Samsun Milletvekili Erhan Usta’nın,
MHP grup önerisine konu olan Meclis araştırması önergesiyle ilgili AKP’nin
tavrının son derece yanlış olduğuna ilişkin açıklaması
ERHAN
USTA (Samsun) – Teşekkür ederim Sayın Başkan. 
Şimdi,
böyle hayırlı bir konuda Adalet ve Kalkınma Partisinin niye “hayır” dediğini
ben anlayamadım, bunu önce bir söyleyeyim. 
Şimdi,
kanun teklifi hazırlıkları var. Burada AKP adına konuşan 2 tane arkadaş,
buradan doğacak siyasi sıkıntıları gidermek için konuşma yapıyor, ancak sorunun
çözümüne yönelik olarak, Meclisin siyasal bir duruş koyması için gereken bir
Meclis araştırma komisyonu kurulmasına da karşı çıkıyor. Yani dolayısıyla,
bizim amacımız, arkadaşlar, burada siyaset yapmak değil, burada bir meseleyi
çözmek. Toplumun kanayan bir yarası… Bakınız, burada bir kanun teklifi
hazırlayıp bunları yasaklasak bile sorunu çözmüş olmuyoruz. Toplum niye buraya
bu kadar rağbet ediyor, nedenleri nelerdir? Bunları bir araştırmamız lazım.
Toplum üzerinde yarattığı tahribatları araştırmamız lazım. Sadece bir yasak
meselesi, sadece RTÜK meselesi değil, Aile Bakanlığının yapması gereken işler
var, başka yerlerin yapması gereken işler var; bunların hepsinin konuşulması
lazım. Bu, inanın… 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayınız Sayın Usta. 
ERHAN
USTA (Samsun) – Bu, şu anda konuştuğumuz ve önümüzdeki dönemdeki bütün
gündemlerden daha önemli bir gündem. “Çalışma takvimimiz buna uygun değil.”
filan şeklinde bir şeyle bence geçiştirmeyelim. AKP’nin tavrı son derece yanlış
olmuştur. “Aile” diyoruz, “Ailenin korunması gerekir.” diyoruz, “Toplumda büyük
bir yozlaşma, tahribat var.” diyoruz ve bunun üzerinden siyaset yapan ve bu
kesimden oy alan siyasi parti de burada böyle bir önergeye destek vermiyor. Bu,
anlaşılabilir bir şey değil. Konuşmaları, tamamen siyaseten, buradan
kendilerine doğacak zararı gidermeye yönelik konuşmalar olarak gördüğümü
söylüyorum.
24’üncü
Dönemde bu konunun çalışılmış olması… On beş yıllık iktidar… Şu anda gelinen
noktada RTÜK Başkanı diyor ki: Ağzımıza alamayacağımız şeyler konuşuluyor.
Bakın, çarpık ilişkiler burada, canlı yayında konuşuluyor aileyle ilgili; böyle
bir şeye nasıl “hayır” diyebilirsiniz? Ta, bana beş yıl önce, on yıl önce
konunun bir şekilde gündeme gelmiş olmasını mazeret olarak burada ileri
sürmenin de hiçbir anlamı yoktur. 
Teşekkür
ederim. 
ÖMER
FETHİ GÜRER (Niğde) – Toplumun bütün değerleriyle oynuyorlar, çok doğru. 
BAŞKAN
– Sayın Gök… 
20.- Ankara Milletvekili Levent Gök’ün,
iktidar partisinin, diğer partilerin getirdiği çok haklı talepleri her zaman
reddeden bir eğilimi olduğuna ve MHP grup önerisine konu olan Meclis
araştırması önergesini desteklediklerine ilişkin açıklaması
LEVENT
GÖK (Ankara) – Sayın Başkan, teşekkür ederim. 
Tabii,
iktidar partisi, kendisinden gelmedikçe diğer partilerin getirdiği çok haklı
talepleri her zaman reddeden bir eğilim gösteriyor. Bunu niçin yapıyor anlamak
mümkün değil. Yani önemli bir konu. Milliyetçi Hareket Partisinin buraya
getirmesi bu önergeyi, iktidar partisinin kaçınması anlamına gelmez ki. Biz de
farklı partiyiz ama metne baktık, araştırma komisyonunda istenilen gerekçelere
baktık ve bu önergenin desteklenmesi gerektiği düşüncesiyle de oy verdik. Yani
iktidar partisinin bu tutumunu ibretle izlediğimizi, zaten biz bu tutumunu
bildiğimiz için de Cumhuriyet Halk Partisi olarak iktidar partisiyle sürekli
mücadele ettiğimizi ama iktidar partisinin bu anlayışının, her zaman dilimi
içerisinde yolda bırakan bir anlayış çerçevesinde olduğunun da görülmesinin,
herkes tarafından görülmesinin bir gerçeklik olduğunun da altını çiziyorum.
Bizim, bu önergeyi desteklediğimizi tekrar ifade ediyorum.
BAŞKAN
– Teşekkür ederim Sayın Gök.
Sayın
Turan…
21.- Çanakkale Milletvekili Bülent
Turan’ın, MHP grup önerisine konu olan Meclis araştırması önergesini önemsediklerine
ve bu konuda her türlü çalışmaya hazır olduklarına ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; ben de hepinizi saygıyla
selamlıyorum.
Az
önce görüştüğümüz grup önerisini önemsiyoruz. Bu grup önerisini gündeme getiren
arkadaşımı kutluyorum, teşekkür ediyoruz. Toplumsal bir sorunla karşı
karşıyayız. Üç kuruş reklam için, “rating” derdi için, toplumumuzun her
kesimini rahatsız eden bu tarz yayınlardan herkes gibi biz de şikâyetçiyiz.
Fakat takdir edersiniz ki Meclisin kendi yoğunluğuna, gündemine, referanduma
vesaire baktığımızda fakat daha ötesi şunu ifade etmek isterim: Kadın Erkek
Fırsat Eşitliği Komisyonunda bununla ilgili çok önemli rapor hazırlandı. Onun
dışında, şu önümde gördüğünüz dört yüz yetmiş beş sayfalık Aile Bütünlüğünü
Koruma ve Araştırma Raporu hazırlandı ve bunun ana başlığı, medyadaki
sorunlarla ilgili. Bu, daha 2016 Mayısında basıldı, biliyorsunuz, Meclisimizin
tüm partilerinin katılımıyla hazırlandı rapor. Burada çok ciddi, somut öneriler
var. Bu somut önerilerin hayata geçirilmesini istiyoruz. Kanunsa kanun, cezaysa
ceza, komisyonsa komisyon fakat daha mayıs ayında hayata geçen bu kanunun
sonuçlarının somut olarak hayata geçmemiş olmasından kaynaklı birtakım
sıkıntılarımız var. İstiyoruz ki, tüm partiler bir araya gelelim, hızlıca
bunları hayata geçirelim. 
RTÜK
Başkanı ve ekibi başta olmak üzere tüm basın kuruluşlarını bu konularda daha
hassas davranmaya davet ediyoruz. Bizim bu konuda her türlü çalışmaya hazır
olduğumuzu ifade etmek istiyorum. 
Tekrar
teşekkür ediyorum.
BAŞKAN
– Teşekkür ederim Sayın Turan.
Halkların Demokratik Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 15/2/2017 tarihinde Grup
Başkan Vekili İstanbul Milletvekili Filiz Kerestecioğlu Demir tarafından, OHAL
ve uygulamaya konulan KHK’larla birlikte başlayan demokratik siyaset
kurumlarının tümünü devre dışı bırakmaya yönelik başlatılan yoğun gözaltı ve
tutuklamaların araştırılması amacıyla verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak, Genel Kurulun 15 Şubat 2017 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
15/2/2017
Türkiye Büyük Millet Meclisi Başkanlığına
Danışma
Kurulu, 15/2/2017 Çarşamba günü (bugün) toplanamadığından grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir
 İstanbul
 Grup
Başkan Vekili
Öneri:
15
Şubat 2017 tarihinde İstanbul Milletvekili, Grup Başkan Vekili Filiz
Kerestecioğlu tarafından "OHAL ve uygulamaya konulan KHK'larla birlikte
başlayan demokratik siyaset kurumlarının tümünü devre dışı bırakmaya yönelik
başlatılan yoğun gözaltı ve tutuklamaların araştırılması amacıyla" Türkiye
Büyük Millet Meclisine verilmiş olan 3880 sıra numaralı Meclis Araştırma
Önergesi’nin, Genel Kurulun bilgisine sunulmak üzere bekleyen diğer önergelerin
önüne alınarak, 15/2/2017 Çarşamba günlü birleşimde sunuşlarda okunması ve
görüşmelerin aynı tarihli birleşimde yapılması önerilmiştir.
BAŞKAN
– Halkların Demokratik Partisi Grubu önerisi lehinde ilk konuşmacı Mehmet Emin
Adıyaman, Iğdır Milletvekili.
Buyurunuz
Sayın Adıyaman.
MEHMET
EMİN ADIYAMAN (Iğdır) – Sayın Başkan, değerli milletvekilleri; partimize
yönelik haksız hukuksuz gözaltı ve siyasi soykırım operasyonlarına dair
verdiğimiz araştırma önergesi üzerine Halkların Demokratik Partisi adına söz
almış bulunmaktayım. Hepinizi saygıyla selamlıyorum. 
Değerli
milletvekilleri, 7 Haziran 2015 tarihli seçimden sonra partimize yönelik
gözaltı ve tutuklama operasyonlarına her gün, aralıksız devam edilmiş ve
İstanbul, İzmir, Van, Adana, Adıyaman, Kocaeli, Antep, Siirt, Bingöl, Iğdır,
Manisa, Hatay, Malatya, Bursa, Ağrı’da -parti yöneticilerimiz ve eş genel
başkanlarımız dâhil olmak üzere- şu an, konuşma yaptığım an itibarıyla 519
parti yöneticimiz ve parti taraftarımız gözaltında bulunmaktadır. 
Değerli
milletvekilleri, Temmuz 2015 tarihinden bu yana, yani 7 Haziran seçimlerinden
sonra hız kesmeyen operasyonlar sonucu, partimize yönelik bu hukuksuz
uygulamalar hemen her gün aralıksız devam etmiş, 2017 yılının Ocak ayından bu
tarafa parti yöneticilerimiz, belediye eş başkanlarımız, parti il, ilçe eş
başkanlarımız ve parti üyelerimiz dâhil olmak üzere 1.177 partilimiz gözaltına
alınmış, 250’yi aşkın kişi tutuklanmıştır. Yine değerli milletvekilleri, 7
Haziran seçimlerinden bu tarafa, partimize yönelik bir buçuk yıl içerisindeki
operasyonlarda 10.114 kişi gözaltına alınmış, 3 bini aşkın parti yöneticimiz ve
üyemiz tutuklanmıştır.
Değerli
milletvekilleri, AKP iktidarı, özellikle tek adam rejimine yönelik
politikalarını adım adım uygularken gerek Meclisteki Anayasa değişiklik
sürecinde gerekse bugün çalışmalarına başlanmış olan referandum sürecinde
partimizi sahadan çıkarmak, demokratik, siyasal zeminden uzaklaştırmak adına
her türlü hukuksuzluğu, her türlü siyasi soykırım operasyonunu partimize
yönelik olarak gerçekleştirmektedir.
Ne
yaparsanız yapın tahttan iniş süreciniz başlamıştır, Türkiye halklarını artık
kandıramayacaksınız. Sizin algı ve kandırma söylemlerinizle bu halk artık size
kanmayacaktır. Eş genel başkanlarımız ve partimize yönelik çağ dışı, hukuksuz
uygulamalarla hiçbir şeyi artık lehinize çeviremezsiniz, HDP’yi ve demokrasi
güçlerini sindiremezsiniz. 
Bakın,
Halkların Demokratik Partisi, 6,5 milyon oy alarak bu Meclise 3’üncü büyük
parti olarak girmiştir. Dolayısıyla Halkların Demokratik Partisinin eş genel
başkanları ve milletvekillerini tutuklamakla Halkların Demokratik Partisini
sindiremezsiniz. 6,5 milyon oy veren her bir HDP’li seçmen, bir Selahattin
Demirtaş’tır, bir Figen Yüksekdağ’dır. Dolayısıyla, bizim eş genel
başkanlarımızı, özellikle, bu referandum sürecinde ve tarihsel olan Anayasa
değişiklik sürecinde fiziki olarak rehin tutmanız, halklarımızın gönlünde,
halklarımızın vicdanında Selahattin Demirtaş’ın, Figen Yüksekdağ’ın ve tutuklu
milletvekili arkadaşlarımızın ruhunu, varlığını devam ettirecektir.
AKP,
iktidar partisi; bırakın 10 bin yönetici ve üyesini tutuklamak, sadece 81
vilayetteki il başkanlarını bugün görevden alırsanız AKP işlevsiz kalır, âdeta
bir kadavraya dönüşür. Ama Halkların Demokratik Partisine reva görülen, hukuk
dışı Orta Çağ hukukuyla, fermanlarla gözaltı ve tutuklama operasyonlarıdır. 
Bakın,
“hayır” oyları yüksek çıktıkça, kamuoyunda mevcut Anayasa değişikliğinin kabul
edilmeyeceği görüldükçe iktidar partisi acımasızca, çılgınca bütün muhalif
kesimlere yönelik bir operasyon, saldırı, ötekileştirme, hain ilan etme
kampanyasına yöneldi. Üniversiteleri, eğitim kurumlarını, devlette, bürokraside
çalışan tüm çalışanları hiçbir hukuki gerekçe göstermeden, hiçbir yasal
dayanağı olmadan, artık, kanun hükmünde kararname de değil, sultan
fermanlarıyla görevden alıyorsunuz. Ama ne yaparsanız yapın bu referandumda
tarihsel dersinizi alacaksınız. Bu halkın 16 Nisanda yapacağı oylama bir siyasi
parti oylaması değildir, halklarımızın geleceği, halklarımızın kaderidir.
Dolayısıyla, halklarımızın kaderi ve geleceği üzerinden ne din sömürüsü ne
milliyetçilik sömürüsüyle artık, bir adım bile ileri gidemeyeceksiniz. Gerçek
yüzünüz, halkımız nezdinde deşifre olmuştur; halk, gerçek yüzünüzü görmüştür.
Dinülâlemin olan İslam dini, sizin tekelinizde olan bir din değildir;
milliyetçilik de sizin tekelinizde olan bir durum, bir duygu, bir inanış
değildir. Dolayısıyla, halklarımızı bu iki kavram üzerinden artık kandıramazsınız,
ötekileştiremezsiniz.
Değerli
arkadaşlar, OHAL kararnameleriyle on binlerce insanı işsiz bıraktınız. Sizden
olmayan herkesi, “hayır” diyen herkesi ya “hain” ya “bölücü” ya “terörist” ilan
ediyorsunuz. Oysa, halkımızın önüne gelecek olan referandum, halkımızın
geleceğinin belirlenmesidir ve halkımız, sizin çıkarlarınız, sizin saltanatınız
adına kendi geleceğini karartmayacaktır, kendi geleceğini demokrasi, özgürlük,
barış ve bir arada yaşama duygusuyla perçinleyerek gerçekleştirecektir. Halkımız,
sizin on dört yıllık kandırılmışlık politikanızı, on dört yıllık pişmanlık
siyasetinizi artık çok iyi biliyor. Dolayısıyla, bundan sonra “Padişahım, çok
yaşa.” demeyecektir, halkımız “Demokrasi, özgürlük, barış; çok yaşa.”
diyecektir. 
Bakın,
eş genel başkanlarımız ve milletvekillerimize yönelik uygulamalarınız Anayasa
Mahkemesinin, yasama görevinin engellenemeyeceğine ilişkin içtihadına rağmen
hem Anayasa’yı hem Anayasa Mahkemesinin kararlarını hiçe sayıyorsunuz, ayaklar
altına alıyorsunuz ve eş genel başkanlarımız ile milletvekillerimizi salt bu
referandum sürecinde konuşmasınlar, sizin gerçek yüzünüzü teşhir etmesinler
diye, sizin yanılmışlıklarınızı, kandırılmışlıklarınızı halka anlatmasınlar
diye rehin tutuyorsunuz. 
On
dört yıllık AKP tarihi esas itibarıyla bir pişmanlıklar tarihidir, bir
kandırılmışlıklar tarihidir. Ergenekon operasyonlarını yaptınız, “Haksız
tutuklanan insanlar vardır.” diyenlere “Siz darbecisiniz, siz komplocusunuz.”
dediniz. FETÖ’yle on yıl, on bir yıl kol kola, el ele bu ülkede her türlü
kumpası yaptınız, yüzlerce insanın canını yaktınız; sonra döndünüz, sütten
çıkmış kaşık gibi “Biz suçsuzuz.” dediniz ya da “Biz yanıldık, kandırıldık,
Allah ve milletimiz bizi affetsin.” dediniz. 
Suriye
politikasını yürüttünüz, sonra iflas etti Suriye politikalarınız. Suudi
Arabistan, Kuveyt’le ittifaklar yaptınız, İsrail’e “one minute” dediniz, “Esad
gidecek, Emevi Camisi’nde namaz kılacağız.” dediniz, bu politikalarınız iflas
etti. Dolayısıyla, Rus uçağını düşürdünüz, “Biz büyük devletiz, biz yaparız.”
dediniz. Size, “Yanlış yapıyorsunuz, yanlış yaptınız.” diyenlere “Korkaksınız,
uşaksınız, Rusya’dan korkuyorsunuz, hainsiniz.” dediniz ama sonra koşa koşa
Putin’e gittiniz, koşa koşa Netanyahu’ya gittiniz. Suriye’de Emevi Camisi’nde
namaz kılmaktan vazgeçtiniz, şimdi Esad’a koşuyorsunuz. 
(Mikrofon
otomatik cihaz tarafından kapatıldı) 
BAŞKAN
– Buyurunuz, tamamlayınız Sayın Adıyaman, mikrofonunuzu açıyorum.
MEHMET
EMİN ADIYAMAN (Devamla) – Teşekkür ediyorum Sayın Başkan.
Suriye
politikası iflas etti, halkın çocuklarını El Bab çıkmazında bataklığa
sürüklediniz, her gün yoksul, gariban, emekçi halkın çocuklarının, askerlerin
cenazesi geliyor ama hepsinin sonunda dönüp “Biz kandırıldık, biz pişman olduk,
Allah bizi affetsin, milletimiz bizi affetsin.” Şimdiye kadar sizi affettiler
belki ama 16 Nisanda bu halk, artık sizi affetmeyecektir, size gereken dersi
verecektir. Dolayısıyla, şimdiden söylüyorum, 16 Nisanda bu halk size dersinizi
verdiğinde, sandıklardan “hayır”lar çıktığında bu sefer de dönüp her zaman
yaptığınız gibi bir günah keçisi seçeceksiniz, bu sefer de “MHP bizi kandırdı.”
diyeceksiniz. Kandırılmak sizin siyasi politikanız, sizin âdeta parti
karakteriniz hâline gelmiş oluyor. Dolayısıyla, kandırılmayacaksınız bundan
sonra çünkü halk size dersinizi verecek diyorum, saygıyla selamlıyorum. (HDP
sıralarından alkışlar)
ORHAN
DELİGÖZ (Erzurum) – Millet biliyor kimin kimi kandırdığını.
BAŞKAN
– Teşekkür ederim Sayın Adıyaman.
Halkların
Demokratik Partisi Grubu önerisi aleyhinde Halis Dalkılıç, İstanbul
Milletvekili.
Buyurunuz
Sayın Dalkılıç. (AK PARTİ sıralarından alkışlar)
HALİS
DALKILIÇ (İstanbul) – Sayın Başkan, değerli milletvekilleri; HDP grup önerisi
aleyhinde AK PARTİ Grubu adına söz almış bulunuyorum. Bu vesileyle yüce Meclisi
saygıyla selamlıyorum. Ve dün Hatay’da şehit olan kardeşimize Allah’tan rahmet
diliyorum. Bu vesileyle tüm şehitlerimize Allah’tan rahmet diliyor, milletimize
başsağlığı diliyorum. 
Sayın
Başkanım, değerli milletvekilleri; AK PARTİ ailesi olarak kurucu Genel
Başkanımız Recep Tayyip Erdoğan önderliğinde on beş yıl önce yola çıktığımızda,
büyük bir idealle, bölgesinde güç olan, küresel güç olan, dünyanın her yerinde
barışı, kardeşliği, kalkınmayı savunan, büyük Türkiye ideali ve sevdası
noktasında yola koyulduk. Bu ideal ve sevda noktasında hareket ettikçe,
Türkiye'de büyük yatırımlar yapıldıkça, bölgesinde barış adına mekik
diplomasisi dokuyan bir Türkiye'den rahatsız olan hem içerideki hem dışarıdaki
küresel ve dinamik olağan siyasal güçlerin, Türkiye'nin bu yürüyüşünden rahatsız
olmaları sebebiyle çeşitli defalarda Türkiye'nin bu yürüyüşünün durdurulmak
istenmesi, büyük Türkiye'nin engellenmek istenmesiyle karşı karşıya kaldık ama
hamdolsun, biz kararlıydık ve bu konuda milletimize verdiğimiz söz ve
milletimize güvenimiz noktasında en ufak bir tereddüt göstermedik ve büyük
yürüyüşümüze devam etme noktasında kararlıca devam ettik.
Değerli
milletvekilleri, HDP’nin grup önerisi aleyhinde söz aldığımı söyledim. Grup
önerisini okuduğumda -baktığımda- HDP grup önerisinde KHK’larla, OHAL
kararlarıyla ilgili atılan bazı siyasi partilerin yöneticilerinin gözaltına
alındıklarından bahsediyorlar, OHAL kararlarını eleştiriyorlar. Daha önce de
birkaç defa önergeleri geldi. OHAL’in neden gerekli olduğunu göz ardı ederek,
neden OHAL kararı alındı, bunu dikkate almadan OHAL’i ve OHAL uygulamalarından,
özellikle direkt bir siyasi partinin yöneticilerini hedef alan uygulamalardan
söz ediyorlar, bunu önergeyle Meclisin gündemine taşıyorlar. 
Değerli
milletvekilleri, Türkiye’nin tarihinde de, bildiğimiz yakın tarihte de bu kadar
büyük bir kalkışma, işgal girişimine şahit olmuş bir millet herhâlde söz konusu
değil. 15 Temmuz darbe ve işgal girişiminde, bu milletin kurumlarının içerisine
sızmış, bu milletin maaşını alan, devlete hizmet, millete hizmet etme adına
kurumlarda görev yapanların vatana nasıl ihanet ettiklerini gördük ve bu
kurumlardan bunların temizlenmesi için olağanüstü hâl kararını Mecliste
beraberce aldık. OHAL kararını defalarca vurguladık, “Bizim aldığımız karar,
vatandaşın günlük hayatını etkilemez, sadece devletin kurumlarıyla, devletin
kendisiyle ilgili aldığı bir karardır ve uygulamalarımız da bu doğrultudadır.”
dedik ancak buna rağmen çeşitli iddialar zaman zaman gündeme getiriliyor. 
Değerli
Başkan, dünyanın tüm ülkelerinde devletler, milletlerine hizmet etsin,
vatandaşlarına hizmet etsin diye kurumlar kurar, memurlar çalıştırırlar ancak
bu memurlar, milletine hizmet, vatandaşına hizmet yerine vatanına ihanet eden
çeşitli örgütlerin hizmetine girmişse, kendine güvenen milletin ve devletin
güvenini istismar etmişse tüm devletler, mutlak bununla ilgili tedbir alır,
kurumlarından bunları temizler. Türkiye de bunu yapıyor; devletin ve milletin
içine sızmış, kripto hâline gelmiş, çeşitli manipülasyonlarla devlette görev
almış, kurumlarda görev almış ve vatanına, milletine ihanet edenler ve ihanet
edenlerle iş birliği yapanlarla ilgili bir temizlik kararını Türkiye devleti de
almıştır ve bunun gereğini yapmak üzere de kararnameler çıkarmaktadır. Bunu
getirip şimdi, bir siyasi partinin yöneticisine, bir siyasi partinin üyesine
yapılan bir siyasi kararmış gibi sunmanın gerçekten çarpıtmaktan başka, öte bir
gayesi olmaz. 
Şunu
konuşmak lazım: Türkiye’de, 15 Temmuz hain kalkışmada, darbe girişiminde, doğu,
güneydoğuda terör örgütleriyle arasına mesafe koyamayanlarla ilgili devlet ne
yapmalıydı? Göz mü yummalıydı? Yani karışmamalı mıydı? 
Dolayısıyla,
şimdi, bu yapılanlarla ilgili, siyasi parti yöneticisi diye gözaltına alınan
var mı? Yok. Neyle ilgili var? İhanetle ilgili, terör örgütleriyle ilgili, kol
kola yürümeyle ilgili, terörist cenazelerine katılma, hendekler kazmada
teröristlerle birlikte hareket etme noktasında kim hareket ettiyse -hukuk
zemininde, hangi siyasi partiye mensuptur, hangi siyasi partinin yöneticisidir,
buna bakılmaz- gereğini yapar hukuk ve Türkiye hukuk devletidir. Bunu getirip,
efendim, siyasi bir kararmış gibi Meclisin gündemine taşımanın yeri de yoktur,
zamanı da değildir. 
Doğrusu,
bu konuda yapılan çok yoğun bir çalışma var. Dünya tarihinde de Türkiye’nin
tarihinde de böyle bir tecrübe yok. Mücadele ettiğimiz örgütün ve örgütler
silsilesinin derinlikleriyle, kapsama alanlarıyla, ilişki biçimleriyle ilgili
bizim de öngörümüz yoktu doğrusu. Var mı? Yani, daha önce birçok terör
örgütüyle dünya da mücadele etti, bizim de ettiklerimiz var ancak ilişki ağı,
yerleşme, efendim, planlamaları ve hâlen örgüt üyelerinin birbirleriyle olan
münasebetleri, hiçbirimizin aklına gelmeyecek şekilde yapılanmaları,
organizasyonları söz konusu. Onun için çok hassas ve zor bir süreçte bir temizlik
yapılıyor. 
Bu
temizlikle ilgili, her şeye rağmen, bu kadar titiz davranmaya rağmen varsa
mağduriyetler, olmuşsa mağduriyetler bunlarla ilgili komisyonlar kuruluyor,
bununla ilgili, efendim, kararlar alınıyor, tedbirler alınıyor. Bu tedbirler
mutlaka uygulanır. Bu ülkede bir suça karışmamış, ihanet etmemiş, ihanet eden
terör örgütleriyle hiçbir münasebeti olmamış kimsenin mağdur duruma düşmesini
biz de istemeyiz, bununla ilgili biz de mücadele ederiz, ediyoruz.
Değerli
milletvekilleri, KHK’larda çokluktan bahsediliyor, efendim, çok fazla sayıda
gözaltı olmuş. Demek ki ne kadar çetrefilli bir örgütler silsilesiyle karşı
karşıya olduğumuzu belki bu sayılardan, bir de öyle bir bakışla tespit etmek
lazım. 
DİRAYET
TAŞDEMİR (Ağrı) – Hepsi bizim yöneticilerimiz. 
HALİS
DALKILIÇ (Devamla) – Onun için, bu komisyonlarda görev yapacaklara, bu
temizliklerde görev yapacak arkadaşlara yardımcı olmak lazım. 
Birçok
manipülasyon var, birçok çarpıtma var, birçok ilişki biçimi var ve bizim için
aslolan, milletin devletine güvenmesidir. Milletin devletine güveni zedelenirse
o ülkede kaos olur, fisyon olur. Onun için, aslolan, milletin devletine
güvenmesi. Devletin bu noktada asla ihmal edeceği bir süreç söz konusu olmaz.
Onun için, millet ile devlet el ele yürümeye devam edecek.
Değerli
milletvekilleri, terör örgütleriyle ilgili kararları siyasi karar olarak
gündeme getirmeyeceğinizi, getirilmemesi gerektiğini söyledik. Terör
örgütleriyle mesafe koyan herkesle ilgili, mesafe koyan, sadece siyaset
yapanlarla ilgili biz de saygı duyarız ancak zaman zaman FETÖ’yle, PKK’yla,
DAEŞ’le iç içe girmiş, İstanbul’da, Ankara’da, yurdun birçok yerinde milletine,
Türkiye Cumhuriyeti’nde vatandaşlarımıza, bu milletin evlatlarına kurşun
sıkanlarla kol kola yürüyenleri “Devlette barındıralım, atmayalım, efendim,
bunlarla ilgili bir soruşturma, kovuşturma, tedbir yapılmasın.” dediğinizde, bu
mücadeleyi anlamamış oluruz. 
Onun
için, Türkiye’nin jeopolitik konumu gereği, tarihî sorumluluğu gereği, bizim
büyük yürüyüşümüzün tedbirleri gereği, inşallah, her bir milletimizin evladının
huzur içerisinde olduğu, bölgesinde güç olan, huzurun, barışın, kardeşliğin
tesis edildiği bir Türkiye için ve büyük yürüyüşüne devam eden bir Türkiye için
inşallah, 79 milyon vatandaşımız adına, yapılan hizmetleri yapanları ben tebrik
ediyorum. Bununla ilgili biraz önce de zikrettim.
Değerli
milletvekili biraz önce konuşmasında birçok çirkin ifadede bulundu, bunlara
aslında cevap vermek istemem. HDP’li, HDP adına konuşan milletvekilinin
söylediği, efendim “taht”tır, efendim “sultanlık”tır, bu tür çirkin ifadelerin
HDP’ye bir faydası yok. HDP eğer bir faydadan bahsediyorsa, terör örgütüyle
arasına mesafeyi açık koysun, Kandil’le açık koysun ve bunu millete deklare
etsin, bunun faydasını görür. (AK PARTİ sıralarından alkışlar) Ama gelip de
milletin seçtiği, milletin iradesiyle seçilmiş Cumhurbaşkanına her vesileyle
“taht”tır, “sultanlık”tır gibi ifadeleri, bu çirkin ifadeleri iade ediyorum
size. (HDP sıralarından gürültüler)
MEHMET
EMİN ADIYAMAN (Iğdır) – Milletin iradesiyle seçilenler cezaevinde.
DİRAYET
TAŞDEMİR (Ağrı) – Bizim vekiller kimin iradesiyle seçildi?
MEHMET
EMİN ADIYAMAN (Iğdır) – Onlar milletin iradesiyle seçilmedi mi?
HALİS
DALKILIÇ (Devamla) - Onun için, HDP diyor ki: “Gerçek yüz.” HDP’nin gerçek
yüzünü siz bir gösterin. Gerçek yüzü ne HDP’nin? (HDP sıralarından gürültüler)
ERTUĞRUL
KÜRKCÜ (İzmir) – Aha işte burada.
HALİS
DALKILIÇ (Devamla) - HDP’nin gerçek yüzünü gösterin. HDP’nin gerçek yüzünü bu
millet gördü. 
Dolayısıyla,
biz, terör örgütleriyle mücadele edeceğiz, bölgeye huzuru getireceğiz, her şeye
rağmen, tüm dünyada küresel olarak büyük Türkiye’nin yürüyüşünü engellemek
isteyen dinamiklerle de mücadele edeceğiz, dışarıdaki kökleriyle de edeceğiz,
içerideki iş birlikçileriyle de edeceğiz ve bu millete sözümüz var, bunu
mutlaka tutacağız. Bizim bu topraklara, bu vatana dair iddialarımız var,
rüyalarımız var, sevdalarımız var, Allah’ın izniyle bu sözlerimizi tutacağız,
bunları birileri takdir etsin veya etmesin. 
Siz
“halk” derken “halk”tan neyi kastediyorsunuz? Efendim, “Referandumda halkımız…”
diyor. Efendim, kategorize etmekten vazgeçmek lazım. Biz AK PARTİ olarak 79
milyon vatandaşımızın partisiyiz, siz hangi halktan bahsediyorsunuz? 
ERTUĞRUL
KÜRKCÜ (İzmir) – Vay (!)
HALİS
DALKILIÇ (Devamla) - Kürtlerin de en büyük partisi AK PARTİ, efendim, Türklerin
de en büyük partisi AK PARTİ…
(Mikrofon
otomatik cihaz tarafından kapatıldı)
DİRAYET
TAŞDEMİR (Ağrı) – Çok komik oluyorsunuz gerçekten.
HALİS
DALKILIÇ (Devamla) - Başkanım, tamamlamama izin verirseniz…
BAŞKAN
– Buyurunuz, tamamlayınız, açıyorum mikrofonunuzu.
HALİS
DALKILIÇ (Devamla) – Onun için, biz referandum sürecine girdik, tarihî bir
süreç; Türkiye tarihî bir fırsat yakaladı, halkımıza gidiyoruz, milletin
iradesinden bahsediyoruz. Milletin iradesini milletvekilleri burada hep
birlikte oyladık, millete götürüyoruz, şimdi milletimiz karar verecek. Vereceği
bu karara herkes diyor ki “Başımızın tacı.” Bizim de başımızın tacı. O Anayasa
teklifini getiren ve altına imza atan bir milletvekili, parlamenter arkadaşınız
olarak biz de milletin verdiği kararı bugüne kadar ve bundan sonra hep baş tacı
ettik. 
Bu
millet kendi geleceği için, vatanın bekası için, bölgede huzurun ve barışın,
kardeşliğin tesis edilmesi için bütün oyunları bozma adına inşallah 16 Nisanda
“evet” diyecek ve büyük yürüyüşüne devam edecek, Allah hayırlı uğurlu etsin.
Yüce
Meclisi saygıyla selamlıyorum. Hayırlı çalışmalar diliyorum millet adına. (AK
PARTİ sıralarından alkışlar)
ERTUĞRUL
KÜRKCÜ (İzmir) – “Hayır”lı olsun, “hayır”lı.
BAŞKAN
– Teşekkür ederim Sayın Dalkılıç.
Sayın
Kerestecioğlu…
FİLİZ
KERESTECİOĞLU DEMİR (İstanbul) – Konuşmanın birçok yerinde partimizi,
vekillerimizi…
BAŞKAN
– Hangi cümlesi? Bir örnek verirseniz…
FİLİZ
KERESTECİOĞLU DEMİR (İstanbul) – Tabii, özellikle yargılanan vekillerimizi ve
yargılanan hemen herkesi aslında ihanet eder gibi gösteren sözler söylemiştir.
Bunun dışında da çok sayıda var ama onu kürsüden söyleyeyim.
BAŞKAN
– Buyurunuz, 69’uncu maddeye göre iki dakika süreyle söz veriyorum. (HDP
sıralarından alkışlar)
VIII.- SATAŞMALARA İLİŞKİN KONUŞMALAR
1.- İstanbul Milletvekili Filiz
Kerestecioğlu Demir’in, İstanbul Milletvekili Halis Dalkılıç’ın HDP grup
önerisi üzerinde yaptığı konuşması sırasında Halkların Demokratik Partisine
sataşması nedeniyle konuşması
FİLİZ KERESTECİOĞLU DEMİR (İstanbul) – Temizlik
yapıyormuşsunuz, bütün ülkeyi temizlediniz, bütün ülkeyi. Temizlemediğiniz, şu
anda terörist ilan etmediğiniz kimse kalmadı. 
HASAN TURAN (İstanbul) – Terörist varsa temizleriz onu,
temizlemek lazım. 
FİLİZ KERESTECİOĞLU DEMİR (Devamla) – Ne haddinize ne
de hakkınız böyle bir şey yapmak. 
OSMAN AŞKIN BAK (Rize) – Ülkeye ihanet edenlere tabii
ki devlet refleks gösterecek ya!
FİLİZ
KERESTECİOĞLU DEMİR (Devamla) – “Temizlik” diye insanlarla ilgili, özellikle de
partimizin eş genel başkanları, vekilleriyle ilgili asla konuşamazsınız, bu bir
siyaset üslubu değil. Bizim eş genel başkanlarımız da bütün vekillerimiz de bu
kürsüde hangi konuşmaları yaptılarsa dışarıda da o konuşmaları yaptılar ve
bütün fezlekelerimiz -hepimizin dâhil olmak üzere, benim de dâhil hepimizin
fezlekeleri- yaptıkları bu konuşmalardan dolayıdır. Halkı kandıramazsınız,
yeter artık. 
OSMAN
AŞKIN BAK (Rize) – Halk biliyor zaten, gerek yok ki. 
FİLİZ
KERESTECİOĞLU DEMİR (Devamla) – Sizin şu anda ihraç ettiğiniz yüz binlerce
insan neden ihraç edildiğini bile bilmiyor. Telefonlar açıyorlar, “mail”ler
atıyorlar, insanlar “Neden?” diyorlar, “Neden?” Bir tek soruşturma dahi yok
haklarında. Neden? Çünkü ekonomiyi de böyle kurtarmayı düşünüyorsunuz.
Attıklarınızın yerine yenisini de almıyorsunuz çünkü kriz içerisindesiniz, bunu
da biliyorsunuz aynı şekilde.
Sürekli
bir mesafe, mesafe, mesafe… Siz mi belirleyeceksiniz kimin, kiminle, ne mesafe
koyacağını? 
İSMAİL
TAMER (Kayseri) – Şu arkaya çıkarsanız neler olduğunu görürsünüz. 
FİLİZ
KERESTECİOĞLU DEMİR (Devamla) – Biz burada sürekli barışı, demokrasiyi savunan
bir partiyiz ve bundan başka hiçbir söz söylemedik. İçerideki tutuklu
arkadaşlarımız da bundan başka hiçbir söz söylemediler ama neden içerideler?
Çünkü, eğer “evet” çıkmazsa ne olacağınızı biliyorsunuz. Öyle bir “hayır”larla
gideceksiniz ki umuyorum o “hayır”larla gidişinizden sonra siyaseten dönüşünüz
de olmayacak. 
HALİS
DALKILIÇ (İstanbul) – Hiç kimse siyaset yapıyor diye gözaltına alınmadı.
Dolayısıyla, terör örgütleriyle ilişki kurmayacaklar.
FİLİZ
KERESTECİOĞLU DEMİR (Devamla) – Bütün ülkenin beklediği de, beklentisi de
budur. Hayırlara vesile olsun gidişiniz. (HDP sıralarından alkışlar)
OSMAN
AŞKIN BAK (Rize) – Onu millet bilir, millet. Millet bilir, merak etmeyin. 
BAŞKAN
– Teşekkür ederim Sayın Kerestecioğlu. 
HALİS
DALKILIÇ (İstanbul) – İkincisi de, genel başkanlarınızın adını ağzıma almadım
bir defa, onu nereden çıkardınız? Genel başkanlarınızın adını ağzıma almadım
ben, öyle bir şey yapmam.
OSMAN
AŞKIN BAK (Rize) – Alma, alma. 
DİRAYET
TAŞDEMİR (Ağrı) – Kimden söz ediyorsunuz? “Bir kişi” dediniz, yöneticilerimize
ithafen söylediniz. 
HALİS
DALKILIÇ (İstanbul) – “Yönetici” deyince genel başkanınız mı sadece yönetici
sizde, yoksa diktatörlük mü var sizde?
ERTUĞRUL
KÜRKCÜ (İzmir) – Bildin, bingo!
FİLİZ
KERESTECİOĞLU DEMİR (İstanbul) – Güldürdünüz bizi, “diktatörlük”le güldürdünüz
bizi. 
DİRAYET
TAŞDEMİR (Ağrı) – Biraz daha düşünün bence. 
HALİS
DALKILIÇ (İstanbul) – Evet, Kandil’in diktası var, doğru. 
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 15/2/2017 tarihinde Grup
Başkan Vekili İstanbul Milletvekili Filiz Kerestecioğlu Demir tarafından, OHAL
ve uygulamaya konulan KHK’larla birlikte başlayan demokratik siyaset
kurumlarının tümünü devre dışı bırakmaya yönelik başlatılan yoğun gözaltı ve
tutuklamaların araştırılması amacıyla verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak, Genel Kurulun 15 Şubat 2017 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
– Halkların Demokratik Partisi Grubu önerisi lehinde Şenal Sarıhan, Ankara
Milletvekili. 
Buyurunuz
Sayın Sarıhan. (CHP sıralarından alkışlar)
ŞENAL
SARIHAN (Ankara) – Değerli Başkanım, değerli kâtip üye arkadaşlarım, yazman
arkadaşlar ve sevgili milletvekili arkadaşlarımız; üzerinde konuşacağım
önergeye ilişkin düşüncelerimi ifade etmeden önce, benden evvel konuşan değerli
hatibin “temizlik” biçimindeki nitelemesinin hukuk diliyle de, etikle de son
derece bağdaşmadığı inancındayım. Bu söz bize Hitler dönemlerinin bir kavramını
anımsatıyor. O sebeple, burada, demokrasiyi inşa etmek, geleceği aydınlık bir
Türkiye hâlinde inşa edebilmek için, kullandığımız dile, doğal olarak, tabii,
kafamızın içine de çok özen göstermemiz gerektiğini düşünüyorum. 
Şimdi,
arkadaşlarım konuştular, sayılar verdiler, durumla ilgili lehte ve aleyhte
görüşlerini ifade ettiler. Ben, başka bir pencereden, bugün Türkiye nasıl
görünüyor, buna ilişkin birkaç bilgiyi sizlerle paylaşmak istiyorum. 
Bildiğiniz gibi, Avrupa Konseyi İnsan Hakları
Komiserliğinin bugünkü tarihi taşıyan, 15 Şubat tarihini taşıyan bir raporu
var, bir memorandumu var. Burada çok önemli saptamalar bulunuyor. Bu raporda
“Biz daha önce de, nisan ayı içinde de bir ziyarette bulunmuştuk ve bu
ziyarette özellikle ifade özgürlüğü noktasında ciddi problemler olduğu
kaygısına kapılmıştık ama OHAL ilanından sonra gelişen süreç, bunun, bir kaygı
olmaktan, somut, endişe verici bir durum olmaktan daha ciddi bir tehlike hâline
geldiğini ortaya çıkarıyor.” deniliyor ve özellikle de gözaltı ve
tutuklamalarda mahkemelerinin tutumunun eleştirisi yapılıyor. Şöyle deniliyor:
“Mahkemeler, Türk Ceza Yasası’nın ve Terörle Mücadele Yasası’nın uygulanması
sırasında önemli bir taraflılık içinde. Ancak, taraflılık kadar yani kendisini
bağımsız bir yargıç, karar verici bir yargıç gibi hissedememekten öte, başka
bir durum da söz konusu, ciddi bir tehdit altındalar. Bu tehdit, söylenmiş,
belki ifade edilmiş, korkutulmaya bağlı bir tehdit değil, bu tehdit âdeta bir
otosansür. Çünkü o kadar çok sayıda insan herhangi bir hukuki gerekçe, herhangi
bir delillendirme yokken tutuklanıyor ki kendi kürsülerinin de aynı tehdit ve
tehlikeyle karşı karşıya kalmaları konusunda ciddi bir endişe içindeler.”
Şimdi, sevgili arkadaşlar, bu saptama hepimizi
düşündürmelidir. Acaba bu raporu hazırlayan kişi bir taraflılıkla, A partisi, B
partisi, C, D partilerinden yana bir tutumla mı hareket ediyor yoksa insan
hakları bilincine ulaşmış, insan haklarını yansız bir biçimde bütün toplumlarda
egemen kılmak için çalışan bir komisyonun üyesi olarak mı bunları ifade ediyor,
hepimiz düşünmeliyiz. Eğer derseniz ki “Bu bir taraflılığı ifade ediyor,
aslında Türkiye’deki durum tam da öyle değil.”, sıkça buradan verilmiş olan bir
rakamı sizinle hemen, yeniden paylaşmak isterim, üstelik de resmî makamların
açıklamış olduğu rakamı. Örneğin, 15 Temmuz ya da OHAL’in ilanından itibaren
-ama 15 Temmuz diye koymamız gerekiyor- gözaltına alınmış olan 71.274 kişi var,
bunlardan 41.326’sı tutuklanmış durumda. Tutuklama ve gözaltı böyle.
Şimdi, bir örnek de izninizle vermek istiyorum. Dün bir
tahliye kararı verildi, ben biliyorum ki çok sayıda anne, çok sayıda aile bu
tahliye kararının sevincini duydu. Neredendi tahliye edilenler, nerede
görevliydiler? Askerî öğrenciydiler, Hava Harp Okulu askerî öğrencileriydiler,
emir komuta içinde kampa diye götürülmüşlerken kamptan alınıp bu darbeye alet
edilmek istenmişlerdi. Biz bu durumu bu çocukların gözaltına alındığı günden
itibaren şöyle ifade ettik: “Evet, darbeciler elbette yargılansınlar ve
cezalandırılsınlar ama darbe gerekçe gösterilerek geniş bir kesime acı
salmayın. Bu çocukların hemen bırakılması gerekir.” Yedi ay sonra ilk duruşmada
bırakıldılar. İddianameleri çok geç hazırlandı, duruşmaları son derece geç
yapıldı; tabii, daha geçe de kalabilirdi, yine de öne alındı. Bugün, astsubay
öğrencileri var, Balıkesir’deki astsubay okulunun öğrencileri, aynı durumdalar;
47 çocuk, 9’u bırakıldı, neden bırakıldığı belirsiz, 47 öğrenci bırakılmadı.
Şimdi,
gerçek durum böyle iken, elimizdeki tablo böyle iken, biz herhangi bir biçimde,
OHAL sonucu, OHAL’e dayalı olarak yarattığımız yasa dışı uygulamaları
savunamayız; savunursak, burada hukuku sağlamak için bir araya gelmiş
arkadaşlar, bir Meclis sayılamayız.
Başka
bir rakamdan daha size söz edeceğim, parça parça hep duyuyorsunuz ama son
rakamları söylüyorum: 15 Temmuzdan sonra OHAL kararıyla 121.183 kişi ihraç
edildi arkadaşlar, yani görevlerine son verildi. Atılanların 19.248’i geri
alındı. 120 bin nerede arkadaşlar, 19.248 rakamı nerede? Daha arada 80 binden
fazla ya da 100 bine yakın insan yargılanmayı bekliyor idari ya da adli yolla;
yargılanmayı da beklemiyor aslında, sokağa bırakılmış durumda. Sayın savcım,
hukuk bize ne emreder? Hukuk der ki: “Önce delilleri toplayın, delilleri
topladıktan sonra herhangi bir hukuki işlem yapın.” Sadece varsayımla
görevlerine son verilmiş insanlar.
Şimdi,
devam ediyorum, akademisyenler, yani bilim insanları… Bilim insanlarının
4.180’i şu anda üniversiteden atılmış durumda ve 2.808 akademisyen de kapatılan
üniversiteler nedeniyle işsiz kalmış durumda. 13.170 öğretim üyesi yetiştirme
programı kapsamındaki akademisyen kadrosunu kaybetmiş bulunuyor ve
cezaevlerinde 156 kişi ve de milletvekillerimizden 12 kişi tutuklu
bulunuyorlar. Her birinin durumu aynıdır arkadaşlar ve Birleşmiş Milletler
Sivil ve Politik Haklar Sözleşmesi açık bir biçimde siyasetçilerin özel bir koruma
altında olmaları gerektiğini emreder. Biz, bırakın siyasetçileri, yurttaşları
ya da tersinden söylemem lazım, Hava Harp Okulu öğrencileri ya da diğerleri ya
da EĞİTİM SEN’li öğretmenler ya da doktorlar ya da mühendisler, bırakınız
bunları, kendi kürsümüzdeki siyasetçileri dahi koruyabilme başarısına
ulaşamıyoruz. Bu gerçekliği hepimizin hep birlikte kabul etmesi ve bu kabul
üzerinden “Ne yapılabilir?” konusunu ciddi bir şekilde düşünmemiz gerekiyor. 
Elbette
biz yargıya emir veremeyiz. Biz bugün yeni getirilen Anayasa değişikliğine niye
karşı çıkıyoruz? Cumhuriyet Halk Partililer ve diğer muhalif partilerdeki
arkadaşlarımız olarak ifade ediyorum, diyoruz ki: Denetim şarttır, yargı
denetimi şarttır, bir ülkede yargıya darbe vurulursa o ülke bütünüyle darbe
altında kalmış olur, karanlığa mahkûm olmuş olur. Şimdi, biz yargı makamlarına
elbette ki emredemeyiz ama siyasetçiler olarak bu haksızlığı yüksek sesle ifade
etmek gibi bir sorumlulukla karşı karşıyayız. İşte, biz bu nedenle getirdiğiniz
Anayasa değişikliğine, bütün yetkileri, yargı yetkisini de yani denetleme yani
dengeyi sağlayacak en önemli mekanizmayı da bir şahsın eline teslim etme
biçimindeki değişikliğe “hayır” diyoruz ve yine ısrarla diyoruz ki: Bu
şartlarda, içinde bulunduğumuz şartlarda yani OHAL şartlarında, hukuksuzluk bu
kadar tırmanmışken böyle bir tırmanış altında referanduma gitmek, esas olarak,
sonucun ne olduğu konusunda güçlü olana olanak tanımaktır ama şükretmeliyim ki
herhâlde veya hepimiz de sevinçle karşılamalıyız ki bugün kamuoyundan, dipten
gelen bir dalgayla herkes “hayır” diyor, kimse OHAL’in devamlı hâle geleceği
bir yeni yönetimi kabul etmiyor. Bu nedenle bugün hep birlikte “hayır”
diyenleri kutsayarak geleceğin aydınlığının bizim ellerimizde olduğunu bir kere
daha anımsamak isterim, halka olan güven duygumu da tekrar saygıyla ifade
ederim. 
Teşekkür
ederim. (CHP ve HDP sıralarından alkışlar) 
BAŞKAN
– Teşekkür ederim Sayın Sarıhan.
Halkların
Demokratik Partisi Grubu önerisi aleyhinde Mehmet Parsak, Afyonkarahisar
Milletvekili.
Buyurunuz
Sayın Parsak. (MHP sıralarından alkışlar)
MEHMET
PARSAK (Afyonkarahisar) – Aziz Türk milleti, saygıdeğer milletvekilleri; HDP
grup önerisi üzerinde Milliyetçi Hareket Partisi Grubu adına söz almış
bulunuyorum. Bu vesileyle sizleri ve aziz Türk milletini saygılarımla
selamlarım.
Sayın milletvekilleri, HDP’nin grup önerisi, özetle,
ilan edilmiş olan olağanüstü hâl ve bu olağanüstü hâle ilişkin uygulamaların,
siyasi partiler başta olmak üzere çeşitli uygulamaları itibarıyla ortaya
çıkardığı sonuçların araştırılmasına yöneliktir. Dolayısıyla, bu çerçevede her
şeyden önce şunun altını çizmek gerekir ki olağanüstü hâl bir anayasal
müessesedir. Anayasa’mızın 119’uncu ve devamı maddelerinde ayrıntılarıyla
düzenlenmiş ve bununla birlikte, bu maddelerden hareketle bir kanunu bulunan,
Olağanüstü Hâl Kanunu bulunan, anayasal ve yasal çerçevesi belirli bir
müessesedir, uygulamaları itibarıyla da Anayasa’mızın 121’inci maddesinde ne
yönde hareket edileceği, özellikle uygulanmakta olan olağanüstü hâl bakımından çerçevesi
ortaya konulmuş bir müessesedir. Ondan dolayıdır ki biz, Milliyetçi Hareket
Partisi olarak, özellikle 15 Temmuzda, bu Gazi Meclisin çatısına bombalar
atılmasına varıncaya kadar tarihimizin en büyük ihanetiyle karşılaştığımızda,
hatta Türk devletinin ortadan kaldırılmasına yönelik olarak, Türk milletinin
birbirine düşürülmesine yönelik olarak ve bu aziz vatan topraklarının işgal
edilmesine yönelik olarak, bu büyük hain darbe girişiminin ardından, hemen kısa
bir süre içerisinde ilan edilmiş olan olağanüstü hâlin desteklenmesi yönünde
bir tutum sergiledik ve bunu o günden beri de devam ettirmekteyiz ve bundan
sonra da ihtiyaç devam ettiği müddetçe, terör örgütleriyle mücadele noktasında
Türk devletinin ihtiyaçları devam ettiği müddetçe sonuna kadar da arkasında
duracağız.
Burada, olağanüstü hâlin bir anayasal ve yasal müessese
olduğunu ifade ettikten sonra, bunun çerçevesini ortaya koyduktan sonra hemen
şunu da ifade etmekte fayda görüyorum: Evet, olağanüstü hâl bir anayasal
müessesedir, yasal bir çerçevesi bulunmaktadır ama buna ilişkin uygulamalar da,
gene, başta anayasal çerçeve ve yasalardaki düzenlemelere uygun olarak yerine
getirilmelidir. Dolayısıyla, olağanüstü hâlin biraz önce anlattığım kısa
gerekçelerle desteklenmesiyle birlikte, olağanüstü hâl uygulamaları esnasındaki
hukuksuzluklara karşı da şimdiye kadar olduğu gibi bundan sonra da sorumlu bir
siyaset anlayışı içerisinde, uyarmak suretiyle, gerektiğinde karşı durmak
suretiyle Milliyetçi Hareket Partisi Türk milleti adına bu sorumlu siyaset anlayışının
da gereğini yerine getirecektir. 
Peki, bu olağanüstü hâl uygulamasına zemin hazırlayan
ortamlara nasıl geldik, ona bir kısaca bakmakta fayda görüyorum. Gerçekten,
gerek bölgemizde yaşanan gelişmeler -ülkemizin jeostratejik konumundan dolayı,
başta komşularımız olmak üzere dış politikada yaşanan gelişmelerden dolayı-
gerekse içeride uzun yıllar yanlış politikalarla şekillenen durumlardan dolayı
ne yazık ki olağanüstü hâli ortaya koyan, zaten uzun yıllardır mücadele
ettiğimiz PKK terörünün yanı sıra, özellikle son yıllarda gündemimize giren
IŞİD, PYD gibi terör örgütlerinin yanı sıra, bir de 15 Temmuz itibarıyla
tescilli olmak çerçevesinde FETÖ terörüyle karşı karşıya kaldık. 
Biz, Milliyetçi Hareket Partisi olarak, biraz önce
ifade etmeye çalıştığım çerçevede olağanüstü hâli hep desteklediğimiz gibi,
herkesten önce de bunun çağrısını yapmış olan bir siyasi partiyiz. Söz gelimi,
Sayın Genel Başkanımız 19 Ekim 2011’de yani bundan beş buçuk yıl önce Hakkâri
Çukurca’da meydana gelen hain terör saldırısının ardından 24 askerimizin PKK
terörü sonucunda şehit edilmesi üzerine bunu açıktan açığa deklare etmişti
partimiz adına ve o yıllarda Milliyetçi Hareket Partisinin bu haklı uyarıları,
bu isabetli uyarıları yeterince karşılık bulmadığı için o yanlışlıklar da ne
yazık ki devam etmişti.
Bugüne gelindiğinde, Sayın Genel Başkanımızın eğer 2011
yılında yapmış olduğu bu çağrı karşılık bulsaydı belki bugünkü olağanüstü hâli
ilan etmek durumunda kalmazdık ya da bu kadar süreyle uygulamak durumunda
kalmazdık ya da bu kadar geniş uygulamak durumunda kalmazdık dediğimiz bir
noktadayız. Ondan dolayı, bunu da hatırlatmayı bir borç biliyorum. 
Günümüze
gelindiğinde, Milliyetçi Hareket Partisinin gücünü yüce Türk milletinden alan
bu politikalarının bugün Hükûmet tarafından uygulanıyor olmasının Türk
devletini bölmeyi kendilerine görev edinmiş yapılar üzerindeki tahribatı da
tartışmasızdır. Dönemin Hükûmeti tarafından muhatap alınınca kendisinin Türk
devletine rahatlıkla pusu kurabileceğini düşünen teröristler, Türk milletinin
ayağa kalkmasıyla en sert cevabı almışlardır. Milliyetçi Hareket Partisi, her
zaman olduğu gibi “Önce ülkem ve milletim, sonra partim ve ben.” ilkesiyle,
Türkiye Cumhuriyeti’nin ülkesi ve milletiyle bölünmez bütünlüğünü esas alan
millî yaklaşımıyla, yaklaşan tehlikeyi görmüş ve bu süreçte de her zaman olduğu
gibi erken uyarı vazifesini yerine getirmiştir.
Diğer
yandan, partimiz, ilk günden itibaren olağanüstü hâlin keyfî uygulamalarının
sakıncalarını da sık sık dile getirmiştir. Bu konuda da Sayın Genel
Başkanımızın -aynen okuyorum- “ByLock kullanan bir memur tutuklanırken aynı
eylemin içinde yer alan siyasetçi veya yüksek kademeli bir bürokrat görmezden
geliniyorsa bu adaletsizlik ve fahiş yanlış, tsunami etkisi yaratacak, toplum
ve devlet hayatını içten içe çürütecektir. Peşin hükümlerle, sırf asılsız ihbar
ve kara çalmalarla da hiçbir vatan evladının saygınlığına, itibarına, aile ve
toplumsal bütünlüğünün bozulmasına müsaade etmeyelim, göz yummayalım.”
şeklindeki sözleri Türk milletinin hafızasında tazeliğini korumaktadır. 
PKK
terörüne sırtını dayadığını söylemekten çekinmeyen, PKK’lı hainlerin Mete
Han’ın mirasçısı şanlı Türk ordusunu tükürüğüyle boğabileceğini iddia edenlerin
çeşitli vesilelerle demokratik siyaset zemininden bahsetmesi, en hafif ifadesiyle,
samimiyetsizliktir. Bin yıllık kardeşliğimize pusu kurup, haince saldırıp sonra
barış havariliğine soyunanlar Türk devletinin terörle etkin mücadele kararı
almasıyla afallamış ve bozguna uğramıştır. FETÖ terörünün de, PKK terörünün de
kamu ve üniversitelerdeki uzantıları Türk devletinden tamamen ayıklanıncaya
kadar bundan sonra da Türk milleti konuşacak, terör susacaktır. 
Şurada,
Meclise birkaç kilometre ötede Dil ve Tarih-Coğrafya Fakültesinde yıllardır
bölücü terör yandaşlarını koruyup kollayan, vatanını sevmekten başka hiçbir
suçu olmayan Türk milliyetçilerini itip horlayan anlayış iflas etmiş, terörün
beli, her yerde olduğu gibi, Dil Tarih özelinde ve genel olarak üniversitelerde
de kırılmaya çalışılmaktadır. 
Türk
devletinin ekmeğini yiyip Türk milletine hainlik edenler, hangi makamda olursa
olsun, elbette Türk devletine hesap verecektir. Türk devleti, bünyesine sızmış
her türlü virüsü, her türlü mikrobu mutlaka temizleyecektir. 
Benzer
şekilde, sadece kamu çalışanlarının değil, milletvekillerinin de Türk devletine
ve Türk milletine sorumlulukları bulunmaktadır. “Çözüm” adı altında yürütülen
ihanet süreci başta olmak üzere, çeşitli nedenlerle Meclisin tozlu raflarında
bekletilen dokunulmazlık fezlekeleri Milliyetçi Hareket Partisinin Anayasa ve Adalet
Komisyonlarında görevli 4 milletvekilinin başvurusuyla gündeme getirilmiş,
sonrasında Türkiye Büyük Millet Meclisi bu dosyaların ivedilikle işleme
alınmasına dair Anayasa değişikliği teklifini 367 oyla kabul etmiştir. Nasıl
bir milletvekili milletin iradesini temsil ediyorsa 367 milletvekili de
milletin iradesini temsil etmektedir. Bu değişikliklerle birlikte dokunulmazlık
dosyaları yüce Türk yargısına emanet edilmiş ancak “Kaldırın dokunulmazlıkları,
gidelim, mahkemelerde ifadelerimizi verelim.” diyenler yargı işlem yapmaya
başlayınca ne yazık ki çark etmiş, ucuz kabadayılıklar Türk yargısını görünce
yerini mağduriyet edebiyatına bırakmıştır. 
(Mikrofon
otomatik cihaz tarafından kapatıldı) 
BAŞKAN
– Buyurunuz, tamamlayınız Sayın Parsak.
MEHMET
PARSAK (Devamla) – Teşekkür ediyorum.
Gene,
sözlerimi Sayın Genel Başkanımızın şu sözleriyle tamamlamak istiyorum:
“Milliyetçi Hareket Partisi dün, bugün ve yarın ölçeğinde milletin yanında,
Hakk’ın yolunda, devletin arkasında olacak, Hükûmeti terörle mücadelede millî
tavır içinde kaldığı sürece destekleyecektir. 
Aynı
zamanda, partimiz, mağdur ve mazlum vatandaşlarımız yararına elini taşın altına
koymaktan, inisiyatif üstlenmekten, sorumluluk almaktan ve haklarını
savunmaktan da asla çekinmeyecek ve kaçınmayacaktır.”
Bu
duygu ve düşüncelerle Gazi Meclisimizi ve aziz Türk milletini bir kere daha
selamlıyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Parsak.
Sayın
Kerestecioğlu…
FİLİZ
KERESTECİOĞLU DEMİR (İstanbul) – Sayın Başkan, hatip konuşmasında mağduriyet
edebiyatı yapmaktan söz etmiştir fezlekeler ve dokunulmazlıkların
kaldırılmasından söz ederek. Şu anda tutuklu olan vekiller sadece Halkların
Demokratik Partisinden vekillerdir. Dolayısıyla, burada bir sataşma söz
konusudur. Ayrıca, açıklama…
MEHMET
PARSAK (Afyonkarahisar) – Parti ve milletvekili ismi zikretmedim.
BAŞKAN
– Yani, sizin mağduriyet edebiyatı yaptığınızı mı söyledi?
FİLİZ
KERESTECİOĞLU DEMİR (İstanbul) – Evet. 
MEHMET
PARSAK (Afyonkarahisar) – Aynen okuyun.
KAMİL
AYDIN (Erzurum) – Fezlekesi hazırlanmış bir sürü vekil var. Öyle, isim
zikredilmedi.
BAŞKAN
– İki dakika süreyle söz veriyorum. 
Buyurunuz
Sayın Kerestecioğlu.
VIII.- SATAŞMALARA İLİŞKİN KONUŞMALAR
(Devam)
2.- İstanbul Milletvekili Filiz
Kerestecioğlu Demir’in, Afyonkarahisar Milletvekili Mehmet Parsak’ın HDP grup
önerisi üzerinde yaptığı konuşması sırasında Halkların Demokratik Partisine
sataşması nedeniyle konuşması
FİLİZ
KERESTECİOĞLU DEMİR (İstanbul) – Öncelikle, sayın konuşmacı gerçekten iktidar
partisinden bir milletvekili gibi konuştu yani “OHAL’i yönetiyoruz, bunu
yapıyoruz, şunları ediyoruz.” diyerek; bu anlamda, hayırlı olmasını diliyorum. 
Ben
öncelikle şunu sormak istiyorum yani halkımız bunu gayet iyi biliyor: Sürekli
bir darbe girişiminden söz ediliyor ama darbe girişimini Halkların Demokratik
Partisi yapmadı, sizin yıllarca beraber yürüdüğünüz yollardaki Fetullahçılar
yaptı. Yani, buna karşı siz OHAL’i getirdiniz, ona karşı bir önlem almak
istediğinizi söylediniz. Bizler de o zaman “Evet, bu ülkede demokratik siyaseti
her zaman savunuyoruz ve her türlü darbeye karşıyız.” dedik ve buna tabii ki
destek verdik çünkü bu Meclis bombalandı, başka yerler bombalandı ve çok ciddi
bir girişim söz konusuydu. E, tamam, bunun arkasından ne oldu? Niye Darbe Araştırma
Komisyonunu apar topar bitiriverdiniz? Niye muhalefetin istediği kimseyi orada
dinlemediniz? Gerçekten bunun hesabını vermek lazım. Darbe girişimi olduysa,
OHAL buna karşı getirildiyse o yüz binlerce insana, işten neden atıldıklarını
bilmeyen insanlara bir hesap vermeniz gerekmiyor mu sizlerin? Gerçekten kimdir,
nedir, bunun hesabını anlatmanız gerekmiyor mu? 
Bizim
yargılanan eş genel başkanlarımıza gelince: 31 fezlekeden 11’ini hazırlayan
savcılar şu anda Fetullahçı yapı üyesi oldukları gerekçesiyle tutuklu
bulunuyorlar. Öyle, kimsenin mağduriyet edebiyatı falan yaptığı yok. Biz gerçek
bir haksızlıktan, hukuksuzluktan söz ediyoruz. Anayasa Mahkemesi kararı
uygulanmalı, Anayasa Mahkemesi kararını artık vermeli. AİHM içtihatları var,
biz bunlardan söz ediyoruz. 
Teşekkürler.
(HDP sıralarından alkışlar)
BAŞKAN
– Teşekkür ederim Sayın Kerestecioğlu.
MEHMET
PARSAK (Afyonkarahisar) – Sayın Başkan, benim ifade etmediğim sözlerde
bulunuldu. Ondan dolayı ben de sataşmadan söz istiyorum.
BAŞKAN
– Dinleyeceğim sizi Sayın Parsak, bir saniye.
Sayın
Gök…
V.- AÇIKLAMALAR (Devam)
22.- Ankara Milletvekili Levent Gök’ün, 2
Ocak 2017 tarihli Bakanlar Kurulu kararıyla nasıl aynı kişilerin hem meslekten
ihraç edilip hem göreve iade edildiklerini öğrenmek istediğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, bugün üçüncü gün, daha Cumhurbaşkanından, Başbakandan ve Bakanlar
Kurulundan cevap alamadığımız bir konuyu tekrar gündeme getiriyorum. Önceki gün
Sayın Numan Kurtulmuş inceleyip açıklama yapacağını ifade etti, daha henüz
açıklama gelmedi. 
Sorum çok nettir: 2 Ocak 2017 tarihli Bakanlar Kurulu
kararıyla aynı kişiler nasıl meslekten ihraç edilip aynı kararla tekrar göreve
iade edilmiştir? Bunun bir açıklamasını bekliyoruz. Yani, devletin yönetilme
anlayışının görülmesi açısından çok önemli bir soru soruyorum. Sayın Numan
Kurtulmuş kenarından dolaşıyor, “İnceleyip açıklamada bulunacağım.” diyor.
Burada AKP’nin yetkilileri var, tekrar yüksek sesle soruyorum, bu sorunun
cevabı gelene kadar da her gün soracağım: 2 Ocak 2017 tarihli Bakanlar Kurulu
gerekçe yapılarak aynı kişiler nasıl meslekten ihraç edilmiştir ve nasıl göreve
iade edilmiştir aynı kararla? Bu açık soruma cevap bekliyorum.
BAŞKAN – Teşekkür ederim Sayın Gök.
MEHMET PARSAK (Afyonkarahisar) – Sayın Başkan…
BAŞKAN – Sayın Parsak…
MEHMET PARSAK (Afyonkarahisar) – Efendim, biraz önce
konuşmacı söylemediğim şeyleri söylemek suretiyle bir beyanda bulundu, bundan
dolayı da sataşmadan söz istiyorum.
DİRAYET TAŞDEMİR (Ağrı) - Ne söylemiş?
BAŞKAN – Buyurunuz Sayın Parsak.
Size de iki dakika süreyle söz veriyorum.
VIII.- SATAŞMALARA İLİŞKİN KONUŞMALAR
(Devam)
3.- Afyonkarahisar Milletvekili Mehmet
Parsak’ın, İstanbul Milletvekili Filiz Kerestecioğlu Demir’in sataşma nedeniyle
yaptığı konuşması sırasında şahsına sataşması nedeniyle konuşması
MEHMET PARSAK (Afyonkarahisar) – Teşekkür ediyorum. 
Sayın Başkan, saygıdeğer milletvekilleri; Milliyetçi
Hareket Partisinin ve Milliyetçi Hareket Partisinin temsilcilerinin sözlerinin
istenildiği gibi ya da işe geldiği gibi anlaşılıp ona göre bir savunma ve beyan
geliştirme hastalığı ne yazık ki devam etmektedir. Benim, bu grup önerisi
üzerindeki konuşmamda en başından ifade ettiğim husus nettir. Biz, Milliyetçi
Hareket Partisi olarak Türk devletinin ihtiyaç duyduğu olağanüstü hâlin Türk
devletinin ihtiyaç duyduğu müddetçe devam etmesi gerektiğini de ifade ediyoruz
şimdiye kadar defalarca kararlılıkla ama bu uygulamalar esnasındaki tüm
hukuksuzlukların karşısında olduğumuzu da ifade ediyoruz yine kararlılıkla.
Benim bunları ifade etmeme rağmen, iktidar partisinin milletvekiliymişim gibi
konuşmak yönünde bir isnat, gerçekten her şeyden önce haksızlıktır,
adaletsizliktir. Üslubumuza yönelik olarak “biz” kavramını kullanmamızın
eleştirilmesi ayrıca adaletsizliktir. Biz, Milliyetçi Hareket Partisi olarak
şimdi de söylediğimiz gibi Türk milleti adına “biz” diyoruz, Türk devleti adına
“biz” diyoruz. Onun dışında, Hükûmet bellidir, uygulamaları ortadadır ve
bunlara ilişkin olarak tarihsel süreci içerisinde Milliyetçi Hareket Partisi
olarak bizim tutum ve yaklaşımlarımız da ortadadır, bu meselede de ortadadır. 
Yeniden ifade ediyorum: Milliyetçi Hareket Partisi
olarak biz, olağanüstü hâl ne kadar ihtiyaçsa o kadar devam etmesi noktasında,
destek vermek noktasında kararlıyız, bunu da sürdüreceğiz. Bunun uygulamaları
esnasında anayasal çerçevenin ve yasaların dışına çıkılarak yapılan uygulamalar
noktasında da oluşabilecek mağduriyetlerin, haksızlıkların, her türlü
yanlışlıkların ve hukuksuzlukların da gene, dün olduğu gibi bugün de yarın da
karşısında olmaya da devam edeceğiz. 
Saygılarımla selamlıyorum. (MHP sıralarından alkışlar) 
BAŞKAN – Teşekkür ederim Sayın Parsak.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 15/2/2017 tarihinde Grup
Başkan Vekili İstanbul Milletvekili Filiz Kerestecioğlu Demir tarafından, OHAL
ve uygulamaya konulan KHK’larla birlikte başlayan demokratik siyaset
kurumlarının tümünü devre dışı bırakmaya yönelik başlatılan yoğun gözaltı ve
tutuklamaların araştırılması amacıyla verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak, Genel Kurulun 15 Şubat 2017 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN – Öneriyi oylarınıza sunuyorum: Kabul edenler...
Kabul etmeyenler... Öneri kabul edilmemiştir. 
Birleşime on beş dakika ara veriyorum. 
Kapanma Saati: 16.38
İKİNCİ OTURUM
Açılma Saati: 16.59
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Sema KIRCI (Balıkesir), Mücahit
DURMUŞOĞLU (Osmaniye)
-----0-----
BAŞKAN
– Sayın milletvekilleri, Türkiye Büyük Millet Meclisinin 70’inci Birleşiminin
İkinci Oturumunu açıyorum. 
Alınan
karar gereğince sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz. 
1’inci
sırada yer alan, Türkiye Cumhuriyeti ile Rusya Federasyonu Arasında Cezai
Konularda Karşılıklı Adli Yardımlaşma ve Suçluların İadesi Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti ile Rusya
Federasyonu Arasında Cezai Konularda Karşılıklı Adli Yardımlaşma ve Suçluların
İadesi Anlaşmasının Onaylanmasının Uygun Bulunduğuna Dair Kanun Tasarısı
(1/650) ve Dışişleri Komisyonu Raporu (S. Sayısı: 439) (x)
BAŞKAN
– Komisyon? Yerinde.
Hükûmet?
Yerinde. 
Komisyon
Raporu 439 sıra sayısıyla bastırılıp dağıtılmıştır. 
Tasarının
tümü üzerinde söz isteyen? Yoktur. 
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
1’inci
maddeyi okutuyorum:
TÜRKİYE CUMHURİYETİ İLE RUSYA FEDERASYONU
ARASINDA CEZAİ KONULARDA KARŞILIKLI ADLİ YARDIMLAŞMA VE SUÇLULARIN İADESİ
ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 1 Aralık 2014 tarihinde Ankara’da imzalanan “Türkiye Cumhuriyeti
ile Rusya Federasyonu Arasında Cezai Konularda Karşılıklı Adli Yardımlaşma ve
Suçluların İadesi Anlaşması”nın onaylanması uygun bulunmuştur.
BAŞKAN
– 1’inci madde üzerinde siyasi parti gruplarının söz talepleri vardır. 
Gruplar
adına ilk konuşmacı Milliyetçi Hareket Partisi Grubu adına Mehmet Günal,
Antalya Milletvekili.
Buyurunuz
Sayın Günal. (MHP sıralarından alkışlar)
MHP
GRUBU ADINA MEHMET GÜNAL (Antalya) – Teşekkür ederim.
Sayın
Başkan, değerli milletvekilleri; hepinizi saygıyla selamlıyorum. 
Değerli
arkadaşlar, Rusya Federasyonu’yla yapılan iki anlaşmadan biri de bu kanunla
ilgili ama son günlerde yaşadığımız gelişmeler, Suriye sınırının öbür
tarafında, Fırat Kalkanı operasyonu kapsamında yapmış olduğumuz harekât
içerisinde şehit düşen askerlerimiz var; öncelikle, hepsine Allah’tan rahmet
diliyorum, milletimizin başı sağ olsun. 
Tabii,
bu kapsamda, Rus uçakları tarafından vurulan hedef içerisinde askerlerimiz
hayatını kaybetti, bazıları da yaralandı. Biz özellikle de Antalya
milletvekilleri olarak Rusya’yla yaşanan kriz sonrası hem turizmde hem tarım
sektöründe yaşanan sıkıntıları yakından gözlemledik. Bu Meclis kürsüsünde de
daha önce araştırma önergesi teklifleriyle gündem dışında ve gündem içinde söz
alarak bu krizle ilgili kaygılarımızı belittik, sayın bakanlarla da yapılması
gerekenleri görüşmüştük. Tabii ki böyle bir krize yeniden dönülmesini tasvip
etmek mümkün değil. Ancak, o olay sonrasında Rusya’nın yapmış olduğu açıklamayı
da çok tatmin edici bulmadığımızı ve bu konuda daha ciddi girişimler yapılması
gerektiğini buradan sizlerle paylaşmak istiyorum. 
Değerli
arkadaşlar, bu konuya, Sayın Genel Başkanımız, Konya’da hafta sonu yapmış
olduğumuz toplantı sonrası açıklamasında açıkça değinerek bunun basit bir özür
dilemeyle geçiştirilemeyeceğini ve bu konudaki koordinasyonun daha ciddi bir
şekilde takip edilmesi ve sağlanması gerektiğini sizlerin de, kamuoyunun da
dikkatine sunmuştu. Çünkü arkasından yapılan açıklamada Türk Silahlı Kuvvetleri
de on gündür o bölgede bizim askerlerimizin bulunduğunu ve bunların daha
önceden de ilgili birimlere, koordinasyonu sağlayan birimlere bildirildiğini
kamuoyuyla paylaştı. Onun için, bu süreçte bütün ülkeleri bu konuda duyarlı
olmaya çağırıyoruz. Orada gücü bulunan koalisyon kuvvetlerinden de, Rusya
Federasyonu’ndan da, Amerika Birleşik Devletleri’nden, diğer koalisyon
güçlerinden de bu konuda koordinasyon sağlayarak bir an önce o bölgenin terör
örgütlerinden arındırılmasını talep ediyoruz. 
Ve
burada, “Efendim, DAİŞ’le şu mücadele ediyor.”, “PYD’yi biz konuşalım, YPG’yi
kullanalım, sonrasında ne olacağına bakarız.” gibi yaklaşımlar Türkiye
Cumhuriyeti’nin kabul edebileceği bir şey değildir. Bu kapsamda baktığımız
zaman, maalesef, Rusya Federasyonu’nun tutumunu ikircikli buluyoruz. Çünkü bir
taraftan, Astana’da görüşmeler devam ederken öbür taraftan, bir anayasa
taslağının sızdırılmış olması -her ne kadar, resmen doğrulanmasa da- ve bunun
üzerinden bazı görüşmelerin yapılması, bazı medya organlarında bunlarla ilgili
tartışmaların yapılması bir nevi, alıştırmaların yapıldığını gösteriyor. Orada
bir oldubittiye Türkiye olarak izin vermemiz mümkün değildir. Bu konuda, ta
2012 yılında Sayın Genel Başkanımız, terörden arındırılması gerektiğini ve
orada bir güvenli bölge kurulması gerektiğini zaten belirtmişti ama bugün
geldiğimiz noktada, sözü edilen güvenli bölge, güvenlikli bölge tartışmalarının
daha başka art niyetler taşıdığı görülmektedir. Dolayısıyla, burada etrafının
ayrıntılı bir şekilde belirlenerek aslolan, şu anda Türkiye’de sığınmacı
konumunda olan Suriyelilerin kendi topraklarına döndürülmesini sağlayacak ve
öncelikle can güvenliklerini, sonrasında da o güvenlikli bölgede iskânlarını
sağlayarak Suriye’nin toprak bütünlüğü içerisinde bu sorunların çözülmesi
gerektiğini düşünüyoruz. Tabii, buradan yeni bir kriz çıkmasını –baştan
söylediğim gibi- arzulamayız ama Türkiye Cumhuriyeti’nin de kendi çıkarlarını
korumasının en doğal hakkı olduğunu, bu kapsamda da bütün ülkelerle yapılan
görüşmelerde bu ana noktanın esas alınması gerektiğini düşünüyoruz; aksi takdirde,
bu terör bölgesinin bir şekilde temizlenmesi ve yeniden iskâna açılması mümkün
olmayacaktır. Bu kapsamda da -en baştan söylediğimiz gibi- ta Kandil’den
Afrin’e kadar olan bölgenin temizlenmesi gerekmektedir. 
Sadece
Rusya tarafından söylenen ve yarım olarak bakılan, “kültürel özerklik” diye
farklı şekillerde sunulmaya çalışılan önerilerin de doğru olmadığını
düşünüyoruz. Bazı İsrail yayın organlarında veya Amerika Birleşik
Devletleri’nde birtakım haritaların da bu bölgeyle ilgili tartışılmakta
olduğunu görüyoruz. Biz Milliyetçi Hareket Partisi olarak her zaman Türk
devletinin, Türk milletinin çıkarını önceliklendiriyoruz. Bu kapsamda,
Türkiye'nin aleyhine olacak herhangi bir oldubittiye razı olmak mümkün
değildir. Bu vesileyle hem bu görüşmelerle ilgili olarak Astana’da yapılacak
görüşmelerde, Cenevre’de tekrar yapılacak görüşmelerde ve bu kapsamda yapılacak
tartışmalarda Türkiye Cumhuriyeti devletinin çıkarlarının korunması ve
buralarda daha etkili olunması gerektiğini düşünüyoruz. 
Yine
bu kapsamda, Kıbrıs’la ilgili yapılan tartışmalarda da bazı “flu noktalar”
-diyeyim daha kibarca- görülüyor. Maalesef, birtakım röportajları okudum Sayın
Akıncı’nın yapmış olduğu, Türk medyasında da bu açıklamalar üzerine gelen. Hâlâ
bu konudaki çağrımız da cevap bulmamıştır. Sayın Dışişleri Bakanının, ama
kapalı oturumda ama farklı şekillerde, bu konuda bizleri bilgilendirmesi ve
görüşmelerin gidişatı açısından endişe duyduğumuz konularda biraz daha
açıklayıcı bilgi vermesinin doğru olacağı kanaatindeyim çünkü Sayın Akıncı’nın
söylediklerinden “Toprak vermeden bu iş çözülemez, bu işte uzlaşma sağlayalım.”
gibi bir sonuç ortaya çıkıyor. O zaman arka planda birtakım pazarlıkların
yapılmakta olduğu… “Harita kasaya kondu.” deniliyor ama neler tartışılıyor, ne
oluyor bilmiyoruz. Onun için bu konularla ilgili de ayrı bir oturumda yüce
Meclisin bilgilendirilmesi gerektiğini düşünüyoruz. 
Esas
itibarıyla biz, milletimizin lehine olan, devletimizin çıkarlarını savunan
bütün anlaşmalarda, bütün buradaki oylamalarda arkasında duruyoruz, bu kapsamda
da yapılan anlaşmaya da olumlu bakıyoruz. Ancak bu vesileyle de Rusya’yla
ilişkilerin de bir gözden geçirilmesi, özellikle de Suriye konusunda
yaşananların, orada PYD’yle ilgili, YPG’yle ilgili yaşananların da dikkate
alınması gerektiğini düşünüyoruz. Çünkü bu anayasa tartışmalarının ötesinde,
bizim askerlerimizin vurulduğu anda paralel olarak Rusya yetkilileri tarafından
“Biz YPG’yi terör örgütü olarak görmüyoruz.” açıklaması geldi, bunların ayrı
bir anlamı olması gerekir, inşallah bunlar görüşmelerde dikkate alınıyordur
diye düşünüyorum. Bu kapsamda da yine dediğim gibi ayrıntılı bilgi verilirse bu
konuda memnun oluruz. 
Bu
vesileyle anlaşmaların hayırlı olmasını diliyor, hepinize saygılar sunuyorum.
(MHP sıralarından alkışlar) 
BAŞKAN
– Teşekkür ederim Sayın Günal.
Madde
üzerinde ikinci konuşmacı Halkların Demokratik Partisi Grubu adına Ertuğrul
Kürkcü, İzmir Milletvekili.
Buyurunuz
Sayın Kürkcü. (HDP sıralarından alkışlar) 
HDP
GRUBU ADINA ERTUĞRUL KÜRKCÜ (İzmir) – Sayın Başkan, evet sevgili arkadaşlar;
Rusya’yla suçluların iadesi konusunda bir anlaşmaya varılmış olmasına itiraz
edecek bir şey yok fakat Rusya’yla yapılacak anlaşmaların kuvvet ve para
dışında hususlara da değineceği bir gün umarız gelecektir. 
Doğrusu
Rusya ile Türkiye’nin çatışma hâlinde olmuş olması fikrine başından beri itiraz
ediyoruz. 1960’larda Sovyetler Birliği iken Rusya, o zaman da Türkiye ile
Sovyetler Birliği’nin dost olmasını isterdik, bugün de Rusya bir tür tek adam
rejimiyle yönetilirken de Rus milleti ile Rusya halkları ile halklarımız
arasında dostluk olsun isteriz. Bunu tabii, devletten önce yurttaşlar çok daha
iyi görüyorlar. Partimiz, bu konuda Rusya uçağının düşürülmesi dolayısıyla
ortaya çıkan krizde henüz Hükûmet, uçağı ne kadar güzel düşürdüğünü anlatırken,
iki ülke halkları arasında bir köprü olabilmek maksadıyla Moskova yolunu
tutmuştu. O zaman eş başkanımıza “hain” diyenler, şimdi her gün askerleri
öldürüldüğü hâlde Rusya’yı yönetenlere “Kaza yaptınız, anlayışla karşılıyoruz.”
diyebiliyorlar. Demek ki roller çok hızla değişebilir. Ancak “Bu, Türkiye'nin
uluslararası konumunda esaslı bir değişiklik yaratabilir mi?” sorusuna
ciddiyetle bakmamız lazım çünkü Türkiye’yi yöneten irade yani Cumhurbaşkanı
Tayyip Erdoğan ve partisi, esasen Rusya’yla girişilen ilişkileri Türkiye'nin
küresel sistemdeki bir konum değişikliğinin başlangıcı, “prelude” olarak görme
eğilimindedir. Şanghay Beşlisine dâhil olma konusunda Rusya’nın aracı olmasını,
mutavassıt olmasını istediğini açıkça söylemiştir. Fakat ben çok kuşkuluyum Şanghay
İşbirliği Örgütünün Türkiye'nin bugün dâhil olduğu anlaşmalar rejiminin yerini
tutacağından çünkü Türkiye esasen kendisini insan hakları, demokrasi ve hukuk
devleti ilkeleriyle bağlayan bir uluslararası konum içindeyken Şangay İşbirliği
Örgütü esasen insan haklarını bir iç mesele kabul etmekte ve bu iç meselelere
haricen müdahale edilmesini son derece esaslı bir problem olarak görme
eğilimindedir. Dolayısıyla başlıca ilkesi insan hakları olmayan kurum ve
kuruluşlarla bu kadar heveskâr buluşmalar, evet düşmanlık olmasın ama palas
pandıras da böylesine ilkesiz ilişkiler de kurulmasın diyoruz. 
Biz,
insan haklarını bütün uluslararası meselelerin ve iç meselelerin başlıca
mihengi sayıyoruz. İnsan haklarına saygısı olmayan, insan haklarını gözetmeyen,
insan hakları bağlamındaki bütün uluslararası anlaşmaları kendi iç hukukuna
dâhil etmeyen hiçbir ülkeyle, hiçbir kurumla canciğer kuzu sarması olunması
kanaatinde değiliz. Öte yandan, bunları ilkesi hâline getirmeyen uluslararası
ilişkiler ve paktlara da daima şüpheyle bakıyoruz. 
İnsan
hakları, ulusal bir mesele değil, uluslararası bir meseledir, ulusları aşan bir
meseledir. Zaten dünyada eğer barış ve kardeşlik esas olacaksa bir gün insan
haklarının bütün ülkelerin temel ilkesi hâline gelmesiyle mümkün olacak. Türkiye
Cumhuriyeti Anayasası’nın 90’ıncı maddesi, bu bakımdan, olağanüstü hâle rağmen,
kanun hükmündeki kararnamelere rağmen hâlâ Türkiye halklarının elindeki en
önemli tutamaklardan birisidir çünkü Türkiye Cumhuriyeti Anayasası’nın 90’ıncı
maddesinde “Usulüne göre yürürlüğe konulmuş milletlerarası andlaşmalar kanun
hükmündedir. Bunlar hakkında Anayasaya aykırılık iddiası ile Anayasa
Mahkemesine başvurulamaz. …milletlerarası andlaşmalarla kanunların aynı konuda
farklı hükümler içermesi nedeniyle çıkabilecek uyuşmazlıklarda milletlerarası
andlaşma hükümleri esas alınır.” denilmektedir. 
Halkların
Demokratik Partisi, bu esas üzerinden hem Türkiye içinde hem uluslararası
alanda ilişkiler ve diplomasi yürütüyor. Evet, bir yurttaş diplomasisi
yürütüyoruz çünkü geçen gün ben burada yokken hakkımda konuşup “Sataşıyorum,
laf atıyorum.” diyen Hamza Dağ’ın sandığının aksine Avrupa İnsan Hakları
Mahkemesi, Avrupa Konseyi Parlamenter Asamblesi, bu anayasal hüküm dâhilinde
Türkiye Cumhuriyeti’nin organik bir parçasıdır. Türkiye’nin sınırları
cumhuriyetin coğrafi sınırlarında bitmemektedir. Bütün bu anlaşmalarla birlikte
yayılabildiği bütün uluslararası alan bizim siyasi toprağımızdır, bizim hukuki
toprağımızdır. Dolayısıyla, Anayasa Mahkemesinin kendisini yetkisiz ilan ettiği
yerde Avrupa İnsan Hakları Mahkemesi bizim mahkememizdir. Bu mahkemenin önünde,
eş başkanlarımıza yapılan zulmü, milletvekillerimize yapılan zulmü,
halklarımıza yapılan zulmü tartışmamız Türkiye’yi dünyaya şikâyet etmek demek
değildir, kendi tayin ettiğimiz hâkimin önünde hakkımızı savunmaktır. Eline
sopayı alan, halkı döven, milletvekilini hapseden, son merci olan mahkemeye
gittik diye bize değneği sallayamaz. Her yerde halklarımızın hakkını eşit hakla
ve eşit güçle savunmaya devam edeceğiz. Diplomasi sadece Hükûmetin tekelinde
olan bir şey değil. Dünya değişti, yurttaş diplomasisi diye bir şey var, bizim
de diplomasimiz var ve bu diplomasi, köpeksiz köyde değneksiz gezer gibi
uluslararası alanda hükûmetlerin tek başına dolaşmasına artık son verdi. Avrupa
Konseyinde biz varız, Avrupa İnsan Hakları Mahkemesinin önünde biz varız ve biz
olduğumuz için Türkiye hakkındaki görüş iki kere tartışılır. Hükûmeti
dinlerler, sonra da muhalefeti dinlerler, Halkların Demokratik Partisini
dinlerler. Halkların Demokratik Partisi eğer haklı olmasa, 2 üyeyle, Avrupa
Konseyinde, Adalet ve Kalkınma Partisinin 11 üyesinden daha fazla etki
yapamazdı. Bu haklılığa dayandığımız için Nursuna Hanım maalesef geçen dönem
işini kaybetti, ümit ediyorum ki Talip Küçükcan’ı da işinden etmek bana nasip
olacak, Filiz arkadaşıma nasip olacak. O yüzden, hak arıyoruz diye, hak iddia
ediyoruz diye bize kimse onu bunu söylemesin. Hele Hamza arkadaşımıza hiç
yakışmaz. O henüz doğmamışken, “Gelsin, Türkiye’de, İzmir’de beraber
yarışalım.” dediği insanlar, Türkiye’nin dağını, taşını, toprağını kateder,
işçinin, köylünün, yoksulun hakkı için kavga eder, bunun için hapse girer,
bunun için mücadele ederdi. Bizi neyle korkutacak, neyle korkutacağını sanıyor?
Türkiye’ye gelemiyormuşuz. Aha, buradayız. Var mı? Yapacağın bir şey vardı da
mâni mi oluyordum? Hadi geldim, ne yapacaksan yap bakalım. Öyle, Türk
medyasının lağım çukurlarından feyzalarak milletvekili suçlayamazsınız; öyle
bir şey yok, öyle bir hak kimseye verilmiş değil. Yalanlar imparatorluğunun
içerisinde o yalanlara bulanarak yaşayabilirsiniz ama hakikat ışığıyla
yıkandığımız zaman bütün o kirler sizde kalır, biz pırıl pırıl çıkarız. 
İşte,
bütün bu nedenlerle, sevgili arkadaşlar, insan hakları bir uluslararası mesele
olduğu için, insan hakları bir millî mesele olmadığı için burada da, her yerde
de, mazlum Kürt halkının da, Türkiye'nin bütün ezilen halklarının da, Türk’ün
de, Kürt’ün de, kadının da, erkeğin de hakkını savunmaya devam edeceğiz. Eğer
Avrupa kurumlarının, yani Türkiye'nin doğrudan doğruya üyesi olduğu kurumların
sizden yana karar vermesini istiyorsanız halkın indinde bir kıymetiniz olmalı;
halk sizden bir şey beklemeli, bir şey görmeli, daha yüksek bir uygarlık
seviyesini temsil etmelisiniz ki onlar milletvekillerini sıkıştırsınlar. Bugün
halkların değerleri Halkların Demokratik Partisi milletvekillerinin
değerleriyle örtüştüğü içindir ki bütün bu kurumlarda, Adalet ve Kalkınma
Partisi, ne isterse istesin, sadece ve sadece hükûmetler düzeyinde bir karşılık
görüyor ama bütün parlamentolarda itibarı, ne yazık ki, Halkların Demokratik
Partisinin gerisindedir. 
Bütün
bunlara, umuyorum, 16 Nisanda son vereceğiz. Halklarımız bir tek kelimeyi,
demokrasinin özünü oluşturan “Hayır.” deme hakkını kullanarak bu kararı
verecek; “hayır” diyecek, “…”(x) diyecek, “…”(x)
diyecek, “…”(x) diyecek, “…”(x)
diyecek. 
Hepinizi
sevgi ve saygıyla selamlıyorum. (HDP sıralarından alkışlar)
BAŞKAN
- Teşekkür ederim Sayın Kürkcü.
1’inci
madde üzerinde diğer konuşmacı Cumhuriyet Halk Partisi Grubu adına Serdal Kuyucuoğlu,
Mersin Milletvekili.
Buyurunuz
Sayın Kuyucuoğlu. (CHP sıralarından alkışlar)
CHP
GRUBU ADINA SERDAL KUYUCUOĞLU (Mersin) - 439 sıra sayılı, Rusya Federasyonu’yla
yapılan anlaşma için söz almış bulunuyorum. Bu vesileyle, hepinizi saygıyla,
sevgiyle selamlıyorum.
Uluslararası
sözleşmelerden başlamışken bölgemizi ve ülkemizi yakından ilgilendiren bazı
konulara değinmek istiyorum. Bu vesileyle hepinizi tekrar saygıyla
selamlıyorum. 
Değerli
milletvekilleri, yaşadığımız coğrafyaya baktığımızda Atatürk’ün “Yurtta sulh,
cihanda sulh.” sözünün önemini bir kez daha anlıyoruz. Globalleşen dünyada dışa
açılmak, ekonomik ilişkiler geliştirmek önemlidir ama bunu yaparken başka
ülkelerin iç işlerine karışmak, rejim ihraç etmek doğru değildir. Demokrasinin
her ülkede gelişmesine, yükselmesine destek vermek ayrı bir şeydir fakat iç
işlerine müdahale etmek hiçbir ülkenin hakkı değildir. Uzun yıllar demokrasi
blokunun bir parçası olan Türkiye Cumhuriyeti yapılan eleştirileri ve uyarıları
dikkate almak zorundadır. Özellikle son beş yılda yürütülen yanlış dış
politikaların bize faturası ağır olmuştur. 
Suriye
iç savaşının desteklenmesi sonucu 3 milyon Suriyeli göçmen ülkemize kabul
edilmiş, 20 milyar dolar bunlar için harcanmış ve kaç yıl daha harcama
yapacağımız da belli değildir. Suriye’de savaşa girilmiş, onlarca şehit
verilmiş ve ne zaman çıkacağımız belli değildir. Irak Hükûmetiyle kanlı bıçaklı
olmuşuz. Rusya’yla ciddi sorunlar yaşadık, uçak düşürmüşüz, ekonomik ve siyasi
ilişkiler bozulmuş, özür dilenerek düzeltilmeye çalışılmış, şimdi ise
askerlerimizin vurulması nedeniyle her an yeni gerginlikler yaşayabilir noktaya
gelmişiz. İran’la Suriye meselesinden dolayı ayrı cephelerdeyiz. Yılların
“stratejik ortağımız” dediğimiz Amerika Birleşik Devletleri’yle Suriye meselesinde
ters düştük. Avrupa Birliğiyle demokrasi, insan hakları ve antidemokratik
uygulamalar nedeniyle ters düştük ve gerginiz. “Avrupa Birliğiyle vize
serbestisi sağlıyoruz.” diyenlerin sesi çıkmıyor. Avrupa Birliğine girmekten
çok uzağız. Son olarak da rejim değiştirme çabalarımızla neredeyse tüm
demokratik ülkelerle ilişkilerimizi bozma noktasına gelmişiz. Umuyorum ki bu
yanlışlardan bir an önce dönülür.
Değerli
milletvekilleri, şimdi, önemli gördüğüm başka bir konuyu sizlerle paylaşmak
istiyorum. Hepimiz IŞİD terör örgütünün Irak ve Suriye’deki kültürel mirası yok
edişini üzülerek izledik ve izlemeye de devam ediyoruz. Uygarlığın beşiğindeki
binlerce yıllık tarih, maalesef, bir bir dünya sahnesinden siliniyor. Buradan
hareketle bizim ülke olarak kültürel ve tarihî mirasımıza ne kadar sahip
çıktığımıza değinmek istiyorum. 
Üzerinde
durmak istediğim konu, herhangi bir şekilde yurt dışına çıkarılmış kültürel
miraslarımız ve bizim bu konuda hangi adımları attığımızdır. Kültürel miras,
geçmişten miras alınan ve geleceğe miras bırakılmak istenen her türlü ürün,
eser, nesne ile toplumların varlıklarını anlamlandıran ve kimliklerini
gösteren, gelecek nesiller için korunması ve saklanması önemli görünen
değerlerin tamamıdır. “Peki, biz bu değerlerimizi ne kadar koruduk?” diye
sorduğumuzda, maalesef, iyi cevaplar alamıyoruz. Öncelikle Osmanlı
İmparatorluğu’nun çözülme ve çöküş süreci döneminde bazen devlet kurumlarının
da bilgisi dâhilinde birçok eserimiz Batı ülkelerine taşınmıştır. Kaçırılan bu
eserler bugün birçok Batı ülkesinin müzelerini süslemektedir. Çok az eser geri
getirilmiş olsa da hâlâ Anadolu’nun birçok eşsiz eseri yurt dışında
bulunmaktadır.
Değerli
milletvekilleri, eserlerimizin en çok bulunduğu ülkeler; Almanya, Avusturya,
Danimarka, Fransa, Hollanda, İngiltere, Yunanistan, Amerika Birleşik Devletleri
ve Rusya Federasyonu’dur. Örneğin, öğreniyoruz ki Troya eserleri 1873 yılında
ülkemizden Almanya’ya kaçırılmış, İkinci Dünya Savaşı sonrasında ise 3 altın
kafesli sandukada 1.538 parça eseri 5 Mayıs 1945’te Ruslar Almanlardan savaş
tazminatı olarak almış ve Moskova’ya taşımıştır. Bu eserler günümüzde
Moskova’da bulunan Puşkin Müzesi’nde sergilenmektedir. Bu eserler, tam yirmi üç
yılda taşınmıştır. O zamanki Âyan Meclisinin Asar-ı Atika Yasası bunu yasak kılmaktaydı.
Yine
ilginç bir nokta da, Almanların kazıları yapmak ve bu kazılarda çıkarılan
eserleri yurt dışına çıkarmak için Sultan II. Abdülhamit’ten izin aldıklarını
iddia etmeleridir. Yani kısacası kaçakçılığı sultanın izniyle yaptıklarını
söylüyorlar. Oysa sultan böyle bir izin verse bile geçersizdi çünkü o dönemde
Meclisin onayladığı yasaya göre eserleri taşımak yasaktı. Ayrıca, Sultan II.
Abdülhamit’ten böyle bir izin alınmışsa bu belgenin ortaya konulması gerekir
veya biz bu belgeleri istemek zorundayız. Bir örnek verecek olursak, yaptıkları
kazıda birçok tarihî eseri Anadolu’dan ülkelerine götürmüş olan Almanlar, 1864
yılında başlamış oldukları Bergama’yı hâlâ kazmaya devam ediyorlar. Bu kazılar
neredeyse yüz altmış yıldan beri devam ediyor. Bergama Türkiye'de ama Bergama
Müzesi Berlin’de. Buna neden “Dur.” diyemeyiz? 
Yine
aynı şekilde, Efes’te Avusturyalılar tarafından başlatılmış olan kazı yüz yirmi
yıldır devam etmekteyken ülkemizle son günlerde Avusturya arasında yaşanan bazı
sorunlar nedeniyle ancak yeni durdurulmuştur. Örneğin, Türk arkeologlar
Almanya’da veya Avusturya’da yüz yirmi yıl, yüz altmış yıl kazı yapsa ve
eserleri de Türkiye’ye getirmiş olsa acaba hükûmetleri buna izin verir miydi?
Burada asıl sorulması gereken, bu kazıları yapacak uzman ekipler bizim
ülkemizde yok mudur? Bu konuda akademik araştırmaların yapılacağı ve özellikle
farklı disiplinlerin destekleriyle şekillenecek olan projelerin geliştirilip
uygulanabileceği ortamların geliştirilmesi neden sağlanmamıştır?
Yine,
eserlerimizin götürüldüğü İngiltere, Avusturya, Rusya gibi ülkelerden
eserlerimizi geri isteyecek iradenin oluşması gerekmez mi? Bu konuda ülkemizde
hâlen kazı yapmakta olan ve eser kaçırdığından şüphelendiğimiz ülkelerin
ekiplerinin çalışmaları hemen sonlandırılmalıdır. Bu görüşmelerde, kaçak
götürülen eser iadesi yönetmeliklerinin değiştirilmesi için Birleşmiş Milletler
nezdinde adımlar atılmalıdır. 
Kısaca,
her ülkenin kendi mirasını kendi ülkesinde koruma, saklama ve gelecek
nesillerine aktarma hakkı vardır çünkü her tarihî ve kültürel eser, üretildiği
coğrafyanın özelliklerini taşır ve orada gerçek değerine ve anlamına sahip
olur.
Değerli
milletvekilleri, hiç bir gerekçe, bir ülkenin kültürel varlıklarını vatanından
kopartarak götürmeyi haklı kılamaz. Her ülkenin özgün eseri, bulunduğu
coğrafyanın binlerce yıllık, sözlü, yazılı ve görsel kültürü tarafından
şekillenir. Yaratıldığı coğrafyadan koparılıp başka bir ülkeye götürülen bir
tarihi eser, sergilendiği yerde kısaca bir göz atılıp geçilen, demir
parmaklıklar arasına kapatılan bir mahkûmdan farksızdır. 
İktidar
“Güçlü Türkiye” diyor. Güçlü iktidar, çalınan tarihine ve eserlerine sahip
çıkan ülkedir. Hükûmetin Anadolu’nun gözyaşlarını dindirmesini ve yurt
dışındaki eserleri, doğdukları vatanlarına, Anadolu’ya yeniden getirme
iradesini göstermelerini istiyor, hepinizi saygıyla selamlıyorum. (CHP
sıralarından alkışlar)
BAŞKAN
– Teşekkür ederim Sayın Kuyucuoğlu.
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
maddeyi okutuyorum: 
MADDE 2- (1) Bu Kanun yayımı tarihinde yürürlüğe
girer. 
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… 2’nci
madde kabul edilmiştir. 
3’üncü
maddeyi okutuyorum: 
MADDE 3- (1) Bu Kanun hükümlerini Bakanlar
Kurulu yürütür. 
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… 3’üncü
madde kabul edilmiştir. 
Tasarının
tümü açık oylamaya tabidir.
Açık
oylamanın elektronik cihazla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir. 
Sayın
milletvekilleri, bundan sonra ki uluslararası anlaşmaların da hepsinin ayrı
ayrı elektronik oylama cihazıyla oylarınıza sunulmasını öneriyorum: Kabul
edenler… Kabul etmeyenler… Kabul edilmiştir. 
Açık
oylamaya ilişkin genel kuralları her seferinde tekrar etmeyeceğim. Şu anda
okuyacağım, bilginize sunacağım kurallar bütün açık oylamalar için geçerlidir. 
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin, oy pusulalarını, oylama için öngörülen iki dakikalık süre içinde
Başkanlığa ulaştırmalarını rica ediyorum.
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını, yine, oylama için öngörülen iki dakikalık süre içerisinde
Başkanlığa ulaştırmalarını rica ediyorum.
Oylama
için iki dakika süre veriyorum. 
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Toplantı yeter sayısı yoktur. 
Birleşime
on dakika ara veriyorum. 
Kapanma saati: 17.34
ÜÇÜNCÜ OTURUM
Açılma Saati: 17.52
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Sema KIRCI (Balıkesir), Mücahit DURMUŞOĞLU (Osmaniye)
-----0-----
BAŞKAN – Sayın
milletvekilleri, Türkiye Büyük Millet Meclisinin 70’inci Birleşiminin Üçüncü
Oturumunu açıyorum. 
439
sıra sayılı Kanun Tasarısı’nın yapılan açık oylamasında toplantı yeter sayısı
bulunamamıştı.
Şimdi,
tasarıyı tekrar oylarınıza sunacağım.
Açık
oylama için üç dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti ile Rusya Federasyonu Arasında
Cezai Konularda Karşılıklı Adli Yardımlaşma ve Suçluların İadesi Anlaşmasının
Onaylanmasının Uygun Bulunduğuna Dair Kanun Tasarısı’nın açık oylama sonucunu
bilgilerinize sunuyorum: 
“Oy
sayısı  : 211 
Kabul
 : 209 
Çekimser
 : 2 (x)
 Kâtip
Üye Kâtip Üye 
 Sema
Kırcı  Mücahit Durmuşoğlu
 Balıkesir
 Osmaniye”
Tasarı
kabul edilmiş ve kanunlaşmıştır, hayırlı olsun.
2’nci
sırada bulunan, Türkiye Cumhuriyeti ile Afganistan İslam Cumhuriyeti Arasında
Stratejik Ortaklık ve Dostluk Anlaşmasının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
2.- Türkiye Cumhuriyeti ile Afganistan
İslam Cumhuriyeti Arasında Stratejik Ortaklık ve Dostluk Anlaşmasının
Onaylanmasının Uygun Bulunduğuna Dair Kanun Tasarısı (1/325) ve Dışişleri
Komisyonu Raporu (S. Sayısı: 24)
BAŞKAN
– Komisyon? Yok.
Ertelenmiştir.
3’üncü
sırada bulunan, Türkiye Cumhuriyeti Hükümeti ve Yunanistan Cumhuriyeti Hükümeti
Arasında Denizcilik Alanında İşbirliğine İlişkin Mutabakat Zaptının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
3.- Türkiye Cumhuriyeti Hükümeti ve
Yunanistan Cumhuriyeti Hükümeti Arasında Denizcilik Alanında İşbirliğine
İlişkin Mutabakat Zaptının Onaylanmasının Uygun Bulunduğuna Dair Kanun Tasarısı
(1/454) ve Dışişleri Komisyonu Raporu (S. Sayısı: 116)
BAŞKAN
– Komisyon? Yok.
Ertelenmiştir.
4’üncü
sırada bulunan, Türkiye Cumhuriyeti Hükümeti ile Afganistan İslam Cumhuriyeti
Hükümeti Arasında Habibe Kadiri Kız Okullarının Kuruluşu ve Faaliyetlerine
İlişkin Anlaşmanın Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız.
4.- Türkiye Cumhuriyeti Hükümeti ile
Afganistan İslam Cumhuriyeti Hükümeti Arasında Habibe Kadiri Kız Okullarının
Kuruluşu ve Faaliyetlerine İlişkin Anlaşmanın Onaylanmasının Uygun Bulunduğuna
Dair Kanun Tasarısı (1/415) ve Dışişleri Komisyonu Raporu (S. Sayısı: 390)
BAŞKAN
– Komisyon? Yok.
Ertelenmiştir.
5’inci
sırada bulunan, Türkiye Cumhuriyeti Hükümeti ile İran İslam Cumhuriyeti
Hükümeti Arasında Türkiye-İran Hududunda Yeni Kara Hudut Kapılarının Açılmasına
Dair Mutabakat Zaptının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız.
5.- Türkiye Cumhuriyeti Hükümeti ile İran
İslam Cumhuriyeti Hükümeti Arasında Türkiye-İran Hududunda Yeni Kara Hudut
Kapılarının Açılmasına Dair Mutabakat Zaptının Onaylanmasının Uygun Bulunduğuna
Dair Kanun Tasarısı (1/455) ve Dışişleri Komisyonu Raporu (S. Sayısı: 355)
(x)
BAŞKAN
– Komisyon? Yerinde.
Hükûmet?
Yerinde. 
Komisyon
Raporu 355 sıra sayısıyla bastırılıp dağıtılmıştır. 
Tasarının
tümü üzerinde söz isteyen yok. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE İRAN İSLAM CUMHURİYETİ
HÜKÜMETİ ARASINDA TÜRKİYE-İRAN HUDUDUNDA YENİ KARA HUDUT KAPILARININ AÇILMASINA
DAİR MUTABAKAT ZAPTININ ONAYLANMASININ UYGUN BULUNDUĞUNA DAİR KANUN TASARISI
MADDE
1- (1) 16/9/2010 tarihinde İstanbul’da
imzalanan “Türkiye Cumhuriyeti Hükümeti ile İran İslam Cumhuriyeti Hükümeti
Arasında Türkiye-İran Hududunda Yeni Kara Hudut Kapılarının Açılmasına Dair
Mutabakat Zaptı”nın onaylanması uygun bulunmuştur.
BAŞKAN
– 1’inci madde üzerinde söz isteyen, Milliyetçi Hareket Partisi Grubu adına
Baki Şimşek, Mersin Milletvekili.
Buyurunuz
Sayın Şimşek. (MHP sıralarından alkışlar)
MHP
GRUBU ADINA BAKİ ŞİMŞEK (Mersin) - Sayın Başkan, değerli milletvekilleri;
Türkiye Cumhuriyeti Hükûmeti ile İran İslam Cumhuriyeti arasında yapılan uluslararası
anlaşma üzerine söz almış bulunmaktayım.
Milliyetçi
Hareket Partisi olarak uluslararası anlaşmalarda diğer ülkelerle yapılan
anlaşmaların birçoğunu destekliyoruz. İran İslam Cumhuriyeti’yle ilgili de,
ticaretin artırılması adına, hudut kapılarının açılması noktasında yapılan
uluslararası anlaşmayı da yine Milliyetçi Hareket Partisi olarak destekliyoruz.

Ben,
bugün asıl Çanakkale Ayvacık bölgesinde günlerdir devam eden deprem üzerine
konuşmak istiyorum. Çanakkale Ayvacık bölgesinde Genel Başkanımızın talimatıyla
Milliyetçi Hareket Partisi heyeti olarak yapmış olduğumuz incelemede bölgedeki
izlenimlerimizi sizlerle paylaşmak istiyorum. Ayvacık’ta Yukarıköy, Tuzla,
Çamkabalak, Çamtepe, Kızılkeçili ve Gülköy olmak üzere yaklaşık 21 yerleşim
alanında deprem meydana gelmiştir. Bu deprem sırasında 480’i ağır hasarlı olmak
üzere binin üzerinde bina hasar görmüştür. Depremin ilk saatlerinden itibaren
Çanakkale Valiliğimiz, AFAD ve diğer kurumlarımız seferber olarak acil
ihtiyaçların karşılanmasıyla ilgili çalışmaları yürütmüşlerdir. 8 vatandaşımız
yaralanmış, bunların 7’si taburcu edilmiş, 1 vatandaşımızın hastanede tedavisi
devam etmektedir. 
Yine,
depremin akabinde Kızılay yardım tırları vasıtasıyla bölgeye yaklaşık 500’e
yakın çadır, yine 500’e yakın konteyner göndermiş, evleri yıkılan
vatandaşlarımızın burada ikamet etmeleri sağlanmıştır. Yalnız, mevsim şartları
itibarıyla, şu anda çadırda yaşayan insanlarımız büyük zorluklarla karşı
karşıyadır. Konteyner sayısı da dün itibarıyla istenilen düzeyde değildir,
eksiklikler vardır. 
Yine,
bölgede vatandaşlarımızın ısınmayla ilgili ihtiyaçları bulunmaktadır. Tabii, bu
bölgeye gerek valilik bünyesine gerek Ayvacık Kaymakamlığı bünyesine nakdî
yardım da gönderilmiştir buradaki acil ihtiyaçların karşılanması adına. Ama bu
köylerimizin tamamı dağ köyleridir ve Yörüklerin yaşadığı bölgedir. Bu
bölgedeki insanlarımızın tamamı gerçekten belki elli altmış yıl öncesinin yaşam
şartlarıyla mücadele etmektedir, tamamı kerpiçten yapılmış evlerde
yaşamaktadır. Düşünün, 5,3’lük bir depremde bine yakın bina hasar görüyor, sene
2017. Gerçekten, bizim bunu fırsata çevirmemiz lazım. Bu bölgede yaşayan
insanların şu anda birinci istediği öncelik “Önümüzdeki yıl kışa girmeden önce
bize devletimiz tarafından yeni konutlar yapılsın. Allah devletimize,
milletimize zeval vermesin. Biz şu anda yapılan hizmetlerden çok şikâyetçi
değiliz. Yalnız önümüzdeki kışa kalmadan bizim oturabileceğimiz konutların
yapılarak bize teslim edilmesini istiyoruz.” diyorlar. 
Bu
bölgede tabii hayvancılık yapıldığı için buranın dokusuna göre, buradaki
insanların ihtiyacına göre Çevre ve Şehircilik Bakanlığımızın acil harekete
geçerek, jeolojik etütlerin yapılıp planlamaların yapılarak… Ve bunlar kendi
yaşadıkları bölgeden de ayrılmak istemiyorlar çünkü tamamı, bu bölgedeki hasar
gören köylerdeki insanların yüzde 90’ı hayvancılıkla, belki yüzde 10-15’lik
kısmı tarımla uğraşıyor. Burada, yine, kendi ihtiyaçlarına göre konutların
yapılmasını talep ediyorlar. 
Tabii,
aynı zamanda da bu depremde, insanların evleriyle beraber hayvanlarının
yaşadığı ahır ve ağıl diye tabir ettiğimiz yerler de zarar görmüştür. Bunlarla
ilgili de devletten sadece… Konteyner, çadır, yemek, bunlar belki gelip geçici,
günübirlik ihtiyaçlarını karşılıyor ama buradaki insanlar gerçekten çok fakir
insanlar. Bunlar nakdî yardım bekliyorlar, en azından, hayvanlarının yaşadığı
ağılları kendilerinin yapabilmesi, acil ihtiyaçlarını karşılayabilme adına
devletten yardım bekliyorlar ve bu bölgenin doğal afet bölgesi ilan edilmesini,
tarım krediye, Ziraat Bankasına ve diğer bankalara olan borçlarının da
ertelenmesini bekliyorlar. Şimdi, Sayın Tarım Bakanımız, bu tarım kredi ve
Ziraat Bankası borçlarıyla ilgili olarak genel manada bir açıklama yaptı,
temerrüde düşen borçluların borçlarının beş yıl vadeyle yapılandırılabileceğini
söyledi ama biz bunu doğru bulmuyoruz. Sadece temerrüde giren insanların
borçları değil, bütün çiftçilerin… Gerçekten, Rusya krizinden ve Orta Doğu’da
yaşanan gelişmelerden dolayı Türkiye’nin her yerindeki çiftçiler bugün çok
büyük sıkıntılar çekmektedir. Tarım Bakanlığının bunu yeniden gündeme alarak
Türkiye’nin her yerindeki çiftçi borç faizlerinin iptal edilerek anaparanın da
en az beş yıl, Çanakkale, Ayvacık ve Mersin başta olmak üzere -Mersin’de doğal
afetten dolayı zaten çok büyük mağduriyet var- Tarım Bakanlığımızın bununla
ilgili mutlaka gerekli çalışmayı yapmasını bekliyoruz. 
Bir
de burada, tabii, insanlar arasında biraz şehir efsanesine dönüşmüş, bu bölgede
çok sayıda sondaj kuyusu açılmış, termal kuyular açılmış, köylülerin kendi
aralarında konuştukları, “Bu kuyular buradaki depremi tetikledi.” diyorlar.
Tabii, bununla ilgili henüz bilimsel bir çalışma yapılıp ortaya konulmuş değil
ama bununla ilgili de yine valilik ve Çevre ve Şehircilik Bakanlığımızın bu
sondajların bu bölgedeki depremle bir ilişiğinin olup olmadığını tespit etmesi
gerekiyor. 
Ayrıca,
tabii, burada yaşayan insanlarımız gerçekten oradaki dağların bekçiliğini
yapıyorlar. Hepsi vatanına, milletine bağlı insanlar. Bugüne kadar devletle
hiçbir zaman karşı karşıya gelmemiş, hep devlete şükranlarını, minnetlerini
ileten insanlarımız. Bunların acil taleplerinin tamamının karşılanmasını
bekliyoruz. 
Ayrıca
AFAD bölgeye yaklaşık 500 bin TL’lik bir yardım göndermiş, 500 bin TL’lik
ödenek göndermiş. Burada bulunan hasarın, artçı sarsıntıların artması sonucu
ilave ihtiyaçlar da göz önünde bulundurularak 1,5 milyonluk daha ilave yardım
talebinde bulunulmuş. Yine, bu yardım talebinin de AFAD tarafından
karşılanmasını… 
Aile
ve Sosyal Politikalar Bakanlığının da burada yaşayan insanların ihtiyaçlarını
karşılamak üzere 1 milyon 50 bin TL’lik bir ödenek tahsis ettiğini oradaki
yetkililerden, valilik ve kaymakamlarımızdan aldığımız bilgilere göre öğrendik.
Yine, bu ödeneğin de artırılmasını, nakdî ihtiyaçların teminini, Aile ve Sosyal
Politikalar Bakanlığının burada yaşayan bu Yörük çocuklarının eğitimiyle ilgili
de… 
Bu
çocukların şu anda… Okullar da tabii, depremden dolayı zarar gördüğü için
eğitime de ara verilmiş. Şu anda konteyner okullar kuruluyor. Evleri hasar
görmeyenler de korkudan dolayı okullara çocuklarını gönderemiyorlar ve
kendileri evlere giremiyorlar. Bu konteyner okulların da bir an önce
tamamlanarak en azından önümüzdeki hafta bu okullarda eğitime başlanmasını,
çocuklarının eğitimden geri kalmamasını talep ediyorlar. Bununla ilgili de
yine, Millî Eğitim Bakanlığımızın ve valiliğimizin bir an önce bu ihtiyaçları
karşılamasını… 
Ama
bunlardan önce, bu Yörük çocuklarının bir sosyal proje olarak… Gerçekten,
Türkiye’nin her yerinde Yörükler bugün çok ağır şartlarda, çok zor şartlarda
geçim mücadelesi veriyor, çadırlarda yaşıyorlar. Bir sosyal politika olarak,
herkese el uzatan, 3 milyon Suriyeliye bedava sağlık hizmeti veren, bunların
ihtiyacını karşılayan, yaklaşık 10 milyar dolara yakın parayı Suriyelilere
harcayan Türkiye Cumhuriyeti devletinin Yörüklerle ilgili de sosyal bir proje
yapmasını ve Türkiye’nin her yerinde dağların bekçiliğini yapan bu Yörüklerin
en azından kışın üç beş ay rahat bir şekilde yaşayabilecekleri konutlar
yapılmasını, bununla ilgili bakanlıklarımızın çalışma yapmasını bir Yörük
çocuğu olarak talep ediyorum, Yörüklerin bunu çoktan hak ettiğini düşünüyorum.
Gerçekten, insanların oradaki yaşam şartlarını gördüğümüzde 2017 yılının
Türkiye'si’ne yakışmayan görüntüler olduğunu düşünüyorum. O bölgede, devletimiz,
tabii, belli ihtiyaçları karşılamış ama bu bölgeye gerçekten Çanakkale İl Özel
İdaresi ve diğer kurumlar bu bölgenin temel ihtiyaçlarını da… Afetten hariç,
afeti katmıyorum, afetten bu tarafa devlet elinden geleni yapmış ama bu
köylerimizi gördüğümüz zaman… Elli altmış yıl önce Türkiye'nin birçok yerindeki
gibi kerpiç binalarla, altyapısı olmayan, içerisinde yol, sokak olmayan, belki
içme sularında bile problem olan birçok köyle, birçok köylüyle karşı karşıya
geldik. Bu konuda eksiklerin tamamlanmasını, bu afeti bir fırsata çevirmemizi…
Bu köyde evleri hasar görmeyenlere de -çünkü evlerin çoğunluğu 5,3’te hasar
görmüş, eğer 6’lık, 7’lik bir deprem olsa o köyde bir tane ev kalmayacak- o
bölgede yaşayan insanların tamamına -bu sayı toplam 8 bin kişi bazında ama
konut olarak belki 1.000-1.500 arası- bir konut yapıldığında bu bölgedeki
insanların tamamının sorunu çözülecektir. Bunu fırsata çevirmemizi, bu bölgede
yaşayan insanlarımızın insanca yaşayabileceği konutların önümüzdeki yıl teslim
edilmesini temenni ediyor, emeği geçen herkese de teşekkür ediyor, saygılar
sunuyorum. (MHP sıralarından alkışlar)
BAŞKAN
– Teşekkür ederim Sayın Şimşek.
Sayın
Gider, 60’ıncı maddeye göre söz talebiniz var sanıyorum.
Buyurunuz,
mikrofonunuzu açıyorum.
V.- AÇIKLAMALAR (Devam)
23.- Çanakkale Milletvekili Ayhan Gider’in,
Çanakkale Ayvacık’ta yaşanan deprem sonrası yapılan çalışmalara ilişkin
açıklaması
AYHAN
GİDER (Çanakkale) – Sayın Başkan, öncelikle MHP heyetine ve sayın vekilimize
teşekkür ediyorum bölgeye gösterdikleri ilgi için ve olumlu eleştirileri için
ayrıca teşekkür ediyorum. 
Ben
de hem pazartesi günü hem de depremin olduğu ilk gün Yukarıköy ve civar
köylerimizdeydim. Allah’a şükür can kaybı olmadan atlatılabilen bir felaket
yaşıyoruz bir haftadır devam eden artçılarıyla birlikte. Söylenen doğrudur,
bölge halkı tedirgindir. Şu anda belirsiz bir bekleyiş var depremin ne
olacağıyla ilgili ancak ilk gün ilk saatlerden itibaren devletimiz tüm
birimleriyle; AFAD, Kızılay, valilik ve aklınıza gelebilecek tüm birimleriyle
bölgede çalışıyor. Çanakkale’deki tüm AK PARTİ’li ve diğer belediyeler olmak
üzere Ayvacık Belediyemizin koordinesinde, vatandaşımıza üç öğün sıcak yemek ve
gerekli ihtiyaçlarını karşılamak…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Gider, tamamlayınız lütfen.
AYHAN
GİDER (Çanakkale) – Peki.
Bu
konuyla ilgili ben de önceki gün, bölgedeki köylerin tamamından hayır dua ve
teşekkür aldım, bunu da belirtmekte fayda görüyorum. Muhakkak ki, “Depremi
fırsata çevirelim.” dedi arkadaşımız, buna da sonuna kadar katılıyorum ve o
bölgedeki hasar görsün görmesin tüm kötü binaların ıslahı yönünde çalışma
yapıyoruz. 485 konteynerimiz şu anda faaliyet gösteriyor, 200 konteynerimiz
daha gitti. Gerek çadır gerekse konteyner ihtiyaçlarımız günbegün tamamlanıyor.
Diğer evlerimizin de bölgenin yapısına ve mimarisine uygun şekilde, TOKİ
standartlarında değil bölge standartlarına uygun şekilde yapılması için çalışma
başlatıldı.
KAMİL
AYDIN (Erzurum) – Kültürel dokuyu da bozmadan. 
AYHAN
GİDER (Çanakkale) – Valiliğimiz ile Maliye Bakanlığımızın yazışmaları
tamamlanıyor ve borçların faizsiz ertelenmesi için de inşallah bu süre içinde
gereken çalışma yapılacak ve bölgenin yaraları en iyi şekilde sarılacak. 
Eğitimle
ilgili de son bir şey söylemek istiyorum Sayın Başkanım.
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Gider.
Tüm
Çanakkalelilere geçmiş olsun diyoruz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
5.- Türkiye Cumhuriyeti Hükümeti ile İran
İslam Cumhuriyeti Hükümeti Arasında Türkiye-İran Hududunda Yeni Kara Hudut
Kapılarının Açılmasına Dair Mutabakat Zaptının Onaylanmasının Uygun Bulunduğuna
Dair Kanun Tasarısı (1/455) ve Dışişleri Komisyonu Raporu (S. Sayısı: 355)
(Devam)
BAŞKAN
– 1’inci madde üzerinde, ikinci olarak, Halkların Demokratik Partisi Grubu
adına Ağrı Milletvekili Dirayet Taşdemir konuşacaktır.
Buyurunuz
Sayın Taşdemir. (HDP sıralarından alkışlar)
HDP
GRUBU ADINA DİRAYET TAŞDEMİR (Ağrı) – Sayın Başkan, değerli milletvekilleri;
ben de hepinizi saygıyla selamlıyorum. 
Yaklaşık,
bir hafta içerisinde, bine yakın arkadaşımız gözaltına alındı. Bunların çoğu,
partili yöneticilerimiz, üyelerimiz, içerisinde MYK üyelerimiz, kadın meclisi
çalışanımız olan arkadaşlarımız; yine, bu bin kişi içerisinde, yerellerde bilgi
işlemde görevlendirdiğimiz arkadaşlarımız ve sandık güvenliğinden sorumlu olan
arkadaşlarımız bulunmaktadır. Biraz önce burada bir AKP’li hatip bu gözaltılara
ve siyasi soykırım operasyonlarına ilişkin görüşlerini ifade ederken şöyle
söylemişti: Bütün bu tutuklamalar ve gözaltıları belli bir siyasi operasyon
çerçevesinde ve açıkçası terörize ederek ifade etmişti. Bunun bir algı
operasyonu olduğunu bir kez daha burada ifade etmek isteriz çünkü referandum
sürecine giderken bize, partimize yönelik bu operasyonların hiç de tesadüfi
olmadığını, burada yaratılmak istenen algının aksine, aslında 17 Nisandan
duyulan korkudan, kaygıdan kaynaklandığını da bir kez daha ifade etmek isterim.
Yine,
sizler de biliyorsunuz ki yargı sizin elinizde, emniyet sizin elinizde, basın
bütün yönüyle sizin denetiminizde ve egemenliğinizde. Tüm bunlar yetmezmiş
gibi, aslında gece gündüz çalışarak çabalayarak muhalefet etmeye çalışan
bizlere yönelik bu operasyonlarla da bir sindirme sistemi geliştirdiğinizi de
söylemek isterim. Yine, tabii ki bu sindirme operasyonlarının bir devamı... İlk
startını 4 Kasımda vermiştiniz, içerisinde Eş Başkanımız Sayın Selahattin
Demirtaş ve Figen Yüksekdağ’ın da olduğu 12 milletvekilimize yönelik bir
operasyonla aslında bunun startını verdiniz. Bugün, burada, yine bütün bu
çalışmaları ya da arkadaşlarımızın bu tutukluluk sürecini ifade ederken yine
bir algı operasyonu ve gerçeği altüst ettiğinizi söylemek istiyorum. Sizler de
biliyorsunuz ki eğer buraya çıkıp vekillerimize yönelik, siyasi çalışmalarına
yönelik bir eleştiri getirecekseniz o zaman sizin açıkçası savcıların
hazırladığı iddianamelere bakmanızı salık veririz çünkü bu iddianamelerde
aslında suç olarak ortaya konulan her şey arkadaşlarımızın bu kürsüde
söylediği, alanda yürüttüğü siyasi çalışmalardır ve sizler de biliyorsunuz ki
üç aydır arkadaşlarımız tutuklu. Bu ülkeyi torba yasalarla yönettiğiniz gibi
şimdi de torba iddianamelerle aynı şekilde yargılamalar yapmaya çalışıyorsunuz.

Bakın,
farklı zamanlarda ve farklı tarihlerde yapılan konuşmaları, yapılan
etkinlikleri suçmuş gibi bir araya getirip aslında suç icat ediyorsunuz. Ya,
şunu bir kez daha ifade etmek isterim ki, orada ifade edilen her şey sadece sözün
gücüdür ve sizler de sözün gücünden korkuyorsunuz. Bugün hapsettiğiniz sözün
kendisidir, bunu da bir kez daha sizin dikkatinize çekmek istiyorum. 
Yine,
burada az önce konuşan AKP’li hatip bizim sıralarımıza dönerek şunu ifade
etmişti, “Siz yüzünüzü gösterin.” manasında bir şeyler söylemişti. Yani,
siyaseten aslında bizim tutarsız olduğumuzu ifade etmeye çalıştı ama biz dün ne
söylediysek bugün de burada, bu kürsüde aynı şeyi söylüyoruz. Eğer siyaseten
bir tutarsızlık görmek istiyorsanız, 2002’de iktidara geldiğinizde, açın
videoları, konuşmalarınızı dinleyin, aslında dün söylediğini bugün inkâr eden
bir AKP iktidarıyla karşı karşıya kalacağınızı göreceksiniz. Bir kez daha bunu
sizlere öneriyoruz ki eğer bir daha burada bize yönelik böyle bir söylemde bulunacaksanız
önce on dört yıllık siyasetinize, pratiğinize bakmanızı salık veririz. 
Yine,
son dönemlerde bu tutuklamalar ve siyasi operasyonlardan nasibini alan bütün
iller içerisinden bir tanesiydi, aslında bu zulümden payını alan da benim ilim
Ağrı. Son dönemlerde eş başkanlarımızdan tutalım parti yöneticilerimize,
belediye meclis üyelerimizden tutalım il genel meclis üyelerimize kadar onlarca
arkadaşımız tutuklandı, hâlâ da gözaltında olan arkadaşlarımız var. 
Şimdi,
bu yönelimin yani Ağrı’ya bu kadar yönelimin nedeni ne? Açıkçası, ben kısaca
ondan da biraz söz etmek istiyorum. Ağrı 500 bin nüfuslu olan bir il. Açıkçası,
Ağrı, Ağrı olalı yani il olduğundan beri Ağrı’ya bir hizmet vermek, Ağrı’nın
sorunlarını ifade etmek ve bu hizmet konusunda farklı bir cepheden Ağrılıların
sorununu çözmek gibi bir şey hiç kimsenin aklına gelmedi, hiçbir iktidarın
aklına gelmedi, sizin de aklınıza gelmedi. Sizler de bir dönem 3 vekil aldınız
Ağrı’dan, bir dönem 4 vekil aldınız, bolca vaatlerde bulundunuz, umut dağıttınız
ama sonra ne oldu? Bütün bu vaatleri ve umutları cebinize koyup Ankara’ya
geldiğinizde hepsini unuttunuz. Eğer unutmamış olsaydınız, bugün Ağrı’da
yaşanan sorunlar devam etmiyor olacaktı. Yani, ben Ağrı’nın sorunlarına ilişkin
binlerce şey sayabilirim ama zamanım yok, sadece birkaç tanesine kısaca
değinmek istiyorum. 
Eğer
gerçekten bu vaatler yerine getirilmiş olsaydı, bugün beş yıldır bitmeyen bir
hastane sorunu olmazdı. Siz akşamüzeri altı yedi gibi Ağrı’ya çıktığınızda sis
tabakasından açıkçası göz gözü görmüyor, nefes almakta zorlanırsınız. Yani
şöyle yanlış anlamayın, bu Ağrı da sanayi kentidir, böyle bolca fabrikası var,
ondan kaynaklı bir sis tabakası kenti kaplamış diye düşünmeyin. Bunun nedeni,
aslında, sizin dağıttığınız ucuz kömür, bundan kaynaklı. Ağrı’da nefes almak
zorlaşıyor. 
Evet,
doğal gaz boru hatları Ağrı’dan geçiyor ama bu doğal gaz boru hatlarından
Ağrı’yı faydalandırmak da aklınıza gelmediği için, insanlar ucuz kömürü
kullanmak zorunda kalıyor ve bir anlamda da nefes alma konusunda da zorlanıyor.

Dolayısıyla,
Ağrı’nın sorunları çok fazla; işsizlikten tutalım toplumsal sorunlara, göçten
tutalım şu anki yoksulluğa kadar, eğitimden tutalım sağlığa kadar binlerce
sorunu sıralayabilirim. Ama şunu ifade edeyim ki ne zaman Ağrı sizin aklınıza
geldi, ne zaman Ağrı hizmetle tanıştı, onun tarihi de 2014’tür. 2014 yerel
seçimlerinde, bütün hilelere rağmen, sandıklarda oyların yeniden yeniden
sayılmasına rağmen Ağrı halkı iradesini ortaya koydu ve bizden yana koydu. Biz,
Doğubeyazıt’ta, Diyadin’de, Ağrı’da ve Tutak’ta büyük bir çoğunlukla seçildik,
eş başkanlarımız göreve başladı. Doksan yıllık tarihinde hizmet nedir bilmeyen
Ağrı halkı, tarihinde ilk defa, demokratik, eşit bir hizmet anlayışıyla karşı
karşıya kaldı.
Peki,
bu hizmet anlayışı ödüllendirildi mi? Hayır, maalesef Ağrı halkı, eş
başkanlarımız, yöneticilerimiz şahsında bir kez daha cezalandırıldı çünkü
yapılan operasyonlarda Doğubeyazıt Eş Başkanımız Rohat Özbay ve Delal Tekdemir,
yine Tutak Eş Başkanımız Fırat Öztürk, yine Diyadin’de büyük başarılara imza
atan Eş Başkanımız Hazal Aras ve Ağrı’da, gerçekten Ağrı’nın çehresini
değiştiren, kadın politikalarında öncülük eden, birçok anlamda Ağrı’yı hizmetle
tanıştıran Eş Başkanımız Mukaddes Kubilay, sudan gerekçelerle hukuksuz bir
şekilde rehin alındılar. Dolayısıyla, Ağrı halkı, eş başkanlarımız şahsında,
bir kez daha, yürüttükleri hizmetlerden dolayı cezalandırıldılar. 
Yine,
son dönemlerde evet, sık sık vekiller, bakanlar Ağrı’ya gidip geliyor, bolca
vaatlerde de bulunuyorlar, bizler de bunları takip ediyoruz. Yani şunu ifade
etmek isterim ki biz bunlardan rahatsız değiliz, hatta biz çok seviniyoruz
çünkü bunun bizim buradaki mücadelemizin, muhalefetimizin sonucunda geliştiğini
de çok iyi biliyoruz. Ama eğer gerçekten Ağrı halkına bir hizmet vermek
istiyorsanız, gerçekten Ağrı halkının iradesini tanımak istiyorsanız o zaman
seçilmiş iradesine saygı duymasını öğrenmek zorundasınız. 
Bakın,
burada yine bir hatibiniz şöyle ifade etmişti, “Siz halkı bölüyorsunuz, biz 79
milyonun aslında temsilcisiyiz.” demişti. Bizler değil, asıl bu uygulamalarla
halkı bölen sizlersiniz çünkü bir kesimin iradesini yok sayarak, sanki onlar
sandığa gitmemiş, tercihte bulunmamış, iradesini beyan etmemiş gibi “Ben bu
iradeyi tanımıyorum.” diyorsunuz. Yani bir kez daha biz de sormak isteriz ki
siz hangi güce dayanarak bu halkın iradesinin üstünde bu iradeyi tanımayan bir
yerden “Biz bunu beğenmedik, bunun yerine bir atanmışı, bir kayyumu sizin
yerinize görevlendirdik.” deme cüretini gösterebiliyorsunuz. 
Onun
için de biz 17 Nisan sabahı uyandığımızda Ağrı halkı bir kez daha büyük bir
“hayır”la bu politikalarınıza 7 Haziranda verdiği cevabı verecektir, buna da
inanıyorum.
Hepinizi
de saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Taşdemir.
1’inci
madde üzerinde, üçüncü olarak, Cumhuriyet Halk Partisi Grubu adına Denizli
Milletvekili Kazım Arslan konuşacaktır.
Buyurunuz
Sayın Arslan. (CHP sıralarından alkışlar)
CHP
GRUBU ADINA KAZIM ARSLAN (Denizli) – Sayın Başkan, değerli milletvekilleri;
öncelikle hepinizi sevgiyle, saygıyla selamlıyorum.
Burada
Türkiye Cumhuriyeti Hükümeti ile İran İslam Cumhuriyeti Hükümeti Arasında
Türkiye-İran Hududunda Yeni Kara Hudut Kapılarının
Açılmasına Dair Mutabakat Zaptının Onaylanmasının Uygun Bulunduğuna Dair Kanun
Tasarısı’yla
ilgili görüşlerimizi sunacağım.
Değerli arkadaşlarım, elbette ki hudut kapıları çok
önemli, komşuluk ilişkileri çok önemli. Bu ilişkilerin sürekli kılınmasının ve
komşularımızla ilişkilerimizin en iyi şekilde hem siyasi anlamda hem ticari
anlamda mükemmel hâle getirilmesinin çok faydalı olacağını düşünüyoruz. Bu
nedenle yapılan bu anlaşmayı onaylıyoruz ve olumlu oy vereceğiz.
Değerli
milletvekilleri, tabii, burada bu anlaşma üzerinde çok fazla konuşmaya gerek
yok ama gündemimizden, esas gündemimizi teşkil eden gündemimizden gerçekten
bizi yoran ve aynı zamanda da referandumla ilgili çalışmalarımızı yönlendiren
konulardan bahsetmek istiyorum.
Değerli
arkadaşlarım, 16 Nisan 2017 tarihinde bir referandum yapacağız. Referandum
çalışmaları başlamadan hemen birçok yanlışlığın, birçok eksikliğin, siyasi
kayırmaların hemen öne çıktığını açıklıkla görüyoruz. Örneğin, görsel medyanın
yayınlarının eşit bir şekilde yapılması gerekirken, bununla ilgili herhangi bir
şikâyeti Yüksek Seçim Kurulunun değerlendirmeyeceği ve herhangi bir müdahale
yapmayacağı konusunda karar alınmış olmasını da kesinlikle eşitlik ilkesine
aykırı buluyoruz. Bu karardan hızla vazgeçilmelidir diye belirtmek istiyorum.
Değerli
arkadaşlarım, şimdi, referanduma gidiyoruz ama kanun hükmünde kararnameyle bir
olağanüstü hâl ilan ettiniz, böyle bir hâl ortamında vatandaşın üzerinden korku
salarak bu referandumu gerçekleştirmek istiyorsunuz. Böyle bir ortamda
referandumu gerçekleştirmiş olmak, Anayasa değişikliğini gerçekleştirmiş olmak…
Bu Anayasa değişikliğinin her zaman tartışma konusu olacağını hiçbir zaman
unutmamak gerekiyor. Çünkü böyle bir ortamda yapılan değişikliğin oldubittiye
geleceğini ve insanların gerçek iradelerinin sandığa yansımayacağını belirtmek
istiyorum. Onun için, olağanüstü hâlin hızla ortadan kaldırılarak normal bir
dönem içinde bu referandumun yapılmasında fayda vardır diye belirtmek istiyorum
çünkü olağanüstü hâl, referandum yapmak, Anayasa değişikliği yapmak için değil;
terörün önlenmesi için, terör sarmalından Türkiye’nin kurtarılması için yapılan
bir uygulamaydı. Bu uygulamayı Anayasa değişikliğiyle bağdaştırmak kesinlikle
mümkün değildir arkadaşlarım.
Değerli
arkadaşlarım, Türkiye’nin başkanlık derdi yoktur, sorunları bellidir, özellikle
terörle ilgili sorunları, ekonomik krizle ilgili sorunları çok önemli bir
noktaya gelmiştir. Sizin, Türkiye’yi normalleştirmeden, ekonomik krizi ortadan
kaldırmadan, terörü önlemeden yapacağınız her bir değişikliğe gerçekten olumlu
olarak bakılmayacağı, her zaman tartışma konusu olacağı bir gerçektir. Bu
nedenle, hayalî söylemler yerine ülkenin gerçek anlamda bu referandumla
önleyebileceği bir konu var mıdır, yok mudur, onları bir irdeleyelim değerli
arkadaşlarım. Örneğin, yapılacak referandumla terör gerçekten önlenebilecek mi?
Maalesef hayır. İşsizlik önlenebilecek mi? Maalesef hayır. Esnafın işi
düzelecek mi? Maalesef hayır. Çiftçinin geliri artacak mı? Maalesef hayır.
Emeklinin maaşı artacak mı? Maalesef hayır. Üretim ve yatırım, ihracat artacak
mı; istihdam artacak mı? Maalesef hayır. Vatandaşın borcu azalacak mı? Maalesef
hayır. Ekonomik kriz bitecek mi? Maalesef hayır. Böyle bir “hayır” içinde
gerçek anlamda bu referandumun yapılmasının hiçbir anlamının olmadığını
belirtmek istiyorum. 
Değerli arkadaşlarım, yapılacak bu referandum, bu
Anayasa değişikliği ülkede hiçbir sorunu çözmeyecektir; hatta, ülkede iç barışı
bozacak, ayrıştırmaları artıracak, kutuplaşmayı da hızlandıracaktır. Bu
değişiklik bu nedenle bir rejim değişikliğine doğru gitmektedir. Yapacağınız
her bir değişiklik, kesinlikle, laik cumhuriyetin, sosyal hukuk devletinin
ortadan kaldırılmasına, yeni bir rejimin, yeni bir sistemin, düzenin
kurulmasına yöneliktir; bunun adı da “başkanlık”tır. Adı ne olursa olsun, adı
cumhurbaşkanı olsun, başka bir şey olsun ama bunun tamamen bir başkanlık
sistemi olacağı bir gerçektir. Ayrıca, yapacağınız bu değişiklikle, Atatürk’ün
kurduğu, bizlere emanet ettiği laik Türkiye Cumhuriyeti’nin sistemini tamamen
silecek, ortadan kaldıracak bir değişikliği de getirmek istiyorsunuz değerli
arkadaşlarım. 
Hani, biliyorsunuz, demokrasi için “Demokrasi bizim
için amaç değildir, araçtır.” diyordunuz ya; hani, “Demokrasi bir tren gibidir,
istediğiniz yerde binersiniz, istediğiniz yerde inersiniz.” diyordunuz ya; işte
bu uygulamanızla, kesinlikle, demokrasiyi askıya alacak, demokratik hukuk
devletini de ortadan kaldırmış olacaksınız.
Değerli arkadaşlarım, şimdi, bu değişikliğe halkımız
kesinlikle fırsat vermeyecektir, referandumda “hayır” diyecektir. Bizim
yapacağımız çalışmalarla, halkımıza yapacağımız aydınlatmalarla, vereceğimiz
bilgilerle kesinlikle referandumda “hayır” çıkacağını özellikle belirtmek
istiyorum. 
Bu
değişiklikle bütün yetkileri tek kişide toplamak istiyorsunuz. Şimdi, bakın,
“cumhurbaşkanı” ismiyle gelecek bir kişi, bir yetkili, bir: Cumhurun başkanı
olacak. İki: Bakanlar Kurulunun başkanı olacak, başbakanlık kalkıyor. Yine,
bunun dışında, Millî Güvenlik Kurulunun başkanı olacak. Başkomutan olacak.
Ayrıca, Anayasa Mahkemesinin 15 üyesinin 12’sini atayarak, yine, yüksek mahkemenin
üzerinde bir ağırlığı olacak. Ayrıca, Hâkimler ve Savcılar Kuruluna seçeceği 13
üyenin 6 üyesiyle ve çoğunluk partisinin seçeceği diğer üyelerle birlikte, yine
hâkimler ve savcılar üzerinde ağırlığı olacak, cumhuriyet başsavcısını ve
vekilini seçmiş olan bir cumhurbaşkanı olacak. Böyle bir yapı içinde seçilen
bir cumhurbaşkanının artık sorumlu olması, “Cezai bir müeyyideyle
cezalandırılacak.” denmesi kesinlikle inandırıcı değildir. Siz seçtiğiniz
hâkimlerle onun karşısına çıktığınız zaman Danıştayın dörtte 1 hâkimini
atıyorsunuz, savcılar üzerinde, hâkimler üzerinde etki yapıyorsunuz ve bununla
ilgili olarak eğer bir yanlışınız olursa Anayasa Mahkemesi huzuruna, Yüce Divan
huzuruna geldiğiniz zaman kesinlikle o mahkemenin size ceza vermesi mümkün
değildir arkadaşlarım. Bu kesinlikle inandırıcı değildir, bu yanlıştır.
Bu
nedenle, bir sorumsuzluğu, her türlü yetkiyle donatılan, bütün yetkileri elinde
tutan ama hiçbir sorumluluğu olmayan, bir partinin genel başkanı sıfatıyla
yaptığı işlerden kesinlikle kendi seçtiği milletvekilleri ve kendisinin tayin
ettiği milletvekiliyle, 400 milletvekiliyle Yüce Divana gönderilmesi imkânı
olmayan bir cumhurbaşkanlığı sistemini ortaya koymuş oluyorsunuz ki kesinlikle
burada cezai bir sorumluluk ortada yoktur, fiilî olarak ortadan kaldırılmıştır.
Her ne kadar şeklî olarak Anayasa’da yer almış olsa da kesinlikle uygulanması
mümkün değildir.
Bunu
neden söylüyorum? Geçmişte yaşandı. Aynı, partinizin içinde 4 bakanın 17-25
Aralık soruşturması sebebiyle suçları sabit olduğu hâlde onlarla ilgili
maalesef bir karar verip Yüce Divana gönderemediniz, bunu da
gönderemeyeceksiniz.
Hepinize
teşekkür ediyorum, saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Arslan.
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir.
2’nci
maddeyi okutuyorum: 
MADDE 2- (1) Bu Kanun yayımı tarihinde yürürlüğe
girer. 
BAŞKAN
- 2’nci maddeyi oylarınıza sunuyorum: Kabul edenler… Kabul etmeyenler… 2’nci
madde kabul edilmiştir.
3’üncü
maddeyi okutuyorum: 
MADDE 3- (1) Bu Kanun hükümlerini Bakanlar
Kurulu yürütür. 
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… 3’üncü
madde kabul edilmiştir.
Tasarının
tümü açık oylamaya tabidir.
Açık
oylama için iki dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ile İran İslam
Cumhuriyeti Hükümeti Arasında Türkiye-İran Hududunda Yeni Kara Hudut
Kapılarının Açılmasına Dair Mutabakat Zaptının Onaylanmasının Uygun Bulunduğuna
Dair Kanun Tasarısı açık oylama sonucunu bilgilerinize sunuyorum: 
“Kullanılan
oy sayısı : 199
Kabul  :
196
Ret  :
2
Çekimser  :
1(x)

 Kâtip
Üye  Kâtip
Üye
 Sema
Kırcı Mücahit
Durmuşoğlu
 Balıkesir Osmaniye”
Tasarı
kabul edilmiş ve kanunlaşmıştır, hayırlı olsun. 
6’ncı
sırada bulunan, Türkiye Cumhuriyeti Hükümeti ile Endonezya Cumhuriyeti Hükümeti
Arasında Savunma Sanayi İş Birliği Anlaşmasının Onaylanmasının Uygun Bulunduğu
Hakkında Kanun Tasarısı (1/331) ile Milli Savunma ve Dışişleri Komisyonu
Raporları’nın görüşmelerine başlıyoruz. 
6.- Türkiye Cumhuriyeti Hükümeti ile
Endonezya Cumhuriyeti Hükümeti Arasında Savunma Sanayi İş Birliği Anlaşmasının
Onaylanmasının Uygun Bulunduğu Hakkında Kanun Tasarısı (1/331) ile Milli
Savunma ve Dışişleri Komisyonu Raporları (S. Sayısı: 137) (x)
BAŞKAN
- Komisyon? Yerinde. 
Hükûmet?
Yerinde. 
Komisyon
Raporu 137 sıra sayısıyla bastırılıp dağıtılmıştır. 
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE ENDONEZYA CUMHURİYETİ
HÜKÜMETİ ARASINDA SAVUNMA SANAYİ İŞ BİRLİĞİ ANLAŞMASININ ONAYLANMASININ UYGUN
BULUNDUĞU HAKKINDA KANUN TASARISI
MADDE 1 - (1) 29 Haziran 2010 tarihinde Ankara’da
imzalanan “Türkiye Cumhuriyeti Hükümeti ile Endonezya Cumhuriyeti Hükümeti
Arasında Savunma Sanayi İş Birliği Anlaşması”nın onaylanması uygun bulunmuştur.
BAŞKAN
– 1’inci madde üzerinde siyasi parti gruplarının söz talebi vardır, onları
karşılayacağım. 
İlk
konuşmacı Milliyetçi Hareket Partisi Grubu adına Erhan Usta, Samsun
Milletvekili. 
Buyurunuz
Sayın Usta. (MHP sıralarından alkışlar) 
MHP
GRUBU ADINA ERHAN USTA (Samsun) – Teşekkür ederim Sayın Başkan. 
Sayın
Başkan, değerli milletvekilleri; hepinizi saygıyla selamlarım. 
Türkiye
Cumhuriyeti Hükûmeti ile Endonezya Hükûmeti arasında savunma sanayi iş birliği
alanında uluslararası bir anlaşma üzerine söz aldım. 
Bizim
bu anlaşmaya ilişkin herhangi bir muhalefetimiz yok. Ben bu vesileyle
gündemdeki bazı konuları değerlendirmek istiyorum.
Sürekli
ifade ediyoruz, Türkiye tam bir terör kuşatması altında ve ülkemiz hakikaten
zor günlerden geçiyor. 15 Temmuzda hain bir darbe girişimi yaşandı ülkemizde ve
bu darbe girişiminin sancıları esas itibarıyla hâlen de devam ediyor. Tabii ki
biz FETÖ’yle mücadeleyi, bu kapsamda alınan kararların önemli kısmını hep
destekledik ancak hep şunu da ifade ediyoruz: Biz FETÖ’yle mücadeleyi
destekliyoruz fakat burada bunu yaparken hukuk devleti ilkelerine bağlı
kalmamız lazım ve mağduriyetleri mümkün olduğu kadar az yaratmamız lazım hatta
mümkünse hiç mağduriyet oluşturmamak lazım. Ancak bugün geldiğimiz noktada bu
mücadelenin bazı yönleriyle ciddi mağduriyetler yarattığı da ortada. Burada
tabii ki bizim beklentimiz şu: Ülkemizin geleceğini karartacak şekilde bu
mücadele sürdürülmemeli yani ülkemizin gelecek on yıllarını etkileyecek bir
şekilde bu mücadeleyi sürdürürsek bundan çok büyük bir zarar görürüz. Toplum
çok gergin, çeşitli nedenlerle gergin. İşte, ciddi ekonomik sıkıntılar var,
sürekli ekonomiyi konuşuyoruz. Özellikle son günlerde, mesela seçim bölgemde de
yaşanmış bir olay var. Bu tefecilerin eline düşmüş durumda insanlarımız.
Tefecilik nedeniyle intihar olayları var. Ben geçen gün Demetevler’de
dolaşırken -nerede bu devlet, bu adliye nerede, polis nerede ben bilmiyorum-
yerlere yapıştırmışlar. Yerlerde ilanlar var: “Kefilsiz kredi.” Kefil yok,
Senet yok, Bir şey yok, kredi diye! Belli ki onların hepsi tefeci, millet
tefecilerin eline düşmüş durumda. Ahlaki yozlaşmanın ne boyutlarda olduğunu az
önce Milliyetçi Hareket Partisinin verdiği grup önerisi kapsamında bir yönüyle
konuştuk. Yani insanlar evlendirme programlarından medet umar hâle gelmişler,
buraya rağbet ediyor ve cidden ciddi bir ahlaki bozuntu içerisinde toplumumuz.
Diğer taraftan FETÖ ve buradan oluşan mağduriyetler var. Tabii ki iktidar grubu
-özellikle onlara da bu anlamda bir sataşmak istiyorum- bu FETÖ mağdurlarını
dinlemediği için, hiçbirisi bunlara kapısını açmadığı için olup bitenin de ne
olduğunu bilmiyorlar. Devlete de ulaşılamıyor, devleti yönetenler de olayın
farkında değil. Ancak devleti yönetenler diyor ki: “Gözyaşlarına kanmayın, bu
mücadelede acırsanız acınacak hâle gelirsiniz.” gibi laflar da aslında bu
mağduriyetlerin dozunu artırıyor. Yani, dolayısıyla, savcısı, hâkimi veya
polisi korkarak veya idareciler korkularıyla hareket ederek milletin çocuğunu
mağdur ediyorlar. Burada çok daha dikkatli olmamız lazım. Aslında insanları
dinlediğimiz zaman hakikaten düşüncenizin değişmemesi mümkün değil. Bildiğimiz,
yani hiçbir şekilde devletine karşı bir şekilde suç işleme gibi bir durumu
olmayacak, çok masum, çok sade, vatanına, milletine bağlı insanların nasıl
mağdur olduğunu, nasıl gözyaşlarının kan şekline dönüştüğünü biz gözyaşları
içerisinde dinliyoruz arkadaşlar. Biz dolayısıyla devletin ve Hükûmeti yöneten,
Hükûmeti oluşturan iktidar partisi grubunun da bu FETÖ mağdurlarına kapılarını
açmasını ve bunları dinlemesini talep ediyoruz. 
Şimdi, tabii, mücadelenin nasıl olması gerektiğini
söyledik. Hukuk devleti ilkeleri içerisinde hareket etmemiz lazım. Savunma
hakkı vermiyorsunuz insanlara. Birçok insan, yani gerek atılan gerekse şu anda
tutuklu bulunan insanların önemli bir kısmı, vatandaşlarımızın önemli bir kısmı
suçlu mu, suçsuz mu belirli değil. Hiçbir şekilde kendisine savunma hakkı
verilmemiş ve aslında hep işaret ettiğimiz, yani FETÖ’cülerin yuvalandığı
Emniyet Genel Müdürlüğü ve istihbarat teşkilatının geçmişteki bilgilerine
dayalı olarak biz bu insanları aslında işlerinden atıyoruz. Dolayısıyla burada
bir çelişki var. Bunlara iyi bakmamız lazım, insanlara savunma hakkını vermemiz
lazım. Bunun için çok geç kalındı ama hiç olmazsa artık bu aşamadan sonra
insanlara kendisini savunma hakkını vermemiz lazım. Tabii, bunun için de
suçlamanın ortada olması lazım. Bir insan neyle suçlandığını bilmeden nasıl
kendisini savunabilir? Şimdi bunları yaşıyoruz. Suç yok ortada, suç belirsiz,
savunma alınmıyor ve insanlar ekmeğinden oluyor veya tutuklu hâlde
bulunuyorlar. Masumiyet karinesi vardır. Suçu ispat devlete düşer.
“Suçsuzluğunu ispat et.” diyorsunuz suçun ne olduğu bilinmeden. Dolayısıyla
bunların olması mümkün değildir. Bunlar hukuk devletiyle bağdaşmayacak
uygulamalardır. Yarın bir gün bunların hepsi uluslararası mahkemelerde tazminat
olarak karşımıza çıkacak. Hem işin bu yönü var hem de nihayetinde, yani suçsuz
bir insanı cezalandırmak kadar yapılabilecek, insanlığa yapılabilecek bir
kötülük olamaz. Dolayısıyla bizim suçluyu suçsuzu ayırma konusunda devlet
olarak, devleti yönetenler olarak çok hassas olmamız lazım. Hâkimlerin,
savcıların, genel müdürlerin, müsteşarların, bakanların korkularıyla hareket
etmemesi lazım. Bakın, korkularıyla hareket ediyorlar. “Senin masum olduğuna
inanıyorum.” diyor hâkim “Fakat ben seni salamam.” diyor. Böyle bir şey
olabilir mi? Niye? Çünkü ben seni salarsam yarın senin yerinde ben olurum.
Böyle bir şey olamaz. Böyle korkularıyla idareciler -bakın, kendi bildiğimiz
kurumlar var, çok yakından bildiğimiz durumlar var- ne kadar fazla kıyım
yaparsa o kadar fazla birilerinin gözüne gireceğini düşünerek uygulama
yapıyorlar. Ne oluyor bunun sonucunda? Bunun sonucunda, aslında FETÖ, ellerini
ovuşturuyor “Ne güzel.” diyor. Yani bu haksızlığı ne kadar fazla yaparsanız hem
bu mücadelede direnç kırılır hem de kendisine eleman kazandırırlar. 
Şimdi, bugün az önce de tutuklu er ve erbaş aileleri
beni ziyaret etti. Hakikaten çok büyük dramlar var. Bakın, nerelerden
gelmişler, birkaç il; Ordu, Kayseri, İstanbul, Kırşehir, Bursa, Ağrı, Ankara,
Siirt, Sivas, Kars, Diyarbakır. Buralardan gelmişler. Ellerinde parası falan
yok hiçbirinin, komşusu yardım etmiş getirmiş. Bir tane teyze dedi ki:
“Komşumdan aldığım 50 lirayı çocuğuma harçlık olarak bıraktım.” Yani böyle
gariban, Anadolu’nun insanları. Bu insanların çocuklarını bugün… Yani
komutanları tarafından dışarıya “Terörle mücadele yapacağız.” diye; işte,
kimilerine “IŞİD bastı.” demişler, kimilerine “PKK bastı.” demişler, kimilerine
de “Emniyete saldırı var, onları önleyeceğiz.” diye, insanları “Operasyon
yapacağız.” veya “Tatbikat yapacağız.” diye ama hiçbir şekilde darbe marbe
olduğunu… Zaten çocukların haberi yok, nihayetinde bunlar er, erbaş. Bunlar
buralara götürülüyor ve şimdi, buralarda bulundu diye silah sıkmamış olsalar
dahi şu anda birçoğu Silivri’de, Sincan’da cezaevlerinde yatıyor gencecik
çocuklar, geleceklerini karartıyoruz. Bakın, topluma iyilik yapmıyoruz,
Türkiye’ye, Türk milletine iyilik yapmıyoruz bu insanların geleceğini
karartıyoruz. Dolayısıyla burada çok dikkatli olmamız lazım. 
Şimdi,
yani diyor ki annesi: “Ben devletime emanet verdim çocuğumu emanetimi geri
verin.” Yani bunun karşısında vicdanlı bir yüreğin ürpermemesi mümkün değil.
Diyor ki “Komutan, Kara Kuvvetleri Komutanı, Hava Kuvvetleri Komutanı,
Genelkurmay Başkanı yanındaki yaverinin veya benim çocuğumun komutanı olan subayın
darbeci olduğunu bilmiyor da benim er olan, uzman çavuş olan çocuğum mu onun
darbeci olduğunu bilecekti?” Yani, bu çok çok ciddi bir şeydir. Basit bir
mantık ama bunun karşısında ne söyleyebiliyor iktidar grubu ve devleti
yönetenler, ben merak ediyorum. 
Arkadaşlar,
olmaz. Eğer biz bu toplumun, biz bu milletin iyiliğini istiyorsak gelecek…
Bakın, gelecek on yılları ipotek altına alıyoruz yaptığımız bu uygulamalarla.
Yoksa bizim teröre olan mesafemizi, bu Fetullah denilen, FETÖ denilen bu yapıya
karşı olan mesafemizi herkes biliyor. Herkes onlarla içli dışlıyken biz bunlara
ilişkin tavrımızı ortaya net bir şekilde koymuşuz ama “FETÖ’yle mücadele
edeceğim.” diye vatan evladına zulmetmeye de müsaade etmeyiz. Dolayısıyla,
burada devleti yönetenlerin çok dikkatli olması lazım. 
Diyor
ki: “Benim çocuğum birliğini kendisi seçmedi.” Diyelim ki Kayseri’deki çocuklar
-atıyorum şimdi- veya Silivri’de, işte, Sincan’da yatanlar, Mamak’taki
çocuklar... Mamak’taki çocuk kendisi mi seçti? Buradaki çocuğu alıyor komutanları,
götürüyor, o “darbeci” oluyor ama diyelim ki onun aynı mahallesinden çıkmış er
bir başka yerde, Çanakkale’deki çocuk hiçbir şekilde bir şeye karışmadığı için
askerliğini yapıyor. Tezkeresine bir hafta kalmış; bakın, düğün davetiyesini
bastırmış, düğün davetiyesini. Darbeci olan birisi düğün davetiyesi mi bastırır
Allah aşkına, böyle bir şey olabilir mi? 
Ben
buradan Sayın Cumhurbaşkanına sesleniyorum, Hükûmete sesleniyorum, buradan
hâkimlere, savcılara sesleniyorum: Bu çocukların suçlu olması mümkün değil.
Suçlu varsa suçunu ispat edin, iddianameyi ortaya koyun. Hiçbir şey ortaya
koymadan bu insanları yedi aydır tutuklu tutuyorsunuz ve bu insanlar artık
gelemiyorlar. Bakın, fakir aileler yemin ediyor, “Komşumdan 50 lira ödünç
aldım, çocuğuma harçlık olarak bıraktım.” diyor. 
Sayın
Bakan, lütfen bunları Bakanlar Kurulunda gündeme getirin. Sayın Bakan, sizlere
sesleniyorum, bunları gündeme getirin Bakanlar Kurulunda.
KÜLTÜR
VE TURİZM BAKANI NABİ AVCI (Eskişehir) - Tamam.
ERHAN
USTA (Devamla) - 50 lira harçlığı Diyarbakır’dan gelen kadıncağız çocuğuna,
Sincan’a getiriyor. Her hafta Sincan’a nasıl gelsin insanlar, ta dünyanın
orasından burasından Silivri’ye nasıl gelsin? Niye bu mağduriyetlerin üzerine
gitmiyoruz, niye bunlarla ilgili bir şey yapmıyoruz? Ha, niye yapılmadığı belli
tabii. Tabii, şimdi, yurtta sulh konseyiyle ilgilenen yok; AKP’nin içerisindeki
veya diğer siyasi partilerin içerisindeki FETÖ’cülerle ilgili bir tane
operasyon yok…
(Mikrofon
otomatik cihaz tarafından kapatıldı) 
BAŞKAN
- Buyurunuz, tamamlayınız Sayın Usta, mikrofonunuzu açıyorum.
ERHAN
USTA (Devamla) - …kaçak generaller var, onları tutuklayan yok; milletin erine,
erbaşına gücümüz yetiyor; böyle bir şey olmaz. Belediye başkanları… Parsel
parsel memleketi FETÖ’ye dağıtana bir şey yok, ondan sonra geliyoruz burada, bu
çocuklar, bu insanlar tutuklu olarak yedi aydır duruyor. Yazıktır, günahtır.
Salın, mahkemeleri devam etsin. Varsa bir şeyi gelin, gereğini sonradan yapın
yine, bunlar bir yerde kaçacak hâli yok zaten. 
Sonra
“hain” diyenler var. Bakın, bilmiyorum size de geliyordur muhtemelen bunlar.
Bir tanesi Sivas’tan, bir tanesi Maraş’tan. Çok acıdır. Benim bildiğim, benimle
temasa geçen iki tane aile oldu. Çöp poşetinde bir hafta sonra çocuklarını
buluyorlar, kokmuş bir şekilde, yüzü neredeyse tanınmayacak bir şekilde.
“Çocuğumuzun öldüğüne bir şey demiyorum selasına müsaade etmediler, camiyi
kilitlediler. Defnedilmesi için mezarlığa müsaade edilmedi.” diyor. Bu
çocukların daha sonrasında silahından bir tane dahi kurşun çıkmadı, beş ay
sonra da raporla tescilleniyor. Ne olacak? Bunların itibarlarını kim iade
edecek? Bu ailelerin yüreğine kim su serpecek? Olmaz böyle şey. 
(Mikrofon
otomatik cihaz tarafından kapatıldı) 
ERHAN
USTA (Devamla) - Bakın, aileler, anneler, babalar kanser. Çocuklarının
psikolojisi bozulmuş. Yapmayın Allah aşkına. Bu milletin, bu devletin iyiliğini
istiyorsak bunların üzerine gidilmesi lazım. “Tuzumuz kuru. Bize bir şey
olmaz.” demek bize yakışmaz. 
Genel
Kurulu saygıyla selamlarım. (MHP sıralarından alkışlar)
BAŞKAN
– Teşekkür ederim Sayın Usta.
Madde
üzerinde ikinci olarak Halkların Demokratik Partisi Grubu adına Mardin
Milletvekili Mithat Sancar konuşacaktır.
Buyurunuz
Sayın Sancar. (HDP sıralarından alkışlar)
HDP
GRUBU ADINA MİTHAT SANCAR (Mardin) – Teşekkürler Sayın Başkan.
Değerli
milletvekilleri, bir uluslararası anlaşmayı görüşüyoruz. Bu anlaşma üzerine söz
aldım grubumuz adına konuşmak üzere. 
Uluslararası anlaşmalarla ilgili ilk söyleyeceğimiz
şey, uluslararası hukukun bazı temel alanlarının ve kurallarının olduğudur.
1945’ten sonra yani İkinci Dünya Savaşı’nı takiben uluslararası hukukun temel
taşı insan hakları olarak belirlenmiştir. Neden insan hakları uluslararası
hukukta bu kadar önemsenmiştir? Uluslararası hukuk neden insan hakları üzerine
inşa edilmek istenmiştir? Sebebi çok açık. Ta o tarihe kadar on iki yıl boyunca
bir Nazi zulmü yaşandı, İkinci Dünya Savaşı yaşandı; büyük barbarlıklar,
vahşetler, vicdansızlıklar gördü insanlık âlemi ve bunların bir daha tekrar
etmesini önlemek için bir tedbir olarak insan haklarını uluslararası hukuka
sokmayı kabul etti. Uluslararası insan hakları hukukunun çok temel bir prensibi
vardır arkadaşlar. İnsanın, onur sahibi bir varlık olarak haklardan
yararlanması gerektiğini öngörür uluslararası insan hakları ve bu haklardan
eşit bir şekilde bütün insanların yararlanmasını sağlamayı bütün devletlerin
yükümlülüğü olarak öngörür. Daha sade bir şekilde söyleyelim: Aslında
uluslararası insan hakları hukuku evrensel bir vicdan yaratmayı hedeflemiştir.
İnsanlığın ortak vicdanını belli temel ilkeler ve kabuller üzerine inşa etmeyi
hedeflemiştir uluslararası insan hakları hukuku. 
“Vicdan” dediğimiz zaman da ne anlamamız gerektiğine
ilişkin farklı görüşlere sahip olabiliriz ama genel olarak vicdanın ne ifade
ettiğini herhâlde bazı temel konularda birlikte tespit etmemiz mümkün, ortak
noktalar saptamamız mümkün. Bir defa, “vicdan” dediğimiz şeyin insanın kendine
karşı sadece iç dünyasına ilişkin bir değer sistemi olmadığını ya da bir
değerlendirme faaliyeti olmadığını belirtelim. İnsanın davranışlarını da
belirleyen bir şeydir vicdan, insanın başka insanlarla ilişkideki tavırlarını
da belirleyen bir merci gibidir. Dolayısıyla, sadece iç dünyada bir gizli hesap
meselesi olmanın çok ötesindedir. Vicdanın çeşitli gerekleri vardır, belki
bunları en sade şekilde şöyle ifade edebiliriz: Bir defa, keyfî davranmamak
vicdanın gereğidir. Yani “Ben istediğim şekilde istediğim şartlarda
davranışlarımı değiştiririm; istediğime şöyle davranırım, istediğime böyle
davranırım.” dediğiniz zaman vicdanın gerekleriyle uyuşmayan bir tavır ortaya
koymuş olursunuz. Bunun gibi sadece kendi çıkarını gözetmek, kendini merkeze
almak, ayrımcılık yapmak, fırsatçılık yapmak, çifte standart, bunların
hiçbirinin vicdanla bağdaşması söz konusu olmaz. Vicdan ile siyaset arasında
çok sıkı bir bağ olduğunu da belirtelim. Bu mesele, hem teolojide hem de
seküler alanda, felsefede, bilimlerin çeşitli alanlarında çokça konuşulmuş bir
konudur. Bir söz aktarayım size, eğer siyaseti vicdanın gereklerinden
koparırsanız geriye sadece yıkıcı bir faaliyet bırakırsınız. Vicdandan yoksun
bir siyasetin ilk yıkacağı şey de kendisidir yani siyaset vicdandan yoksun
olduğu takdirde mutlaka bir şekilde hızla kendini yok etmeye doğru gider.
Siyasetin kendini yok ettiği yerde insanların ortak kurallar üretmek için
çeşitli mekanizmalar kurmalarının da imkânı ortadan kalkar, keyfîlik hâkim
olur, mutlaka bundan sonrası da zalimliklerdir, adaletsizliklerdir,
haksızlıklardır. Vicdanın çok basit bir kuralı var, bunu herhâlde herkes kabul
eder, hem dinlerde vardır bu kural hem de felsefede pek çok düşünürün ortak
kabulüdür farklı formüllerle ifade etmiş olsalar bile. Sana yapılmasını
istemediğin şeyi başkasına yapma. Bundan daha basit bir vicdan kuralı
tanımıyoruz herhâlde değil mi? Son derece basittir, açıktır.
Bütün
bu girişi neden yaptım? Evet, bir olağanüstü hâl dönemi yaşıyoruz, ondan önce
bir darbe girişimi oldu. Bu darbe girişimine karşı tedbirler almak üzere
olağanüstü hâl ilan ettiğini söyledi, belirtti, bu kararı aldı Cumhurbaşkanlığı
başkanlığında toplanan Bakanlar Kurulu ve ondan sonra da kanun hükmünde
kararnamelerle ülkeyi yönetmeye başladı. Bu kanun hükmünde kararnamelerin çok
temel özelliği, sınırlarının olmamasıdır yani keyfî kullanıma son derece
açıktır Türkiye’de, Anayasa’da kanun hükmünde kararnameler, Anayasa’ya göre
onlara sınır koymak kolay değildir. Bir tek sınır koymak mümkündü, eğer Anayasa
Mahkemesi daha önceki içtihadını yineleseydi, o zaman kanun hükmünde
kararnamelere bir sınır konabilecekti fakat Anayasa Mahkemesi de belli ki
korktu, çekindi veya başka sebeplerle daha önceki içtihadını tekrar etmedi, bu
içtihattan vazgeçti. Şu hâlde Türkiye’de, anayasal düzene göre kanun hükmünde
kararnamelere sınır çekecek başka bir yol, başka bir mekanizma şu an mevcut
değil. Böyle keyfî kullanıma elverişli bir düzen var karşımızda ve Hükûmet de
bunu sonsuzca kullanıyor. Ayrıca, denetim imkânları da yok kanun hükmünde
kararnamelerin, Hükûmet de denetimsizliğin verdiği imkânları sonuna kadar
kullanmakta herhangi bir beis görmüyor.
Geçen
gün akademiden atılan arkadaşlarımızla ilgili bazı tespitlerde bulunmuş, bazı
ifadeler kullanmıştım, onları yeniden biraz daha açarak hatırlatayım. Bugüne
kadar üniversitelerden atılan akademisyen sayısı 4.881’i buldu, 5 bine
yaklaştı. Neye göre belirlendiğini sorduğumuzda da aslında ellerinde bir tek
ölçü var görünüyor, somut söyledikleri; FETÖ diye tanımlanan örgütle herhangi
bir şekilde bağlantı içinde olmak yeterli görülüyor ama diğerleri için barış
bildirisine imza atmak yeterli sayılmış. Yani “barış akademisyenleri” dediğimiz
dostlarımızı, arkadaşlarımızı sadece o bildiriye imza attıkları için tasfiye
ettiklerini açıkça söylüyorlar. Şimdi, bunun ne kadar keyfîce, adaletsizce bir
uygulama olduğunu göstermek üzere 28 Şubat uygulamalarını örnek vermiştik. 28
Şubatta da sadece mürteci olduğu şüphesi yeterli görülmüştü kamudan tasfiyeler
için insanların.
Bugün
bir haber okudum, YÖK Başkanı Yekta Saraç bazı AKP milletvekillerine
akademisyenlerin neden çıkarıldığı konusunda açıklamalar yapmış; böyle diyor
haber: “Efendim, bildiriye imza atan öğretim üyeleriyle dekanlar tek tek
konuştu. Bildiriden imzalarını çekmeleri istendi, çekmemekte direnenler atıldı.
Biz görevimizi yaptık.” diyor. Nabi Hocam, size bu uygulama ikna odalarını
hatırlatmıyor mu? Evet, ikna odaları kuruldu ve bugüne kadar da sürekli her
olayda ikna odalarını gündeme getirdiniz. Neydi ikna odaları? İşte, efendim,
başörtüsü takan öğrencileri bazı hocalar bir odaya alıp ikna etmek
istiyorlardı, bundan vazgeçirmek istiyorlardı. Şimdi, 28 Şubatın başka hangi
yöntemini denemediniz? Bugüne kadar 28 Şubatın size yaptığını iddia ettiğiniz
ve büyük bir kısmı da gerçekten yapılmış olan uygulamaların hepsini neredeyse
daha da ileri götürerek bu iktidar kullanıyor arkadaşlar. Bu, çifte
standarttır; bu, vicdansızlıktır. 
Bir
de Halil Cibran’ın bir sözünü hatırlatayım size: “Bir insanı, en iyi, sustuğu
yerden tanıyabilirsiniz.” diyor. Bu uygulamalara susanların vicdanları yok mu?
Eğer vicdan uyanmışsa onu susturmanız zordur. Ya onun gereğini yapacaksınız ve
bedel ödeyeceksiniz ya da vicdanı bastırıp vicdansız olmayı kabul edeceksiniz.
Seçim sizindir. Sizi vicdanlarınızla baş başa bırakıyorum.
Hepinizi
saygıyla, sevgiyle selamlıyorum. (HDP sıralarından alkışlar)
BAŞKAN
– Teşekkür ederim Sayın Sancar.
1’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
2’nci
maddeyi okutuyorum:

MADDE 2- (1) Bu Kanun yayımı tarihinde yürürlüğe
girer.
BAŞKAN
– 2’nci maddeyi oylarınıza sunuyorum: Kabul edenler... Kabul etmeyenler...
2’nci madde kabul edilmiştir.
3’üncü
maddeyi okutuyorum:

MADDE 3- (1) Bu Kanun hükümlerini
Bakanlar Kurulu yürütür. 
BAŞKAN
– 3’üncü maddeyi oylarınıza sunuyorum: Kabul edenler... Kabul etmeyenler...
3’üncü madde kabul edilmiştir.
Tasarının
tümü açık oylamaya tabidir. 
Açık
oylama için iki dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ile Endonezya Cumhuriyeti
Hükümeti Arasında Savunma Sanayi İş Birliği Anlaşmasının Onaylanmasının Uygun
Bulunduğu Hakkında Kanun Tasarısı açık oylama sonucunu bilgilerinize sunuyorum:

“Oy
sayısı  : 188 
Kabul
 : 186
Ret
 : 2 (x)
 Kâtip
Üye Kâtip Üye 
 Sema
Kırcı  Mücahit Durmuşoğlu
 Balıkesir
 Osmaniye”
Tasarı
kabul edilmiş ve kanunlaşmıştır, hayırlı olsun.
7’nci
sırada bulunan, Türkiye Cumhuriyeti Hükümeti ile Çin Halk Cumhuriyeti Hükümeti
Arasında Yatırımların Karşılıklı Teşviki ve Korunmasına İlişkin Anlaşma ve Eki
Protokolün Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
7.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşma ve Eki Protokolün Onaylanmasının Uygun Bulunduğuna
Dair Kanun Tasarısı (1/691) ve Dışişleri Komisyonu Raporu (S. Sayısı: 361)
BAŞKAN
– Komisyon? Yok.
Ertelenmiştir.
8’inci
sırada bulunan, Türkiye Cumhuriyeti Hükümeti ile Çin Halk Cumhuriyeti Hükümeti
Arasında Demiryolları Alanında İşbirliğine İlişkin Anlaşmanın Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine başlayacağız. 
8.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında Demiryolları Alanında İşbirliğine İlişkin
Anlaşmanın Onaylanmasının Uygun Bulunduğuna Dair Kanun Tasarısı (1/700) ve
Dışişleri Komisyonu Raporu (S. Sayısı: 380) (x)
BAŞKAN
– Komisyon? Yerinde.
Hükûmet?
Yerinde.
Komisyon
raporu 380 sıra sayısıyla bastırılıp dağıtılmıştır.
Tasarının
tümü üzerinde söz isteyen yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:
TÜRKİYE
CUMHURİYETİ HÜKÜMETİ İLE ÇİN HALK CUMHURİYETİ HÜKÜMETİ ARASINDA DEMİRYOLLARI
ALANINDA İŞBİRLİĞİNE İLİŞKİN ANLAŞMANIN ONAYLANMASININ UYGUN BULUNDUĞUNA DAİR
KANUN TASARISI

MADDE 1-
(1) 14
Kasım 2015 tarihinde Antalya’da imzalanan “Türkiye Cumhuriyeti Hükümeti ile Çin
Halk Cumhuriyeti Hükümeti Arasında Demiryolları Alanında İşbirliğine İlişkin
Anlaşma”nın onaylanması uygun bulunmuştur.
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
3’üncü
maddeyi okutuyorum:
MADDE 3-
(1) Bu Kanun hükümlerini Bakanlar Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Tasarının
tümü açık oylamaya tabidir. 
Açık
oylama için bir dakika süre veriyorum.
(Elektronik
cihazla oylama yapıldı)
BAŞKAN
– Toplantı yeter sayısı yoktur.
Birleşime
beş dakika ara veriyorum.
Kapanma Saati: 19.06
DÖRDÜNCÜ OTURUM
Açılma Saati: 19.13
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Sema KIRCI (Balıkesir), Mücahit DURMUŞOĞLU (Osmaniye)
-----0-----
BAŞKAN – Sayın
milletvekilleri, Türkiye Büyük Millet Meclisinin 70’inci Birleşiminin Dördüncü
Oturumunu açıyorum. 
380
sıra sayılı Kanun Tasarısı’nın yapılan açık oylamasında toplantı yeter sayısı
bulunamamıştı.
Şimdi,
tasarıyı tekrar oylarınıza sunacağım.
Açık
oylama için iki dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ile Çin Halk Cumhuriyeti
Hükümeti Arasında Demiryolları Alanında İşbirliğine İlişkin Anlaşmanın
Onaylanmasının Uygun Bulunduğuna Dair Kanun Tasarısı’nın açık oylama sonucunu
bilgilerinize sunuyorum:
“Kullanılan oy sayısı  : 210
Kabul : 210 (x)
 Kâtip Üye Kâtip
Üye
 Sema Kırcı Mücahit
Durmuşoğlu
 Balıkesir Osmaniye”
Tasarı kabul edilmiş ve kanunlaşmıştır.
Hayırlı olsun.
9’uncu sırada bulunan, Türkiye
Cumhuriyeti Hükümeti ile Çin Halk Cumhuriyeti Hükümeti Arasında İpek Yolu
Ekonomik Kuşağının, 21. Yüzyıl Denizdeki İpek Yolunun ve Orta Koridor
Girişiminin Uyumlaştırılmasına İlişkin Mutabakat Zaptının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlıyoruz.
9.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında İpek Yolu Ekonomik Kuşağının, 21. Yüzyıl
Denizdeki İpek Yolunun ve Orta Koridor Girişiminin Uyumlaştırılmasına İlişkin
Mutabakat Zaptının Onaylanmasının Uygun Bulunduğuna Dair Kanun Tasarısı (1/673)
ve Dışişleri Komisyonu Raporu (S. Sayısı: 378) (xx)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 378 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
1’inci maddeyi okutuyorum:

TÜRKİYE
CUMHURİYETİ HÜKÜMETİ İLE ÇİN HALK CUMHURİYETİ HÜKÜMETİ ARASINDA İPEK YOLU
EKONOMİK KUŞAĞININ, 21. YÜZYIL DENİZDEKİ İPEK YOLUNUN VE ORTA KORİDOR
GİRİŞİMİNİN UYUMLAŞTIRILMASINA İLİŞKİN MUTABAKAT ZAPTININ ONAYLANMASININ UYGUN
BULUNDUĞUNA DAİR KANUN TASARISI 
MADDE
1- (1) 14 Kasım 2015 tarihinde Antalya’da imzalanan “Türkiye Cumhuriyeti
Hükümeti ile Çin Halk Cumhuriyeti Hükümeti Arasında İpek Yolu Ekonomik
Kuşağının, 21. Yüzyıl Denizdeki İpek Yolunun ve Orta Koridor Girişiminin
Uyumlaştırılmasına İlişkin Mutabakat Zaptı”nın onaylanması uygun bulunmuştur. 
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci
maddeyi okutuyorum:

MADDE 2- (1) Bu Kanun yayımı tarihinde
yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
3’üncü
maddeyi okutuyorum:

MADDE 3- (1) Bu Kanun hükümlerini Bakanlar
Kurulu yürütür.
BAŞKAN – 3’üncü maddeyi oylarınıza
sunuyorum: Kabul edenler… Kabul
etmeyenler… 3’üncü madde kabul edilmiştir. 
Tasarının
tümü açık oylamaya tabidir. 
Açık
oylama için bir dakika süre veriyorum. 
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ile Çin Halk Cumhuriyeti
Hükümeti Arasında İpek Yolu Ekonomik Kuşağının, 21. Yüzyıl Denizdeki İpek
Yolunun ve Orta Koridor Girişiminin Uyumlaştırılmasına İlişkin Mutabakat
Zaptının Onaylanmasının Uygun Bulunduğuna Dair Kanun Tasarısı açık oylama
sonucunu bilgilerinize sunuyorum: 
“Kullanılan oy sayısı  : 215
Kabul : 215 (x)
 Kâtip Üye Kâtip
Üye
 Sema Kırcı Mücahit
Durmuşoğlu
 Balıkesir Osmaniye”
Tasarı
kabul edilmiş ve kanunlaşmıştır. Hayırlı olsun. 
10’uncu
sırada bulunan Avrupa Konseyi Bakanlar Komitesinin Kültür Yollarına İlişkin
Genişletilmiş Kısmi Anlaşmayı Tesis Eden Kararına Katılmamızın Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlıyoruz. 
10.- Avrupa Konseyi Bakanlar Komitesinin
Kültür Yollarına İlişkin Genişletilmiş Kısmi Anlaşmayı Tesis Eden Kararına
Katılmamızın Uygun Bulunduğuna Dair Kanun Tasarısı (1/373) ve Dışişleri
Komisyonu Raporu (S. Sayısı: 88) (x)
BAŞKAN
– Komisyon? Yerinde. 
Hükûmet?
Yerinde. 
Komisyon
Raporu 88 sıra sayısıyla bastırılıp dağıtılmıştır. 
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:

AVRUPA
KONSEYİ BAKANLAR KOMİTESİNİN KÜLTÜR YOLLARINA İLİŞKİN GENİŞLETİLMİŞ KISMİ
ANLAŞMAYI TESİS EDEN KARARINA KATILMAMIZIN UYGUN BULUNDUĞUNA DAİR KANUN
TASARISI

MADDE 1-
(1) Avrupa Konseyi Bakanlar Komitesi Bakan Yardımcılarının 8 Aralık 2010
tarihinde yapılan 1101 inci toplantısında kabul edilen “Kültür Yollarına
İlişkin Genişletilmiş Kısmi Anlaşmayı Tesis Eden CM/RES (2010) 53 Sayılı
Kararı”na beyan ile birlikte katılmamız uygun bulunmuştur.
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… 1’inci
madde kabul edilmiştir.
2’nci
maddeyi okutuyorum:

MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… 2’nci
madde kabul edilmiştir.
3’üncü
maddeyi okutuyorum:

MADDE 3-
(1) Bu Kanun hükümlerini Bakanlar Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… 3’üncü
madde kabul edilmiştir.
Tasarının
tümü açık oylamaya tabidir. 
Açık
oylama için bir dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, Avrupa Konseyi Bakanlar Komitesinin Kültür Yollarına
İlişkin Genişletilmiş Kısmi Anlaşmayı Tesis Eden Kararına Katılmamızın Uygun
Bulunduğuna Dair Kanun Tasarısı açık oylama sonucunu bilgilerinize sunuyorum:
“Kullanılan oy
sayısı  : 216
Kabul : 216(x)
 Kâtip Üye Kâtip
Üye
 Sema Kırcı Mücahit
Durmuşoğlu
 Balıkesir Osmaniye”
Tasarı kabul
edilmiş ve kanunlaşmıştır. Hayırlı olsun.
11’inci
sırada bulunan, Türkiye Cumhuriyeti Hükümeti ile Kuzey Kıbrıs Türk Cumhuriyeti
Hükümeti Arasında Su Temini ve Yönetimine İlişkin Hükümetlerarası Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlıyoruz.
11.- Türkiye Cumhuriyeti Hükümeti ile Kuzey
Kıbrıs Türk Cumhuriyeti Hükümeti Arasında Su Temini ve Yönetimine İlişkin
Hükümetlerarası Anlaşmanın Onaylanmasının Uygun Bulunduğuna Dair Kanun Tasarısı
(1/719) ve Dışişleri Komisyonu Raporu (S. Sayısı: 406) (xx)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 406 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:


TÜRKİYE CUMHURİYETİ HÜKÜMETİ İLE KUZEY KIBRIS
TÜRK CUMHURİYETİ HÜKÜMETİ ARASINDA SU TEMİNİ VE YÖNETİMİNE İLİŞKİN
HÜKÜMETLERARASI ANLAŞMANIN ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 2 Mart 2016 tarihinde Ankara’da
imzalanan “Türkiye Cumhuriyeti Hükümeti ile Kuzey Kıbrıs Türk Cumhuriyeti
Hükümeti Arasında Su Temini ve Yönetimine İlişkin Hükümetlerarası Anlaşma”nın
onaylanması uygun bulunmuştur.
BAŞKAN
– 1’inci maddeyi oylarınıza sunuyorum. Kabul edenler… Kabul etmeyenler… 1’inci
madde kabul edilmiştir.
2’nci
maddeyi okutuyorum:

MADDE 2- (1) Bu Kanun yayımı tarihinde yürürlüğe
girer.
BAŞKAN
– 2’nci maddeyi oylarınıza sunuyorum. Kabul edenler… Kabul etmeyenler… 2’nci
madde kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
- 3’üncü maddeyi oylarınıza sunuyorum: Kabul edenler… Kabul etmeyenler… 3’üncü
madde kabul edilmiştir.
Tasarının
tümü açık oylamaya tabidir.
Açık
oylama için bir dakika süre veriyorum.
(Elektronik
cihazla oylama yapıldı) 
BAŞKAN
– Sayın milletvekilleri, Türkiye Cumhuriyeti Hükümeti ile Kuzey Kıbrıs Türk
Cumhuriyeti Hükümeti Arasında Su Temini ve Yönetimine İlişkin Hükümetlerarası
Anlaşmanın Onaylanmasının Uygun Bulunduğuna Dair Kanun Tasarısı’nın açık oylama
sonucunu bilgilerinize sunuyorum:
“Kullanılan oy sayısı  : 214
Kabul : 214 (x)
 Kâtip Üye Kâtip
Üye
 Sema Kırcı Mücahit
Durmuşoğlu
 Balıkesir Osmaniye”

Tasarı
kabul edilmiş ve kanunlaşmıştır. Hayırlı olsun. 
12’nci
sırada bulunan, Türkiye Cumhuriyeti Hükümeti ile Surinam Cumhuriyeti Hükümeti
Arasında Dostluk ve İşbirliği Anlaşmasının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu’nun görüşmelerine başlıyoruz.

12.- Türkiye Cumhuriyeti Hükümeti ile
Surinam Cumhuriyeti Hükümeti Arasında Dostluk ve İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/337) ve Dışişleri
Komisyonu Raporu (S. Sayısı: 35) (xx)
BAŞKAN
– Komisyon? Yerinde. 
Hükûmet?
Yerinde. 
Komisyon
Raporu 35 sıra sayısıyla bastırılıp dağıtılmıştır. 
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:

TÜRKİYE CUMHURİYETİ HÜKÜMETİ İLE SURİNAM CUMHURİYETİ HÜKÜMETİ
ARASINDA DOSTLUK VE İŞBİRLİĞİ ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI

MADDE 1-
(1) 7 Mart 2013 tarihinde Ankara’da imzalanan “Türkiye Cumhuriyeti Hükümeti ile
Surinam Cumhuriyeti Hükümeti Arasında Dostluk ve İşbirliği Anlaşması”nın
onaylanması uygun bulunmuştur.
BAŞKAN
– 1’inci maddeyi oylarınıza sunuyorum: Kabul edenler... Kabul etmeyenler...
1’inci madde kabul edilmiştir.
2’nci
maddeyi okutuyorum:

MADDE 2-
(1) Bu Kanun yayımı tarihinde yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler... Kabul etmeyenler...
2’nci madde kabul edilmiştir.
3’üncü
maddeyi okutuyorum:

MADDE 3-
(1) Bu Kanun hükümlerini Bakanlar Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler... Kabul etmeyenler...
3’üncü madde kabul edilmiştir.
Tasarının
tümü açık oylamaya tabidir.
Açık
oylama için bir dakika süre veriyorum. 
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti
ile Surinam Cumhuriyeti Hükümeti Arasında Dostluk ve İşbirliği Anlaşmasının
Onaylanmasının Uygun Bulunduğuna Dair Kanun Tasarısı’nın açık oylama
sonucunu bilgilerinize sunuyorum:
“Kullanılan oy sayısı  : 215
Kabul : 215 (x)
 Kâtip Üye Kâtip
Üye
 Sema Kırcı Mücahit
Durmuşoğlu
 Balıkesir Osmaniye”
Tasarı
kabul edilmiş ve kanunlaşmıştır. Hayırlı olsun. 
13’üncü
sırada bulunan, Türkiye Cumhuriyeti Hükümeti ile Çin Halk Cumhuriyeti Hükümeti
Arasında Ulaştırma Altyapısı ve Denizcilik Alanında İşbirliği Mutabakat
Zaptının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlıyoruz. 
13.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında Ulaştırma Altyapısı ve Denizcilik Alanında
İşbirliği Mutabakat Zaptının Onaylanmasının Uygun Bulunduğuna Dair Kanun
Tasarısı (1/407) ve Dışişleri Komisyonu Raporu (S. Sayısı: 83) (x)
BAŞKAN – Komisyon? Yerinde. 
Hükûmet? Yerinde. 
Komisyon Raporu 83 sıra sayısıyla bastırılıp
dağıtılmıştır. 
Tasarının tümü üzerinde söz isteyen? Yok. 
Maddelerine geçilmesini oylarınıza sunuyorum: Kabul
edenler… Kabul etmeyenler… Kabul edilmiştir. 
1’inci maddeyi okutuyorum:

TÜRKİYE CUMHURİYETİ HÜKÜMETİ İLE ÇİN HALK
CUMHURİYETİ HÜKÜMETİ ARASINDA ULAŞTIRMA ALTYAPISI VE DENİZCİLİK ALANINDA İŞBİRLİĞİ MUTABAKAT ZAPTININ
ONAYLANMASININ UYGUN BULUNDUĞUNA DAİR KANUN TASARISI

MADDE 1-
(1) 8 Ekim 2010 tarihinde Ankara’da imzalanan “Türkiye Cumhuriyeti Hükümeti ile
Çin Halk Cumhuriyeti Hükümeti Arasında Ulaştırma Altyapısı ve Denizcilik
Alanında İşbirliği Mutabakat Zaptı”nın onaylanması uygun bulunmuştur.
BAŞKAN – 1’inci maddeyi oylarınıza sunuyorum: Kabul
edenler… Kabul etmeyenler… 1’inci madde kabul edilmiştir. 
2’nci maddeyi okutuyorum:

MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… 2’nci
madde kabul edilmiştir. 
3’üncü maddeyi okutuyorum:

MADDE 3-
(1) Bu Kanun hükümlerini Bakanlar Kurulu yürütür.
BAŞKAN – 3’üncü maddeyi oylarınıza sunuyorum: Kabul
edenler… Kabul etmeyenler… 3’üncü madde kabul edilmiştir.
Tasarının
tümü açık oylamaya tabidir. 
Açık
oylama için bir dakika süre veriyorum. 
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ile Çin Halk Cumhuriyeti
Hükümeti Arasında Ulaştırma Altyapısı ve Denizcilik Alanında İşbirliği
Mutabakat Zaptının Onaylanmasının Uygun Bulunduğuna Dair Kanun Tasarısı açık
oylama sonucunu bilgilerinize sunuyorum: 
“Oy sayısı  : 220
Kabul : 220 (x)
 
 Kâtip Üye Kâtip
Üye
 Sema Kırcı Mücahit
Durmuşoğlu
 Balıkesir Osmaniye”
Tasarı
kabul edilmiş ve kanunlaşmıştır. Hayırlı olsun. 
14’üncü
sırada bulunan, Türkiye Cumhuriyeti Sağlık Bakanlığı ile Çin Halk Cumhuriyeti
Sağlık Bakanlığı Arasında Sağlık Alanında İşbirliğine Dair Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlıyoruz.
14.- Türkiye Cumhuriyeti Sağlık Bakanlığı
ile Çin Halk Cumhuriyeti Sağlık Bakanlığı Arasında Sağlık Alanında İşbirliğine
Dair Anlaşmanın Onaylanmasının Uygun Bulunduğuna Dair Kanun Tasarısı (1/507) ve
Dışişleri Komisyonu Raporu (S. Sayısı: 181) (xx)
BAŞKAN
– Komisyon? Yerinde. 
Hükûmet?
Yerinde. 
Komisyon
Raporu 181 sıra sayısıyla bastırılıp dağıtılmıştır. 
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:

TÜRKİYE CUMHURİYETİ
SAĞLIK BAKANLIĞI İLE ÇİN HALK CUMHURİYETİ SAĞLIK BAKANLIĞI ARASINDA SAĞLIK
ALANINDA İŞBİRLİĞİNE DAİR ANLAŞMANIN ONAYLANMASININ UYGUN BULUNDUĞUNA DAİR
KANUN TASARISI

MADDE 1- (1) 23 Nisan 2009 tarihinde Pekin’de
imzalanan “Türkiye Cumhuriyeti Sağlık Bakanlığı ile Çin Halk Cumhuriyeti Sağlık
Bakanlığı Arasında Sağlık Alanında İşbirliğine Dair Anlaşma”nın onaylanması
uygun bulunmuştur.

BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… 1’inci
madde kabul edilmiştir.
2’nci
maddeyi okutuyorum:
MADDE 2-
(1) Bu Kanun yayımı tarihinde yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… 2’nci
madde kabul edilmiştir.
3’üncü
maddeyi okutuyorum:
MADDE 3-
(1) Bu Kanun hükümlerini Bakanlar Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… 3’üncü
madde kabul edilmiştir.
Tasarının
tümü açık oylamaya tabidir. 
Açık
oylama için bir dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Sağlık Bakanlığı ile Çin Halk
Cumhuriyeti Sağlık Bakanlığı Arasında Sağlık Alanında İşbirliğine Dair
Anlaşmanın Onaylanmasının Uygun Bulunduğuna Dair Kanun Tasarısı açık oylama
sonucunu bilgilerinize sunuyorum:
“Oy sayısı  : 222
Kabul : 222 (x)
 Kâtip Üye Kâtip
Üye
 Sema Kırcı Mücahit
Durmuşoğlu
 Balıkesir Osmaniye”
Tasarı
kabul edilmiş ve kanunlaşmıştır. Hayırlı olsun.
15’inci
sırada bulunan Türkiye Cumhuriyeti Hükümeti ile Çin Halk Cumhuriyeti Hükümeti
Arasında Bilgi ve İletişim Teknolojileri Alanında İşbirliği İçin Mutabakat
Zaptının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlıyoruz.
15.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında Bilgi ve İletişim Teknolojileri Alanında
İşbirliği İçin Mutabakat Zaptının Onaylanmasının Uygun Bulunduğuna Dair Kanun
Tasarısı (1/468) ve Dışişleri Komisyonu Raporu (S. Sayısı: 251) (x)
BAŞKAN
– Komisyon? Yerinde. 
Hükûmet?
Yerinde. 
Komisyon
Raporu 251 sıra sayısıyla bastırılıp dağıtılmıştır. 
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
1’inci
maddeyi okutuyorum:

TÜRKİYE CUMHURİYETİ HÜKÜMETİ İLE ÇİN HALK
CUMHURİYETİ HÜKÜMETİ ARASINDA BİLGİ VE İLETİŞİM TEKNOLOJİLERİ ALANINDA
İŞBİRLİĞİ İÇİN MUTABAKAT ZAPTININ ONAYLANMASININ UYGUN BULUNDUĞUNA DAİR KANUN
TASARISI

MADDE 1- (1) 8 Ekim 2010 tarihinde Ankara’da imzalanan
Türkiye Cumhuriyeti Hükümeti ile Çin Halk Cumhuriyeti Hükümeti Arasında Bilgi
ve İletişim Teknolojileri Alanında İşbirliği İçin Mutabakat Zaptının
Onaylanması uygun bulunmuştur.
BAŞKAN
– 1’inci maddeyi oylarınıza sunuyorum: Kabul edenler... Kabul etmeyenler...
1’inci madde kabul edilmiştir. 
2’nci
maddeyi okutuyorum:
MADDE 2- (1) Bu kanun yayımı tarihinde yürürlüğe girer.
BAŞKAN
- 2’nci maddeyi oylarınıza sunuyorum: Kabul edenler... Kabul etmeyenler...
2’nci madde kabul edilmiştir.
3’üncü
maddeyi okutuyorum:
MADDE 3 – (1) Bu Kanun hükümlerini Bakanlar
Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler... Kabul etmeyenler...
3’üncü madde kabul edilmiştir.
Tasarının
tümü açık oylamaya tabidir. Açık oylama için bir dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ile Çin Halk Cumhuriyeti
Hükümeti Arasında Bilgi ve İletişim Teknolojileri Alanında İşbirliği İçin
Mutabakat Zaptının Onaylanmasının Uygun Bulunduğuna Dair Kanun Tasarısı açık
oylama sonucunu bilgilerinize sunuyorum:
“Kullanılan oy sayısı  : 226
Kabul : 226 (x)
 Kâtip Üye Kâtip
Üye
 Sema Kırcı Mücahit
Durmuşoğlu
 Balıkesir Osmaniye”
Tasarı
kabul edilmiş ve kanunlaşmıştır. 
16’ncı
sırada bulunan, Avrupa Konseyi Terörizmin Önlenmesi Sözleşmesine Ek Protokolün
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlıyoruz.
16.- Avrupa Konseyi Terörizmin Önlenmesi
Sözleşmesine Ek Protokolün Onaylanmasının Uygun Bulunduğuna Dair Kanun Tasarısı
(1/672) ve Dışişleri Komisyonu Raporu (S. Sayısı: 248) (x)
BAŞKAN
- Komisyon? Yerinde.
Hükûmet?
Yerinde.
Komisyon
Raporu 248 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
1’inci maddeyi okutuyorum: 

AVRUPA KONSEYİ
TERÖRİZMİN ÖNLENMESİ SÖZLEŞMESİNE EK PROTOKOLÜN ONAYLANMASININ UYGUN
BULUNDUĞUNA DAİR KANUN TASARISI
MADDE 1- (1) 22 Ekim 2015
tarihinde Riga’da imzalanan “Avrupa Konseyi Terörizmin Önlenmesi Sözleşmesi’ne
Ek Protokol”ün onaylanması uygun bulunmuştur.

BAŞKAN – 1’inci maddeyi oylarınıza sunuyorum: Kabul
edenler... Kabul etmeyenler... 1’inci madde kabul edilmiştir. 
2’nci maddeyi okutuyorum:


MADDE 2- (1) Bu Kanun yayımı
tarihinde yürürlüğe girer.
BAŞKAN – 2’nci maddeyi oylarınıza sunuyorum: Kabul
edenler... Kabul etmeyenler... 2’nci madde kabul edilmiştir. 
3’üncü maddeyi okutuyorum:

MADDE 3- (1) Bu Kanun
hükümlerini Bakanlar Kurulu yürütür.
BAŞKAN – 3’üncü maddeyi oylarınıza sunuyorum: Kabul
edenler... Kabul etmeyenler... 3’üncü madde kabul edilmiştir. 
Tasarının
tümü açık oylamaya tabidir.
Açık
oylama için bir dakika süre veriyorum. 
(Elektronik
cihazla oylama yapıldı)
BAŞKAN
– Sayın milletvekilleri, Avrupa Konseyi Terörizmin
Önlenmesi Sözleşmesine Ek Protokolün Onaylanmasının Uygun Bulunduğuna Dair Kanun
Tasarısı’nın açık oylama sonucunu bilgilerinize sunuyorum:
“Kullanılan oy sayısı  : 220
Kabul : 220 (x)
 Kâtip Üye Kâtip
Üye
 Sema Kırcı Mücahit
Durmuşoğlu
 Balıkesir Osmaniye”

Tasarı
kabul edilmiş ve kanunlaşmıştır. Hayırlı olsun.
17’nci
sırada bulunan, Türkiye Cumhuriyeti Hükümeti ile Pakistan İslam Cumhuriyeti
Hükümeti Arasında Kültür Merkezlerinin Kuruluşu, İşleyişi ve Faaliyetleri
Hakkında Anlaşmanın Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlıyoruz.
17.- Türkiye Cumhuriyeti Hükümeti ile
Pakistan İslam Cumhuriyeti Hükümeti Arasında Kültür Merkezlerinin Kuruluşu,
İşleyişi ve Faaliyetleri Hakkında Anlaşmanın Onaylanmasının Uygun Bulunduğuna
Dair Kanun Tasarısı (1/398) ve Dışişleri Komisyonu Raporu (S. Sayısı: 229)
BAŞKAN
– Komisyon? Yok.
Ertelenmiştir.
18’inci
sırada bulunan, Türkiye Cumhuriyeti Hükümeti ile Büyük Britanya ve Kuzey
İrlanda Birleşik Krallığı Hükümeti Arasında Askeri İş Birliği Çerçeve
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlıyoruz.
18.- Türkiye Cumhuriyeti Hükümeti ile Büyük
Britanya ve Kuzey İrlanda Birleşik Krallığı Hükümeti Arasında Askeri İş Birliği
Çerçeve Anlaşmasının Onaylanmasının Uygun Bulunduğuna Dair Kanun Tasarısı
(1/509) ve Dışişleri Komisyonu Raporu (S. Sayısı: 142)
BAŞKAN
– Komisyon? Yok.
Ertelenmiştir.
19’uncu
sırada bulunan, Enerji Şartı Antlaşmasının Ticaretle İlgili Hükümlerine
Getirilen Değişikliklerin Onaylanmasının Uygun Bulunduğuna Dair Kanun Tasarısı
(1/628) ve Dışişleri Komisyonu Raporu’nun görüşmelerine başlıyoruz.
19.- Enerji Şartı Antlaşmasının Ticaretle
İlgili Hükümlerine Getirilen Değişikliklerin Onaylanmasının Uygun Bulunduğuna
Dair Kanun Tasarısı (1/628) ve Dışişleri Komisyonu Raporu (S. Sayısı: 321) (*)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 321 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:

ENERJİ ŞARTI
ANTLAŞMASININ TİCARETLE İLGİLİ HÜKÜMLERİNE GETİRİLEN DEĞİŞİKLİKLERİN
ONAYLANMASININ UYGUN BULUNDUĞUNA DAİR KANUN TASARISI 

MADDE 1- (1) 23-24 Nisan 1998 tarihlerinde Brüksel’de
düzenlenen Enerji Şartı Konferansında kabul edilen “Enerji Şartı Antlaşmasının
Ticaretle İlgili Hükümlerine Getirilen Değişiklikler”in onaylanması uygun
bulunmuştur. 
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… 1’inci
madde kabul edilmiştir etmeyenler… Kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı
tarihinde yürürlüğe girer.

BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… 2’nci
madde kabul edilmiştir. 
3’üncü
maddeyi okutuyorum:
MADDE
3- (1) Bu Kanun hükümlerini
Bakanlar Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… 3’üncü
madde kabul edilmiştir. 
Tasarının
tümü açık oylamaya tabidir. 
Açık
oylama için bir dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, Enerji Şartı Antlaşmasının Ticaretle İlgili
Hükümlerine Getirilen Değişikliklerin Onaylanmasının Uygun Bulunduğuna Dair
Kanun Tasarısı açık oylama sonucunu bilgilerinize sunuyorum: 
“Kullanılan
oy sayısı : 224
Kabul :
224 (x)

 Kâtip
Üye Kâtip Üye
 Sema
Kırcı Mücahit Durmuşoğlu
 Balıkesir Osmaniye”
Tasarı
kabul edilmiş ve kanunlaşmıştır. Hayırlı olsun. 
20’nci
sırada bulunan, Türkiye Cumhuriyeti Hükümeti ile Çin Halk Cumhuriyeti Hükümeti Arasında
2010-2013 Yıllarına İlişkin Kültürel Değişim Programının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlıyoruz.
20.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında 2010-2013 Yıllarına İlişkin Kültürel Değişim
Programının Onaylanmasının Uygun Bulunduğuna Dair Kanun Tasarısı (1/576) ve
Dışişleri Komisyonu Raporu (S. Sayısı: 392) (xx)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 392 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
1’inci
maddeyi okutuyorum: 
TÜRKİYE CUMHURİYETİ HÜKÜMETİ İLE ÇİN HALK CUMHURİYETİ
HÜKÜMETİ ARASINDA 2010-2013 YILLARINA İLİŞKİN KÜLTÜREL DEĞİŞİM PROGRAMININ
ONAYLANMASININ UYGUN BULUNDUĞUNA DAİR KANUN TASARISI
MADDE
1- (1) 8 Ekim 2010 tarihinde Ankara’da
imzalanan “Türkiye Cumhuriyeti Hükümeti ile Çin Halk Cumhuriyeti Hükümeti
Arasında 2010-2013 Yıllarına İlişkin Kültürel Değişim Programı”nın onaylanması
uygun bulunmuştur.
BAŞKAN
– 1’inci maddeyi oylarınıza sunuyorum: Kabul edenler... Kabul etmeyenler...
Kabul edilmiştir.
2’nci
maddeyi okutuyorum: 
MADDE
2- (1) Bu Kanun yayımı tarihinde
yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler... Kabul etmeyenler...
Kabul edilmiştir.
3’üncü maddeyi okutuyorum: 
MADDE 3 - (1) Bu Kanun hükümlerini Bakanlar Kurulu
yürütür.
BAŞKAN
– 3’üncü maddeyi oylarınıza sunuyorum: Kabul edenler... Kabul etmeyenler...
3’üncü madde kabul edilmiştir. 
Tasarının tümü açık oylamaya tabidir. 
Açık oylama için bir dakika süre
veriyorum.
(Elektronik cihazla oylama yapıldı) 
BAŞKAN
– Sayın milletvekilleri, Türkiye Cumhuriyeti Hükümeti ile Çin Halk Cumhuriyeti
Hükümeti Arasında 2010-2013 Yıllarına İlişkin Kültürel Değişim Programının
Onaylanmasının Uygun Bulunduğuna Dair Kanun Tasarısı açık oylama sonucunu
bilgilerinize sunuyorum: 
“Kullanılan
oy sayısı : 222
Kabul 
: 222(x)

 Kâtip
Üye  Kâtip
Üye
 Sema
Kırcı Mücahit
Durmuşoğlu
 Balıkesir Osmaniye”
Tasarı
kabul edilmiş ve kanunlaşmıştır. Hayırlı olsun. 
21’inci
sırada bulunan, Türkiye Cumhuriyeti Hükümeti ve Fransa Cumhuriyeti Hükümeti
Arasında Enerji Alanında İşbirliği Anlaşmasının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu’nun görüşmelerine başlıyoruz.

21.- Türkiye Cumhuriyeti Hükümeti ve Fransa
Cumhuriyeti Hükümeti Arasında Enerji Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/625) ve Dışişleri
Komisyonu Raporu (S. Sayısı: 193) (x)
BAŞKAN
– Komisyon? Yerinde.
Hükûmet?
Yerinde. 
Komisyon
Raporu 193 sıra sayısıyla bastırılıp dağıtılmıştır. 
Tasarının
tümü üzerinde söz isteyen? Yok. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
1’inci
maddeyi okutuyorum:

TÜRKİYE CUMHURİYETİ
HÜKÜMETİ VE FRANSA CUMHURİYETİ HÜKÜMETİ ARASINDA ENERJİ ALANINDA İŞBİRLİĞİ ANLAŞMASININ
ONAYLANMASININ UYGUN BULUNDUĞUNA DAİR KANUN TASARISI

MADDE 1- (1) 27 Ocak 2014
tarihinde Ankara’da imzalanan “Türkiye Cumhuriyeti Hükümeti ve Fransa
Cumhuriyeti Hükümeti Arasında Enerji Alanında İşbirliği Anlaşması”nın
onaylanması uygun bulunmuştur. 
BAŞKAN – 1’inci maddeyi oylarınıza sunuyorum: Kabul
edenler... Kabul etmeyenler... 1’inci madde kabul edilmiştir. 
2’nci maddeyi okutuyorum:


MADDE 2- (1) Bu Kanun yayımı tarihinde yürürlüğe girer.
BAŞKAN – 2’nci maddeyi oylarınıza sunuyorum: Kabul
edenler... Kabul etmeyenler... 2’nci madde kabul edilmiştir. 
3’üncü maddeyi okutuyorum:

MADDE 3- (1) Bu Kanun hükümlerini Bakanlar Kurulu yürütür.
BAŞKAN – 3’üncü maddeyi oylarınıza sunuyorum: Kabul
edenler... Kabul etmeyenler... 3’üncü madde kabul edilmiştir. 
Tasarının
tümü açık oylamaya tabidir.
Açık
oylama için bir dakika süre veriyorum. 
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti
ve Fransa Cumhuriyeti Hükümeti Arasında Enerji Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı’nın açık oylama
sonucunu bilgilerinize sunuyorum:
“Kullanılan oy sayısı  : 221
Kabul : 220 
Ret : 
1 (x)
 Kâtip Üye Kâtip
Üye
 Sema Kırcı Mücahit
Durmuşoğlu
 Balıkesir Osmaniye”

Tasarı
kabul edilmiş ve kanunlaşmıştır. Hayırlı olsun.
22’nci
sırada bulunan, Türkiye Cumhuriyeti Enerji ve Tabii Kaynaklar Bakanlığı ile
Hindistan Cumhuriyeti Petrol ve Doğal Gaz Bakanlığı Arasında Petrol ve Doğal
Gaz Alanında İşbirliğine Dair Mutabakat Zaptının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlıyoruz. 
22.- Türkiye Cumhuriyeti Enerji ve Tabii
Kaynaklar Bakanlığı ile Hindistan Cumhuriyeti Petrol ve Doğal Gaz Bakanlığı
Arasında Petrol ve Doğal Gaz Alanında İşbirliğine Dair Mutabakat Zaptının
Onaylanmasının Uygun Bulunduğuna Dair Kanun Tasarısı (1/624) ve Dışişleri
Komisyonu Raporu (S. Sayısı: 192) (x)


BAŞKAN
– Komisyon? Yerinde. 
Hükûmet?
Yerinde. 
Komisyon
Raporu 192 sıra sayısıyla bastırılıp dağıtılmıştır. 
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:

TÜRKİYE
CUMHURİYETİ ENERJİ VE TABİİ KAYNAKLAR BAKANLIĞI İLE HİNDİSTAN CUMHURİYETİ
PETROL VE DOĞAL GAZ BAKANLIĞI ARASINDA PETROL VE DOĞAL GAZ ALANINDA İŞBİRLİĞİNE
DAİR MUTABAKAT ZAPTININ ONAYLANMASININ UYGUN BULUNDUĞUNA DAİR KANUN TASARISI
MADDE
1- (1) 24 Kasım 2005 tarihinde Yeni Delhi’de imzalanan “Türkiye Cumhuriyeti
Enerji ve Tabii Kaynaklar Bakanlığı ile Hindistan Cumhuriyeti Petrol ve Doğal
Gaz Bakanlığı Arasında Petrol ve Doğal Gaz Alanında İşbirliğine Dair Mutabakat
Zaptı”nın onaylanması uygun bulunmuştur.

BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… 1’inci
madde kabul edilmiştir.
2’nci
maddeyi okutuyorum:
MADDE 2-
(1) Bu Kanun yayımı tarihinde yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… 2’nci
madde kabul edilmiştir.
3’üncü
maddeyi okutuyorum:
MADDE 3-
(1) Bu Kanun hükümlerini Bakanlar Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… 3’üncü
madde kabul edilmiştir.
Tasarının
tümü açık oylamaya tabidir. 
Açık
oylama için bir dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Enerji ve Tabii Kaynaklar
Bakanlığı ile Hindistan Cumhuriyeti Petrol ve Doğal Gaz Bakanlığı Arasında
Petrol ve Doğal Gaz Alanında İşbirliğine Dair Mutabakat Zaptının Onaylanmasının
Uygun Bulunduğuna Dair Kanun Tasarısı açık oylama sonucunu bilgilerinize
sunuyorum:
“Kullanılan oy
sayısı  : 225
Kabul : 225(x)
 Kâtip Üye Kâtip
Üye
 Sema Kırcı Mücahit
Durmuşoğlu
 Balıkesir Osmaniye”
Tasarı kabul
edilmiş ve kanunlaşmıştır. Hayırlı olsun.
23’üncü sırada
bulunan, 352 sıra sayılı Kanun Tasarısı ve Dışişleri Komisyonu Raporu’nun
görüşmelerine başlayacağız.
23.- Türkiye Cumhuriyeti Hükümeti ve Yemen
Cumhuriyeti Hükümeti Arasında Enerji Alanında İşbirliğine İlişkin Mutabakat
Zaptının Onaylanmasının Uygun Bulunduğuna Dair Kanun Tasarısı (1/629) ve Dışişleri
Komisyonu Raporu (S. Sayısı: 352)
BAŞKAN
– Komisyon? Yok.
Ertelenmiştir.
24’üncü
sırada bulunan 194 sıra sayılı Kanun Tasarısı ve Dışişleri Komisyonu Raporu’nun
görüşmelerine başlayacağız.
24.- Türkiye Cumhuriyeti Hükümeti ile
Norveç Krallığı Hükümeti Arasında Enerji Alanında İşbirliğine İlişkin Mutabakat
Zaptının Onaylanmasının Uygun Bulunduğuna Dair Kanun Tasarısı (1/626) ve
Dışişleri Komisyonu Raporu (S. Sayısı: 194)
BAŞKAN
– Komisyon? Yok.
Ertelenmiştir.
Bundan
sonra da komisyonların bulunamayacağı anlaşıldığından, kanun tasarı ve
teklifleri ile komisyonlardan gelen diğer işleri sırasıyla görüşmek için 16
Şubat 2017 Perşembe günü, alınan karar gereğince saat 14.00’te toplanmak üzere
birleşimi kapatıyorum, iyi akşamlar diliyorum. 
Kapanma Saati: 19.57




(x) 439 S. Sayılı Basmayazı tutanağa
eklidir. 


(x) Bu bölümlerde hatip tarafından Türkçe
olmayan kelimeler ifade edildi.











(x) Açık oylama kesin sonuçlarını
gösteren tablo tutanağa eklidir.


(x) 355 S. Sayılı Basmayazı tutanağa
eklidir. 


(x) Açık
oylama kesin sonuçlarını gösteren tablo tutanağa eklidir.


(x) 137 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 380 S. Sayılı Basmayazı tutanağa
eklidir. 


(x) Açık oylama kesin sonuçlarını
gösteren tablo tutanağa eklidir.


(xx) 378 S.Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 88 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 406 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 35 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 83 S. Sayılı Basmayazı tutanağa eklidir


(x) Açık oylama kesin sonuçlarını
gösteren tablo tutanağa eklidir.


(xx)
181 S. Sayılı Basmayazı tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(x) 251 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 248 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(*) 321 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 392 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(x) 193 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 192 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




