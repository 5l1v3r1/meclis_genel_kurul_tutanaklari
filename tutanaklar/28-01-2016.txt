



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

34’üncü Birleşim
28 Ocak 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Gaziantep Milletvekili Mahmut
Toğrul’un, Gaziantep ilinin sorunlarına ilişkin gündem dışı konuşması
2.- Ordu Milletvekili Ergün Taşcı’nın,
Türkiye’de anayasal sürece ilişkin gündem dışı konuşması
3.- Antalya Milletvekili Devrim Kök’ün,
Antalya’nın bazı ilçelerinde meydana gelen şiddetli fırtına ve hortum
felaketine ilişkin gündem dışı konuşması
IV.- SATAŞMALARA İLİŞKİN KONUŞMALAR
1.- Tokat Milletvekili Coşkun Çakır’ın,
Gaziantep Milletvekili Mahmut Toğrul’un yaptığı gündem dışı konuşması sırasında
Adalet ve Kalkınma Partisine sataşması nedeniyle konuşması
2.- Iğdır Milletvekili Mehmet Emin
Adıyaman’ın, İstanbul Milletvekili Mahmut Tanal’ın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
3.- Amasya Milletvekili Mehmet Naci
Bostancı’nın, İstanbul Milletvekili Mahmut Tanal’ın HDP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle konuşması
4.- Manisa Milletvekili Özgür Özel’in,
Iğdır Milletvekili Mehmet Emin Adıyaman’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
5.- Iğdır Milletvekili Mehmet Emin
Adıyaman’ın, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında Halkların Demokratik Partisine sataşması nedeniyle
konuşması
6.- Manisa Milletvekili Özgür Özel’in,
Iğdır Milletvekili Mehmet Emin Adıyaman’ın sataşma nedeniyle yaptığı konuşması
sırasında Cumhuriyet Halk Partisine tekraren sataşması nedeniyle konuşması
7.- Aksaray Milletvekili İlknur İnceöz’ün,
Malatya Milletvekili Veli Ağbaba’nın AK PARTİ grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
8.- İzmir Milletvekili Aytun Çıray’ın,
Aksaray Milletvekili İlknur İnceöz’ün sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
9.- Mardin Milletvekili Orhan Miroğlu’nun,
Manisa Milletvekili Erkan Akçay’ın AK PARTİ grup önerisi üzerinde yaptığı konuşması
sırasında şahsına sataşması nedeniyle konuşması
10.- Manisa Milletvekili Erkan Akçay’ın,
Mardin Milletvekili Orhan Miroğlu’nun sataşma nedeniyle yaptığı konuşması
sırasında şahsına sataşması nedeniyle konuşması
11.- Aksaray Milletvekili İlknur İnceöz’ün,
Hatay Milletvekili Serkan Topal’ın 68 sıra sayılı Kanun Tasarısı’nın 27’nci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
12.- Hatay Milletvekili Serkan Topal’ın,
Aksaray Milletvekili İlknur İnceöz’ün sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
13.- Aksaray Milletvekili İlknur İnceöz’ün,
Hakkâri Milletvekili Nihat Akdoğan’ın 68 sıra sayılı Kanun Tasarısı’nın 29’uncu
maddesiyle ilgili önerge üzerinde yaptığı konuşması sırasında Adalet ve Kalkınma
Partisine sataşması nedeniyle konuşması
14.- Iğdır Milletvekili Mehmet Emin
Adıyaman’ın, Aksaray Milletvekili İlknur İnceöz’ün sataşma nedeniyle yaptığı
konuşması sırasında HDP Grubuna sataşması nedeniyle konuşması
15.- Ankara Milletvekili Ahmet
Gündoğdu’nun, Manisa Milletvekili Özgür Özel ile Gaziantep Milletvekili Mahmut
Toğrul’un yerlerinden sarf ettikleri bazı ifadeleri sırasında şahsına sataşması
nedeniyle konuşması
16.- Gaziantep Milletvekili Mahmut Toğrul’un,
Ankara Milletvekili Ahmet Gündoğdu’nun sataşma nedeniyle yaptığı konuşması sırasında
HDP Grubuna sataşması nedeniyle konuşması
V.- AÇIKLAMALAR
1.- Manisa Milletvekili Erkan Akçay’ın,
Diyarbakır Sur’da şehit olan 5 güvenlik görevlisini rahmetle andığına,
Misakımillî’nin kabulünün 96’ncı yıl dönümüne ve AKP’nin yeni Misakımillî
tanımlamasının neyi kapsadığını öğrenmek istediğine ilişkin açıklaması
2.- Diyarbakır Milletvekili Çağlar
Demirel’in, Cizre, Sur ve Nusaybin’de yaşanan olaylara, bu konuyla ilgili
sorunun Hükûmetin sorumluluğunda, müzakereyle çözülmesi ve Meclisin bu konuda
duyarlı olması gerektiğine ilişkin açıklaması
3.- Manisa Milletvekili Özgür Özel’in,
Diyarbakır Sur’da şehit olan 5 güvenlik görevlisini rahmetle andığına,
Türkiye’nin sınır güvenliğindeki zafiyetin masum insanların can güvenliğini
tehdit eder duruma geldiğine ve Misakımillî’nin kabulünün 96’ncı yıl dönümüne
ilişkin açıklaması
4.- Tokat Milletvekili Coşkun Çakır’ın,
Diyarbakır Sur’da şehit olan 5 güvenlik görevlisini rahmetle andığına ve
Misakımillî’nin kabulünün 96’ncı yıl dönümüne ilişkin açıklaması
5.- İstanbul Milletvekili Mahmut Tanal’ın,
İstanbul’un Üsküdar ilçesinin Yavuztürk Mahallesi’ndeki imar ve mülkiyet
sorununa ilişkin açıklaması
6.- Bursa Milletvekili Erkan Aydın’ın,
Bursa’da Millî Eğitim Müdürlüğüne bağlı bine yakın müdür, müdür başyardımcısı
ve müdür yardımcısının alenen kıyıma uğratıldığına ilişkin açıklaması
7.- Manisa Milletvekili Tur Yıldız
Biçer’in, Manisa Çal Dağı’ndaki nikel madeninin kapatılmasını ve verilen 2’nci
ÇED raporunun iptalini talep ettiğine ilişkin açıklaması
8.- Bursa Milletvekili Ceyhun İrgil’in, eş
durumu, hastalık ve özür nedeniyle başvurup atanamayan öğretmenlerin durumuna
ilişkin açıklaması
9.- Isparta Milletvekili Nuri Okutan’ın,
Gıda, Tarım ve Hayvancılık Bakanlığının et ithalatına izin vermesinin yanlış
bir tutum olduğuna ilişkin açıklaması
10.- Denizli Milletvekili Cahit Özkan’ın,
sivil, çoğulcu, özgürlükçü, katılımcı ve demokratik bir anayasanın hayata
geçirilmesi gerektiğine ilişkin açıklaması
11.- Manisa Milletvekili Mazlum Nurlu’nun,
TARSİM sigorta primlerinin yükseltilmesinin doğru olmadığına ilişkin açıklaması
12.- Denizli Milletvekili Kazım Arslan’ın,
emeklilere promosyon ödenmesi için bir çalışma yapılıp yapılmadığını ve
Denizli’nin Honaz ilçesindeki taş ocağının ne zaman kapatılacağını öğrenmek
istediğine ilişkin açıklaması
13.- Malatya Milletvekili Nurettin
Yaşar’ın, ülkenin gerçek, yerli bir sol muhalefete ihtiyacı olduğuna ve Türkiye
solunun toplumsal süreçlerin doğal ürünü değil sistem içi bir ihtiyacın üretimi
olduğuna ilişkin açıklaması
14.- Balıkesir Milletvekili Mehmet Tüm’ün,
Diyarbakır’ın Sur ilçesinde şehit olan Zekeriya Bilgen’e ve tüm şehitlere
Allah’tan rahmet dilediğine ve Hükûmetin, adı konulmamış bu savaşı ne zaman bitireceğini
öğrenmek istediğine ilişkin açıklaması
15.- İzmir Milletvekili Atila Sertel’in,
Selçuk-Tire yolunun bir an önce yapılmasını istediğine ilişkin açıklaması
16.- Manisa Milletvekili Özgür Özel’in,
Malatya Milletvekili Nurettin Yaşar’ın yaptığı açıklamasındaki bazı ifadelerine
ilişkin açıklaması
17.- Amasya Milletvekili Mehmet Naci
Bostancı’nın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
18.- Malatya Milletvekili Veli Ağbaba’nın,
AK PARTİ grup önerisi üzerinde yaptığı konuşmasındaki bazı ifadelerini
düzelttiğine ilişkin açıklaması
19.- Manisa Milletvekili Özgür Özel’in,
Oturum Başkanı TBMM Başkan Vekili Ahmet Aydın’ın görüşmeler sırasında
milletvekillerine karşı tutumuna ilişkin açıklaması
20.- Manisa Milletvekili Erkan Akçay’ın,
Oturum Başkanı TBMM Başkan Vekili Ahmet Aydın’ın görüşmeler sırasında milletvekillerine
karşı tutumuna ilişkin açıklaması
21.- Manisa Milletvekili Erkan Akçay’ın,
Milliyetçi Hareket Partisi olarak kanun tasarı ve tekliflerine kendi program ve
ilkeleri doğrultusunda olumlu katkı vermeye çalıştıklarına ilişkin açıklaması
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, görüşmelerin İç Tüzük’e uygun ve verimli bir şekilde yapılabilmesi
için dikkat edilmesi gereken konulara ilişkin konuşması
2.- Oturum Başkanı TBMM Başkan Vekili Ahmet
Aydın’ın, İç Tüzük’ten aldığı yetkilerle gerekli uyarıları yaptığına ilişkin konuşması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin
Tanrıkulu ve 22 milletvekilinin, Türkiye’de toplumun aile yapısı ve sosyal
dokusunu bozan unsurların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/78)
2.- Niğde Milletvekili Ömer Fethi Gürer ve
20 milletvekilinin, Niğde’nin yer altı kaynak ve zenginliklerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/79)
3.- Sinop Milletvekili Barış Karadeniz ve
20 milletvekilinin, genç işsizliğinin nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/80) 
VIII.- ÖNERİLER
A) Siyasi Parti Grubu Önerileri
1.- HDP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, AKP Hükûmetinin politikalarıyla birlikte çeşitli
valilikler tarafından hukuka aykırı bir biçimde ilan edilen sokağa çıkma yasakları
boyunca yapılan operasyonlarda öldürülen sivillerin tüm boyutlarıyla
araştırılarak alınması gereken önlemlerin belirlenmesi amacıyla verilmiş olan
(10/48) esas numaralı Meclis Araştırması Önergesi’nin görüşmelerinin Genel Kurulun
28 Ocak 2016 Perşembe günkü birleşiminde yapılmasına ilişkin önerisi
2.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine; gündemin “Kanun Tasarı ve
Teklifleri ile Komisyonlardan Gelen Diğer İşler” kısmında bulunan 64, 63, 65,
66, 61 ve 67 sıra sayılı Kanun Tasarılarının bu kısmın sırasıyla 2, 9, 10, 11,
12 ve 13’üncü sıralarına alınmasına ve diğer işlerin sırasının buna göre
teselsül ettirilmesine ilişkin önerisi
B) Danışma Kurulu Önerileri
1.- Danışma Kurulunun, 68 sıra sayılı Gelir
Vergisi Kanunu ve Bazı Kanunlarda Değişiklik Yapılmasına Dair Kanun
Tasarısı’nın Genel Kurulun 20/1/2016 tarihli 30’uncu Birleşiminde kabul edilen
1’inci maddesinin Plan ve Bütçe Komisyonunun talebi üzerine İç Tüzük’ün 89’uncu
maddesine göre yeniden görüşülmesinin uygun görüldüğüne ilişkin önerisi
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23 Milletvekilinin;
Bazı Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/517, 2/434) (S. Sayısı: 68)
2.- Türkiye Cumhuriyeti ile Peru
Cumhuriyeti Arasında Ekonomik ve Ticari İşbirliği Anlaşması ile Anlaşmada
Düzeltme Yapılmasına İlişkin Notaların Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/354) (S. Sayısı:64)
B) Yeniden Görüşmeleri Yapılan
Tasarılar/Teklifler (Tekriri Müzakere)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23 Milletvekilinin;
Bazı Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/517, 2/434) (S. Sayısı: 68) (1.Maddesi)
X.- OYLAMALAR
1.- (S. Sayısı: 68) Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı’nın oylaması
28 Ocak 2016 Perşembe
BİRİNCİ OTURUM
Açılma Saati: 14.03
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
----- 0 -----
BAŞKAN
– Türkiye Büyük Millet Meclisinin 34’üncü Birleşimini açıyorum.
Toplantı
yeter sayısı vardır, görüşmelere başlayacağız. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Gaziantep ilinin sorunları hakkında söz isteyen Gaziantep
Milletvekili Mahmut Toğrul’a aittir.
Buyurun
Sayın Toğrul. (HDP sıralarından alkışlar)
Süreniz
beş dakikadır. 
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Gaziantep Milletvekili Mahmut
Toğrul’un, Gaziantep ilinin sorunlarına ilişkin gündem dışı konuşması
MAHMUT
TOĞRUL (Gaziantep) – Sayın Başkan, değerli üyeler; hepinizi saygıyla
selamlıyorum.
Sayın
Başkan, bugün Antep’te gittiğinizde her kesimde, Alevi’sinden Kürt’üne, emekçisinden
işçisine, esnafından sanayicisine kadar herkeste bir korku var. Bu korku,
yıllarca bizim beraber iş tuttuğumuz DAİŞ korkusudur. 
Değerli arkadaşlar, Antep’te DAİŞ, öyle bir görünür
hâle gelmiş ki her sokak başında onlarla karşılaşmanız mümkün. Her vatandaşın
kafasında “Acaba benim oturduğum binada da bir DAİŞ çetesi var mı?” kaygısı var.
Çünkü, biliyorsunuz, dünyanın her yerinde… DAİŞ çeteleri, o tecavüzcü DAİŞ
çetesi Antep üzerinden Suriye’ye geçti, yine Suriye’den -Antep-Kilis hattını
kullanarak- girerek Türkiye’de ve dünyada ciddi katliamlar yaptılar. Suruç
katliamını yapan, Diyarbakır meydanında kendisini patlatan ve Ankara’da
kendisini patlatan çeteler tespit edildi ve Antep üzerinden Türkiye’ye
girdikleri tespitli olduğu hâlde, maalesef Başbakanımız “Elimizde listeleri
vardı ama biz suç işlemedikleri için onları tutuklayamazdık.” dedi. Yine, aynı
DAİŞ çeteleri Antep üzerinden geçerek Paris’te kendilerini patlattılar. 
Değerli arkadaşlar, Antep’te şimdiye kadar yaşanan
uygulamalardan birkaçını ifade etmek istiyorum: Antep’te şu ana kadar, bomba
yapımında kullanılan 120 ton amonyum nitrat gübresi ele geçirildi bir
fabrikada. Yine, aynı çetelere ait, Ezidi kadınlarını pazarlayan, sanal ortam
üzerinde Ezidi kadınlarını, çocuklarını pazarlayan bir tezgâh kurdukları ortaya
çıktı. Yine, AFAD kamplarında bunların örgütlenip Suriye’de savaşmaya
gittiklerine dair elimizde güçlü kanıtlar var. 
Değerli arkadaşlar, ben sınır hattına gittiğimde, orada
elinde birkaç telefonla insanlarla görüşüp açıkça insan tacirliği yaptığı belli
olan insanların varlığını tespit ettim. Orada Kilis Vali Yardımcısına durumu
anlattığımızda şunu ifade etti, dedi ki: “Evet, zaman zaman dışarı çıkıyorlar
ama hepsinin ne yaptıklarını takip edemeyiz.” Yani açıkça bu çeteler Antep’te şu
anda hayatı tehdit ediyor. Ve sadece bu DAİŞ çetesi Antep’te böyle tehditler
oluşturmakla kalmıyor. Antep’te esnaf, artık yaşamından illallah etmiş. Yine,
sanayici, iş yapamaz hâle gelmiş ve daha iki gün önce, değerli arkadaşlar,
işsiz kaldığı için bir kişi intihara sürüklendi. Bu DAİŞ çetesiyle en önemli
sorun, Antep mülki idare amirleri, DAİŞ’i hâlâ bir terör örgütü ve DAİŞ’çileri
de birer terörist gibi algılamıyorlar. Çünkü, AKP’ye güveniyorlar, AKP’yle
beraber ticaret yapıyorlar, AKP’yle beraber iş tutuyorlar. Bugün de AKP,
IŞİD’in yanında olduğunu göstermek için PYD’yi maalesef Cenevre-3’e göndermemek
için yırtınıp duruyor. Değerli arkadaşlar, PYD, oranın en önemli kahramanıdır,
en önemli gücüdür, oradaki halkla beraber kendisini yönetmek istiyor. 
HURŞİT YILDIRIM (İstanbul) – Suç işliyorsun.
MAHMUT TOĞRUL (Devamla) – Türkiye, ne yaparsa yapsın
bunu engelleyemeyecektir. 
Değerli arkadaşlar, bölgede bugün yaşanan, Cizre’de
yaşanan, o 30 kişinin var olduğunu söylediğimiz bodrumda bugün bir can daha
yitirildi ve siz hâlâ hendekten bahsedin, barikattan bahsedin. İnsan canı
kıymetli değil mi? Her gün söylüyoruz, biri ölüyor. Ve onlar... (AK PARTİ
sıralarından gürültüler) Evet, onları katlediyorsunuz, katliama
sürüklüyorsunuz. Siz onları katlettiğinizde insanlık sizinle gurur duyacak,
öyle mi düşünüyorsunuz?
METİN GÜNDOĞDU (Ordu) – Kime kurşun sıkıyorlardı? Bu
vatanın evlatlarına kurşun sıkmak... Kime kurşun sıkarken yaralandı?
MAHMUT TOĞRUL (Devamla) – Değerli arkadaşlar, DAİŞ
çeteleri AFAD kamplarında insanları, kadınları fuhuşa sürüklemek için çete
kuruyorlar, insanların üzerinde her gün tehdit oluşturuyorlar. 
Bugün, Antep bölgesindeki Aleviler kendilerini büyük
bir tehdit altında görüyorlar; bugün, Antep’te yaşayan insanlar, esnaf kendini
büyük bir tehdit altında görüyor. İşte aynı mantık; DAİŞ’le iş tutan mantık
orada insanları ölüme terk eden mantıktır, aynı mantıktır. Bu mantıkla gurur
duyabilirsiniz. (HDP sıralarından alkışlar)
BAŞKAN – Gündem dışı...
COŞKUN ÇAKIR (Tokat) – Sayın Başkan...
BAŞKAN – Buyurun Sayın Çakır.
COŞKUN ÇAKIR (Tokat) – Sayın Başkan, hatip konuşmasında
“AK PARTİ, DAEŞ’le iş tutmaktadır, beraber çalışmaktadır.” şeklinde açık bir
sataşmada bulundu. 69’a göre söz istiyorum.
BAŞKAN – Buyurun Sayın Çakır, iki dakika süre
veriyorum.
Lütfen, yeni bir sataşmaya meydan vermeyelim. (AK PARTİ
sıralarından alkışlar)
IV.- SATAŞMALARA İLİŞKİN KONUŞMALAR
1.- Tokat Milletvekili Coşkun Çakır’ın,
Gaziantep Milletvekili Mahmut Toğrul’un yaptığı gündem dışı konuşması sırasında
Adalet ve Kalkınma Partisine sataşması nedeniyle konuşması
COŞKUN ÇAKIR (Tokat) – Sayın Başkan, teşekkür ederim.
Değerli milletvekilleri, hepinizi saygıyla
selamlıyorum.
Hatibin konuşmasındaki, motamot “AK PARTİ DAEŞ’le
beraber iş tutmaktadır.” şeklindeki ifadesini şiddetle kınıyoruz, reddediyorum
ve bunun bir bühtan, bir yalan olduğunu buradan ısrarla vurgulamak istiyoruz. 
Ayrıca, sayın konuşmacı, burada Antep’teki
patlayıcılardan bahsetti. Konuşmasında -dilerdim ki- kilolarca, yüzlerce,
binlerce, hatta bazen tonlarca patlayıcının bölgede nerelerden çıktığını,
nerelere yerleştirildiğini, nerelerde patlatıldığına da değinsin isterdim. 
Değerli arkadaşlar, AK PARTİ’nin DAEŞ karşısındaki
tutumu gayet açık ve nettir. AK PARTİ, DAEŞ’in bir terör örgütü olduğunu gayet
net bir şekilde, uluslararası hukuka uygun bir şekilde ortaya koymuş ve deklare
etmiştir ve bugün de bölgede DAEŞ’le mücadelede bölgedeki koalisyonla beraber
gerekli mücadeleyi veren bir parti ve bir iktidardır. O bakımdan, AK PARTİ’nin
DAEŞ’le iş tuttuğunu ifade etmek, doğrusunu söylemek gerekirse, abesle
iştigaldir. Bunu tekrardan reddediyoruz. 
Teşekkür ediyorum. (AK PARTİ sıralarından alkışlar) 
BAŞKAN – Teşekkürler Sayın Çakır. 
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
2.- Ordu Milletvekili Ergün Taşcı’nın,
Türkiye’de anayasal sürece ilişkin gündem dışı konuşması
BAŞKAN – Gündem dışı ikinci söz, Türkiye’de anayasal
süreç hakkında söz isteyen Ordu Milletvekili Ergün Taşcı’ya aittir. 
Buyurun Sayın Taşcı. (AK PARTİ sıralarından alkışlar) 
Sizin de süreniz beş dakikadır. 
ERGÜN TAŞCI (Ordu) – Sayın Başkan, değerli
milletvekilleri; Türkiye’de anayasal süreç hakkında gündem dışı söz almış
bulunmaktayım. Yüce heyetinizi saygıyla selamlıyorum. 
Türk siyasi tarihinin anayasal serüveni, Sened-i
İttifak ve Tanzimat Fermanı’yla başlayıp 1876’da ilan edilen Kanunuesasi’yle
resmiyete kavuşmuştur. Bu tarihten itibaren ülkemizde 1921, 1924, 1961 ve 1982
Anayasalarıyla anayasal anlamda çok büyük tecrübeler yaşanmıştır. Gelin,
ülkemizin anayasal sürecine kısaca göz atalım. 
1920 yılında kurulan Türkiye
Cumhuriyeti’nin temel kuruluş felsefesini yansıtan 1921 Anayasası, Kurtuluş
Savaşı’nda etkin mücadele etmek amacıyla yasama ve yürütmeyi tek elde
toplamıştır. Tarihler 1924 yılını gösterdiğinde ise ülkenin şartları değişmiş
ve Türkiye yeni bir Anayasa’yla tanışmıştır. 1961’e kadar yürürlükte kalan bu
Anayasa’nın ilk ve en önemli vurgusu “Devletin yönetim şekli cumhuriyettir.”
ibaresidir. 1924 Anayasası, Meclis hâkimiyeti sistemini öngörmekle birlikte,
1945 yılına kadar devam eden tek parti sistemi, millet iradesinin üstünlüğü
yerine tek parti hâkimiyetini esas almıştır. 
27 Mayıs 1960 yılına gelindiğinde ise
Türk demokrasisine ilk müdahale gerçekleşmiş, millî iradeye el konulmuş,
Anayasa askıya alınmış ve askerler tarafından 1961 Anayasası hazırlanmıştır. Bu
dönemden itibaren askerin siyasi ağırlığı gittikçe artmış, demokrasiye müdahale
alışkanlık hâline gelmiş, millî iradeye müdahale, neredeyse her on yılda
tekrarlanır olmuştur. Nitekim, 1971 yılında Hükûmete muhtıra verilmiş ve
1980’de ise Türk demokrasisi, yapılan askerî müdahaleyle bir kez daha ağır
darbe almış ve Silahlı Kuvvetler yönetime el koymuştur.
Darbeciler tarafından hazırlanan 1982
Anayasası her türlü tartışma, sorgulama ve eleştirinin yasaklandığı, buna
aykırı hareket edenlerin cezalandırıldığı bir ortamda halk oyuna sunulmuştur.
Oylamada şeffaf zarf uygulamasıyla gizli oy ilkesi ihlal edilmiştir. Bütün
bunlar, Anayasa’nın biçimsel meşruluğunun ağır bir şekilde zedelenmesine yol açmıştır.

Sayın Başkan, değerli milletvekilleri;
insandan ziyade, devleti merkez alan, temel hak ve özgürlükleri önemli ölçüde
kısıtlayan 1982 Anayasası toplumsal sorunları çözmek bir yana, sürekli sorun
üreten bir işlev hâline gelmiştir. Sayısız değişiklikler sonucunda iç
tutarlılığını kaybeden Anayasa’nın otoriter, devletçi ve vesayetçi yapısı,
sözünde ve ruhunda varlığını devam ettirmektedir. 
Ülkemizi modern anlamda daha iyi
yönetilebilir bir yapıya kavuşturmak adına demokratik, sivil, özgürlükçü ve
insanı temel alan yeni bir anayasayı hazırlamanın vakti gelmiş ve hatta geçmek
üzeredir. Kaybedecek zamanımız yoktur. Çağın gerisinde kalmış bir Anayasa’yla
yola devam etmek imkansız hâle gelmiştir. Gelişmenin ve toplumsal dayanışmanın
önünde hep bir engel olarak karşımıza çıkan bu Anayasa, hepimizin katkısıyla
milletin anayasası hâline getirilmelidir. 
AK PARTİ olarak, ileri demokrasiyi yansıtan, katılımcı
ve demokratik yöntemlerle hazırlanan, toplumun bütün kesimlerinin benimseyeceği
yeni bir anayasa yapmak konusunda milletimize verilmiş sözümüz bulunmaktadır.
Dışlayıcı değil, ötekileştirici değil, kucaklayıcı; ayrıştırıcı değil,
bütünleştirici; yasakçı değil, özgürleştirici yani temel hak ve özgürlükleri
esas alan çoğulcu ve özgürlükçü bir anayasa özlemi milletimizin en önemli
beklentisidir. 
Türkiye'nin yakın siyasi tarihinde yaşanan tecrübeler,
1982 Anayasası’nın ortaya koyduğu bu sistemle 21’inci yüzyıl Türkiyesi’ni ihya
ve inşa etmenin mümkün olmayacağını göstermektedir. Başarısız koalisyon
dönemleri, erken seçimler, istikrarsızlıklar ve 28 Şubat postmodern askerî
darbe ve 27 Nisan muhtırası bu sistemin açmazları sonucunu ortaya koymuştur.
Sayın Başkan, değerli milletvekilleri; Türk anayasal
gelişiminde son nokta olarak 1982 Anayasası’na baktığımızda dönemsel sorunları
çözme yaklaşımlı değişimler, Anayasa’nın iç dengesini ve kavram birliğini
tamamen bozmuştur. Örneğin, 1982 Anayasası’ndaki mevcut Hükûmet sisteminin
literatürdeki adını belirleyebilmek neredeyse imkânsız gibidir. Parlamenter mi,
yarı başkanlık mı belli değil, âdeta ne deve ne kuş misali. 
İşte bu nedenle, biz baştan sona yeni ve özgürlükçü bir
Anayasa yapılmasını ve bu Anayasa’yla ülkemize yeni ufuklar açılmasını
istiyoruz. 
(Mikrofon otomatik cihaz tarafından kapatıldı)
ERGÜN TAŞCI (Devamla) – Sayın Başkan…
BAŞKAN – Sayın Taşcı, veremiyorum, lütfen.
ERGÜN TAŞCI (Devamla) - Yeni bir anayasanın hazırlanma
sürecinde, iyi yönetilebilir bir Türkiye ideali adına ülkemize yeni ufuklar
açacak her çalışmaya Meclisteki tüm siyasi partilerin katkılarını bekliyor,
hepinize saygılar sunuyorum. (AK PARTİ sıralarından alkışlar)
BAŞKAN – Teşekkürler Sayın Taşcı.
Gündem dışı üçüncü söz, Demre’deki hortum felaketi
hakkında söz isteyen Antalya Milletvekili Devrim Kök’e aittir.
Buyurun Sayın Kök. (CHP sıralarından alkışlar)
3.- Antalya Milletvekili Devrim Kök’ün,
Antalya’nın bazı ilçelerinde meydana gelen şiddetli fırtına ve hortum
felaketine ilişkin gündem dışı konuşması
DEVRİM KÖK (Antalya) – Sayın Başkan, değerli
milletvekilleri; hepinizi saygıyla selamlıyorum.
Geçtiğimiz hafta Antalya’da Aksu, Alanya, Manavgat,
Finike ve Demre’de meydana gelen şiddetli fırtına ve hortum nedeniyle bölgede
çok sayıda üreticimiz ve vatandaşımız mağdur olmuştur. Yüzde 99’u örtülü tarım,
yüzde 1’i meyve bahçesi olmak üzere toplam 1.012 dekar alan afetten zarar
görmüştür.
Bana ulaşan bilgilere göre 21 milyon -resmî rakamları
ama daha fazla olduğunu düşünüyoruz- zarar vardır. 408 çiftçimiz neredeyse bir
yıllık emeklerini kaybetmişlerdir. Antalya İli Tarım ve Afet Müdürlüğü
yetkilileriyle görüştüğümde ellerinden gelen çabayı gösterdiklerini gördüm
fakat sıkıntımız şu: Oradaki tespitlerden yola çıkarak oraya ihtiyacı olan
parayı gönderemediler şu anda. Sayın Bakanımızdan isteğimiz şudur: Antalya’ya
bir an evvel zarardan doğan, efendim, o parayı göndermelerini talep ediyoruz.
Bana 70 yaşında Yusuf Ertan adında bir çiftçimiz ulaştı, iki tane serası hasar
görmüş. Birisinde 46, diğerinde 29 bin lira zarar tespit edilmiş fakat daha
ortada para yok. Banka ve alacaklıların kendisini sıkıştırdığını söylüyor, eğer
kısa bir süre içerisinde bu para aktarılmaz ise elinde ne varsa kaybedeceği
endişesini taşıyor. Sayın Bakanımızdan bir an evvel oraya para aktarılmasını
rica ediyoruz. 
Sayın Başkan, değerli
milletvekilleri; ikinci bir konu, içinde bulunduğumuz hafta 24-31 Ocak Adalet
ve Demokrasi Haftası. Adına bakarak aslında ne kadar adaletliyiz ve ne kadar
güzel bir demokrasimiz var demek mümkün değil çünkü bu hafta, 24 Ocak Uğur
Mumcu ve 31 Ocak Muammer Aksoy katliamlarından sonra adını almıştır. Evet, Uğur
Mumcular, Muammer Aksoylar, Ahmet Taner Kışlalılar, Necip Hablemitoğlular,
Bahriye Üçoklar gibi birçok aydınımız katledilmiştir. 
Bu aydınlarımızın hepsinin bir
ortak özelliği vardır aslında. Bu insanlar, kendini Kemalist olarak tanımlayan,
Mustafa Kemal Atatürk’ün altı ilkesinin bu ülkeyi kalkındıracağını düşünen,
aydınlık yarın hayalleri olan, özgürlükçü, demokrat, eşitlikçi insanlardı,
aydınlardı ve tam da bu nedenle aslında ben katledildiklerini düşünüyorum.
Örneğin, Uğur Mumcu, cumhuriyet karşıtlarının ve tarikatların, cemaat
yapılanmalarının, bölücülerin Türkiye Cumhuriyeti’ne karşı örgütlenme modelini
ve faaliyetlerini büyük bir cesaretle takip etmiş ve gündeme taşımıştır. Yine
Muammer Aksoy’un öldürülmesine dört saat kala Emin Çölaşan’la yaptığı son
röportajında son sözleri şu olmuştur, “Askerî rejimler, diktatörlükler kurulur
ve yıkılır fakat laiklik, bir defa gittiği zaman asla geriye dönmez.” demiştir
ve Turgut Özal döneminde kaldırılan
163’üncü maddenin kaldırılmaması için ciddi muhalefet etmiştir ve bu nedenle
hayatını kaybetmiştir. Ahmet Taner Kışlalı, “Kalpaklı Kalkınma” makalesinde
Atatürkçülüğün aslında sadece bir aydınlanma felsefesi değil, aynı zamanda bir
ekonomik kalkınma modeli olduğunu da kaleme almıştır. 
Necip
Hablemitoğlu, şu anda moda deyim olan F tipi örgütlenmeyi, on üç yıllık
iktidarınız döneminde çok ciddi katkılar yaparak büyütüp, besleyip daha sonra
tüm olumsuzlukları ona yıkıp olumluları kendinize aldığınız bu F tipi
örgütlenme modelini incelemiş, orada sahte belge hazırlamaktan hâkim türetmeye
kadar olan tüm konuları ele almıştır ve hayatıyla ödemiştir. Şuraya gelmek
istiyorum: Bu insanlar Kemalist, Atatürk devrimcisi olduğu için, aydınlık yarın
hayalleri olduğu için katledilmiştir ama birileri çıkıp demiştir ki: “Ben yola çıkarken
kefenimi giydim, geldim.” Hiç kimsenin siyasi görüşünden dolayı, dünya
görüşünden dolayı, inancından dolayı kefen giymesini asla arzu etmeyiz ama
görünen o ki bu ülkede kefeni Atatürk devrimcileri giyiyor, özgürlükçüler
giyiyor, aydınlar giyiyor.
Atatürk’ün
bir lafı vardır, der ki: “Durum ne zaman kötüye gitse, gidin Toros dağlarına
bir bakın. Orada Yörük çadırından duman tütüyorsa her şey bitmemiş demektir.”
Toros dağlarından gelen, bir Atatürk devrimcisi olan, adı “Devrim” olan,
Kemalist olan birisi olarak söylüyorum: Mustafa Kemal’in yaktığı bu aydınlığı
bu ülkede asla söndürttürmeyeceğiz. Hiç kimsenin buna gücü yetmeyecek. Çünkü,
Atatürk, sadece ete kemiğe bürünmüş bir lider değil, Orta Doğu bataklığındaki
Müslüman coğrafyasındaki aydınlanma felsefesinin adıdır.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyoruz.
Sayın
milletvekilleri, gündeme geçmeden önce, pek kısa söz talebi olan saygıdeğer
milletvekilleri var. Tabii, genel tutumum hakkında ben daha önce de açıklama
yapmıştım; pek kısa söz vermeyeceğimi ama özel ve istisnai birtakım durumlarda
verebileceğimi ifade etmiştim. Bu bağlamda, Genel Kurulun bugünkü -inşallah-
uzlaşı ortamını da dikkate alarak önce sayın grup başkan vekilleri, sonra da
sisteme giren ilk 10 sayın milletvekiline pek kısa söz vereceğim.
Sayın Akçay…
V.- AÇIKLAMALAR
1.- Manisa Milletvekili Erkan Akçay’ın,
Diyarbakır Sur’da şehit olan 5 güvenlik görevlisini rahmetle andığına,
Misakımillî’nin kabulünün 96’ncı yıl dönümüne ve AKP’nin yeni Misakımillî
tanımlamasının neyi kapsadığını öğrenmek istediğine ilişkin açıklaması
ERKAN AKÇAY (Manisa) – Teşekkür ederim
Sayın Başkan.
Sözlerime… Dün Genel Kurulda ifade etmiş
olmama rağmen yine bugün 5 şehidimizi daha ebediyete gönderiyoruz. Diyarbakır
Sur’da dün şehit olan 3 asker ve 2 polis şehidimizi rahmetle, minnetle
anıyorum; rahmetler diliyorum, ailelerine ve aziz milletimize sabırlar niyaz
ediyorum.
Sayın Başkan, değerli milletvekilleri;
bugün, Türk Kurtuluş Savaşı’nın siyasi manifestosu olan 6 maddelik
Misakımillî’nin kabul edilişinin 96’ncı yıl dönümüdür. Misakımillî, millî ve
bölünmez Türk vatanının sınırlarının ilanı olan bir belgedir. Misakımillî, Türk
milletinin ebedi vatanında ilelebet var olacağının belgesidir. Bu vesileyle
belirtmek istiyorum ki: Biz Milliyetçi Hareket Partisi olarak bu yemine
sadığız, bu yeminle bağlıyız. Misakımillî’den aldığımız bağımsızlık, birlik ve
bütünlük sevdamızı sonsuza kadar yaşatacağız.
Değerli milletvekilleri, Başbakan Sayın
Davutoğlu, 3 Şubat 2015 tarihinde yaptığı bir konuşmada şu ifadeleri
kullanmıştı: “Herkes yeni bir Misakımillî’de buluşmalı ve bu Misakımillî’nin
hedefi doğrultusunda elinde ne varsa, heybesinde ne varsa bu mücadeleye
katılmalı.” Aradan bir yıl geçti ancak AKP’nin bu “yeni Misakımillî”sinin ne olduğunu
henüz öğrenemedik. Fakat yaşadığımız, bildiğimiz bir husus vardır ki yine Sayın
Davutoğlu’nun bundan birkaç ay evvel veya dört beş ay evvel ifade ettiği gibi
“Beka mücadelesi veriyoruz.” demişti. Ülkemizin âdeta bir beka tehlikesine
düşürüldüğü ve beka mücadelesi…
(Mikrofon otomatik cihaz tarafından
kapatıldı)
ERKAN AKÇAY (Manisa) – Tamamlıyorum Sayın
Başkan.
BAŞKAN – Tamamlayalım Sayın Akçay.
ERKAN AKÇAY (Manisa) – Ülkemizin âdeta bir beka
tehlikesine düşürüldüğü, beka mücadelesinin verildiği bir ortamda şu soru
önemlidir: Hatırlayacaksınız, Misakımillî’de Türk vatanının sınırları
belirlenmiştir. AKP’nin yeni belgesinde veya Davutoğlu’nun ifadesindeki bu
sınırlar neresidir? Hükûmetin, Irak’ın kuzeyinde taşeronluğunu yaptığı
Barzani’nin sözüm ona aşiret devletinin bu sınırların içerisinde bir federasyon
çatısı altında yer alması mı istenmektedir? Misakımillî, devletin ve milletin
birlik ve beraberliği üzerine şekillenirken, “çözüm” adı altındaki yıkım
süreciyle bu değerleri hedef alırken “yeni Misakımillî” tanımlaması neyi
kapsamakta, neyi ifade etmektedir?
(Mikrofon otomatik cihaz tarafından kapatıldı)
ERKAN AKÇAY (Manisa) – Son cümlem…
BAŞKAN – Tamamlayalım.
ERKAN AKÇAY (Manisa) – Çok teşekkür ediyorum Sayın
Başkan.
Doksan altı yıllık millî yemini, Suriye ve Irak
politikalarının birer birer çöktüğü, sınırlarının öte yakasında milleti ve
devleti tehdit eden yapılanmalara müdahale edilemediği, Oslo’da, Habur’da,
İmralı’da özerklik pazarlıkları yapıldığı için mi tanımıyor da “yeni
Misakımillî” arayışları seslendiriliyor? 
Hükûmet, bugünü mutlaka iyi değerlendirmeli ve bu
konudaki mütereddit ifadelerini açıklığa kavuşturmalıdır. Bu vesileyle….
(Mikrofon otomatik cihaz tarafından kapatıldı)
ERKAN AKÇAY (Manisa) – Son cümlem Sayın Başkan. 
BAŞKAN – Buyurun.
ERKAN AKÇAY (Manisa) - Çok teşekkür ediyorum Sayın
Başkan.
Bu vesileyle, Misakımillî’nin 96’ncı yıl dönümü
vesilesiyle düşman tehdidine aldırmadan onu kabul eden vatansever
milletvekillerini, Millî Mücadele’yi zafere taşıyan Birinci Meclisin
kahramanlarını, aziz şehitlerimizi ve gazilerimizi rahmet ve minnetle anıyorum.
Çok teşekkür ederim.
BAŞKAN - Teşekkürler Sayın Akçay.
Sayın Demirel…
2.- Diyarbakır Milletvekili Çağlar
Demirel’in, Cizre, Sur ve Nusaybin’de yaşanan olaylara, bu konuyla ilgili
sorunun Hükûmetin sorumluluğunda, müzakereyle çözülmesi ve Meclisin bu konuda
duyarlı olması gerektiğine ilişkin açıklaması
ÇAĞLAR DEMİREL (Diyarbakır) – Sayın
Başkan, teşekkür ediyorum.
Evet, özellikle, bizim dünden beri ifade
ettiğimiz ve hâlâ buraya geldiğimizde çözülmesini umut ettiğimiz konuyu tekrar
Meclisle, arkadaşlarla son durumu paylaşmak istedik. Cizre, Sur, Nusaybin’de
yaşanan, insanların yaşamını yitirdiği bu süreçte özelde sadece spesifik bir
durum olan ve insan yaşamının ne kadar önemli olduğunun bir kez daha altını
çizerek ifade etmek istediğimiz, Cizre’de bodrum katında bekletilen ve yaşam
mücadelesi içerisinde olan vatandaşların ambulansla hastaneye götürülme
meselesi bugün altıncı gününe girdi. Her gün geçtikçe bir vatandaşımızın daha
canının, yaşamının sona erdiğini bir kez daha öğreniyoruz. Dün Nusret Bayar,
bugün hâlâ ismini öğrenemediğimiz bir kişinin de az önce yaşamını yitirdiği
bilgisi elimize ulaştı. Altı günde bodrum katında 6 kişi yaşamını yitirmiş
oldu. 
Evet, bu konudaki girişimlerimiz altı
gündür devam ediyor, sizlerin de bildiği gibi otuz saate yakındır 1’i grup
başkan vekili toplam 3 milletvekili arkadaşımız, görüşmeye gittikleri
Bakanlıkta açlık grevine başladı. Bir sorunun müzakereyle çözülmesi, diyalogla
çözülmesi gerekirken devletin sorumluluğunda, Hükûmetin sorumluluğunda
çözülmesi gerekirken ne yazık ki yerel güçlerin -öyle, en azından onu çok net
ifade edeyim ki- direnciyle karşı karşıya olduğumuzu bir kez daha söylemek
istiyoruz.
(Mikrofon otomatik cihaz tarafından
kapatıldı) 
BAŞKAN – Tamamlayalım Sayın Demirel.
ÇAĞLAR DEMİREL (Diyarbakır) – Yani
Hükûmet bu sorunu çözmek istemiyor mu ya da yerel güçlere gücü mü yetmiyor?
Yani yerelde polis, asker, Özel Harekât timi, her alanda çalışan, kendisini
“JİTEM”, “esedullah timi” olarak ifade eden birçok oluşumun olduğunu biliyoruz.
Bizler de oradaydık, Bazen öyle oluyor ki emniyet müdürü söz geçiremeyeceğini
kendisi de ifade ediyor. Tıpkı Bakanlığın valiye söz geçiremeyeceği gibi, tıpkı
yerel ile Bakanlık ve Meclisin birbiriyle uyumsuz çalıştığı gibi. Orada bu
derin güçler kimdir? Neden yaralılar hastaneye gönderilmiyor? Söylendiği hâlde,
sadece ambulansla 3 sağlıkçının yaralıları oradan alması neden engelleniyor?
Yaklaştıkları hâlde, neden… Şu anda 6 cenaze ve çok ağır yaralıların hâlâ bodrum
katında bekletildiğini bir kez daha ifade etmek istiyoruz ve anlamaya
çalışıyoruz. 
(Mikrofon otomatik cihaz tarafından kapatıldı) 
ÇAĞLAR DEMİREL (Diyarbakır) – Bitiriyorum Başkan.
BAŞKAN – Bitirelim Sayın Demirel, lütfen. 
ÇAĞLAR DEMİREL (Diyarbakır) – Bu sorunun gerçekten
ciddi bir sorun olduğunu, ülkenin kanayan bir yarası olduğunu, devletin AİHM
kararına bile uyum sağlamadığı ve insanların gözlerimizin önünde yaşamını
yitirmesine izin verdiğimiz bu süreçte duyarsız kalmamamız gerektiğini bir kez
daha ifade etmek istiyorum. 
Ve şunu söylüyorum: 3 milletvekilimiz -grup başkan
vekilimizle birlikte- şu anda hâlâ orada açlık grevindeler. Meclisin bu konuda
duyarlı olmasını bir kez daha ifade ediyorum ve teşekkür ediyorum. 
BAŞKAN – Sayın Özel…
3.- Manisa Milletvekili Özgür Özel’in,
Diyarbakır Sur’da şehit olan 5 güvenlik görevlisini rahmetle andığına,
Türkiye’nin sınır güvenliğindeki zafiyetin masum insanların can güvenliğini
tehdit eder duruma geldiğine ve Misakımillî’nin kabulünün 96’ncı yıl dönümüne ilişkin
açıklaması
ÖZGÜR ÖZEL (Manisa) – Teşekkür ederim Sayın Başkan.
Öncelikle, dünden bugüne 5 şehidimizi rahmetle
anıyoruz. Anaların gözyaşının durması için Meclisimizin bir an önce inisiyatifi
ele alması gerektiğini, iktidar partisinin Mecliste ve meşru zeminlerde bu
konuya hızlı şekilde çözüm üretmek için üzerine düşeni yapması gerektiğini
düşünüyoruz. 
Elbette ki kamu otoritesinin yok sayılması, devlet
otoritesinin yok sayılması ve kamu düzeninin tamamen ortadan kaldırıldığı
şartlarda, insan haklarının ve yaşam hakkının savunulamadığı bir noktada
herkesin üzerine düşeni yapmasını ve bir an önce Türkiye'nin dört bir yanında
anaların ve 70 milyonun yüreğine her gün ateş salan bu acı haberlerin
alınmamasını temenni ediyoruz, bu konuda da Hükûmete bir kez daha sorumluluğunu
hatırlatıyoruz.
Bugün, Misakımillî’nin kabulünün, 6 maddelik ulusal
andın kabulünün yani bugünkü sınırlarımızı kabul eden ve bunun için mücadeleyi
başlatan bir ortaklaşmanın tam 96’ncı yılı. Maalesef Türkiye'nin geleneksel dış
politikasına “monşerler diplomasisi” deyip o dış politikayı yürütenleri iten,
kakan, hedef gösteren, küçük düşüren anlayış Türkiye’ye çok ciddi bir dış
politika zafiyeti hediye etti. Önce dış politika zafiyeti olarak görülen,
“değerli yalnızlık” olarak nitelendirilerek geçiştirilmeye çalışılan durum şu
anda Türkiye için bir iç güvenlik zafiyetine dönüştü. Türkiye'nin sınır
güvenliği yok. Türkiye'nin sınır güvenliğindeki zafiyet hem tüm Türkiye'nin hem
başta Avrupa olmak üzere tüm dünyadaki masum insanların da can güvenliğini
tehdit eder duruma geldi. Terör örgütlerinin cirit attığı, canlı bombaların
geçiş güzergâhı hâline getirilen…
(Mikrofon otomatik cihaz tarafından kapatıldı) 
BAŞKAN – Tamamlayalım Sayın Özel.
ÖZGÜR ÖZEL (Manisa) –Medeniyetlerin gelip geçtiği Anadolu
toprakları, bugün teröristlerin gelip geçtiği, başta Türkiye, Avrupa ve
dünyadaki masum insanların can güvenliğinin tehdit edildiği, vahşi
teröristlerin kolaylıkla geçtiği bir noktaya geldi. 
Erzurum ve Sivas Kongrelerinin ana hatlarını
belirlediği, Türkiye'nin bugünkü sınırları başta olmak üzere 6 maddeyle
mutabakatın sağlandığı 1920 tarihli Misakımillî’nin 96’ncı kabul yıl dönümünde,
dış politikanın, Atatürk’ün Türkiye’ye miras bıraktığı en önemli vizyon olan
“Yurtta barış dünyada barış” vizyonunun ve komşuların iç işlerine karışmak
yerine onlarla barış içinde geçinmenin ne kadar değerli olduğunun bir kez daha
altını çiziyor, hem sınır güvenliğimiz için hem yurt güvenliğimiz için çaba
sarf eden tüm güvenlik güçlerine saygı sunuyor, şehit olanlara rahmet diliyor,
iktidar partisi ve iktidar grubunun akan şehit kanları ve tüm annelerin göz
yaşları için bir an önce atılması gereken adımları atma noktasındaki
sorumluluğunun bir kez daha altını çiziyorum.
Teşekkür ederim. 
BAŞKAN – Teşekkürler Sayın Özel.
Sayın Çakır…
4.- Tokat Milletvekili Coşkun Çakır’ın,
Diyarbakır Sur’da şehit olan 5 güvenlik görevlisini rahmetle andığına ve
Misakımillî’nin kabulünün 96’ncı yıl dönümüne ilişkin açıklaması
COŞKUN ÇAKIR (Tokat) – Sayın Başkan, teşekkür ederim.
Ben de sözlerime dün kaybetmiş olduğumuz 4 şehidimizi
hatırlatmak ve onlara rahmet dilemek suretiyle başlamak isterim.
Dün 4 şehit verdik, daha evvel verdiğimiz gibi. Fakat
şu hususu dikkatlerinize sunmak isterim: Şehitlerimize sanki birer meta gibi,
sanki birer nesne gibi, adına bazen “güvenlik görevlisi”, bazen “polis”, bazen
“asker” diyerek geçiyoruz. Kabul etmek gerekir ki değerli milletvekilleri,
değerli arkadaşlar, bu insanların bir ismi var, bu insanların bir hikâyesi var;
bu insanların aileleri, nişanlıları, eşleri, çocukları var, ebeveynleri var. O
bakımdan, şu eleştiriyi yahut şu hususu bir daha gözden geçirmek gerekir:
“Efendim, bunların görevidir, zaten bu görevi yapmak üzere vazife yapıyorlar. O
bakımdan da bunu bu şekilde görmek gerekir.”
Değerli arkadaşlar, bugün yahut daha evvel bu kürsüden
yapmış olduğumuz konuşmalarda hep insanı öne çıkaran, insanı merkeze alan
konuşmalar yapıyoruz. Kabul etmek gerekir ki eğer insanı merkeze alıyorsak
ister güvenlik görevlisi olsun ister asker, polis olsun, bunların sadece görevi
değil, aynı zamanda hayatlarının olduğu, adlarının olduğu gerçeğini
unutmamalıyız.
O bakımdan yüzbaşının adı Yiğit Can’dı, astsubayın adı
Özgür Erdoğan’dı, komiser yardımcısının adı Zekeriya Bilgen’di, uzman çavuşun
adı Osman Ateş’ti, hepsi bu ülkenin evlatlarıydı. Osman Ateş de benim
hemşehrimdi, Tokatlıydı, Pazar ilçesindendi ve şu saatlerde cenazesini
defnediyoruz. 
Ben hepsine Allah’tan rahmet diliyorum, bütün
şehitlerimize; yakınlarına başsağlığı diliyorum, milletimize başsağlığı
diliyorum. Ama özellikle vurgulamak isterim ki bu insanların hayat hikâyelerini
görmezden gelerek, bu insanların ailelerini, canlarını, çocuklarını görmezden
gelerek bir yorum yapmayı da eksik buluyorum, bunu hatırlatmak istedim.
Bir başka husus: Bugün, evet, Misakımillî’nin 96’ncı
yılı. 
(Mikrofon otomatik cihaz tarafından kapatıldı)
BAŞKAN – Tamamlayalım Sayın Çakır.
COŞKUN ÇAKIR (Tokat) – Bitiriyorum efendim.
Değerli arkadaşlar, Misakımillî, nihayetinde
uluslararası anlaşmalarla tanımlanmış ve tespit edilmiş sınırlarımızdır. Fakat
kabul etmek gerekir ki bu sınırların tamamında bir yapaylık söz konusudur;
doğallık, tabiilik değil. Ve uluslararası güçler daha 20’nci yüzyılın başından
itibaren ucu açık kablolar bırakmak suretiyle bugünkü sorunlarımızın âdeta
temellerini attılar. Ve daha önemlisi, bugün yaşamış olduğumuz sorunlar da yeni
ucu açık kablolar üretmek üzere yapılan işlerdir ve tekrar da aynı coğrafyada,
Orta Doğu’da sınırlarla oynamak ve yeni yapay sınırlar oluşturmak üzere gayret
ve çabalarının olduğunu gözlemlemekte, görmekteyiz. O bakımdan, son derece
müteyakkız olmak zorundayız, son derece uyanık olmak zorundayız. Millet olarak,
bütün 78 milyon olarak ve en önemlisi, Parlamento çatısı altındaki 550
milletvekili ve 4 grup olarak bu konuda da uyanık olmak durumundayız ve bu
yapay sınırların tekrardan oluşturulmasına ve geleceğimizi ilzam etmesine
fırsat vermemeliyiz.
Çok teşekkür ederim.
BAŞKAN - Teşekkür ediyorum Sayın Çakır.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, görüşmelerin İç Tüzük’e uygun ve verimli bir şekilde yapılabilmesi
için dikkat edilmesi gereken konulara ilişkin konuşması
BAŞKAN - Sayın milletvekilleri, görüşmelerin bundan
sonraki süreçte de İç Tüzük’e uygun ve verimli bir şekilde olabilmesi adına,
düzenli bir şekilde yürümesi adına aslında birkaç açıklamada bulunmak istiyorum
müsaadenizle. 
İç Tüzük’ün 65’inci maddesine göre, Genel Kurulda
hatibin sözünü kesmek, şahsiyatla uğraşmak ve çalışma düzenini bozucu harekette
bulunmak yasaktır. 
Yine, İç Tüzük’ün 60’ıncı maddesine göre, konuşma Genel
Kurula hitap edilerek yapılır. Dolayısıyla, karşılıklı konuşmak İç Tüzük’e yine
aykırıdır.
Sayın milletvekillerinin, bu bağlamda, İç Tüzük’e uygun
olarak hareket edeceğinden hiçbirimizin de şüphesi yoktur. Burada iktidar
muhalefet ayrımı yapmıyorum. Tamamen, çalışmaların düzenli bir şekilde yürümesi
adına İç Tüzük neyi emretmiş, nasıl uygulayacağız, o konuda birkaç hatırlatmada
bulunuyorum.
Yine, 60’ıncı maddede, pek kısa sözü olduğunu belirten
milletvekillerine oturumu yöneten başkan vekili, yerinden konuşma kaydıyla, pek
kısa bir söz verebilir. Bu takdir tamamen oturumu yöneten ilgili başkan
vekiline aittir. Ve ben de bu konudaki tutumumu zaten ifade etmiştim: Özel ve
istisnai hâller dışında vermiyorum.
Bununla birlikte, Meclisin belirlenmiş bir gündemi var.
Yine, İç Tüzük’ün 49’uncu maddesinde “gündeme bağlılık” ilkesi benimsenmiş olup
gündemde bulunmayan hiçbir hususta Genel Kurulda konuşma yapılamayacağını
aslında orada ifade ediyor. Bu itibarla, kısa açıklama hakkının, gündemde
bulunan bir görüşme konusuna ilişkin kullanılan bir hak olduğunu da görmemiz
mümkündür. Yeni bir gündem konusunu teşkil eden söz taleplerini, dolayısıyla,
normal şartlar altında, karşılamamızın mümkün olmadığı da aslında anlaşılıyor. 
İç Tüzük’ün 66’ncı maddesi, görüşülen konudan
ayrılınmamasını; İç Tüzük’ün 67’nci maddesi, Genel Kurulda yapılan konuşmalarda
temiz bir dil kullanılmasını, kaba ve yaralayıcı sözler sarf edilmemesini
düzenlemektedir. Görüşmelerin sağlıklı ve verimli yürütülebilmesi,
gerginliklere imkân tanınmaması için tüm milletvekillerimizden konu dışına
çıkılmaması ve temiz bir dil kullanılması konusunda hassasiyet göstermelerini
istirham ediyorum. 
Ayrıca, konuşmasını yapan sayın hatiplerin herhangi bir
şahsa, milletvekiline -fark etmez- güvenlik güçlerine, idare makamlarına
yönelik, iddia niteliğinde olmayan, kesin ve maddi gerçeklik olarak sunulan ve
devlet kurumları ile kişileri itham eden ifadelerle kaba ve yaralayıcı sözlerde
bulunmaması, sayın hatiplerin temiz bir dil kullanması hem Meclisimizin itibarı
hem milletvekillerimizin itibarı hem de milletimizin onuru için hepimizin
dikkat etmesi gereken bir noktadır diye düşünüyorum. Bundan sonraki süreçte de
özellikle tüm milletvekillerinden azami hassasiyet beklediğimi ifade ediyorum
ve bu bağlamda da bugün, yine, özel ve istisnai bir hâl olarak ilk 10
milletvekiline ben yerinden pek kısa söz vereceğim. 
ÖZGÜR ÖZEL (Manisa) – O sözü vermeden önce… 
BAŞKAN – Buyurun Sayın Özel. 
ÖZGÜR ÖZEL (Manisa) – Sayın Başkan, açıklamalarınızı
dikkatle dinledik. Bizler meslek örgütünden gelen kişiler olarak benzer
hataları hep yaparız. Toplantıya eğer yeterince çağırdığımız insan gelmediyse
toplantıyı düzenleyen başkan biraz sinirlenir ve gelmiş olanlara toplantının
katılımının önemini anlatır. Temiz bir dil kullanmak, müzakerelerde İç Tüzük’e
uygun davranmak, yerinden söz atmamak ve Meclisin yapısına, Meclisin hak ettiği
saygınlığa aykırı davranmamakla ilgili, bunları duymakla ilgili, arkamdaki
grubun bunu en az hak eden grup olduğunu düşünüyorum. 
BAŞKAN – Herhangi bir grubu ya da herhangi bir
milletvekilini ilzam etmedim, genel bir kanı. 
ÖZGÜR ÖZEL (Manisa) – Ama, maalesef, bu konuda, bunları
dinlemesi gereken arkadaşların da önemli kısmının dışarıda olmasını bu
konuşmanın zamanlaması açısından bir talihsizlik olarak değerlendiriyorum. (CHP
sıralarından alkışlar) 
BAŞKAN – Peki Sayın Özel. 
ÇAĞLAR DEMİREL (Diyarbakır) – Sayın Başkan… 
BAŞKAN – Buyurun Sayın Çağlar.
ÇAĞLAR DEMİREL (Diyarbakır) – Sayın Başkan, sizin
uyarılarda bulunmanız, anlatımınız, hatırlatmanız tabii ki önemlidir. Bu sizin
görevinizdir, birinci derecede görevinizdir ama gerçekten salona dönüp
baktığımızda sormak istiyorum: Yani acaba biraz sonra konuşmalar başladıktan
sonra yine bu sükûnet olacak mı, devam edecek mi?
BAŞKAN – İnşallah, temennimiz o.
ÇAĞLAR DEMİREL (Diyarbakır) – Bunun kaygısı
içerisindeyiz. Bunu herkesin anlaması gerekiyor. 
Bir de gerçekten yani bu Meclisin işlemesi ve
sorumluluğunu yerine getirmesi için buradaki tüm milletvekillerinin bu
sorumluluk içerisinde hareket etmesi gerekiyor. Yani tabii ki eleştirilerimiz
olacaktır, tabii ki kabul etmediğimiz şeyler olacaktır, taleplerimiz olacaktır,
tabii ki İç Tüzük’e göre hareket edeceğiz. Hani bunun farkında olarak bir kez
daha sizin uyarılarınızın bütün milletvekillerinin burada olduğu süreçte olması
daha anlamlı olurdu, daha yerinde olurdu diye düşünüyorum. Burada herkesin bu
uyarılara uyması gerektiğini bir kez daha altını çizerek belirtmek istiyorum.
Umarım bundan sonraki süreçte de bu şekilde devam eder.
Teşekkür ediyorum.
ERKAN AKÇAY (Manisa) – Sayın Başkan…
BAŞKAN – Evet, Sayın Akçay, buyurun.
ERKAN AKÇAY (Manisa) – Sayın Başkan, bu konuşmanızla
ilgili olarak ben de şunları söylemek isterim ki bu konuşmanız son derece
isabetli olmuştur. Teşekkür ediyorum, tebrik ediyorum. Bu hatırlatmaların zaman
zaman yapılmasının faydalı olacağı kanaatindeyim.
Teşekkür ederim.
BAŞKAN – Teşekkür ediyorum Sayın Akçay.
Sayın milletvekilleri, gerçekten niyetimiz âcizaneyi
taciz etmek değildir bizim. Şu Meclis çatısı altında milletimizin saygınlığına,
hepimizin onuruna yakışır bir şekilde, Meclisimizin mehabetine yakışır bir
şekilde güzel bir çalışma süreci yaşayalım. Fikirler tartışsın, en sert şekilde
tartışsın, hakikatler ondan çıkar ama karşılıklı saygıyla birbirimizi
dinleyelim. Yalnız, fikrimizi ifade ederken de kimseyi ilzam etmeden, itham
etmeden, hakaret etmeden inşallah üslubumuzun İç Tüzük’e uygun bir şekilde
yürütülmesi noktasındaki kanaatimi ben de tekrar yinelemek istiyorum. Hepinize
göstermiş olduğunuz hassasiyetten dolayı da teşekkür ediyorum. Hep birlikte bu
işi yürüteceğiz. Grup başkan vekilleri, milletvekilleri, Meclis başkan
vekilleri, buradaki hepimiz bu İç Tüzük’e uymakla mükellefiz diyorum.
Tekrardan teşekkür ediyorum ve Sayın Tanal’a söz
veriyorum.
Buyurun Sayın Tanal.
V.- AÇIKLAMALAR (Devam)
5.- İstanbul Milletvekili Mahmut Tanal’ın,
İstanbul’un Üsküdar ilçesinin Yavuztürk Mahallesi’ndeki imar ve mülkiyet
sorununa ilişkin açıklaması
MAHMUT TANAL (İstanbul) – Teşekkür ederim Sayın Başkan.
Efendim, tüm halkımızın bilgisine: Bir dakikalık
konuşmaları, halkımızın sorunlarını Hükûmete ve yetkililere duyurmak için
istiyoruz. Sayın Ahmet Aydın’ın Başkanlığında bu söz bize verilmemektedir.
Halkımız şunu bilsin ki iktidar sorunlarınızı dinlemek istemiyor. Bizim önümüze
de Ahmet Aydın Bey’i koymuşlar, söz hakkımızı vermiyor.
Üsküdar ilçemizin Yavuztürk Mahallesi’nde imar ve
mülkiyet sorunu var. Belediye otobüsleri geç saate kadar çalışmıyor. Lise
sorunu var ve İstanbul ilindeki tüm okulların çevresinde uyuşturucu satılıyor
ve -öğrencilerimiz için- uyuşturucuyla mücadele açısından Emniyet mensuplarını
göreve davet ediyorum. İçişleri Bakanlığının uyuşturucuyla ilgili mücadele
konusunda, okulların bulunduğu bölgelerde bir araştırma, inceleme yapmasını ve
bununla mücadele etmesini talep ediyorum.
Saygılarımı sunuyorum.
BAŞKAN – Teşekkürler Sayın Tanal.
Bari konuşurken “Söz hakkım verilmiyor.” demesen daha
iyi olurdu herhâlde ki bu Mecliste kimin ne kadar konuştuğunu bütün milletimiz
de biliyor.
Sayın Aydın, buyurun.
6.- Bursa Milletvekili Erkan Aydın’ın,
Bursa’da Millî Eğitim Müdürlüğüne bağlı bine yakın müdür, müdür başyardımcısı
ve müdür yardımcısının alenen kıyıma uğratıldığına ilişkin açıklaması
ERKAN AYDIN (Bursa) – Sayın Başkan, seçim bölgem
Bursa’da tam bir öğretmen kıyımı yaşanmakta. Son bir buçuk yıl içerisinde Bursa
Millî Eğitiminde bine yakın müdür, müdür başyardımcısı ve müdür yardımcısı
alenen kıyıma uğratıldı. Hiçbir hukuki ve meşru gerekçe bulunmadan insanların
emekleri, işleri, kariyerleri ve ekmek paraları elinden alındı. Yerlerine ise
mülakatla 422 müdür atandı. Bunun 400’e yakını Hükûmete yakın kişiler. 1.187
teklifle müdür yardımcısı görevlendirildi. Yine bunun bin civarı, malum,
Hükûmet yandaşı kişiler. Böyle bir ayrımcılık artık Hükûmetin esas politikası
oldu. Peki, böyle bir öğretmen kıyımında eğitim sistemi başarılı olabilir mi?
BAŞKAN – Sayın Yıldız Biçer…
7.- Manisa Milletvekili Tur Yıldız
Biçer’in, Manisa Çal Dağı’ndaki nikel madeninin kapatılmasını ve verilen 2’nci
ÇED raporunun iptalini talep ettiğine ilişkin açıklaması
TUR YILDIZ BİÇER (Manisa) – Sayın Başkan,
sayın milletvekilleri; Manisa’nın Turgutlu ilçesinde Çal Dağı’nı çaldırmamak
için başta Turgutlu Çevre Platformu, çevre örgütleri, sivil toplum kuruluşları
ve Turgutlu halkıyla birlikte sekiz yıldır direniyoruz. 10 Şubat 2016’da
Manisa’da gerçekleşecek olan duruşmada, Çal Dağı’ndaki bu nikel madeninin
kapatılmasını ve verilen 2’nci ÇED raporunun iptalini talep ediyoruz. Aksi
takdirde, bu madende 18 milyon ton sülfürik asit topraktan geçirilecek ve doğa
katledilecektir. Bunun ismi “madencilik” değil, dünyanın en verimli 7 tarım
arazisinden biri olan “Gediz havzasının cinayeti”dir. Bizler tercihimizi
çevreden ve yaşamdan yana kullanacağız, vahşi madenciliğe sonuna kadar “Hayır.”
diyeceğiz.
Teşekkür ediyorum.
BAŞKAN – Sayın İrgil…
8.- Bursa Milletvekili Ceyhun İrgil’in, eş
durumu, hastalık ve özür nedeniyle başvurup atanamayan öğretmenlerin durumuna
ilişkin açıklaması
CEYHUN İRGİL (Bursa) – Sayın Başkan,
teşekkür ederim.
Değerli milletvekili arkadaşlarım, bu son
dönemde Millî Eğitimde eş durumu, hastalık ve özür durumu atamasında başvurup
atanamayan, ailesine kavuşamayan binlerce öğretmen var; sizlere de bu talepler
geliyordur. 1 Kasım öncesinde, ağustos ayında bu atamaların hepsini yaptınız ve
hiç itiraz etmediniz ama iktidar, oy kaygısı bitince haklı ve yasal bu
talepleri karşılamıyor. Aynı şekilde, şube müdürü atamalarında da eğitimciler
çok mağdurlar, mahkeme kararları uygulanmıyor. Lafa geldi mi “Bana bir harf
öğretenin kölesi olurum.” diyorsunuz ama öğretmenleri sürüm sürüm
süründürüyorsunuz. Lütfen, bu uygulamalara son verin, öğretmenlere haklı ve
yasal haklarını teslim edin.
Teşekkür ederim.
BAŞKAN – Sayın Okutan…
9.- Isparta Milletvekili Nuri Okutan’ın,
Gıda, Tarım ve Hayvancılık Bakanlığının et ithalatına izin vermesinin yanlış
bir tutum olduğuna ilişkin açıklaması
NURİ OKUTAN (Isparta) – Teşekkür ederim
Sayın Başkanım.
Et fiyatlarının 45 bin liraya dayandığı
ve bu yüksek fiyatı kırmak için de Tarım Bakanlığının et ithalatına izin vereceği
basına yansıdı. Bu fevkalade yanlış bir tutumdur; et ithalatçılarının, et
ticaretçilerinin tuzağına tekrar düşüldüğünün bir göstergesidir. Bunun yerine
-yeterince ahırlarımız boş- eğer gerekiyorsa besilik materyal ithalatının daha
doğru olduğu kanaatindeyim. Aksi takdirde, ahırlarımız boşken bütün
kaynaklarımızın yurt dışına gönderilmesi anlamına geliyor.
Teşekkür ederim.
BAŞKAN – Sayın Özkan...
10.- Denizli Milletvekili Cahit Özkan’ın,
sivil, çoğulcu, özgürlükçü, katılımcı ve demokratik bir anayasanın hayata
geçirilmesi gerektiğine ilişkin açıklaması
CAHİT ÖZKAN (Denizli) – Teşekkür ederim Sayın Başkan.
Bilindiği üzere, otuz üç yıldan beri sivil demokratik
anayasa arayışımız devam etmektedir. Tüm siyasi partilerin seçim programlarında
yeni anayasa yer almış, bu çerçevede milletimiz yeni anayasa için güçlü bir
irade ortaya koymuştur ve karşılığını yeni anayasa olarak tüm siyasi
partilerden beklemektedir. Hazırlayacağımız anayasa, gelecek nesillerimize en
büyük miraslarımızdan biri olacaktır. İşte bu sorumlulukla, millet egemenliği
üzerindeki her türlü kayıt ve şartı yok edecek, hukukun üstünlüğünü esas alan,
insan hak ve özgürlüklerinin evrensel anlamda güvence altına alındığı, millet
olarak “Evet, benim anayasam.” diyeceğimiz sivil, çoğulcu, özgürlükçü ve
katılımcı bir demokratik anayasayı hayata geçirmek zorundayız. Bu anlamda “Yeni
anayasa için hep birlikte” anlayışıyla bugün yola çıkan Yeni Anayasa Platformu,
milletimizin bu talebini sivil toplum olarak hayata geçirmelidir. Yeni Anayasa
Platformunun ve milletimizin bu çağrısına kulak vererek “Hep birlikte yeni
anayasa” diyor ve yüce Meclisi selamlıyorum. 
BAŞKAN – Sayın Nurlu...
11.- Manisa Milletvekili Mazlum Nurlu’nun,
TARSİM sigorta primlerinin yükseltilmesinin doğru olmadığına ilişkin açıklaması
MAZLUM NURLU (Manisa) – Sayın Başkan, değerli
milletvekilleri; doğal afetlerden kaynaklanan zararların tazmini için yürürlüğe
konan devlet destekli tarım sigorta sistemi olan TARSİM sigorta primlerinin
yüksekliği çiftçinin bu sistemden soğumasına neden olmaktadır. Özellikle
Manisa’da geçen yıllarda yaşanan doğal afetler nedeniyle zarar gören ürünler
için ödenen tazminatlar gerekçesiyle bu yılki sigorta primleri katlanarak
artırılmıştır. Önceki yıllarda oluşan zararlar nedeniyle tazminat ödenen
çiftçiye -sanki özel aracıyla sık sık kaza yapan sürücülere uygulanan kasko
primi artışı yaklaşımıyla- TARSİM primlerinin yükseltilmesi hiç doğru değildir
çünkü oluşan hasarda çiftçinin ne kusuru ne de bir suçu vardır. Yüzü gülmeyen,
cebi para görmeyen çiftçinin girdi maliyetlerinin düşürülmesi ve tarımsal
sigorta bilincinin gelişmesi için, TARSİM primlerinin, artırılması bir yana,
aksine düşürülmesi gerekmektedir. 
Genel Kurulu saygıyla selamlıyorum. 
BAŞKAN – Sayın Arslan…
12.- Denizli Milletvekili Kazım Arslan’ın,
emeklilere promosyon ödenmesi için bir çalışma yapılıp yapılmadığını ve
Denizli’nin Honaz ilçesindeki taş ocağının ne zaman kapatılacağını öğrenmek
istediğine ilişkin açıklaması
KAZIM ARSLAN (Denizli) – Sayın Başkan, emeklilerin
aldığı maaşlar gerçekten günümüz şartlarında çok düşüktür. Bu nedenle,
emeklilerimizin maaşlarını aldıkları bankadan promosyon ödenmesi için bir
çalışma yapıyor musunuz? 
İki: Denizli Honaz ilçesi Aşağıdağdere Mahallesi’nin
bitişiğinde bir taş ocağı işletmesi vardır. Bu taş ocağı mahalleye hem maddi
hem de manevi zarar vermektedir, büyük tehlike arz etmektedir. Bu konu
defalarca Denizli Valiliğine bildirilmesine rağmen bir türlü sonuç
alınamamıştır. Bu nedenle, maddi, manevi, can güvenliğinin sağlanması için taş
ocağını ne zaman kapatacaksınız?
Teşekkür ederim.
BAŞKAN – Sayın Bulut… Yok.
Sayın Yaşar…
13.- Malatya Milletvekili Nurettin
Yaşar’ın, ülkenin gerçek, yerli bir sol muhalefete ihtiyacı olduğuna ve Türkiye
solunun toplumsal süreçlerin doğal ürünü değil sistem içi bir ihtiyacın üretimi
olduğuna ilişkin açıklaması
NURETTİN YAŞAR (Malatya) – Bir: Ülkemizin gerçek, yerli
bir sol muhalefete ihtiyacı vardır ancak Türkiye’de sol yoktur. 
İki: Türkiye solu, buna Kürt solu da dâhil, toplumsal
süreçlerin doğal ürünü değildir. Türkiye solu sistem içi bir ihtiyacın
üretimidir.
Üç: Süreç içinde varlığını indirgediği Batılı yaşam
tarzını savunma siperinde kendisini üreten sisteme entegre olarak faşizme
evrilmiştir. Türkiye solcuları, tipik müstemleke aydınlarıdır. Yerel
değerlerle kavgalıdırlar. 
Dört: Entelektüellerin Gogol’un “Palto”sundan çıkması
gibi, Türkiye solu, İsmet Paşa ve Cumhuriyet gazetesinin kurucusu Yunus
Nadi’nin bıyığından türemiştir. Zaman içinde Cumhuriyet gazetesini
izleyerek Yunus Nadi’nin faşist bıyıklarının altında poz vermektedir Kürt’üyle,
Türk’üyle. 
(Mikrofon otomatik cihaz tarafından kapatıldı) 
NURETTİN YAŞAR (Malatya) - Beş: Son düzlükte Kürtleri
modernize etme misyonuyla iş birliği yaptığı PKK Jön Kürtleri de Türkiye'nin
müstemlekeci soluna can simidi olamayacaktır. 
Teşekkür ederim.
OKAN GAYTANCIOĞLU (Edirne) - Senden mi öğreneceğiz?
ATİLA SERTEL (İzmir) - Sana mı kaldı?
NURETTİN YAŞAR (Malatya) – Solcu olun, biraz solcu
olun, ihtiyacınız var.
MEHMET EMİN ADIYAMAN (Iğdır) – Kürt sağını da söyle,
Kürt sağını, Kürt sağını da söylesene.
NURETTİN YAŞAR (Malatya) – Ona da ona da, sağına da
soluna da, nalına da mıhına da.
BAŞKAN – Son olarak Sayın Tüm…
14.- Balıkesir Milletvekili Mehmet Tüm’ün,
Diyarbakır’ın Sur ilçesinde şehit olan Zekeriya Bilgen’e ve tüm şehitlere
Allah’tan rahmet dilediğine ve Hükûmetin, adı konulmamış bu savaşı ne zaman
bitireceğini öğrenmek istediğine ilişkin açıklaması
MEHMET TÜM (Balıkesir) – Sayın Başkanım, çok teşekkür
ederim. 
Bugün, yine Balıkesir’e şehit cenazesi geldi. Bu sefer
de Susurluk ilçemizde Komiser Yardımcısı Zekeriya Bilgen’in aile ocağına ateş
düştü. Zekeriya Bilgen Diyarbakır’ın Sur ilçesinde şehit oldu. Zekeriya
Bilgen’e ve tüm şehitlerimize Allah’tan rahmet, kederli ailelerine başsağlığı
ve sabırlar diliyorum. 
En çok şehit cenazelerinin gittiği Balıkesir’in bir
milletvekili olarak vatandaşlarımızın yürek yakan sorularıyla karşı karşıyayız.
Şehit anneleri, babaları feryat ediyorlar, bu şehit cenazelerinin artık son
bulmasını istiyorlar. Hükûmet yetkililerine sormak istiyorum: Daha kaç aile
ocağına ateş düşecek? Daha kaç anne yüreği yanacak? Dokunmaya kıyamadığımız kaç
tane evladımız babasız veya annesiz kalacak? Bir çocuk bakışıyla empati
kurabiliyor musunuz, ne demektir babasız veya annesiz kalmak bilir misiniz?
Evlat acısı nedir bilir misiniz? Anne ve babanın yüreğine nasıl bir kor ateşi
düşer?
(Mikrofon otomatik cihaz tarafından kapatıldı) 
MEHMET TÜM (Balıkesir) – Hükûmet olarak adı konulmamış
bu savaşı ne zaman bitireceksiniz? Dün oturup müzakere yaptığınız insanlarla ne
oldu da konuşamaz hâle geldiniz? Neyi paylaşamıyorsunuz? “Çözüm çözüm” derken
şimdi ne oldu da “Savaş savaş” diye diretiyorsunuz? 
Teşekkür ederim. 
BAŞKAN – Gündeme geçiyoruz…
ATİLA SERTEL (İzmir) – Sayın Başkan…
VELİ AĞBABA (Malatya) – Sayın Başkan…
ATİLA SERTEL (İzmir) – Sayın Başkanım, söz istedim, söz
verdiniz, burada yanıyor mikrofon.
BAŞKAN – Hepsinde yanıyor. 
MAHMUT TOĞRUL (Gaziantep) – Ya, bırakın kendimizi ifade
edelim Sayın Başkan!
ATİLA SERTEL (İzmir) – Sayın Başkanım, çok önemli bir
konu. Sisteme girdim ve söz hakkımı ben istiyorum Sayın Başkanım, önemli bir
konu.
BAŞKAN – Sayın Sertel, hepsinde mikrofon yanıyor,
hepsinde yanıyor. Ben 10 kişiye söz vereceğimi söyledim.
15.- İzmir Milletvekili Atila Sertel’in,
Selçuk-Tire yolunun bir an önce yapılmasını istediğine ilişkin açıklaması
ATİLA SERTEL (İzmir) – Sayın Başkanım, ben Tire-Develi
yolunu gündeme getirmiştim. Son üç yılda 50 kişi öldü. Dün de Yusuf Duvarcı
isimli 55 yaşında 2 çocuk babasını toprağa verdik, bugün toprağa verildi. 
Sayın Başkanım, burası 28 kilometrelik bir yol. Duble
yol olması için Başbakan söz verdi, Binali Bey söz verdi. İzmir’de Selçuk-Tire
yolunun bir an önce yapılmasını istiyoruz. Orada ölen insanlar bizim
insanlarımız. 50 kişi öldü Sayın Başkan. Türkiye’de terör nedeniyle şehitler
veriyoruz, insanlarımız ölüyor, bir de trafik nedeniyle AKP’nin beceriksizliği
yüzünden insanlarımız ölüyor.
RAMAZAN CAN (Kırıkkale) – Aa!
BAŞKAN – Sayın Sertel, gündeme geçtik. 
Başkanlığın Genel Kurula sunuşları vardır. 
Meclis araştırması açılmasına ilişkin üç adet önerge
vardır, ayrı ayrı okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin
Tanrıkulu ve 22 milletvekilinin, Türkiye’de toplumun aile yapısı ve sosyal
dokusunu bozan unsurların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/78)
Türkiye Büyük Millet Meclisi
Başkanlığına
Kadına yönelik
her türlü şiddetin durdurulması ve sürekli artan boşanma oranları düşünüldüğünde
Türkiye'de toplumun aile yapısı ve sosyal dokusunu bozan unsurların tespit
edilerek aile yapısı ve sosyal dokunun korunması için gerekli tedbirlerin
alınması amacıyla Anayasa’nın 98'inci, İç Tüzük’ün 104 ve 105'inci maddeleri
gereğince Meclis araştırması açılması için gereğini arz ederiz. 
Gerekçe:
Aile içinde eşinden, diğer aile fertlerinden veya aile
dışındaki bireylerden gelen şiddete maruz kalan kadınlarımızla ilgili haberler
hemen her gün basında yer almaktadır.
İçişleri Bakanlığı, 1 Ocak 2013-31 Ekim 2013 tarihleri
arasında 73 kadının aile içi şiddet sonucu hayatını kaybettiğini ifade
etmiştir.
Kadın Cinayetlerini Durduracağız Platformunun
hazırladığı 2014 Yılı Kadın Cinayetleri Raporu'nda, 2014 yılında 294 kadın
cinayetinin işlendiği ve kadınların yüzde 47'sinin kendi hayatlarına dair
kararlar almak isterken öldürüldüğü açıklanmıştır. Raporda, AKP Hükûmetinin,
kadınların nerede nasıl hareket edeceğine, ne giyineceğine, nasıl güleceğine,
kaç çocuk doğuracağına dair söz söyleyip kadınların yaşam biçimine karıştığı
ifade edilirken somut verilere bakıldığında kadınların kendi yaşamlarına dair
karar almak istediğinde öldürüldüğü belirtilmiştir.
Türkiye geneline ilişkin, İçişleri Bakanlığından
(Emniyet Genel Müdürlüğü-Jandarma Genel Komutanlığı) edinilen verilere göre ise
2013 yılından 2015 yılı Haziran ayına kadar aile içi şiddet sonucu 481 kadın
yaşamını yitirmiştir.
2013-2015 yılları arasında işlenen kadın cinayetlerine
ilişkin 10 Temmuz 2015 tarihinde vermiş olduğum (7/147) esas numaralı Yazılı
Soru Önergesi’ne 23 Ekim 2015 tarihinde Aile ve Sosyal Politikalar eski Bakanı
Sayın Profesör Doktor Ayşen Gürcan tarafından verilen cevapta, Türkiye'de kadın
cinayetleriyle ilgili doğrudan yapılmış resmî bir araştırma bulunmamakla
birlikte, dünyada kadına yönelik şiddetin yaygınlığına ilişkin verilerin
Birleşmiş Milletler Kadın Birimi (UN Women) tarafından derlendiği ifade
edilmiştir. Türkiye'de kadınların öldürülmesiyle ilgili veriler göz önüne
alındığında, konunun vahametinin AKP Hükûmeti tarafından ne zaman fark
edileceği ve kadın cinayetleriyle ilgili doğrudan resmî bir araştırma
yaptırılıp bu araştırmanın sonuçlarına göre etkili ve sürekli tedbirler
alınacağı merak konusudur.
Ayrıca, yine
aynı cevapta, Temmuz 2013'te yürürlüğe giren ve 2014-2018 yıllarını kapsayan
Onuncu Kalkınma Planı'nın öncelikli dönüşüm programları arasında yer alan
İşgücü Piyasasının Etkinleştirilmesi Programı’nın hedefleri arasında yer
verilen, spesifik olarak kadınların iş gücüne katılım ve istihdam oranlarının
plan dönemi sonunda sırasıyla yüzde 34,9 ve 31'e yükseltilmesinin hedeflendiği
ifade edilmiştir. 2014 ve 2015 yılları itibarıyla kadınların iş gücüne katılım
ve istihdam oranlarının yıllık hedeflere yakın olarak gerçekleşip
gerçekleşmediğinin açıklanması gerekmektedir.
Alınan birçok tedbire
(ağırlaştırılan cezalar, panik butonu, Kadına Yönelik Şiddetle Mücadele Ulusal Eylem Planı’na (2012-2015) rağmen,
maalesef kadınlar hâlen erkek şiddetine maruz kalmaktadır. Kadına yönelik her
türlü şiddetin durdurulmasıyla ilgili etkili ve sürekli önlemler ivedi olarak
alınmalıdır.
Depresyon, boşanma, intihar ve suçluluk oranlarındaki
artışın temelinde bireyin aile ve aile dışı kurumsal aktörler tarafından
yeterli eğitim öğretime tabi tutulmamasının yanı sıra, gelecek konusunda
belirsizliğin artması ve bireylere kendilerini gerçekleştirme imkânını
sağlayacak çağdaş sosyal politikaların geliştirilmemesi yatmaktadır. Yaklaşık
her 5 evlilikten 1’inin boşanmayla sonuçlandığı, kadına yönelik şiddetin yüzde
1.400 arttığı, son on yılda 25 binden fazla kişinin intihar ederek can verdiği,
2005'ten itibaren hırsızlık, dolandırıcılık ve yaralama suçlarında çok ciddi
artışların yaşandığı Türkiye'de sağlıklı birey ve ailenin yetiştiğini öne
süremeyiz.
Türkiye'de 2012'de boşanma hızı nüfus artış hızını geçmiştir.
Kaba boşanma hızı 2001'de yüzde 1,35 iken 2013'te yüzde 1,65'e yükselmiştir.
Yaklaşık her 5 evlilikten 1’i boşanmayla sonuçlanmaktadır.
Vermiş olduğum (7/23017) no.lu soru önergesine 12 Eylül
2013 tarihinde dönemin Adalet Bakanı Sayın Sadullah Ergin'den gelen cevapta,
açılan boşanma davası sayıları 2002 yılında 153.409, 2003 yılında 185.414, 2004
yılında 156.450, 2005 yılında 156.577, 2006 yılında 155.182, 2007 yılında
167.271, 2008 yılında 170.173, 2009 yılında 194.959, 2010 yılında 201.053, 2011
yılında 200.767, 2012 yılında ilk altı ayda 190.564 olarak belirtilmiştir.
Türkiye'de toplumun aile yapısı ve sosyal dokusunu
bozan unsurların tespit edilerek aile yapısı ve sosyal dokunun korunması için
gerekli tedbirlerin alınması amacıyla Meclis araştırması açılması elzemdir.
1) Mustafa Sezgin Tanrıkulu  (İstanbul)
2) Kadim Durmaz  (Tokat)
3) Veli Ağbaba  (Malatya)
4) Zeynel Emre  (İstanbul)
5) Burcu Köksal  (Afyonkarahisar)
6) Zeynep Altıok  (İzmir)
7) Mevlüt Dudu  (Hatay)
8) Oğuz Kaan Salıcı  (İstanbul)

9) Durmuş Fikri Sağlar  (Mersin)
10) Birol Ertem  (Hatay)
11) Ünal Demirtaş  (Zonguldak)
12) Mustafa Hüsnü Bozkurt  (Konya)
13) Ali Şeker  (İstanbul)
14) Mehmet Göker  (Burdur)
15) Eren Erdem  (İstanbul)
16) Selina Doğan  (İstanbul)
17) Selin Sayek Böke  (İzmir)
18) Ali Haydar Hakverdi  (Ankara)
19) Aytun Çıray  (İzmir)
20) Aylin Nazlıaka  (Ankara)
21) Serkan Topal  (Hatay)
22) Gürsel Erol  (Tunceli)
23) Gaye Usluer  (Eskişehir)

2.- Niğde Milletvekili Ömer Fethi Gürer ve
20 milletvekilinin, Niğde’nin yer altı kaynak ve zenginliklerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/79)
Türkiye Büyük Millet Meclisi
Başkanlığına
Niğde ilimizde farklı dönemlerde petrol bulunduğu
açıklanmaktadır. Ancak bu konuda şimdiye dek enine boyuna bir araştırma,
inceleme yapılıp durumu somut olarak ortaya koyacak bir gelişme
yaşanmamaktadır. Petrol ihtiyacının sadece yüzde 8'ini yerli üretimden
karşılayan, yüzde 92-93 oranında ithal eden bir ülke olarak topraklarımızda
petrol kaynaklarının önemi çok daha fazla artmaktadır. Buna yönelik olarak
Niğde’nin yer altı kaynak ve zenginliklerinin araştırılarak saptanması ve
ortaya konan sonuçların değerlendirilmesi amacıyla Anayasa’nın 98, İç Tüzük’ün
104 ve 105’inci maddeleri uyarınca bir Meclis araştırması açılmasını arz
ederim. Saygılarımla. 
1) Ömer Fethi Gürer  (Niğde)
2) Mahmut Tanal  (İstanbul)
3) Onursal Adıgüzel  (İstanbul)
4) Çetin Arık  (Kayseri)
5) Barış Yarkadaş  (İstanbul
6) İrfan Bakır  (Isparta)
7) Burcu Köksal  (Afyonkarahisar)
8) Erdin Bircan  (Edirne)
9) Öztürk Yılmaz  (Ardahan)
10) Mehmet Göker  (Burdur)
11) Ahmet Akın  (Balıkesir)
12) Özkan Yalım  (Uşak)
13) Aydın Uslupehlivan  (Adana)
14) İbrahim Özdiş  (Adana)
15) Birol Ertem  (Hatay)
16) Ahmet Tuncay Özkan  (İzmir)
17) Niyazi Nefi Kara  (Antalya)
18) Orhan Sarıbal  (Bursa)
19) Kazım Arslan  (Denizli)
20) Bülent Yener Bektaşoğlu (Giresun)
21) Okan Gaytancıoğlu  (Edirne)
Gerekçe:
Hâlen MTA sayfasında, Badak petrol sahasında
Maden Tetkik ve Arama Genel Müdürlüğü, Maden Etüt ve Arama Dairesi tarafından
2005 yılından beri sürdürülmekte olan 2007-32.13.05 özel kod no.lu Orta Anadolu
Endüstriyel Hammaddeler Arama Projesi kapsamında, Konya-Niğde neojen havzasında
yapılan stratigrafik amaçlı sondajlı jeolojik araştırmalar sırasında 24 Mayıs
2007 tarihinde petrol keşfedildiği açıklanmaktadır. Kamuoyuna haber “Maden
Tetkik Arama (MTA) Genel Müdürlüğünce yapılan sondaj çalışmaları sonucunda,
2007 yılında Konya-Ereğli ve Niğde-Bor havzasında 8 milyar ton petrol tespit
edildi. Buna göre bölgedeki petrolün potansiyel değerinin 218 milyar dolar ile
687 milyar dolar arasında olabileceği belirtildi.” olarak yansımıştır. 2007
yılından sonra bu kere, 2010 yılında Sabah gazetesinde yer alan haber ise
şöyledir: “Maden Tetkik Arama Genel Müdürlüğünce (MTA) yapılan sondaj
çalışmaları sonucunda, Konya-Ereğli ve Niğde-Bor havzasında 8 milyar ton
petrollü şeyl (petrol türetebilen kaya) potansiyel kaynak rezervi tespit
edildi. Isıtıldığında petrol ve doğal gaz üretilebilen söz konusu kayalardan
2,6 milyar varil ile 8,3 milyar varil arasında petrol çıkarılabileceği
hesaplanıyor." 
22 Kasım 2015 tarihinde, dönemin Enerji ve Tabii
Kaynaklar Bakanı Ali Rıza Alaboyun, AA’ya Niğde'nin Bor ilçesi Badak bölgesinde
tuz aranırken petrol bulunduğunu söyledi; “Niğde'nin Badak beldesinde MTA
sondajla tuz ararken petrol çıktı, böyle kusma yaptı. Araştırma yaptırdık.
Oradaki petrolün ana kayaç olmadığı, başka yerden sızma olduğu söyleniyor.”
dedi. Böylece, 2005 yılından beri Niğde Bor Badak köyünde petrol varlığıyla
ilgili açıklamalar yapılmaktadır. Aradan yedi yıl geçmesine rağmen henüz bir
sonuç alınamayan çalışmalara Maden Tetkik ve Arama Genel Müdürlüğü (MTA)
tarafından son verildiği açık iken, konu sürekli gündeme alınmaktadır. Soru
işaretlerinin ortadan kalkması ve durumun gün ışığına çıkarılması amacıyla
konunun her yönüyle tetkiki ve tespiti gereklidir.
3.- Sinop Milletvekili Barış Karadeniz ve
20 milletvekilinin, genç işsizliğinin nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/80)
Türkiye Büyük Millet Meclisi
Başkanlığına
Türkiye nüfusunun 20 milyona yakını yani yaklaşık yüzde
25'i, 15-29 yaş arası gençlerden oluşmaktadır. Nüfusumuzun önemli bir bölümünün
yani gençliğin, eğitimden sosyokültürel yaşama, sağlıklı yaşamdan çalışma
hayatına birçok alanda yaşadığı sorunları ve özellikle de istihdam alanındaki
sorunları her geçen gün artarak devam etmektedir. Bu sorunlara yönelik tespitler,
kamuoyuna yansıyan araştırma ve raporlarla çok net bir şekilde ortaya
konmaktadır.
Örneğin, Ekonomik Kalkınma ve İşbirliği Örgütünün
(OECD) "Gençlik, Beceriler ve İstihdam Edilebilirlik" raporu, üye
ülkelerdeki genç nüfusun eğitim ve istihdam alanındaki kaybını ortaya
koymuştur. Türkiye'nin bu rapora yansıyan durumu son derece korkunç bir tabloyu
yansıtmaktadır. Rapora göre, istihdam, eğitim ve staj verilerinde OECD
ortalaması yüzde 15,5 iken Türkiye'de 15-29 yaş arası gençlerin yüzde 31,3'ü ne
istihdam piyasasında yer almakta ne eğitim görmekte ne de staj yapmaktadır.
İş gücü göstergelerinde veri toplamasında Uluslararası
Çalışma örgütünün (ILO) tanımını kullanan Türkiye İstatistik Kurumu (TÜİK)
verilerine göre, Mayıs 2015 döneminde genç işsizlik oranı yüzde 17'dir; 2014
için yıllık ortalama 17,9 iken 2015 yılının ilk beş ayı için ortalama yüzde
18,5 olarak hesaplanmıştır. Diğer yandan, OECD verilerine göre, Türkiye'nin
genç işsizlik oranı 2014 yılında yüzde 17,92 olarak gösterilmektedir. Türkiye,
bu oranla yüzde 15 olan OECD ortalamasının yaklaşık yüzde 3 üzerinde
bulunmaktadır.
Türkiye Devrimci İşçi Sendikaları Konfederasyonu
Araştırma Enstitüsü (DİSK-AR), TÜİK tarafından açıklanan iş gücü anketi Temmuz
2015 dönem sonuçlarına göre de yükseköğretim mezunları arasında işsiz sayısı
bir önceki senenin aynı dönemine göre 63 bin kişi arttı. Bu veri, işsiz
ordusuna 63 bin yeni üniversite mezununun katıldığını göstermektedir.
Yükseköğretim mezunu resmî işsiz sayısı 720 bin kişi. Yükseköğretim mezunları
için işsizlik oranı yüzde 11,4’le ortalamanın üstünde bulunmaktadır.
Türkiye genç işsizliği için atılmakta olan somut
adımlardan söz etmek pek mümkün değildir. O nedenle, Türkiye'nin gençleriyle
ilgili bu yakıcı sorunu ortaya koyan rapor ve araştırma örnekleri
çoğaltılabilir. Gelecekte genç işsizliğiyle mücadelede doğru ve kalıcı
politikaların oluşturulması ve uygulanması için genç işsizliğinin nedenlerinin
iyi anlaşılması önemlidir. 
Genç işsizliği sorunu üzerine kapsamlı olarak
tespitlerin yapılması, genç istihdamı politika önerilerine öncelik
kazandırılması, ulusal bir gençlik istihdam politikası oluşturulması,
sorunların tespiti ve çözümlerinin üretilmesi amacıyla Meclis araştırması
açılmasını saygılarımızla arz ederiz.
1) Barış Karadeniz  (Sinop)
2) Gülay Yedekci  (İstanbul)
3) Tahsin Tarhan (Kocaeli)
4) Gürsel Erol (Tunceli)
5) Aylin Nazlıaka (Ankara)
6) Hüseyin Yıldız (Aydın)
7) Selina Doğan (İstanbul)
8) Ali Yiğit  (İzmir)
9) Ömer Fethi Gürer (Niğde)
10) İbrahim Özdiş (Adana)
11) Kamil Okyay Sındır (İzmir)
12) Erdin Bircan (Edirne)
13) Mehmet Göker (Burdur)
14) Ahmet Akın (Balıkesir)
15) Özkan Yalım (Uşak)
16) Gamze Akkuş İlgezdi (İstanbul)
17) Mahmut Tanal (İstanbul)
18) Musa Çam (İzmir)
19) Ünal Demirtaş (Zonguldak)
20) Ali Şeker (İstanbul)
21) Yaşar Tüzün (Bilecik)
BAŞKAN – Bilgilerinize sunulmuştur. 
Önergeler gündemdeki yerlerini alacak ve Meclis
araştırması açılıp açılmaması konusundaki görüşmeler sırası geldiğinde
yapılacaktır. 
Birleşime on dakika ara veriyorum. 
Kapanma Saati: 15.09
İKİNCİ OTURUM
Açılma Saati: 15.25
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 34’üncü Birleşiminin
İkinci Oturumunu açıyorum.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
ÖZGÜR
ÖZEL (Manisa) – Sayın Başkan, biraz önce, bir dakikalık söz hakları
kullanılırken bir sayın milletvekili, Nurettin Yaşar Malatya Milletvekilini çok
iyi duyamadığımız için, doğrudan cevaplamak yerine -siz de fark ettiniz-
tutanak talep etmiştim ama gelen tutanak içler acısı. Yani, gelen tutanağı
elimle tutmaya utanıyorum. Elimde tuttuğum zaman, elimi ve bir Cumhuriyet Halk
Partisi Grup Başkan Vekili olarak Cumhuriyet Halk Partisi Grup Başkan Vekilinin
eli dolayısıyla grubumuzu kirleteceğini düşündüğüm bir tutanakla karşı
karşıyayım, cevap vermek durumundayım.
İki
dakika cevap hakkı istiyorum efendim.
BAŞKAN
– Sayın Özel, sataşmadan dolayı cevap hakkı verirdim, keşke aynı oturumda
olsaydı ama şimdi, yerinizden, isterseniz üç dakika falan, ne kadar
istiyorsanız, söz vereyim. Malum İç Tüzük’ü uygulamak durumundayız.
ÖZGÜR
ÖZEL (Manisa) – Tabii, haklısınız.
BAŞKAN
– Buyurun.
V.- AÇIKLAMALAR (Devam)
16.- Manisa Milletvekili Özgür Özel’in,
Malatya Milletvekili Nurettin Yaşar’ın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, elimde bir tutanak tutuyorum. Aslında, bu tutanak
nasıl oluştu ona bakmak lazım. Cumhuriyet Halk Partisi hep bu bir dakika gündem
dışı sözleri önemsiyor. Sağ olsun, muhalefet partilerinden seçilmiş olan Meclis
başkan vekilleri bu hakkı kullandırıyorlar. Sizler de sağ olun,
kullandırmıyorsunuz, zaman zaman eleştiriyoruz. Ama özellikle, bugün, geldim ricada
bulundum, siz de bugünkü Parlamentonun sürdürmeye niyetli olduğu uzlaşı
ortamında, çıkarmaya niyetli olduğu 68 sıra sayılı Tasarı’daki havaya da olumlu
katkı sağlayacağını düşünerek 10 arkadaşa söz verdiniz. 
Bu hakkın kullanılmaması yönünde oy kullanan bir grubun
bir temsilcisi bu haktan yararlandı, biz bundan memnuniyet duyarız ama elimde
tuttuğum tutanak -orada duyduğumda inanamadım sözlere ama yanlış bir şey
yapmamak için talep ettim- inanın elimi kirletiyor, bu salonda bulunduğu için
bu salonu kirletiyor, Parlamentoyu kirletiyor. Nurettin Yaşar’ın konuşması
sırasında kullandığı üslup, bir Parlamento üslubu değil, bir sokak üslubu da
değil. Bu üslup üslup değil, bu sözler söz değil. Hakaret etmeyi marifet sayan,
âdeta oturduğunda, kendisine baktığımda, karşıdan gördüğümde tanımlanamayan,
bir konuşan cisimcik olarak ifade edebileceğim, bir milletvekiline yakıştırmak
bir yana, bir milletvekili olarak hitap etmekten hicap duyacağım ifadeler
kullanmış. Biz, kendisini Parlamentoda tanımlanamayan, alkışlayan cisimcik
olarak görüyorduk bu ana kadar. 
RAMAZAN CAN (Kırıkkale) – Konuşmanın ne olduğunu
bilmiyoruz ama grup başkan vekili de aynı şeyde gidiyor. 
ÖZGÜR ÖZEL (Manisa) - Bundan sonraki süreçte,
kendisinin gerek İsmet Paşa gerek Yunus Nadi gerek partimizin kurucuları gerek
Türkiye’deki solda siyaset yapan herkes adına kullandığı ifadeleri esefle
kınadığımı ifade ediyorum. 
Kendisinin faşizmle bağdaştırmaya çalıştığı dönemde
İsmet Paşa’nın 1950 seçimleri akşamı, seçimi kaybettiğinde ne yapacağını
soranlara “Bu, şüphesiz benim en büyük yenilgim ama Türkiye’de demokrasinin en
büyük kazancıdır.” demesini, Türkiye’nin tek parti rejiminden çok partili
rejime geçmesini, kendisinin seçim mağlubiyetini demokrasinin zaferi olarak
tanımlayan İsmet Paşa’yla faşizmi bağdaştıranların, diğer taraftan bugün çok
partili bir rejimle gelip her gün otoriterleşen, her gün biraz daha
özgürlüklerin kısıtlandığı bir ortamda, miting meydanlarında bir diktatörün
vücudunun belli parçalarıyla ilgili kendini tanımlayanlardan da daha aşağıda
bir tanımlamayı burada ifade ediyor olmasından utanç duyuyorum. 
Yapmış olduğu değerlendirmelerin tamamını kendisine
iade ediyor, Adalet ve Kalkınma Partisi Grubunu bu ayıba ortak olmamaya, bu
rezaletten dolayı da grubumuzdan özür dilemeye davet ediyorum. 
Teşekkür ederim efendim. 
BAŞKAN – Teşekkürler. 
MEHMET NACİ BOSTANCI (Amasya) – Sayın Başkan… 
BAŞKAN – Sayın Bostancı… 
17.- Amasya Milletvekili Mehmet Naci
Bostancı’nın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
MEHMET NACİ BOSTANCI (Amasya) – Nurettin Bey’in burada
ifade ettiği görüşlere itiraz etmek, bu dilin Parlamentonun diline uymadığını
söylemek ve bu çerçevede bir eleştiri ortaya koymak tabii ki Özgür Bey’in
hakkıdır, sayın grup başkan vekilinin. Parlamentodaki dil konusunda biz de
çeşitli kereler hassasiyetlerimizi ifade ettik. Ancak itiraz ettiğimiz
gerekçeyi ihlal eden bir dille konuşmak da şık olmamıştır. Özgür Bey hakaret
olarak anlamlandırdığı bir dile itiraz ederken “konuşan bir cisimcik” diyerek
sonuçta insanı tahkir etmiştir. Eğer gerekçemiz hakarete dayalı bir dile itiraz
ise tam da bunu yaparken benzeri bir hakarette bulunmak açık bir çelişkidir ve
uygun değildir. Bunun altını çizmek istedim.
Saygılarımı sunuyorum.
BAŞKAN – Teşekkür ediyorum Sayın Bostancı.
Sayın milletvekilleri… 
NECİP KALKAN (İzmir) – Sayın Başkan…
BAŞKAN – Sayın Kalkan, lütfen, buyurun, oturun siz.
…az önce oturumun başında da özellikle İç Tüzük 66, 67
ve devamındaki maddelere ilişkin bir kısım açıklama yapma gereği hissetmiştim.
67’nci maddede Genel Kurulda yapılan konuşmalarda temiz bir dil
kullanılmasının, kaba ve yaralayıcı sözler sarf edilmemesinin gerekliliğini ve
bunun İç Tüzük’ün bir emri… İç Tüzük’ün emri olmasından da öte bir milletvekili
olarak, her şeyden önce bir insan olarak burada bulunmamızın ve birbirimize
hitap tarzının da bir gereği aslında. Dolayısıyla, görüşmelerin sağlıklı ve
verimli bir şekilde yürütülmesi noktasında sayın milletvekillerinin azami
hassasiyeti göstermesini istirham ediyorum. Evet, bir yanlış üslup, yanlış dil
kullanılmışsa karşılığında da yeni bir üslupla, yanlış bir dille cevap vermemek
lazım. Yanlış yanlıştır, yanlışı yanlışla telafi etmemek lazım. Dolayısıyla
istirhamımız tüm sayın milletvekillerinin bu konuda azami özeni göstermesidir
diyorum.
Teşekkür ediyorum.
Halkların Demokratik Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, AKP Hükûmetinin politikalarıyla birlikte
çeşitli valilikler tarafından hukuka aykırı bir biçimde ilan edilen sokağa
çıkma yasakları boyunca yapılan operasyonlarda öldürülen sivillerin tüm
boyutlarıyla araştırılarak alınması gereken önlemlerin belirlenmesi amacıyla
verilmiş olan (10/48) esas numaralı Meclis Araştırması Önergesi’nin
görüşmelerinin Genel Kurulun 28 Ocak 2016 Perşembe günkü birleşiminde
yapılmasına ilişkin önerisi
28/1/2016
Türkiye Büyük Millet Meclisi
Başkanlığına
Danışma Kurulunun 28/1/2016 Perşembe günü (bugün)
yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin, İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Çağlar
Demirel
 Diyarbakır
 Grup
Başkan Vekili
Öneri:
Türkiye Büyük Millet Meclisi gündeminin “Genel Görüşme
ve Meclis Araştırmasına Dair Ön Görüşmeler” kısmında yer alan (10/48) esas
numaralı AKP Hükûmetinin politikalarıyla birlikte çeşitli valilikler tarafından
hukuka aykırı bir biçimde ilan edilen sokağa çıkma yasakları boyunca yapılan
operasyonlarda öldürülen sivillerin tüm boyutlarıyla araştırılarak alınması
gereken önlemlerin belirlenmesi amacıyla bir Meclis araştırması açılmasına
ilişkin önergelerin görüşülmesinin Genel Kurulun 28/1/2016 Perşembe günlü
birleşiminde yapılması önerilmiştir. 
BAŞKAN – Halkların Demokratik Partisi Grubu önerisi
lehinde ilk söz, Batman Milletvekili Mehmet Ali Aslan’a aittir. 
Sayın Aslan, buyurun. (HDP sıralarından alkışlar)
Süreniz on dakikadır. 
MEHMET ALİ ASLAN (Batman) – Sayın Başkan, Sayın Divan
ve sayın milletvekilleri; hepinizi saygıyla selamlıyorum.
Evet, sokağa çıkma yasakları, aslında tamamıyla hayatın
kendisine kasteden, hem ulusal hukuka aykırı hem uluslararası hukuka aykırı
uygulamalardır. Sokağa çıkma yasağının içinde bile yani kendi içinde bile
kanunsuzluk var. Onu anlatayım: Kendisi zaten Meclis kararıyla ya da olağanüstü
hâl durumuyla sabitlenmiş bir durum değil ama sokağa çıkma yasağı farz edelim
ki ilan edildi, orada çıkacak olan… Yurttaşların arada kalmaması için,
vurulmaması için bir mantık izlenerek yasak konmuş ama maalesef -şu anda orada
duvar yazılamalarından da gördük: “Türk’sen övün, değilsen itaat et.” ve
benzeri, hepiniz şahit oldunuz- bunların eline yetki verildiği zaman sokağa
çıkanı vuruyorlar yani arada gitmiyor insanlar. Burası çok önemli ve hepimizin
bu vebale ortak olma gibi bir tehlikesi vardır çünkü bunlar her gün medyada
işleniyor, fotoğraflanıyor ve videolarla gösteriliyor. 
Sayın Millî Savunma Bakanımız da burada,
umarım bu konuda gereken hassasiyet gösterilip gereken tedbirler alınmış ve bu
yasaklar da kaldırılmış olacak. 
Az önce gerek yurt içinden gerekse yurt
dışından Süryani yurttaşlar bize ulaştı ve Diyarbakır’ın Sur ilçesinde Meryem
Ana Kilisesi’nin boşaltılmasının talep edildiğini dile getirdiler. Tabii, bu
kurum temsilcilerinden biri Mardin Süryani Birliği Başkanı Yuhanna Aktaş’ın tam
olarak bu konuyla ilgili attığı mesajı sizlerle paylaşmak istiyorum, onlarca
mesajdan bir mesaj: “Diyarbakır Suriçi tarihî mekânları da çatışmalardan
nasibini almış durumdadır. Çatışmalar Meryem Ana Kilisesi’nin çevresine
odaklanmış durumdadır. Halkın büyük çoğunluğu evlerini terk etmek zorunda
kalmıştır. Diyarbakır’ın Süryani Ortodoks Kilisesi ruhanisi Papaz Yusuf
Akbulut’un da güvenlik güçlerince kiliseyi terk etmesi istenmiştir. Kendisi ise
eşiyle birlikte kilisede kalmayı tercih ediyor; kiliseyi terk etmekle
çatışmaların binanın içine odaklanacağı, kutsalların ziyan göreceği ve hatta
tarihî kilisenin yıkılmasından endişe ettiğini dile getiriyor. 
Tarihî Meryem Ana Kilisesi 6’ncı yüzyılda inşa edilmiş
ve 1915 yılına kadar da metropolitlik merkezi olarak kullanılmıştır. Papaz
Yusuf Akbulut da Diyarbakır’da nüfusu oldukça azalan Süryani ve Ermeni
toplumları için dinî hizmet veren son ruhanidir. Edindiğimiz bilgilere göre
papazın kilise binasıyla bitişik evine de bir bomba isabet etmiştir. Meryem Ana
Kilisesi’nin yıkılmasından ve Papaz Yusuf Akbulut’un hayatından endişe
ediyoruz.” diyerek Mezopotamya’da uygulanan bu hukuksuzluğun bir an önce
ortadan kaldırılması için Süryanilerin de demokratik eylemlerini ortaya koyması
talep edilmiş ve Süryanice de bir mesaj göndermiş (…)(x) Az
önce açıklamasını da yaptım. Dolayısıyla durumun vahameti anlaşılıyor. 
Peygamber (AS) bir fermanında, savaşlarda mabetlerin
gerek kilise gerek cami gerek havraların dokunulmazlıklarının olduğunu beyan
etmiştir ve Hazreti Ömer de yine, o fermanı yenileyen bir ferman yayımlamıştır
ki Filistin’e, Kudüs’e girdiğinde de kiliselere ve havralara dokunulmamıştır.
Arkadaşlar, yani biliyorsunuz dua iki çeşittir: Fiilî
dua ve kavlî dua, sözle yapılan dua ve pratikte gösterilen eylemler. Meclis
sözlü duanın yeri değildir, Meclis fiilî duanın yeridir çünkü Meclis bütün
Türkiye’yi yönetecek üst çatıdır, tepe noktadır ve Meclisin içinde de iktidar,
Hükûmet tam da o fiilî duanın yapılacağı ana eksendir, ana merkezdir. Aslında
demokrasilerde bütün Meclisin olması lazım ama bir realitedir ki şu anda sadece
iktidar ana merkezdedir. Dolayısıyla biz muhalefet şunu yapıyoruz: Örneğin,
altı gündür 28 yaralımız vardı, şu anda maalesef 22’ye indi, 6’sı vefat etti.
Biz fiilî dua olarak bütün girişimlerde bulunduk ki 3 arkadaşımız da şu anda
hâlâ onu sürdürüyor, açlık grevini başlatmış ve sürdürmektedir. Artık bize
kalan yani muhalefete kalan fiilî duadan sonra sözel duaya sarılmaktır çünkü
bütün imkânlar tüketilmiş durumdadır ama Hükûmet, hâlâ, fiilî duanın
merkezindedir, bu konuda bir şeyler yapması gerekiyor. 
Hazreti Süleyman’a, Sayın Bakanım, dünya mülkü
verilmiştir, iktidarı verilmiştir. Dünya iktidarı da verildiği için, hepiniz
biliyorsunuz, Hazreti Belkıs’ı bir anda yanına getirtmiştir. Kitap ilminden,
ehlinden biri, göz açıp kapama süresinden daha kısa bir sürede yanına
getirmiştir. Müfessirler bunu şu şekilde tefsir etmiştir: Hazreti Süleyman’a
dünya iktidarı verildiği için bütün dünyaya, bütün etkili olduğu yerlere
muttali olma; orada ne olup bittiğini görme, duyma ve ona göre hareket etme
yetisine sahip olması için o imkân tanınmış. Bugün de gerek devlet yöneticileri
gerek Meclis bu imkâna sahiptir. Televizyonlar var, radyolar var muhalif medya
var vesaire yani nerede ne oluyor hepimiz görüyoruz, duyuyoruz. Bazılarına
inanmayabiliriz, inanmamak bizi masum kılmaz. Eğer size göre iddiaysa o iddiayı
araştırmak sizin üzerinize bir borçtur çünkü siz burada birinci dereceden
mesulsünüz. 
Bizler, gelin, bu zedelenmeye yüz tutmuş, zedelenen
kardeşlik duygularını tamir edelim ve bir an önce silahların susması için dört
parti gereğini yerine getirelim. 
Bakın, 6 insan ölüyor altı günde ve burada
yapmadığımız, etmediğimiz, Türkiye'de yapılmayan demokratik eylemler kalmadı;
buna rağmen insanların ölümüne göz göre göre göz yumduk. “Kim bir canın
kurtulmasına sebep olursa bütün insanlığı ihya etmiş gibidir.”in manasının
altında yatan espri nedir? İyi bir örnek olması hasebiyle bütün insanlığa
emsal, örnek teşkil ediyor ama bu uygulama şu anda çok kötü bir emsal teşkil
ettiğinden kim de bir cana kıyarsa bütün insanlığın canına kışmış gibi
değerlendirilir. 
HÜSEYİN KOCABIYIK (İzmir) – PKK’lılara niye
anlatmıyorsun bunları?
MEHMET ALİ ASLAN (Devamla) - Çünkü burada emsal olma
özelliği taşınmaktadır. 
HÜSEYİN KOCABIYIK (İzmir) – Riyakârlık.
MEHMET ALİ ASLAN (Devamla) - Bunu da lütfen, dikkate
alınız ve şunu da bilelim, Zumer 7’nci ayette…
MUHAMMET BALTA (Trabzon) – Onları bize okuma, o
ayetleri bize okuma, onları PKK’lılara oku.
(Hatip tarafından Zumer Suresi 7’nci ayetikerimenin
okunması)
MEHMET ALİ ASLAN (Devamla) – “Kimse
kimsenin günahından dolayı yargılanmaz.” 
HÜSEYİN KOCABIYIK (İzmir) – Sen niye
PKK’ya anlatmıyorsun bunları?
MEHMET ALİ ASLAN (Devamla) – Siz kalkıp
“Orada güvenlik gerekçesiyle biz oraya top, tank atışı yapıyoruz.” diyerek
sivil halkın ölümüne sebebiyet veremezsiniz. Bu, meşru kılmaz bunu. Bunları
bilelim. Evet, bu ayetleri okuyorum çünkü hepimiz muhatabız.
HÜSEYİN KOCABIYIK (İzmir) – Çarpılacaksın
bak, dikkat et!
MEHMET ALİ ASLAN (Devamla) – Çünkü, eğer,
bakın… Siz kanuna da uymuyorsunuz. Yani, mevzuatı bir tarafa bırakmak nedir?
Allah aşkına bunun bir cevabını verirseniz sevinirim. Biz mevzuata göre…
HÜSEYİN KOCABIYIK (İzmir) –
Çarpılacaksın, ayet okuma, çarpılacaksın!
MEHMET ALİ ASLAN (Devamla) – Bakın, siz
gizliyorsunuz ayetleri, siz gizliyorsunuz.
HÜSEYİN KOCABIYIK (İzmir) – Çarpılacaksın
ha! Allah’ın ayetlerini alet etme!
MEHMET ALİ ASLAN (Devamla) – “Bir kavme
olan buğzunuz sizi onun hakkında adaletsizliğe sevk etmesin." diyor.
(Mikrofon otomatik cihaz tarafından kapatıldı)
HÜSEYİN KOCABIYIK (İzmir) – Sen bunları
niye PKK’ya anlatmıyorsun?
MEHMET ALİ ASLAN (Devamla) – Siz dinlemeye tahammül
edemiyorsunuz, dinlemeye.
HÜSEYİN KOCABIYIK (İzmir) – Sen niye PKK’ya
anlatmıyorsun?
İLKNUR İNCEÖZ (Aksaray) – Herhâlde bunları PKK terör
örgütüne söyledi.
HÜSEYİN KOCABIYIK (İzmir) – Bir sürü ayet okuyorsun,
PKK’ya anlatsana bunları. 
MEHMET ALİ ASLAN (Devamla) – Ya, bir gelin, buradan
cevap verin, buyurun. Ben herkese anlatıyorum. (HDP sıralarından alkışlar)
BAŞKAN – Sayın Kocabıyık, lütfen, buyurun…
Sayın Aslan sizin de süreniz dolmuştur.
HÜSEYİN KOCABIYIK (İzmir) – Yüreğin varsa git PKK’ya anlat,
yiyorsa! Allah’ın ayetini niye alet ediyorsun?
MEHMET EMİN ADIYAMAN (Iğdır) – Otur yerine! 
MEHMET ALİ ASLAN (Batman) – Allah’ın ayeti senin
uygulaman içindir, kulaklarını tıkaman için değildir.
BAŞKAN – Halkların Demokratik Partisi Grubu önerisi
aleyhinde ilk söz İzmir Milletvekili Kerem Ali Sürekli’ye aittir.
Buyurun Sayın Sürekli. (AK PARTİ sıralarından alkışlar)
Sizin de süreniz on dakikadır. 
HÜSEYİN KOCABIYIK (İzmir) – Git PKK’ya anlat onu
erkeksen!
MEHMET ALİ ASLAN (Batman) – Şüphen var mı?
BEHÇET YILDIRIM (Adıyaman) – Senin Hükûmetin yok mu,
gitsin onlar anlatsın.
BAŞKAN - Sayın milletvekilleri, lütfen, hatibi kürsüye
davet ettim.
Buyurun Sayın Sürekli.
KEREM ALİ SÜREKLİ (İzmir) – Sayın Başkan, değerli
milletvekilleri; HDP’nin grup önerisi aleyhinde söz almış bulunuyorum. Genel
Kurulu ve bizi izleyen aziz milletimizi sevgi ve saygıyla selamlıyorum. 
Sözlerime başlamadan önce, bu aziz vatanı bizlere yurt
olarak kazandıran kahraman ecdadımıza ve bugün de yurdumuzu savunmak adına
ecdadını aratmayacak cesaret ve fedakârlıkla vatan hainlerine karşı kahramanca
mücadele eden yiğitlerimize, Yüce Rabb’imin rahmetine nail olan şehitlerimize
ve gazilerimize şükranlarımı sunuyorum. Son iki günde 5 şehidimiz daha vardır.
Cenab-ı Allah’tan bütün şehitlerimize rahmet diliyorum.
Sayın Başkan, değerli milletvekilleri; bizler bu çatı
altında aziz milletimizin temsilcileri olarak, mukaddes vatanın ve her şeyin
güzeline layık olan milletimizin yüksek menfaatlerini korumak, yüzlerini
güldürmek, huzur ve mutluluğunu artırmak için görev yapıyoruz. Bu Gazi Meclis
en zor anlarında bile Türk’ü, Kürt’ü, Laz’ı, Çerkez’iyle tek yürek hâlinde
mücadele etmeyi bilmiş, böylelikle birlik ve beraberlik içinde imkânsız
denilenleri başarmıştır. Bugün de buradaki her bir arkadaşımızın bu amaçla, bu
uğurda, bu bilinçle hareket etmesi gerekmektedir.
“Analar ağlamasın.” diyerek başlatılan millî birlik ve
kardeşlik sürecinde yıllardır akan kanın durması için AK PARTİ iktidarı
gövdesini taşın altına koymuş, bölge halkının ve Kürt kökenli vatandaşlarımızın
demokratik ve kültürel taleplerini büyük ölçüde yerine getirmiştir. 
Yine, bunun yanında, ekonomik olarak bölgenin
kalkınması ve desteklenmesi için birçok proje hayata geçirilmiştir. Böylelikle,
millî birlik ve kardeşliğimizin tesisi adına çok önemli mesafeler
katedilmiştir. Vatandaşlarımız da devletimizin bu gayreti ve özverisine
yakından şahit olmuşlardır. Yıllardır vatandaşlarımızı canlarıyla, evlatlarıyla
korkutarak masum sivilleri hain amaçlarına alet etmeye çalışanlar, bu sefer
alçaklıkta daha da ileri giderek onları direkt ateşin içine çekmeye
çalışmaktadırlar. Ama unuttukları bir şey var ki o da artık vatandaşlarımız
devletin şefkatli yüzüyle, huzur ve barış iklimiyle tanışmışlardır.
Bugün güneydoğuda güvenlik güçlerimizin
cesaretle, kahramanca, fedakârca ve bir o kadar sivil vatandaşlarımızın can
güvenliğini ve huzurunu gözeterek yürütmüş olduğu operasyonlarla terör örgütü
hallaç pamuğu gibi atılmaktadır. Terör örgütünün her türlü baskısına rağmen,
halkımızın da desteğiyle operasyonlar başarılı bir şekilde sürdürülmektedir. 
Bunun yanında, terör örgütünün vesayetinden
kurtulamayan siyasetçilerse belki dünyada hiçbir devletin bu kadar hassas bir
şeklide yürütemeyeceği operasyonlara gölge düşürmeyi ve algı operasyonlarıyla,
her gün buna şahit oluyoruz, terör örgütünü şirin göstermeyi kendilerine amaç
edinmişlerdir. Kendi topraklarındaki teröristlerle mücadele etmesi ve
vatandaşlarımızın güvenliğini sağlaması asli görevi olan devletimizi ve
güvenlik güçlerimizi her platformda, her fırsatta suçlamaktadırlar. Bu karanlık
zihniyetlere, dünya ülkelerindeki en ufak terör saldırısında bu ülkelerin kamu
güvenliği adına almış oldukları sert önlemleri hatırlatmak isteriz; işte
Fransa’da gördünüz. 
SİBEL YİĞİTALP (Diyarbakır) – Hanelere kaç kurşun
yağdı, kaç köy boşaltıldı? 
ERKAN AKÇAY (Manisa) – Amerika’daki önlemleri de bir
anlatın. 
KEREM ALİ SÜREKLİ (Devamla) - Oysa şu an güvenlik
güçlerimiz hayatlarını hiçe sayarak âdeta şahadete koşarak terör örgütü
tarafından döşenen tonlarla patlayıcıyla, çukurların arkasındaki ağır
silahlarla, şehrin çeşitli yerlerine konuşlanmış keskin nişancılarla
vatandaşlarımıza zulmeden teröristlere karşı, yine vatandaşlarımızın zarar
görmemesi için, en yüksek hassasiyetle terörle mücadele etmektedirler. 
ABDULLAH ZEYDAN (Hakkâri) – 24 yaralı vatandaş bekliyor
orada.
KEREM ALİ SÜREKLİ (Devamla) - Bugün, Sur’da, Cizre’de,
Silopi’de, Nusaybin’de terörle mücadele kapsamında yaşanan operasyonlar
dolayısıyla vatandaşımızın yaşamış olduğu sıkıntılar bizi gerçekten üzmektedir.
Oradaki vatandaşlarımızı ateşin içine çekip daha sonra “Operasyonlar dursun,
vatandaşlarımız mağdur oluyor.” demek ne kadar samimidir aziz milletimizin
takdirine bırakıyorum. Eğer, küçük bir ihtimal de olsa, bu kaygılarınızda
samimiyseniz bu mağduriyeti gidermek için yapacağınız şey çok basit: Terör
örgütü mensuplarını selamlamayı, ölen terörist cenazelerinde “Davanız, davamızdır.”
demeyi terk eder ve silahları gömmelerini, bu millete çektirmiş olduğu
zulümlere bir son vermelerini güçlü bir iradeyle haykırırsınız. Ancak bunu
yaptığınızda Kürt vatandaşlarımızın hakkını savunmaya başladığınıza yavaş yavaş
inanabiliriz. Çünkü, size oy verenlerin büyük bir çoğunluğu, ustalıkla ve
profesyonelce oynadığınız barış havariliği rolünüze, dilinizden düşürmediğiniz
kardeşlik türkülerine inanmak istiyor. 
Bu eşsiz vatanımızın kıymetini bileceğiz, kıymetini
bilmeyen art niyetlilere ise hem devletimizin bekası hem de aziz milletimizin
yüksek menfaatleri için haddini bildireceğiz. Devletimiz vatandaşlarımıza
şefkatli, yumuşak yüzünü her zaman gösterecektir, göstermektedir ancak
mevcudiyetine kastedenleri demir yumruğuyla da ezecektir. 
Arkadaşlar, sokağa çıkma yasakları… Bugün sokağa çıkma
yasakları, şehir ve ilçe merkezlerine yuvalanan, halkı canlı kalkan olarak
kullanan, sivillere gözünü kırpmadan ateş eden, sokaklara, evlere bombalı
tuzaklar kuran bölücü örgüt mensuplarını etkisiz hâle getirmek için, terörist
ile vatandaşı birbirinden ayırmak için, vatandaşlarımızın hayatlarını korumak
için, en ufak zarar görmemeleri için uygulanmaktadır. Bugün 3 ilçemizde, Sur,
Cizre ve sadece geceleri Silopi’de devam etmektedir bu uygulama. Türkü’yle, Kürt’üyle,
Laz’ıyla, Çerkez’iyle…
KAMİL AYDIN (Erzurum) – Say, say, 36’ya tamamla! 
ERKAN AKÇAY (Manisa) – 10 defa sayıyorsun ya, böyle bir
millet sayılır mı? 
AHMET SELİM YURDAKUL (Antalya) – 36’ya tamamla! 
KEREM ALİ SÜREKLİ (Devamla) – …burada tek tek sayamayacağım
bizi biz yapan tüm renklerimizi, değerlerimizi en içten duygularımla sevgiyle
muhabbetle selamlıyorum. 
ERKAN AKÇAY (Manisa) – 3 defa bütün etnik grupları
sayıyorsun, böyle mi tek millet olacağız biz? Ayıp, ayıp!
KEREM ALİ SÜREKLİ (Devamla) – Yine, aziz milletimiz
adına milletimizin kürsüsünden, tüm iyi niyetlerimize rağmen hain emellerinden
vazgeçmeyen terör örgütlerine, uzantılarına, sevicilerine, şirin gösterenlere
haykırıyorum: Bu ülkeyi böldürtmeyeceğiz, bu ülkeyi böldürtmeyeceğiz, bu ülkeyi
böldürtmeyeceğiz! (AK PARTİ sıralarından alkışlar) 
ERKAN AKÇAY (Manisa) – Sen bölüyorsun, daha kürsüde
kendin bölüyorsun. Kürsüde böldüğünün farkında değilsin. Sayın Vekil, biraz
sosyoloji oku, biraz bilim oku, biraz tarih oku.
ÇAĞLAR DEMİREL (Diyarbakır) – Sayın Başkan…
BAŞKAN – Sayın Çağlar, buyurun.
ÇAĞLAR DEMİREL (Diyarbakır) – Sayın Başkan, hatip
konuşurken defalarca grubumuza yönelik ithamlarda bulundu. 
SALİH ÇETİNKAYA (Kırşehir) – Hayır, gruba söylemedi,
PKK'ya söyledi o.
BAŞKAN – Bir saniye… 
Grubunuza yönelik ne söyledi, tam ifade
ne?
ÇAĞLAR DEMİREL (Diyarbakır) – Direkt bize bakarak
“Terör örgütünün sözcülüğünden ve vesayetinden kurtulamayan siyasetçiler…”
BAŞKAN – Tamam, “terör örgütü” dedi, “terör örgütü.”
Siz niye üzerinize alınıyorsunuz?
NİHAT ÖZTÜRK (Muğla) – Siz yanlış anlamışınız, yanlış!
ÇAĞLAR DEMİREL (Diyarbakır) – Hayır, sözcülüğünden…
(HDP sıralarından gürültüler)
Arkadaşlar, bir dakika.
BAŞKAN – Sayın Çağlar, evet.
ÇAĞLAR DEMİREL (Diyarbakır) – Sözcülüğünden
kurtulamayan siyasetçiler olarak bize…
YILMAZ TUNÇ (Bartın) – Üzerine niye alınıyorsun?
NİHAT ÖZTÜRK (Muğla) – Siz öyle
misiniz?
Başkanım öyleyse eğer söz verin.
BAŞKAN – Siz niye üzerinize alınıyorsunuz? Hayır, sizin
şahsınıza ya da grubunuza yönelik bir şey var mı?
ÇAĞLAR DEMİREL (Diyarbakır) – Grubumuza yönelik, evet,
tüm siyasetçiler olarak grubumuza bakarak söyledi.
RAMAZAN CAN (Kırıkkale) – Kabul
ediyorsa gelsin.
NİHAT ÖZTÜRK (Muğla) – Sözcülüğü kabul ediyorsunuz
yani.
YILMAZ TUNÇ (Bartın) – Kabul ediyor mu, soralım önce.
NİHAT ÖZTÜRK (Muğla) – Kabul
ediyor herhâlde, öyle diyor baksanıza.
RAMAZAN CAN (Kırıkkale) – O zaman
vermek lazım.
ÇAĞLAR DEMİREL (Diyarbakır) – İkincisi “dilinizden
düşürmediğiniz kardeşlik” derken yine aynı şekilde ithamlarda bulundu.
NİHAT ÖZTÜRK (Muğla) – Size
söylemiyor, yanlış anlamışsınız.
ÇAĞLAR DEMİREL (Diyarbakır) – Yani açık bir şekilde -tutanakları da
isteyebilirsiniz- birçok yerde bize bakarak bu ithamlarda bulundu.
YILMAZ TUNÇ (Bartın) – Parti ismi vermedi.
NİHAT ÖZTÜRK (Muğla) – Hiçbir isim
yok orada, parti ismi yok.
BAŞKAN – Sayın Çağlar, şahsınızın, grubunuzun en ufak
bir ismi geçmedi. 
ÇAĞLAR DEMİREL (Diyarbakır) – Ben sataşmadan dolayı iki
dakikalık söz hakkımı…
NİHAT ÖZTÜRK (Muğla) – Ne
sataşması ya!
BAŞKAN – Ben gene tutanakları isteyeceğim ama lütfen…
ÇAĞLAR DEMİREL (Diyarbakır) – Başkan, açık, alenen…
BAŞKAN – “Terör örgütünün sözcüleri” diyor. Peki, siz
kendinizi öyle görüyor musunuz? Hayır. 
ÇAĞLAR DEMİREL (Diyarbakır) – Hayır ama “siyasetçileri
olarak” diyor Başkanım. 
NİHAT ÖZTÜRK (Muğla) – Burada kaç
tane siyasetçi var? Siz misiniz tek siyasetçi?
BAŞKAN – Siz kendinizi öyle addediyor musunuz?
ÇAĞLAR DEMİREL (Diyarbakır) – Biz siyasetçiyiz yani.
BAŞKAN – Siz kendinizi öyle addediyor musunuz?
ÇAĞLAR DEMİREL (Diyarbakır) – Ama bize öyle ithamda
bulunuyor.
NİHAT ÖZTÜRK (Muğla) – Olur mu,
bize de baktı.
YILMAZ TUNÇ (Bartın) – “HDP”
demiyor ama.
BAŞKAN – Ben tutanakları isteteceğim, bakacağım. Böyle
bir şey yok, böyle bir şey var mı?
ÇAĞLAR DEMİREL (Diyarbakır) – Sayın Başkan, şunu
söyleyeyim.
BAŞKAN – Terör örgütünden bahsediyor.
ÇAĞLAR DEMİREL (Diyarbakır) – Hayır, siyasetçiler
kimdir burada? 
NİHAT ÖZTÜRK (Muğla) – Biz de
siyasiyiz burada.
ÇAĞLAR DEMİREL (Diyarbakır) – Buradaki siyasetçiler
kimdir?
NİHAT ÖZTÜRK (Muğla) – Biz de
siyasiyiz burada.
BAŞKAN – “Buradaki siyasetçiler” de demedi. Tutanaklara
bakacağım ben Sayın Çağlar.
YILMAZ TUNÇ (Bartın) – Parlamento dışında da olabilir. 
ÇAĞLAR DEMİREL (Diyarbakır) – Peki, ben bir şey
söyleyeyim Başkan, grup önerisi kimin önerisi? Bunu gündeme getiren kim? Hangi
parti?
BAŞKAN – Ne alakası var, kimin önerisi? Her öneri
üzerine çıkıp söz alandan sataşmadan söz mü isteyeceksiniz? 
ÇAĞLAR DEMİREL (Diyarbakır) – Hayır ama direkt
grubumuza bir sataşma vardır.
BAŞKAN – Sizin de hakkınız var lehte aleyhte,
diğerlerinin de hakkı var. 
ÇAĞLAR DEMİREL (Diyarbakır) – Tutanakları istiyoruz,
tutanakları getirtin.
BAŞKAN – Tutanakları istiyoruz, tutanaklara bakacağım
Sayın Çağlar.
ÇAĞLAR DEMİREL (Diyarbakır) – Ama bize dönüp bakarak
söyledi, onu da lütfen görmenizi istiyorum.
NİHAT ÖZTÜRK (Muğla) – Siz de bize bakıyorsunuz her seferinde. Bakmak yasak mı
size?
BAŞKAN – Tutanaklara bakacağım.
Halkların Demokratik Partisi Grubu
önerisi lehinde ikinci söz İstanbul Milletvekili Mahmut Tanal’a aittir.
Buyurun Sayın Tanal.
NİHAT ÖZTÜRK (Muğla) – Sana mı
soracağım bakarken? Sen istediğin gibi konuşacaksın, siyaset yapacaksın!
ÇAĞLAR DEMİREL (Diyarbakır) – Tüm siyasetçilere söyledi yani.
BAŞKAN – Sayın milletvekilleri,
Sayın Tanal’ı kürsüye çağırdım.
Buyurun Sayın Tanal.
Süreniz on dakika. 
MAHMUT TANAL (İstanbul) – Teşekkür
ediyorum Sayın Başkan.
Değerli Başkan, değerli
milletvekilleri; hepinizi saygıyla, hürmetle selamlıyorum. 
Tabii, gündemde sokağa çıkma
yasağı... Ben, sokağa çıkma yasağının pozitif anlamda gerek uluslararası
sözleşmelerde gerek Anayasa’da gerek
mevcut olan mevzuatımızdaki yeri nedir, nasıl düzenlenmiştir ve mevcut olan
sokağa çıkma yasakları bu düzenlemelerin neresindedir, tek tek anlatmaya gayret
göstereceğim. 
Değerli arkadaşlar, hatırlarsanız, 12 Eylül 1980
tarihinde askerî darbe yapılmıştı. Askerî darbeden önce, bugün yürürlükte
bulunan İl İdare Kanunu yürürlükteydi, yani İl İdare Kanunu’nda, 1980
tarihinden tam yirmi beş yıl geçmesine rağmen, bu bahsedilen dayanağı olan
kanuni maddeler aynen yürürlükteydi. 12 Eylül 1980 tarihinde askerî darbe
olduktan sonra -takdir edersiniz- Anayasa yapıldı ve Anayasa’nın mevcut 119 ve
120’nci maddelerinde olağanüstü hâl ve sıkıyönetim nasıl ilan edilebilir, onun
koşulları düzenlenmiş durumda. Eğer ülkemizin bir bölgesinde veya tamamında
kamu düzenini bozan şiddet olayları eğer yaygınlık göstermiş ise o bölgelerde
olağanüstü hâl, kademeli olarak da sıkıyönetim ilan edilebilir. Yasanın
düzenlemesi bu. Yani bundan şöyle bir anlam çıkmasın: Mahmut Tanal sıkıyönetim
vesaire ilanı istiyor anlamında sonuç çıkmasın. Ben, yasal düzenlemeleri izah
etmeye çalışıyorum.
SEYFETTİN YILMAZ (Adana) – Öyle gerektiriyor ama Mahmut
Bey.
MAHMUT TANAL (Devamla) – Ve netice itibarıyla bu yasal
düzenlemeler bu şekilde yürürlükteyken, geçmişte biz burada güya “güvenlik
paketleri” dedikleri, “iç güvenlik paketleri” dedikleri hususlar bu
düzenlemedeyken, yani 12 Eylül 1980 askerî darbesinde mevcut olan kanun
yürürlükteyken ona dayalı olarak sokağa çıkma yasakları ilan edilmedi. Ancak 12
Eylülden sonra olağanüstü hâl ilan edilmiş ise Olağanüstü Hâl Kanunu yapıldı,
sıkıyönetim ilan edilmişse Sıkıyönetim Kanunu ilan edildi. 
Şimdi, bizim mevzuatımızda iki yerde ”sokağa çıkma”
kavramı var. Yani iki yasal düzenlemede sokağa çıkma yasağı düzenlenmekte: Bunun
bir tanesi Sıkıyönetim Kanunu’nda düzenlenmekte, ikincisi Olağanüstü Hal
Kanunu’nda düzenlenmekte. Bunun dışında, bizim mevzuatımızda sıkıyönetimin ilan
edilmesinin koşullarıyla özgü… “Sokağa çıkma yasağı” ibaresini, bu iki yasanın
dışında bir başka yerde göremiyoruz değerli arkadaşlar.
Böyle de olunca, o zaman, eğer İl İdare Kanunu sokağa
çıkma yasağı ihtiyacını karşılıyor idiyse neden bu düzenleme Olağanüstü Hal
Kanunu’nda düzenlendi, neden Sıkıyönetim Kanunu’nda düzenlendi? Demek ki İl
İdare Kanunu’ndaki mevcut olan düzenleme bu ihtiyaca cevap veremediği için
Olağanüstü Hal Kanunu onun için düzenlendi, Sıkıyönetim Kanunu o sebepten
dolayı düzenlendi.
Şimdi, bununla birlikte, mevcut olan Anayasa’mızın
gerek 15’inci maddesi gerek 13’üncü maddesi diyor ki: Temel hak ve
özgürlüklerin sınırlandırılması ancak kanunla yapılır. 13’te de deniliyor ki:
Temel hak ve özgürlükleri sınırlandırırken bunu yok edecek, özünü ortadan
kaldırabilecek şekilde de düzenleme yapılamaz.
Şimdi, böyle olunca, mevcut olan siyasi iktidar kendisi
hani hep övünür ya “Biz olağanüstü hâli kaldırdık.” vesaire… Hatta 2002
yılındaki seçim propagandasında, programında da “Biz olağanüstü hâli
kaldıracağız.” şeklinde. Hâlbuki, o olağanüstü hâlin 2002 öncesindeki koalisyon
hükûmetlerinin almış olduğu karar sonucunda yürürlük tarihi ancak bugünkü
iktidarın dönemine tekabül etti, yoksa olağanüstü hâli bugünkü iktidar o
dönemde de kaldırmadı zaten. 
Ve buradan, mevcut olan hükümler uyarınca, Anayasa’nın
90’ıncı maddesinin beşinci fıkrası uyarınca da bizim onaylamış olduğumuz
uluslararası sözleşmelerin iç kanun hükmünde olmaları nedeniyle, Avrupa İnsan
Hakları Sözleşmesi’nin tarafıyız biz. Biz bunu kabul etmişiz, bizim iç
hukukumuz hâline gelmiş durumda. 
Avrupa İnsan Hakları Sözleşmesi’nin
15’inci maddesi, Avrupa İnsan Hakları Sözleşmesi’ne taraf olan ülkelerin,
ülkelerinde sıkıyönetim veya olağanüstü hâl ilan etmesi hâlinde Avrupa Konseyi
Genel Sekreterliğine bilgi vermesi gerekir diyor. Şimdi, biz, niçin sokağa
çıkma yasağını ilan ettik? Olağanüstü hâli ilan etmiş olsaydık… Hatırlanırsa,
Fransa, Paris’teki katliamda, o bölgede, Paris’te olağanüstü hâl ilan etti bir
süreliğine, Avrupa Konseyi Genel Sekreterliğine bilgi verdi. Niçin bilgi
verildi? O ülkede iktisadi ve idari anlamda, siyasi anlamda hak ihlali var mı,
yok mu? Yani insan haklarının ihlali açısından bu bilgiyi vermek zorundaydı. Bu
sebepten dolayı, Türkiye, Avrupa Birliğindeki bu siyasi ve idari denetimden,
kontrolden, insan hakları ihlali açısından, bundan kaçınmak için mevcut olan yasal
prosedürü uygulamadı, yetkisiz ve kanunsuz bir şekilde sokağa çıkma yasağı ilan
etti. Aslında, şu anda, bu, şu demek değildir… Bizi, gerek AKP’nin gerek
HDP’nin bugüne kadarki çözüm süreciyle ilgili politikaları ülkemizi bugüne
getirdi. Nedir bu? Hatta Sayın Hüseyin Çelik, şu anda Sayın Başbakan
Davutoğlu’nun başdanışmanı ve Adalet ve Kalkınma Partisinin bir dönem
sözcüsüydü ve Millî Eğitim Bakanıydı, diyor ki açıklamasında: “1999 tarihinden
itibaren, biz, gerek o dönemin Başbakanı ve dönemin Cumhurbaşkanını uyardık.
Çünkü polisin, emniyet mensuplarının, kaymakamların, valilerin, hepsinin eli
kolu bağlıydı, terör örgütleri şehirlere yığınak yaptılar.” “Biz, dönemin
Başbakanını -yani Sayın Cumhurbaşkanını- uyardık.” diyor ama gereğini
yapmadılar. 
Burada biz, hep, çözüm sürecinin çözüm yerinin
Parlamento olduğunu söylediğimiz hâlde, iktidar partisi, bu çözüm sürecinin
çözüm yerinin Parlamento olmadığını… HDP ve PKK dışında kimseyi bu çözüm
sürecine dâhil etmediler, çözüm sürecini Oslo’da buldular veya Habur Kapısı’nda
buldular veya dağda buldular. Yani netice itibarıyla ülkemizde yaşanan bu
kaosun siyasi sorumlusu siyasi iktidar olan Adalet ve Kalkınma Partisidir.
Çünkü o dönemde terör ve teröriste yardım ve yataklık eden… Ben
milletvekillerini bu işin içerisinde tenzih ediyorum, yani sorumluluk
Hükûmetindir ama oy verdiğiniz için, parmak kaldırdığınız için sizler de bu
açıdan sorumlusunuz değerli arkadaşlar. Netice itibarıyla o dönem biz ne dedik?
“Çözüm sürecinin yeri Parlamentodur. Kapalı kapılar arkasında, gizli
ittifakların olmaması lazım.” Hiçbir demokrasi ülkesinde silahların gölgesinde,
AKP’nin yaptığı gibi protokol yapılmamıştı. Ancak, bunu niçin yaptınız?
Başkanlık sistemi için yapıldı. Başkanlık sistemi için de tabii ki bu amacınız…

Machiavelli’nin
bir sözü var -Sayın Hocamız burada, çıkar, herhâlde bize yine biraz felsefeden
de bir şeyler açıklar- “Amacına ulaşabilmek için her türlü yol mubahtır.” der,
Sayın Naci Hocam. 
BAŞKAN – Naci Hoca demez, Machiavellider ya onu
Sayın Tanal.
MAHMUT TANAL (Devamla) – Herhâlde siyasi iktidar da
başkanlık sistemine ulaşabilmek için PKK’yla o dönem kol kola girdi. Yaptığı
sözleşmeler inşallah ortalığa çıkar. Yani bunun sorumlusu iktidardır. Sokağa
çıkma yasağı gayriresmîdir, gayrihukukidir. 
BÜLENT TURAN (Çanakkale) – Ne yapalım Sayın Tanal, ne
yapalım?
MAHMUT TANAL (Devamla) – Bu açıdan biz terörü
lanetliyoruz, terör bir insanlık suçudur. 
BÜLENT TURAN (Çanakkale) – Nasıl lanetliyorsunuz?
MAHMUT TANAL (Devamla) – Burada, açılan hendekler de
hukuk dışıdır, kabul edilemez; bunun bir an önce kapatılması lazım. 
(Mikrofon otomatik cihaz tarafından kapatıldı) 
MAHMUT TANAL (Devamla) – Siyasi iktidarın da bu
başkanlık sevdasından vazgeçmesi lazım.
YILMAZ TUNÇ (Bartın) – Sokağa çıkma yasağı ne olacak?
MUHAMMET BALTA (Trabzon) – Lanetlerken PKK marşında
ayağa kalkmak mıdır olay?
MAHMUT TANAL (Devamla) – Anlayamadım.
BÜLENT TURAN (Çanakkale) – Gel, gel, anlatacağız sana.
MUHAMMET BALTA (Trabzon) – PKK marşı çalarken esas
duruşa geçmek midir terörü lanetlemek?
MAHMUT TANAL (Devamla) – Değerli arkadaşlar…
BAŞKAN – Sayın Tanal, süreniz bitti
isterseniz yan yana, kulise bir geçin, bir çay içip…
MAHMUT TANAL (Devamla) – Sayın Başkanım,
sayın milletvekilimiz çok merak etti, bir soru sordu. 
BAŞKAN – Bence birlikte çıkın, kuliste bir
çay içerek anlatın birbirinize. Birbirinizi daha iyi anlarsınız. 
MAHMUT TANAL (Devamla) – İzninizle onu
bilgilendirmek amacıyla cevap vereyim.
BAŞKAN – Çok teşekkür ediyorum Sayın
Tanal.
MAHMUT TANAL (Devamla) – Değerli
kardeşim, PKK’yla uzlaşan…
BÜLENT TURAN (Çanakkale) – Ona karşısın,
buna karşısın sen de.
MAHMUT TANAL (Devamla) – Oslo’da otel
lobilerinde emperyalist ülkelerin hakemliğinde görüşme yapan sizin iktidarınız.
NİHAT ÖZTÜRK (Muğla) – Devlet görüştü,
parti görüşmedi kardeşim, karıştırma birbirine. 
MUHAMMET BALTA (Trabzon) – Parti ile
devleti karıştırma.
MAHMUT TANAL (Devamla) – İki: Bakın,
sürekli gidip İmralı’dan mektupları alıp alıp Kandil’e götüren sizin
iktidarınız.
BAŞKAN – Sayın Tanal, süreniz dolmuştur,
lütfen uzatmayalım.
MAHMUT TANAL (Devamla) – Öncelikle oturup
bunları kendi kendinize sorun değerli kardeşim.
NİHAT ÖZTÜRK (Muğla) – Orada ayağa kalkan
ve esas duruşta duran senin hukuk Genel Başkan Yardımcın. Hiç duymadın mı?
BAŞKAN – Sayın Tanal… Sayın
milletvekilleri… 
MAHMUT TANAL (Devamla) – Devletler
hukukla yaşar. Eğer bir devlet, bir iktidar hukuk dışına çıkmışsa bu yaşanamaz.
(AK PARTİ sıralarından gürültüler)
BAŞKAN – Sayın Tanal… Sayın
milletvekilleri…
MAHMUT TANAL (Devamla) – Sayın Başkanım,
Bilgi Edinme Kanunu uyarınca milletvekilleri soru soruyor ben de Bilgi Edinme
Kanunu uyarınca, bu Anayasa’nın hükmü gereğince arkadaşlarıma bilgi veriyorum. (CHP
sıralarından alkışlar) 
BAŞKAN – Sayın Tanal, usuller altüst
oldu. 
Buyurun, geçin kuliste bir çay için
birlikte.
ÇAĞLAR DEMİREL (Diyarbakır) – Sayın
Başkan…
BAŞKAN – Sayın Demirel, buyurun.
ÇAĞLAR DEMİREL (Diyarbakır) – Sayın hatip
HDP’nin çözüm süreciyle ilgili politikalarının bizi bu sürece getirdiğine dair
ifadeler kullandı ve alenen grubumuza sataştı, söz hakkı istiyoruz. 
BAŞKAN – Buyurun, iki dakika söz
veriyorum sataşmadan dolayı. Yeni bir sataşmaya meydan vermeyelim lütfen. 
ÇAĞLAR DEMİREL (Diyarbakır) – Mehmet Emin
Adıyaman, Başkanım.
BAŞKAN – Mehmet Emin Adıyaman, buyurun.
IV.- SATAŞMALARA İLİŞKİN KONUŞMALAR (Devam)
2.- Iğdır Milletvekili Mehmet Emin
Adıyaman’ın, İstanbul Milletvekili Mahmut Tanal’ın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
MEHMET EMİN ADIYAMAN (Iğdır) – Sayın
Başkan, değerli milletvekilleri; hepinizi saygıyla selamlıyorum.
Sayın hatip partimiz ile AKP’nin çözüm sürecindeki
görüşmelerinin sonucu olarak sorunun bugünkü hâle geldiğini ifade etti. Önce
açıkça ifade etmek lazım: Kürt sorununun Türkiye'de kronik bir sorun hâline
gelmesi ve o kardeşlik, kardeş edebiyatının hep bir kardeşin lehine çalışmış
olmasının ve bir kardeşin doksan yıllık tarih boyunca yok sayılmasının birincil
müsebbibi Cumhuriyet Halk Partisinin tekçi, ulusalcı politikalarıdır. Öncelikle
bunu tespit edelim. Ve bugünkü AKP iktidarı da bu politikanın yeşil
versiyonudur. Mesele Kürtlere gelince, Kürt sorununa gelince AKP de CHP de
ortak kökenden besleniyor, her ikisi de kardeşlik edebiyatını dile getirir ve
maalesef kardeşin hiçbir hukukunu tanımazlar. 
Bugün Misakımillî’nin yıl dönümü. Eğer fırsatım olursa
buna ilişkin konuşacağım. Misakımillî protokolünün kabulünden bu tarafa Kürtler
hep kandırılmıştır, yok sayılmıştır ve o kardeşlik hukuku Kürtlere büyük
bedeller ödettirmiştir. 
YILMAZ TUNÇ (Bartın) – Nasıl yok sayılmış ya? Meclis
Başkan Vekili Kürt bak. Maliye Bakanı var orada, Kürt. 
MEHMET EMİN ADIYAMAN (Devamla) – Bugün AKP iktidarı da
Kürtlere reva gördüğü… 
YILMAZ TUNÇ (Bartın) – Söylediklerin doğru değil. 
MEHMET EMİN ADIYAMAN (Devamla) – …arkadaşlarımızın dile
getirdiği 28 kişiden 6 sivilin can vermesini ve daha kaç kişi o bodrumda can
verecektir, bunu birlikte bu Mecliste izleyeceğiz, göreceğiz. 
Birbirinizden farkınız yok. Biriniz kırmızı versiyon,
biri yeşil versiyondur. 
BÜLENT TURAN (Çanakkale) – Sen ne versiyon?
MEHMET EMİN ADIYAMAN (Devamla) – Kürt sorununa gelince
yoktur birbirinizden farkınız. 
BÜLENT TURAN (Çanakkale) – Kara versiyon mu? Sizin ne?
MEHMET EMİN ADIYAMAN (Devamla) – Saygıyla selamlıyorum.
(HDP sıralarından alkışlar) 
AHMET GÜNDOĞDU (Ankara) – Siz de terörün kırmızı ve
siyah versiyonu…
MEHMET NACİ BOSTANCI (Amasya) – Sayın Başkan…
BAŞKAN – Sayın Bostancı…
MEHMET NACİ BOSTANCI (Amasya) – Mahmut Bey zarif bir
konuşma yaptı, doğru. Ancak bu konuşmayı yaparken yine zarif bir şekilde, çözüm
süreci ve o dönemdeki politikaları, AK PARTİ’nin yaklaşımını, hak etmediği
ölçüde acımasızca eleştirdi. Bu açık bir sataşmadır. 
Bu çerçevede, 69’dan…
BAŞKAN – Buyurun efendim. (AK PARTİ sıralarından
alkışlar) 
İki dakika süre veriyorum. 
Yeni bir sataşmaya meydan vermeyelim.
3.- Amasya Milletvekili Mehmet Naci
Bostancı’nın, İstanbul Milletvekili Mahmut Tanal’ın HDP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET NACİ BOSTANCI (Amasya) – Sayın Başkan, değerli
arkadaşlar; Machiavelli -önce oradan başlayayım- 1469-1527, bir ahlak
abidesidir. Onun sözleri genellikle yanlış anlaşılmıştır, kastı farklıdır.
Derdim Machiavelli dersi değil. 
AK PARTİ, bu ülkedeki en temel problemlerden birisi
olan kimlik ve kültüre ilişkin Kürt meselesini çözmek için geçmişte siyasetin
cüret edemediği çok önemli bir iş yapmış, Kürt meselesinin çözümünde öncelikle
demokratik ve özgürlükçü bir siyasal zemin oluşturmuştur, meşru mecraları
güçlendirmiştir. 
İkincisi, bu meselenin çözümünde sadece HDP’yi değil, siyasi
olarak HDP’nin kendi kafasına ve ideolojik angajmanına göre tanımladığı,
diğerlerini de, Kürt saymadığı çevreleri değil, bu ülkedeki herkesi, Edirne’den
Hakkâri’ye kadar farklı siyasetten olan herkesi bu işin paydaşı yapmıştır.
Çünkü başka türlü böylesine bir kimlik ve kültür meselesini, problemini
çözemezsiniz. Eğer toplumsal kucaklaşmayı sağlayacaksanız o kucaklaşmanın bütün
unsurlarının kollarını açmak gerekir, AK PARTİ’nin yaptığı da budur. 
Diğer taraftan da elbette terörle mücadele... Eğer
Suriye’deki gelişmeler çerçevesinde, çözüm sürecine karşı da aynı zamanda bir
suikast olan, Kürtlere ve Türklere karşı bir suikast olan bu terörist girişime
karşı devletin ve iktidarın asli görevi hem vatandaşın can ve mal emniyetini
sağlamak hem de bu toplumsal kardeşliğe halel getirmemektir. Kardeşlik lafla
kurulmaz, kardeşlik “Kardeşlik bir edebiyattır.” lafıyla olmaz.
(Mikrofon otomatik cihaz tarafından kapatıldı)
MEHMET NACİ BOSTANCI (Devamla) – Eğer, ulusal etnik
temelli bir siyasal bilinç kurmak istiyorsanız “Kürtler bir tarafta, Türkler
bir tarafta.” anlayışıyla davranırsınız. HDP’nin dili böyle, bu dille kardeşlik
olmaz. Yüz kere de “kardeşlik” deseniz, bin kere de “kardeşlik” deseniz, bu
dilden kardeşlik çıkmaz.
MEHMET EMİN ADIYAMAN (Iğdır) – Siz de yok sayarak, siz
de yok sayarak, yok sayarak, tekçi.
BAŞKAN – Teşekkürler Sayın Bostancı.
MEHMET NACİ BOSTANCI (Devamla) – Kardeşliğe ilişkin her
tür konuşmayı, yaklaşımı reddedip Kürtleri ve Türkleri birbirinden ayırt eden
bir arka plan siyasal yaklaşımını ortaya koyup kardeşliği kuramazsınız.
BAŞKAN – Teşekkürler.
MEHMET NACİ BOSTANCI (Devamla) – Kardeşliği kurmak
istiyorsanız kollarınız açın kollarınızı, herkesi kucaklayın.
Saygılarımla… (AK PARTİ sıralarından alkışlar) 
ÖZGÜR ÖZEL (Manisa) – Sayın Başkan…
BAŞKAN – Sayın Özel…
ÖZGÜR ÖZEL (Manisa) – Biraz önce Halkların Demokratik
Partisi adına konuşan hatibin sözlerine cevap vermek durumundayım.
BAŞKAN – Evet, tam olarak ne demişti?
ÖZGÜR ÖZEL (Manisa) – “Kürt sorununu bugünkü durumuna
getiren Cumhuriyet Halk Partisinin politikalarıdır.”
BAŞKAN – Tamam, buyurun, buyurun.
Sataşmadan iki dakika süre veriyorum.
Lütfen yeni bir sataşmaya meydan vermeyelim.
4.- Manisa Milletvekili Özgür Özel’in,
Iğdır Milletvekili Mehmet Emin Adıyaman’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR ÖZEL (Manisa) – Sayın Başkan, değerli
milletvekilleri; biraz önce Halkların Demokratik Partisi adına kürsüde bulunan
sayın hatip Kürt sorununun Cumhuriyet Halk Partisinin ulusalcı ve tekçi
politikalarından dolayı kaynaklandığını söyleyip sonra da Adalet ve Kalkınma
Partisi sıraları ile sıralarımızı işaret etmek suretiyle birbirimizden
farkımızın olmadığını, iki farklı renkte ama aynı düşüncedeki partiler
olduğumuzu ifade etti. Bu ifadeleri akılla, izanla, vicdanla, mantıkla
bağdaştırmak mümkün değildir. 
Cumhuriyet Halk Partisi olarak, hiçbir zaman için
yaşanan olayların sadece güvenlikçi politikalarla çözülebileceğini savunmadık.
Cumhuriyet Halk Partisi olarak, her zaman akan kanın durmasını, anaların göz
yaşının durdurulmasını savunduk. CHP olarak, Adalet ve Kalkınma Partisi size
Hükûmet ve kişi odaklı çözümü dayatırken biz Parlamento odaklı çözüm dedik.
Parlamentonun odağında olacağı ve tarafların birbirine karşı şeffaf
davranacağı, kimsenin diğerine tutamayacağı sözleri vermeyeceği, Meclis
çatısının esas alınacağı ve kimsenin gizli ajandasının olmayacağı bir çözümün
parçası olmak için bu sürece Cumhuriyet Halk Partisi olarak meşru zeminde kredi
sağladığımızı da söyledik. Sizler hendek ile tank arasına ilçeleri
sıkıştırırken yaşam hakkını savunmaya devam ettik, bundan sonra da devam
edeceğiz. (CHP sıralarından alkışlar) Burada yaşanan tartışmalarda zaman zaman
sabrımız sınanarak haksızlığa uğramamıza rağmen, sizin, aranızdaki bu tartışma
zeminini yükseltme ve bunun üzerinden belki de geçmişte olduğu gibi Parlamento
dışında bir anlaşma, bir yeniden müzakere etme zemini aradığınız süreçte
Cumhuriyet Halk Partisi olarak bir kez daha demokrasiyi, Parlamenter sistemi
savunuyoruz. 
(Mikrofon otomatik cihaz tarafından kapatıldı)
ÖZGÜR ÖZEL (Devamla) – “Ver özerkliği, al başkanlığı”
anlaşmasının karşısındaki en büyük engel olacağımızı da bilmenizi isterim. (CHP
sıralarından alkışlar)
BÜLENT TURAN (Çanakkale) – Yapma ya!
İLKNUR İNCEÖZ (Aksaray) – Öyle bir anlaşma yok Özgür
Bey.
MAHMUT TANAL (İstanbul) – Sayın Başkan…
BAŞKAN – Sayın Tanal, siz niye söz istiyorsunuz?
MAHMUT TANAL (İstanbul) – İzin verirseniz size meramımı
anlatacağım Sayın Başkan.
BAŞKAN – Buyurun.
MAHMUT TANAL (İstanbul) – Biraz önce sayın HDP sözcüsü
benim konuşmamı başka bir alana çekerek -İç Tüzük’ün 69’uncu maddesi uyarınca-
sataşmada bulunmuştur. 
BAŞKAN – Hiç alakası yok Sayın Tanal.
MAHMUT TANAL (İstanbul) – Sayın Başkanım, sataşma nedeniyle
uygun görebileceğiniz bir süre istiyorum.
BAŞKAN – Sayın Tanal, lütfen...
Sayın Demirel’i dinliyorum.
Buyurun Sayın Demirel.
MAHMUT TANAL (İstanbul) – Ama bu yanlış.
BAŞKAN – Hayır, hayır, olsa verirdim ama sataşma yok,
lütfen, ne şahsınıza, ne konuşmanıza.
MAHMUT TANAL (İstanbul) – Naci Hoca da bana sataştı.
Naci Bey, siz bana sataşmadınız mı? Telefonla konuşuyor yani telefonu bitsin. 
BAŞKAN - Sayın Demirel, buyurun.
MEHMET NACİ BOSTANCI (Amasya) – Ben sataşmadım. Mahmut
Bey, sana sataşmam mümkün mü?
ÇAĞLAR DEMİREL (Diyarbakır) – Sayın Başkan..
BAŞKAN – Sayın Demirel’i dinliyorum sayın
milletvekilleri.
Buyurun.
ÇAĞLAR DEMİREL (Diyarbakır) – İsterseniz mikrofonu
açın, mikrofonu açarsanız yani…
BAŞKAN – Buyurun dinliyorum. Ben sizi dinliyorum, siz konuşun.
ÇAĞLAR DEMİREL (Diyarbakır) – Sayın Bostancı konuşurken
3 defa, hem partimizin ismini kullanarak bize karşı, ayrımcılık yaptığımızı,
Kürtler ve Türkler arasında bir ayrımcılık yaptığımızı ve bir ideolojik
angajman içerisinde hareket ettiğimizi ifade ediyor, buna bir cevap vereceğiz.
BAŞKAN – Buyurun Sayın Demirel. 
Kim konuşacak?
ÇAĞLAR DEMİREL (Diyarbakır) – Mehmet Emin Adıyaman…
BAŞKAN – İki dakika, Mehmet Emin Adıyaman…
Lütfen yeni bir sataşmaya meydan vermeyelim.
MEHMET NACİ BOSTANCI (Amasya) – Bunların hepsi doğru,
hepsi.
MAHMUT TANAL (İstanbul) – Sayın Başkanım, ayrımcılık
yapıyorsunuz.
BAŞKAN - Sayın Tanal, biliyorsunuz ki burada hakkı,
hukuku ve İç Tüzük’ü uygulamaya çalışıyorum.
Buyurun Sayın Adıyaman.
5.- Iğdır Milletvekili Mehmet Emin Adıyaman’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
MEHMET EMİN ADIYAMAN (Iğdır) – Sayın Başkan, değerli
milletvekilleri; öncelikle tekrar ifade etmek istiyorum: Elbette ben AKP ile
CHP’nin ideolojik olarak aynı partiler olmadığını biliyorum. Benim kastım, Kürt
sorunu konusunda CHP ile AKP aynı ideolojik paradigmadan besleniyor, aynı
refleksi gösteriyor, aynı anlayışla hareket ediyor, kastım bu, birincisi bu.
MEHMET TÜM (Balıkesir) – Haksızlık, haksızlık
ediyorsunuz. 
MEHMET EMİN ADIYAMAN (Devamla) – İkincisi, biz asla
kimlik siyaseti üzerinden siyaset yapmıyoruz. Biz Kürtlerin kara kaş, kara
gözüne hayran olduğumuz için de Kürtleri savunmuyoruz. Kürtler, doksan yıldır
bu ülkede hâlâ ana dillerini kullanamadıklarını için, hâlâ “x”, “w” ve “q”
sesleriyle başlayan harflerle çocuklarına isim takamadığı için, hâlâ Kürtler,
Kürt aidiyetinden dolayı varlıkları kabul edilmediği için Kürtleri savunuyoruz
ve sizin zihniyetiniz Kürtlerin bütün temel insan haklarını yok sayarak,
asimile ederek tek kimlik içerisinde Kürtlerin varlığını kabul ediyorsunuz.
MEHMET NACİ BOSTANCI (Amasya) – Terör, terör bu yüzden
mi? Terör, dediğinin sebepleri mi?
MEHMET EMİN ADIYAMAN (Devamla) - Az önce kürsüden de
bunu ifade ettiniz. Kürtleri yok sayarak tekçi bir anlayışla, asimilasyoncu bir
anlayışla özgürlüğü, hakları veremezsiniz, inşa edemezsiniz.
MEHMET NACİ BOSTANCI (Amasya) – Terörün sebebi bu mu?
Bu mu sayın konuşmacı? Terörün sebebi bu mu?
MEHMET EMİN ADIYAMAN (Devamla) – Mesele budur, bu kadar
nettir Sayın Bostancı.
Teşekkür ediyorum, saygılar sunuyorum. (HDP
sıralarından alkışlar)
BAŞKAN – Halkların Demokratik Partisi Grubu önerisi
aleyhinde ikinci ve son söz...
ÖZGÜR ÖZEL (Manisa) – Sayın Başkan, şimdi...
BAŞKAN – Buyurun.
ÖZGÜR ÖZEL (Manisa) – Sayın Başkan, hani bugün çok
dikkatle görüşmeleri takip ettiğinizin farkındayım. Böylelikle, “CHP ile AKP
aynı ideolojik paradigmadadır.” denildikten sonra herhâlde refleks olarak bana
bakmanız gerekir gündeme devam etmeden önce. Cevap hakkımı kullanmak isterim
müsaadenizle.
BÜLENT TURAN (Çanakkale) – Bu bir eleştiri Sayın
Başkan.
BAŞKAN – Buyurun, sataşmadan iki dakika söz veriyorum.
(CHP sıralarından alkışlar)
Sayın milletvekilleri, lütfen, gerçekten aynı konuyla
ilgili...
ÖZGÜR ÖZEL (Manisa) – Şimdi...
BAŞKAN – Bir dakika, daha süreyi başlatmadım Sayın
Özel, açacağım, kusura bakmayın.
Aynı konuyla ilgili birden fazla gelip gitmek çok şık
da görünmüyor. Meramımızı anlatıp yeni bir sataşmaya meydan vermeyelim.
Buyurun Sayın Özel.
6.- Manisa Milletvekili Özgür Özel’in,
Iğdır Milletvekili Mehmet Emin Adıyaman’ın sataşma nedeniyle yaptığı konuşması
sırasında Cumhuriyet Halk Partisine tekraren sataşması nedeniyle konuşması
ÖZGÜR ÖZEL (Manisa) – Peki Sayın Başkan, teşekkür
ederim.
Kürsüye doğru yürüdüğümde, Adalet ve Kalkınma Partisinin
Sayın Grup Başkan Vekili bunun bir eleştiri olduğunu söyledi. Hatta, CHP ile
AKP’nin -hani olmayacak bir önerme ama- aynı ideolojik paradigmada olduğu
önermesi AKP’ce iltifat olabilir de, bizim için ağır bir sataşma olur, hakaret
kabul ederiz. (CHP sıralarından “Bravo” sesleri, alkışlar)
YILMAZ TUNÇ (Bartın) – Ne alaka
ya!
BÜLENT TURAN (Çanakkale) – Cevap vermeye değer
bulmadığımız bir arkadaşımız.
AHMET GÜNDOĞDU (Ankara) – PKK’nın marşında ayağa
kalkıyorsunuz.
ÖZGÜR ÖZEL (Devamla) – Şimdi, HDP’ye şunu söylemem
lazım: Bir empati
kuralım, Adalet ve Kalkınma Partisi paralel yapıyla mücadele ederken şimdi çok
sinirliler, çok hırslılar, onlara geçmişlerini hatırlattığımızda
“Kandırılmışız.” diyorlar ama bugüne bakın “Geçmişte hata yaptık.” diyorlar ve
bu kadar kısacık bir parlamenter geçmiş ve parti geçmişinde bile reddimiras
yapmak durumundalar ve o günleri hatırlamak bile istemiyorlar. 
BÜLENT TURAN (Çanakkale) – Hah şöyle, biraz önceki
konuşma neydi?
ÖZGÜR ÖZEL (Devamla) – Ama, size de şunu hatırlatmak lazım: Sizin AKP’yle
birlikte Parlamentoyu baypas edip dışarıda flört ettiğiniz ve çok güzel günler
yaşadığınız dönemde, mesela şimdi ağzınızdan düşürmediğiniz 17-25 Aralık
sürecinde bir kelime konuşmadı sizin grubunuz. (CHP sıralarından alkışlar)
4+4+4’te açık destek verdiniz. 
MAHMUT TOĞRUL (Gaziantep) – Nasıl
mücadele ettiğimiz belli. 
VELİ AĞBABA (Malatya) – Grup
kararı verirler.
ÖZGÜR ÖZEL (Devamla) – Cumhurbaşkanı Gezi’ye “darbe”
diyor diye Genel Başkanınız Gezi’ye “darbe” dedi ve milletvekiliniz, ilk
gecesinde olmasına rağmen Gezi’den geri çekti HDP’li gençleri. (CHP
sıralarından alkışlar) Daha sonra, sizin o Gezi’ye “darbe” diyen statükocu
AKP’yle aynı paradigmada buluşan anlayışınıza karşı, kendisini sizin
siyasetinizden özgürleştirmiş Kürt gençlerinin Gezi’de olması sizin o gün
ortaya koyduğunuz tutumu meşrulaştırmaz. O yüzden, Cumhuriyet Halk Partisinin doksan
yıllık tarihi boyunca geçmişine dönük yapılan tüm eleştirilere çıkar, burada
konuşuruz, ayrıca sizler gibi “Duble yolları yapan Hükûmetimiz, Oslo
görüşmelerini yapan devletimiz.” de demeyiz. 
Saygılar sunuyorum. (CHP
sıralarından “Bravo” sesleri, alkışlar)
BAŞKAN – Birleşime beş dakika ara
veriyorum. 
Kapanma Saati: 16.21
ÜÇÜNCÜ OTURUM
Açılma Saati: 16.31
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 34’üncü Birleşiminin Üçüncü
Oturumunu açıyorum. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, AKP Hükûmetinin politikalarıyla birlikte
çeşitli valilikler tarafından hukuka aykırı bir biçimde ilan edilen sokağa
çıkma yasakları boyunca yapılan operasyonlarda öldürülen sivillerin tüm
boyutlarıyla araştırılarak alınması gereken önlemlerin belirlenmesi amacıyla
verilmiş olan (10/48) esas numaralı Meclis Araştırması Önergesi’nin
görüşmelerinin Genel Kurulun 28 Ocak 2016 Perşembe günkü birleşiminde
yapılmasına ilişkin önerisi (Devam)
BAŞKAN
– Halkların Demokratik Partisi Grubu önerisinin görüşmelerine devam ediyoruz. 
Önerinin
aleyhinde olmak üzere son konuşmacı Osmaniye Milletvekili Ruhi Ersoy. 
Buyurun
Sayın Ersoy. (MHP sıralarından alkışlar) 
Süreniz
on dakikadır. 
RUHİ
ERSOY (Osmaniye) – Sayın Başkan, değerli milletvekilleri; verilen önergenin
aleyhinde söz almış bulunuyorum. Grubum adına yüce Meclisi saygıyla
selamlıyorum. 
Şimdi, burada özellikle iktidar partisinden ve diğer
siyasi partilerden -Milliyetçi Hareket Partisi hariç- çıkan iyi niyetli
olduğunu düşündüğümüz ama bilimsel bir hatayı da yaptıklarını da öngördüğümüz,
bildiğimiz bir durum var. İşte “Türk’ü, Kürt’ü, Laz’ı, Çerkez’i” diyerek
kurulan cümleler bilimin, sosyolojinin temel doğasına aykırı ifadeler. Evet,
Türk, Kürt, Alevi, Sünni, Laz, Çerkez kardeştir ama biz teklik içerisindeki
çokluktan bahsediyoruz. Bunların hepsinin toplamının var olduğu manevi kuvvaya
“Türklük” diyoruz. Bu Türklüğün içerisinde brakisefal, kan bağı, ırk
aramıyoruz. Türklüğün bir sosyolojik terkip olduğunu hatırlatmak istiyoruz.
Bunu en özet ifadeyle, olayların en yoğun olduğu günlerde rahmetli Başbuğumuz
Alparslan Türkeş Beyefendi “Kürtler ne kadar Kürt’se ben o kadar Kürt’üm; ben
ne kadar Türk’sem onlar o kadar Türk’tür.” sözleriyle sembol hâline
getirmiştir. Aynı gelenekten devam eden Milliyetçi Hareket Partisi, bu
yaklaşımı özellikle etnik kimliklerin siyasallaştırılma sürecine girildiği
Ağustos 2009 sürecinde, her etnik kimliğe -elinde silah olup mücadele veren
başta olmak üzere- kimlik tanımı ve hukuk oluşturarak devleti âdeta etnik
cehenneme çevirme süreci içerisinde olunan dönemde Şanlıurfa’da bir kardeşlik
mitingi yaptı ve adına da dedi ki: “Bin yılda karılmıştır bu ülkenin harcı,
bizi ayrıştırmak kimin harcı?” 
Şimdi, bu uyarıların hepsi bu Parlamentoda yapıldı,
Türkiye kamuoyunda yapıldı. Bununla da yetmedi, bu süreç devam ederken
memleketin 9 vilayetinde “Millî değerleri koru ve yaşat.” temasıyla Türkiye
kamuoyuna, aziz Türk milletine hatırlatmalar ve bu kapsamda da siyasi iradeye
de “Kendine gel, bu meseleler böyle giderse büyük bir felakete gider ülke.”
diye uyarılar yaptı. İşte, o uyarıların hiçbirisine göz atmayan ve dikkate
almayan siyasal iktidar, bugün “Ne oldu böyle de başımıza bu geldi?” demeye
başladı. 
Soba yakar; taş ağırdır, başınızı yarar; su, derine
dalarsanız boğar; pozitif bilimdeki bu gerçeklik neyse siyasal anlamda
Milliyetçi Hareket Partisinin uyardığı bilimsel temelli yaklaşımlar da buydu.
Evet, buyurun, bugün başımızda ve karşımızda “Devlet terörü bölgede
uygulanılıyor, devlet güçleri bölgede etnik temizlik yapıyor.” gibi önergeler,
ifadeler veriliyor. Bu konuşulmasın diye Milliyetçi Hareket Partisi burada
uyarılar yapmaya devam ediyor ama ne hikmetse boğmaca olmuş gibi, iktidar
mahfillerinden yine ses çıkmıyor ve o ilgili tezkereler, ilgili önergeler bu
Parlamentoda yine konuşulabiliyor. 
Oradan hareketle, devletin hukuktan aldığı meşru,
hukuki düzeni tesis etme ve uluslararası anlamda da referanslarını bulduğu
mücadeleyi, terörle mücadelesini siz bir temizlik harekâtı olarak
gösteremezsiniz. Bunun gösterilmemesi konusunda siyasi iradenin ve Hükûmetin şu
anda alması gereken tedbirler var. Sadece Silahlı Kuvvetler ve güvenlik
güçlerimizin verdiği mücadelenin, siyaseten de arkasında ne kadar durulacağı
belli olmayan bu problemin haricinde, algı yönetimini çok iyi bilen ve
bildiğini düşündüğümüz iktidar, bu sürecin olgularını algıya çeviremiyor.
Seçimlerde olguları algıya çok iyi çeviriyordunuz. Nedir bu bodrumdaki 24
yaralı meselesi? Bunu bir milletvekili olarak öğrenmek istiyoruz; Türkiye
kamuoyu, Türk milleti bunu merak ediyor. Gerçekten masum 24 vatandaşa ambulans
mı götürmekten âciziz, yoksa iddia edildiği gibi dağdan inen teröristler
sıkıştırıldı, kıstırıldı, birtakım siyasal uzantıların ilgili vekilleri de
onları korumak için, bu konuda propaganda yapmak için tezviratlar mı yapıyor,
bilmiyoruz. Bu konuda lütfen bu algıları ortadan kaldırabilecek ve süreci
sağlıklı yöneterek uluslararası hukuka da uluslararası çevrelerde de bu hoş
olmayan görüntülerin sebeplerini çok iyi anlatan ifadeler kurun. 
Evet, 2000’li yıllarda Ankara’nın şerri olarak
gördüğünüz resmî ideoloji ve Kemalist ideolojiden kurtulmak için Brüksel’in,
Washington’ın şefaatine sığınıyoruz diyerek turlar attığınız dönemdeki
heyecanınız neyse, bugün de burada yapılan mücadelenin haklılığını anlatmak
için ilgili çevrelerde mücadele vermek de Hükûmetin boynunun borcudur. Bu
mesele sadece yeri geldiğinde millî romantizm coşkusuyla “Bu memleketin
içerisinden etnik kimlikli bir devlet çıkartmasına izin vermeyiz.” diyerek,
arka planda da kayıt dışı görüşmelerle de acaba bir adım sonra başkanlık
sistemi ve federasyon ikiz kardeşliğini denkleştirebilmek için bu kürsüde
yeniden meşruiyet alanları oluşturmaya mı kalkacağız? Bu sabahki bir toplantıda
Sayın Cumhurbaşkanının ifadeleri, henüz daha Mecliste görüşmeye ve gündeme
alınmamış Anayasa Komisyonunun toplantısından önce, “Başkanlık sistemi
içerisinde yoksa bu olmaz.” ifadeleriyle gölgelenerek başlatılmak isteniyor. Bu
konuda Türkiye Büyük Millet Meclisi Başkanını da Türkiye Büyük Millet
Meclisinin haysiyetine, gücüne, kuvvetine, kudretine sahip çıkmaya davet ediyoruz.

Bugün itibarıyla hayat hakkını savunduğunu iddia eden
odaklar ve terörle bir türlü arasına mesafe koyamadığı için flu görünen odaklar
bugün itibarıyla tek taraflı, devlet güçlerini ötekileştirip, PKK’lı
teröristlere “Çekilin buradan, defolun gidin.” demesini beceremediği için
siyasal parti olup olmadığı tartışılır bir zemindedir. Böyle giderse ve
Türkiye’de etnik kimliklerin siyasallaştırma süreci ve Türklük tanımının 1924
Anayasası’nda “Kendisini vatandaşlık hukukuyla bu devletin bir vatandaşı olarak
gören ve kabul edilen herkesin (Türk) ıtlak olunur.” ifadesi bugün itibarıyla
Anayasa’nın 66’ncı maddesinde, vatandaşlık bağıyla bu topraklarda bu memlekete
bağlı herkesi Türk kabul etmek o kuruluş anlayışının gelişimidir. Bu tek
tipçilik değildir, bu farklılıkların birlikteliğinden kaynaklı ortak ahlak ve
ortak akıl anlayışının tezahürüyle siyasal anlamda bir vatandaşlık hukukudur.
Gelişmiş demokrasiler, insan hakları, evrensel hukuk ve dünyadaki modern
devletlerin referans aldığı noktadır. Bu noktaya gelmek ve bu noktada samimi
olarak yol yürümek hepimizin vazifesidir. Özellikle siyasal iktidar bu konuda
samimi bir şekilde mücadele ettiğini ispat edecekse bu konuda da istikrarlı
olmalı. “İstikrar” diyorlar ya, bir türlü olmayan istikrar, en azından burada
istikrarlı olsunlar ve bu konuda mücadele verilsin.
Evet, 7 Haziran ile 1 Kasım arasında uluslararası
güçler girdi, geldi, memleketi patlattı, kaos oluştu, bir korku tüneli, “Siz
bize oy verin, sizi kurtaralım.” denildi. Tamam, iyi, güzel, ne oldu 1 Kasımdan
bu tarafa? Soruyorum size aziz milletvekilleri.
ERKAN AKÇAY (Manisa) – Daha da azdırıldı, daha da
azdırıldı.
RUHİ ERSOY (Devamla) – Milletin 41 evladı şehadetimiz,
şehidimiz var. Bu bilinen, görünen…
ERKAN AKÇAY (Manisa) – İki aydır Sur’da bir hâkimiyet
sağlayamadılar.
RUHİ ERSOY (Devamla) – Huzursuzluk akıl
almaz düzeyde. Şehirlere giren şehir terörleri had safhada. Haydi, buyurun,
gelin o zaman, buraya nereden geldik? Bu sorulara cevap verin. İstirhamımız,
ricamız sizlere: Bu konuda istikrarla mücadele veren güvenlik güçlerinin
yanında olun. Onların yaralılarının tamponlarını, onların yaralılarının
tedavilerini, güvenlik güçlerinin moral ve motivasyonunu… Çok fazla detaya
girerek, “Önce ülkem” anlayışından hareket ettiğimiz için detay vermek istemediğim
bize gelen bilgileri sizlere özelde vermek isteriz. Zira, yanındaymış gibi
gözüküp “Alına, beyazına kurbanım vatanın çocukları, vurun!” dediğiniz
çocukların, evlatlarının ne kadar yanındasınız? Onların verdiği şerefli
mücadelede onların hak ve hukuklarının neresindesiniz, bunları da sormak
istiyorum. Sonuna kadar arkasında olduğunuzu gösterecek samimiyeti… Bize gelen
şikâyetleri gelip almanız ve gereğini yapmanız konusunda bu kadarlığıyla
yetinmek istiyorum.
Ve Kur’an-ı Kerim’in içerisine tuzak kurarak insan
patlatan canilerin bir an önce bu memleketten defolması için el birliğiyle
mücadeleye ve “Sonuna kadar devlet, sonuna kadar millet.” demeye Milliyetçi
Hareket Partisi Grubu devam edecektir. Bu geleneğin köklü temsilcisi henüz son
sözünü söylememiştir. Allah’ın izniyle de, hukukun içerisinde vereceği
mücadeleyle de son nefes ve son neferine kadar ve onlar kalmasa kalmayacağına
inandığı güçle millet için, devlet için, Allah için mücadeleye devam edecektir
diyor, saygılar sunuyorum. (MHP sıralarından alkışlar) 
BAŞKAN – Halkların Demokratik Partisi grup önerisini
oylarınıza…
ÖZGÜR ÖZEL (Manisa) – Karar yeter sayısı talep
ediyoruz.
BAŞKAN – Karar yeter sayısı arayacağım.
Kabul edenler... Kabul etmeyenler... 
BAŞKAN – Kâtip üyeler arasında çelişki olduğundan
elektronik olarak…
RAMAZAN CAN (Kırıkkale) – MHP de var.
BAŞKAN – Karar yeter sayısı vardır, Halkların
Demokratik Partisi grup önerisi kabul edilmemiştir.
Şimdi, Adalet ve Kalkınma Partisi Grubu önerisi
üzerinde ilk söz…
ÖZGÜR ÖZEL (Manisa) – Sayın Başkan…
Şimdi, aslında karar yeter sayısı talep ederken de
müzakereye imkân tanıyacak bir ara olabilir diye düşünerek istedik.
BAŞKAN – Böyle bir imkân varsa ben beş dakika ara
verebilirim yine.
ÖZGÜR ÖZEL (Manisa) – Tamam, teşekkür ederiz.
BAŞKAN – Birleşime beş dakika ara veriyorum.
Kapanma Saati:16.42
DÖRDÜNCÜ OTURUM
Açılma Saati: 17.08
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 34’üncü Birleşiminin
Dördüncü Oturumunu açıyorum. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine; gündemin “Kanun Tasarı ve
Teklifleri ile Komisyonlardan Gelen Diğer İşler” kısmında bulunan 64, 63, 65,
66, 61 ve 67 sıra sayılı Kanun Tasarılarının bu kısmın sırasıyla 2, 9, 10, 11,
12 ve 13’üncü sıralarına alınmasına ve diğer işlerin sırasının buna göre
teselsül ettirilmesine ilişkin önerisi
28/01/2016
Türkiye Büyük Millet Meclisi Başkanlığına
Danışma
Kurulunun 28/01/2016 Perşembe günü (bugün) yaptığı toplantıda siyasi parti
grupları arasında oy birliği sağlanamadığından İç Tüzük’ün 19’uncu maddesi
gereğince grubumuzun aşağıdaki önerisinin Genel Kurulun onayına sunulmasını arz
ederim.
 İlknur
İnceöz
 Aksaray
 AK
PARTİ Grup Başkan Vekili
Öneri:
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmında
bulunan 64, 63, 65, 66, 61 ve 67 sıra sayılı Kanun Tasarılarının bu kısmın
sırasıyla 2, 9, 10, 11, 12 ve 13’üncü sıralarına alınması ve diğer işlerin
sırasının buna göre teselsül ettirilmesi;
Genel
Kurulun;
28
Ocak 2016 Perşembe günkü (bugün) birleşiminde 51 sıra sayılı Kanun Tasarısı’na
kadar olan işlerin tamamlanmasına kadar;
51
sıra sayılı Kanun Tasarısı’na kadar olan işlerin görüşmelerinin 28 Ocak 2016
Perşembe günkü birleşiminde tamamlanamaması hâlinde Genel Kurulun haftalık
çalışma günlerinin dışında 29 Ocak 2016 Cuma günü saat 14:00’te toplanarak
bugünkü birleşiminde gündemin “Kanun Tasarı ve Teklifleri ile Komisyonlardan
Gelen Diğer İşler” kısmında yer alan işlerin görüşülmesi ve 51 sıra sayılı
Kanun Tasarısı’na kadar olan işlerin görüşmelerinin tamamlanmasına kadar;
Yukarıda
belirtilen birleşimlerde gece 24:00'te günlük programların tamamlanamaması
hâlinde günlük programın tamamlanmasına kadar,
Çalışmalarını
sürdürmesi,
Önerilmiştir.
BAŞKAN
– Adalet ve Kalkınma Partisi Grubu önerisi lehinde ilk söz Kırıkkale
Milletvekili Ramazan Can’a aittir.
Buyurun
Sayın Can. (AK PARTİ sıralarından alkışlar) 
Süreniz
on dakikadır.
RAMAZAN
CAN (Kırıkkale) – Sayın Başkan, değerli milletvekilleri; AK PARTİ grup önerisi
üzerine söz almış bulunuyorum. Bu vesileyle Genel Kurulu saygıyla selamlıyorum.
Öncelikle, sıkıntılı bir süreçten geçiyoruz, buna
rağmen, bütün siyasi partilerin grup başkan vekilleri bir araya gelerek
memleketimizin, insanların lehine olan bir düzenlemede oy birliğiyle bir karar
almışlardır. Ondan dolayı da grup başkan vekillerimize teşekkür ediyorum.
Aslında buraya gelirken “Genel Kurulda yeniden görüşme”
başlıklı madde 89’dan bahsetmek istiyorum. “Tasarı veya teklifin tümünün
oylamasından önce, belli bir maddesinin yeniden görüşülmesini gerekçeli bir
önerge ile esas komisyon veya Hükümet bir defaya mahsus olmak üzere
isteyebilir.” Bu manada 1’inci maddeyi biz kabul ettik. Plan ve Bütçe Komisyonu
Başkanı 1’inci maddenin yeniden müzakereye açılarak vatandaşın -mevcut kabul
edilen metinden- daha lehine bir düzenleme yapmak istedi. Bu manada 2006
yılında bir istisna var. 2006 yılından bu tarafa da bütün siyasi partilerin
grup başkan vekilleri bir araya gelerek, Danışma Kurulunu da elden yaparak
tekririmüzakereye konu maddeyi yeniden görüşebiliyorlar idi. Ama dün
yaşadığımız hadisede grup başkan vekilleri arasında oy birliği
sağlanamadığından bahisle biz de talebimizi… Plan ve Bütçe Komisyonu Başkanı
Meclis Başkanlığına AK PARTİ grup önerisi olarak gündeme getirdi ve Danışma
Kurulu bugün toplandı. Danışma Kurulunda da oy birliği sağlanamadığından…
Özellikle burada Cumhuriyet Halk Partisi ve Milliyetçi Hareket Partisi ve AK
PARTİ aynı şekilde düşündü. Halkların Demokratik Partisi farklı düşünmüştü
farklı gerekçelerle ama şu geldiğimiz safahatta biz oy birliği
sağlanamadığından bahisle -Genel Kurulda gündeme getirilmesini- İç Tüzük’ün
19’uncu maddesine göre grup önerisi şeklinde gündeme getirdik. Sağ olsun Sayın
Başkanımız ara verdi ve arada bütün siyasi partilerin grup başkan vekilleri bir
araya gelerek -Halkların Demokratik Partisi, Milliyetçi Hareket Partisi,
Cumhuriyet Halk Partisi ve AK PARTİ, teşekkür ediyorum- tekrar bir uzlaşı
şeklinde Danışma Kurulu elden yapıldı. Bu manada da bizim grup önerimizin
birinci bölümünü tefrik ettik. Netice itibarıyla, bu, vatandaşımızın,
milletimizin lehine olan bir düzenlemeydi. İnşallah, 1’inci maddede görüşerek
önergemizi vereceğiz.
Sayın Başkan, değerli milletvekilleri; grup önerimizle
uluslararası sözleşmelerden 6 tanesini, 64 sıra sayı, 63, 65, 66, 62 ve 67...
Türkiye Cumhuriyeti Hükûmeti ile Cibuti, Şili, Morityus, Surinam ve Peru
Cumhuriyetleri arasındaki uluslararası sözleşmelerin gündemin ön sıralarına
çekilmesini talep ediyoruz. Genel Kurulun bugün 68 sıra sayı ve demin arz
ettiğim uluslararası sözleşmelerin bitirilmesini müteakip kapatılmasını,
bitirilmezse cuma günü 14.00’te başlayıp gündemin tamamlanmasına kadar Genel
Kurulu çalıştırmayı öneriyoruz. Takdir Genel Kurulun. 
Hepinizi saygıyla selamlıyorum. (AK PARTİ sıralarından
alkışlar)
BAŞKAN – Teşekkür ediyorum Sayın Can. 
Adalet ve Kalkınma Partisi Grubu önerisi aleyhinde ilk
söz Malatya Milletvekili Veli Ağbaba’ya aittir. 
Buyurun Sayın Ağbaba. (CHP sıralarından alkışlar)
Süreniz on dakikadır. 
VELİ AĞBABA (Malatya) – Sayın Başkan, değerli
milletvekilleri; hepinizi saygıyla selamlıyorum. 
Değerli arkadaşlar, ben de AKP grup önerisi
konuşulmadan önce gündemle ilgili birkaç düşüncemi sizlerle paylaşmak
istiyorum. 
Değerli arkadaşlar, hepinizin bildiği gibi, ülke tam
bir yangın yerine dönmüş durumda; askerimiz, polisimiz şehit düşmekte, ülke
1990’lı yıllardan bile daha kötü durumda. Günlerdir ocaklara ateş düşüyor. Dün
gece 5 eve ateş düştü, yine çocuklar babasız kaldı, yine anneler evlatsız
kaldı, yine kadınlar eşsiz kaldı. Anaların, çocukların, kardeşlerin feryatları
göğü deliyor. Duyan var mı, bu ölümleri durdurmak için yapılan bir şey var mı,
onu da sizlerin takdirlerine sunuyorum.
Değerli arkadaşlar, bakınız, yetim kalan, babasız kalan
bir çocuk, ismi Eylül. Eylül’ün resmine bir bakın değerli arkadaşlar. Bu 5 yaşında
bir çocuk, babası dün Diyarbakır’da şehit oldu. Bu çocukları babasız
bırakanları şiddetle lanetlediğimi belirtmek istiyorum. 
Değerli arkadaşlar, eskiden polisimiz, askerimiz dağda
çatışmada ölürdü, 20 Ekimden beri güvenlik güçlerimiz kimi zaman kahvaltıda,
kimi zaman kızıyla seyahat ederken, kimi zaman babası ve eşiyle alışveriş
yaparken alçakça katlediliyor; kimi zaman şehrin göbeğinde yollara döşenen
bombalarla, kimi zaman şehir merkezine sokulan ağır silahlarla yoksul anaların,
babaların evlatları, gencecik fidanlar toprağa düşüyor, sıvasız, çatısız
evlerde doğup büyüyen fakir aile çocukları ölüyor. 
Bakın, değerli milletvekilleri, bakın da biraz ibret
alalım hep beraber. Fakir, yoksul çocukların öldüğü evlere birkaç tane örnek
vermek istiyorum. Kimisinin çatısı yok, kimisinin penceresi yok. Bakar mısınız
şu çocukların doğduğu, büyüdüğü evlere. Bakın da bir vicdanınız sızlar belki,
şu evlere bir bakın değerli arkadaşlar. Bunların hepsi, ölen askerlerin,
polislerin oturduğu bütün evler birbirine benziyor. 
ERTUĞRUL SOYSAL (Yozgat) - Yenilerini alıyoruz sen
merak etme.
VELİ AĞBABA (Devamla) - Bir bakın bakalım değerli
arkadaşlar, şunlara bir bakın belki birazcık vicdanımız sızlar, belki birazcık
gerekli tedbirleri alırız. Birilerinin evleri buyken bir kısmının sarayları da
şu şekilde değerli milletvekilleri. Bir bunlara bakın, bir de şu saraya bakın. 
ERTUĞRUL SOYSAL (Yozgat) – Yanlış, yanlış, kıyasın
yanlış Veli Bey, öbürleri nerede?
VELİ AĞBABA (Devamla) - Bir bakın, birazcık vicdanınız
sızlıyor mu? Eğer yüreğinizde biraz sevgi varsa, insan sevgisi varsa bu evleri
bir karşılaştırın. Birisi bir saray, birisi de yoksul, fakir aile çocukları.
Ölenler burada, burada ölen kimse yok. 
YILMAZ TUNÇ (Bartın) – Kendi villanı da göster ya!
VELİ AĞBABA (Devamla) - Ölenler bu fakir aile
çocukları. Ne için ölüyor değerli arkadaşlar, ne için ölüyorlar, değerli
milletvekilleri ne için ölüyorlar? Maalesef birilerini başkan yapmak için
ölüyorlar. 
Bugün yine hazretleri konuşmuş, demiş ki: “Parlamenter
sistem bugün itibarıyla sona erdi.” Milletin derdine bak, beyefendinin derdine
bak.
SALİH CORA (Trabzon) - Sayın Cumhurbaşkanı diyeceksin.
VELİ AĞBABA (Devamla) - Diyarbakır’da, Cizre’de
insanlar şehit oluyor, beyefendinin derdi başkanlık. Bu ölümlerin sebebi
parlamenter sistem değil. Bu katledilen gençlerimizin, toprağa düşen
yavrularımızın sorumlusu parlamenter sistem değil, birilerinin hırsları,
birilerinin bitmek tükenmek bilmeyen iktidarları. Bu hırs 7 Hazirandan sonra
başladı, 20 Ekimde devam etti, maalesef onlarca ocağa ateş düşüyor. Kimi zaman
3 yaşındaki bebeler, masum bebeler katlediliyor, kimi zaman 10 yaşındaki
Cemileler katlediliyor. Kimi zaman Ayşenur’un babaları hiç yok yere
öldürülüyor, kimi zaman eşiyle alışveriş yaparken alçakça insanlar
katlediliyor. Birileri izlemeye devam ediyor. Kimileri Ceylânpınar’da 2 polis
şehit edilirken sadece şehit cenazeleri üzerinde nutuk atıyor ve “Başkan
olacağım.” diyor. 
YILMAZ TUNÇ (Bartın) – Ne alakası var ya!
SALİ CORA (Trabzon) – Çözümünüz ne?
VELİ AĞBABA (Devamla) - Kahrolsun senin başkanlığın,
kahrolsun senin başkanlığın, kahrolsun senin başkanlığın! Bu kadar insan
ölürken hâlâ bunlar konuşuluyorsa yazıklar olsun sizin başkanlığınıza!
RAMAZAN CAN (Kırıkkale) – Sana yazıklar olsun Veli
Ağbaba! Sana yazıklar olsun!
SALİH CORA (Trabzon) - Senin milletvekilliğine yazıklar
olsun!
YILMAZ TUNÇ (Bartın) – Sen HDP’li misin kardeşim,
HDP’li misin?
VELİ AĞBABA (Devamla) - Değerli arkadaşlar, bunları
söylemeye devam edeceğiz. Sizler ki bakın, sizler ki burada Diyarbakır’ın
Sur’unda, Cizre’de, Silopi’de eğer polisler öldürülüyorsa -geçtiğimiz günlerde
de söyledim, şimdi de ifade ediyorum- bunun sorumlusu siyasi iktidardır. Bakın,
bu çocuklar, bu polisler dün nasıl öldürüldü?
YILMAZ TUNÇ (Bartın) – Teröristlerin hiç mi suçu yok?
VELİ AĞBABA (Devamla) – Ağır silahlarla öldürüldü.
Bir dakika söyleyeceğim.
Nasıl öldürüldü? Ağır silahlarla. Gençler, 13 polis
nasıl katledildi? Yola döşenen mayınlarla?
ALİ ÖZKAYA (Afyonkarahisar) – Kim döşedi onu?
VELİ AĞBABA (Devamla) – Söyleyeceğim onu, onu
söyleyeceğim!
ALİ ÖZKAYA (Afyonkarahisar) – Onu söyle, onu söyle ya,
yanlış şeyleri söylüyorsun!
VELİ AĞBABA (Devamla) – Şimdi, sanki üç yıldan beri bu
ülkeyi İran yönetiyordu, sanki Irak yönetiyordu, sanki Başbakan başka bir
ülkenin başbakanıydı.
Değerli arkadaşlar, üç yıldan beri, geçtiğimiz gün
sizin eski parti sözcünüz Sayın Hüseyin Çelik’in belirttiği gibi, bu illere
ağır silahlar gelirken, roketatarlar gelirken, tanklar toplar gelirken Hükûmet
sizdiniz, görmezden geldiniz, bir şey demediniz. Eskiden çocuklarımız dağda,
çatışmada ölüyordu, şimdi şehrin merkezinde ölüyor.
SALİH CORA (Trabzon) – İç güvenlik yasasını kim
engelledi?
VELİ AĞBABA (Devamla) – Eğer o ağır silahlar girmişse,
eğer o yollar kazılmışsa, eğer ağır iş makineleriyle hendekler kazılmışsa,
kusura bakmayın, bunun sorumlusu sensin, sensin, sensin, sensin! 
SALİH CORA (Trabzon) – İç güvenlik yasasını kim
engelledi?
YILMAZ TUNÇ (Bartın) – Sensin!
VELİ AĞBABA (Devamla) – Bunun sorumlusu siyasi Hükûmet.
Bundan kaçamayacaksınız, kusura bakmayın. Eğer PKK orada örgütlenip
gençlerimizi katlediyorsa, terör estiriyorsa, kusura bakmayın, bunun sorumlusu
sensin.
SALİH CORA (Trabzon) – Sorumlusu CHP! 
YILMAZ TUNÇ (Bartın) – PKK’ya bir şey diyebiliyor
musun!
VELİ AĞBABA (Devamla) – Bunun sorumlusu 28 Aralık
2012’de kalkıp “Barış süreci istiyorum.” diyen insanlar. Ne oldu barış süreci?
Oldu ölüm süreci. Barış süreci ne oldu? Ölüm süreci oldu. 
ALİ ÖZKAYA (Afyonkarahisar) – 1993’te yok muydu o?
1993’te 1994’te yok muydu?
VELİ AĞBABA (Devamla) – Bunun sorumlusu, akan kanın,
çocuklarımızın sorumlusu sizsiniz! Bunun hesabını vereceksiniz!
ALİ ÖZKAYA (Afyonkarahisar) – Siz iktidardayken yok
muydu o, şimdi mi oldu?
VELİ AĞBABA (Devamla) – Bunun hesabını Cumhuriyet Halk
Partisi olduğu sürece sizden soracağımızı bilmenizi istiyorum değerli
arkadaşlar. 
YILMAZ TUNÇ (Bartın) – Sizin iktidarınızda terör
zirveye çıktı ya, 1993’lü yıllarda!
VELİ AĞBABA (Devamla) – Öyle boş konuşma “1990’lı
yıllar, 1993’lü yıllar.” Boş konuşma, boş konuşma! 
YILMAZ TUNÇ (Bartın) – Siz onlarla Parlamentoya
girdiniz!
VELİ AĞBABA (Devamla) – Bildiğin konulara gel! 1990’lı
yıllardan daha fazla kan akıyor bu ülkede, 1990’lı yıllardan daha fazla
insanlar katlediliyor. 
BAŞKAN – Sayın milletvekilleri, müdahale etmeyelim.
VELİ AĞBABA (Devamla) – Bunun sorumlusu her şeye karar
veren, her şeyi bilen adam.
YILMAZ TUNÇ (Bartın)- Senin derdin Erdoğan, başka bir
derdin yok!
VELİ AĞBABA (Devamla) – O kim? Dünyanın
en büyük jinekoloğu. O kim? Dünyanın en büyük emlakçısı. O kim? Dünyanın en
büyük mimarı. Nerede kupon arazi varsa o satıyor. Kimin kaç çocuk yapacağına,
nerede yapacağına, nasıl yapacağına, o doğurduğu çocuğu nasıl besleyeceğine bir
tek adam karar veriyor. Onun sorumlusu bu. 
YILMAZ TUNÇ (Bartın) – Sayın Başkanım, Cumhurbaşkanına
hakaret ediyor.
VELİ AĞBABA (Devamla) – Bağırdık, 28 Aralık 2012’de
bağırdık, dedik ki “Bu süreci yanlış yönetiyorsunuz. İmralı’yla görüşmeyin,
Kandil’le görüşmeyin, pazarlık yapmayın. Gelin bu Parlamentoda hep beraber
görüşelim, çözelim.” ama maalesef… 
ALİ ÖZKAYA (Afyonkarahisar) – Bir tane de doğru bir şey
söyle ya!
VELİ AĞBABA (Devamla) – …sizler üç yıl boyunca
Öcalan’la flört ettiniz, şimdi gençlerimiz ölüyor. Bunun sorumlusu kim? Bunun
sorumlusu sensin, bunun sorumlusu sensin, bunun sorumlusu bu ülkeyi yıllardan beri
yönetenler. (CHP sıralarından alkışlar, AK PARTİ sıralarından gürültüler)
ALİ ÖZKAYA (Afyonkarahisar) – Sensin, sensin!
BAŞKAN – Sayın Ağbaba, lütfen, konuşmamızı yaparken
kaba ve yaralayıcı sözler söylemeyelim.
VELİ AĞBABA (Devamla) – Bakın, bir başka konu daha:
Değerli arkadaşlar, bakın, Türkiye’yi hem dünyaya hem Avrupa’ya rezil eden bir
konu daha var, bizim demokrasi ligindeki durumumuzu gösteriyor. O ki bizim
demokraside lig düşmemizi sağlayan bir konu. Nedir? Can Dündar’ın ve Erdem
Gül’ün tutuklulukları. 
RAMAZAN CAN (Kırıkkale) – Grup önerisine gel, grup
önerisine.
VELİ AĞBABA (Devamla) – Değerli arkadaşlar, AKP her
dönem, kendine muhalif olan basın mensuplarına “terörist” yaftasını
yapıştırıyor. Şimdi utanır mısınız bilmiyorum. Yine, 2011 ile 2014 döneminde bu
kürsüden konuşuyorduk, “Onlar terörist, onlar darbeci.” diyordunuz. Tuncay
Özkan burada mı bilmiyorum, Tuncay Özkan’ın tipine, yüzüne bakıp utanır mısınız
bilmiyorum, ona da “terörist” diyordunuz. Niye terörist? Ahmet Şık’a “terörist”
dediniz, başka, Deniz Yıldırım’a “terörist” dediniz, Soner Yalçın’a “terörist”
dediniz, Tuncay Özkan’a, Hikmet Çiçek’e, Mustafa Balbay’a “terörist” dediniz.
Ama sonra, bir çıkar çatışması sonunda, aynı yerde iş gördüğünüz bir grupla
bozuşunca ne yaptınız? “Biz aldatıldık.” dediniz, “Bizi aldattılar.” dediniz. 
SALİH CORA (Trabzon) – Siz de onlarla barıştınız.
VELİ AĞBABA (Devamla) – Değerli arkadaşlar, bakın,
yıllarca faşist düzenin düşman yüzünü gösteren bu insanlarla “Barıştık.”
dediniz. Neydi bu insanların günahları? Gerçekleri yazmak. Neydi bu insanların
günahları? Gerçekleri, hakikatleri paylaşmak. 
RAVZA KAVAKCI KAN (İstanbul) – Devlet sırlarını ifşa
ettiler, farkında değilsiniz herhâlde.
VELİ AĞBABA (Devamla) – Değerli arkadaşlar, şimdi durum
nedir? Şimdi durum diğer dönemlerden farklı değildir. Sizin darbeci dediğiniz,
sizin cezaevine atıp… Hanefi Avcı şimdi kanallarınızda geziyor ya, Hanefi Avcı;
Hanefi Avcı televizyona çıktığı zaman utanıyor musunuz bilmiyorum, yüzünüz
kızarıyor mu bilmiyorum çünkü Hanefi Avcı’yı da cezaevine atan sizsiniz.
YILMAZ TUNÇ (Bartın) – Sen Samanyolu’na çıktığın zaman
utanıyor musun?
VELİ AĞBABA (Devamla) – Samanyolu’yla aynı yatakta iş
tutan da sizsiniz.(x) (AK PARTİ sıralarından gürültüler)
İLKNUR İNCEÖZ (Aksaray) – Ya, böyle bir şey olur mu ya!
GÖKCEN ÖZDOĞAN ENÇ (Antalya) – Sayın Başkan, o sözü
söyleyemez. 
RAMAZAN CAN (Kırıkkale) – O nasıl laf ya, o nasıl laf!
Sayın Başkanım, sözünü geri alsın.
VELİ AĞBABA (Devamla) – İnsanları katleden de sizsiniz,
cemaatle iş tutan da sizsiniz. 
RAMAZAN CAN (Kırıkkale) – Sayın Başkanım, sözünü geri
alsın.
VELİ AĞBABA (Devamla) – Ne diyordunuz? (AK PARTİ
sıralarından gürültüler) Bir dakika, zoruna gidebilir. Ne diyorduk: Zaman
gazetesinin… Ne yapıyordu Zaman gazetesi?
RAMAZAN CAN (Kırıkkale) – Sözünü geri alsın Başkanım.
BAŞKAN – Sayın milletvekili, Sayın Ağbaba…
VELİ AĞBABA (Devamla) – Zaman gazetesiyle küsüldü ya…
Peki, başka bir şey söyleyeyim. 
BAŞKAN – Sayın Ağbaba… Sayın Ağbaba… Sayın Ağbaba,
lütfen!
VELİ AĞBABA (Devamla) – Burada, bilmiyorum, Fethullah
Hoca’dan… (AK PARTİ sıralarından gürültüler)
RAMAZAN CAN (Kırıkkale) – Sen de mi o yataktaydın ha?
Sen de mi oradaydın? 
BAŞKAN – Sayın Ağbaba, bakın, temiz bir dille konuşmaya
davet ediyorum.
VELİ AĞBABA (Devamla) – …randevu talep etmeyen
milletvekili varsa elini kaldırsın.
BAŞKAN – İç Tüzük’ün 67’nci maddesine göre sizi temiz
bir dille konuşmaya davet ediyorum. 
VELİ AĞBABA (Devamla) – Sözüm ortada, randevu almayan,
randevu…
RAMAZAN CAN (Kırıkkale) – Ayıp be, yazıklar olsun sana!

BAŞKAN – Lütfen, kaba ve yaralayıcı ifadeler
kullanmayın.
VELİ AĞBABA (Devamla) – Değerli arkadaşlar, bakın,
Allah’ın bir ömür verdiği Can Dündar ve Erdem Gül’den iki ömür istiyorsunuz.
(AK PARTİ sıralarından gürültüler)
RAMAZAN CAN (Kırıkkale) – Ayıp ya, böyle bir üslup
olabilir mi ya? Ayıp, ayıp, milletvekilisin ya!
VELİ AĞBABA (Devamla) – Ne için? Aynı sebepten dolayı.
Ne için? Gerçekleri yüzünüze yapıştırdığı için. Ne için? Suriye’de katledilen
çocukları sizin yüzünüze çarptığı için. Bunlar zorunuza gitse de söylemeye
devam edeceğiz.
YILMAZ TUNÇ (Bartın) – Siz böyle konuştuğunuz müddetçe
CHP yüzde 20’yi geçemez.
UĞUR AYDEMİR (Manisa) – CHP, senin sayende yüzde 25’i
geçemiyor.
VELİ AĞBABA (Devamla) – Zoruna gitse de… Oy vererek
değil… Zoruna gitse de hakikatleri, gerçekleri, utansanız da, kızarsanız da
yüzünüze vurmak bizim görevimiz. 
YILMAZ TUNÇ (Bartın) – Bitirdin CHP’yi, bitirdin.
CHP’yi bitiriyorsun sen. 
VELİ AĞBABA (Devamla) – Teşekkür ediyorum. (CHP
sıralarından alkışlar) 
UĞUR AYDEMİR (Manisa) – Devam edin böyle konuşmaya,
devam edin böyle konuşmaya Sayın Ağbaba. Böyle konuşmaya devam et, yüzde 20’nin
altına düşeceksiniz. Genel Başkan Yardımcısısın, değil mi?
RAMAZAN CAN (Kırıkkale) – Ayıp ya!
İLKNUR İNCEÖZ (Aksaray) – Sayın Başkan…
BAŞKAN – Sayın milletvekilleri, bakın, ta bugünkü
birleşimin başında da ifade ettim. Eleştiri yapabilirsiniz, haklı olursunuz,
haksız olursunuz ama eleştiri yapabilirsiniz. Yalnız hiç kimseye hiç kimsenin
hakaret etme hakkı yoktur.
RAMAZAN CAN (Kırıkkale) – CHP’nin Genel Başkan
Yardımcısı.
AYTUN ÇIRAY (İzmir) – Hakaret etmedi.
İLKNUR İNCEÖZ (Aksaray) – Hakareti de geçti Başkanım,
hakareti de geçti.
BAŞKAN – Herkesin temiz bir dil kullanması gerekiyor,
kaba ve yaralayıcı diller kullanmaması lazım.
İLKNUR İNCEÖZ (Aksaray) – Sayın Başkan…
BAŞKAN – Sayın İnceöz, buyurun…
MAHMUT TANAL (İstanbul) – Sayın Başkan, ben çok iyi bir
ceza hukukçusuyum. Orada hiç hakaret kastı veya hakaret içeren bir cümle
olmadı. Hakareti çok iyi bilen birisiyim, kusura bakmayın.
BAŞKAN – Sizden başka hukukçu yok mu Sayın Tanal
burada? 
Sayın İnceöz, buyurun.
İLKNUR İNCEÖZ (Aksaray) – Şimdi, öncelikle tabii ki
sataşmadan söz isteyeceğim çünkü her konuşması…
RAMAZAN CAN (Kırıkkale) – Sataşma değil, hakaret.
İLKNUR İNCEÖZ (Aksaray) – …her cümlesi bir şekilde grubumuza
hitaben ilzam etmiştir, bu bir. 
İkincisi: Hatip biraz evvelki konuşmasında 67’ye göre,
kaba ve yaralayıcılığın ötesinde hakikaten benim burada ağza alamayacağım bir
şekilde, bir yatak odasını itham edecek şekilde, işaret edecek şekilde…
MAHMUT TANAL (İstanbul) – Tutanakları getirin Sayın
Başkanım, böyle bir şey yok.
İLKNUR İNCEÖZ (Aksaray) – Yani burada tekrar telaffuz
etmek istemiyorum. 
HAKAN ÇAVUŞOĞLU (Bursa) – Özür dileyecek Başkanım, özür
dileyecek.
İLKNUR İNCEÖZ (Aksaray) – Tutanaklara
bakılsın, kesinlikle özür dilemesini talep ediyorum, böyle bir şey olmaz.
BAŞKAN – Sayın İnceöz, sataşmadan iki dakika süre
veriyorum.
İLKNUR İNCEÖZ (Aksaray) – Yani, tutanakları inceleyin.
O cümleleri geri alsın, özür dilesin.
HAKAN ÇAVUŞOĞLU (Bursa) – Özür dileyecek o.
BAŞKAN – Sayın Ağbaba, siz de bu konuda bir açıklama
yapmak isterseniz... Bence özür dilemek de bir erdemdir.
MAHMUT TANAL (İstanbul) – Ne söyledi? Mesela hangi
cümleydi özür dilemeyi gerektiren Sayın Başkan, hangi cümleydi?
İLKNUR İNCEÖZ (Aksaray) – Ben aynı cümleyi tekrar
etmeyeceğim, tutanaklardan Başkanım bakar. Bütün herkesten özür dilemek
durumunda, herkese aynı şeyi itham etmiştir. O cümleyi geri alması lazım.
BAŞKAN – Sayın İnceöz, buyurun.
IV.- SATAŞMALARA İLİŞKİN KONUŞMALAR (Devam)
7.- Aksaray Milletvekili İlknur İnceöz’ün,
Malatya Milletvekili Veli Ağbaba’nın AK PARTİ grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
İLKNUR İNCEÖZ (Aksaray) – Sayın Başkanım, değerli
milletvekili arkadaşlarım; az evvel ki hatibin tüm konuşmasında hakikaten çok
ciddi bir şekilde eleştiri sınırlarını aştığını, hakaret, hakaretin de ötesine,
aşağılamaya doğru gittiğini... Bu sözlerden bir tanesi grubunuzdaki
arkadaşlardan birine söylenecek olsa biz gereğini söyleriz sayın grup başkan
vekili. Bu, eleştiri sınırlarının çok ötesinde. 67’ye göre burada temiz bir
dille konuşmak durumunda. 
Bir kere şunu söylemek istiyorum: Ülkemiz 1990’lı
yıllardaki Türkiye değil artık, 1990’lı yılların şartları yok, 1990’lı yılların
şartlarıyla da terörle mücadele edilmemektedir, bunun çok iyi bilinmesi lazım.
O gün konuşulamayan, herhangi bir vatandaşımızın çıkıp burada “Ben Kürt’üm.”
diyemediği, Türkiye Cumhuriyeti’nin sınırları içerisinde kimliğini
söyleyemediği bir yerden bugün herkesin kardeşlik hukuku zemininde, her şekilde
fikrini, zikrini beyan edebilmesi konusunda, hak ve özgürlükler ve demokrasi
noktasında çok daha ilerideyiz.
Bir de konuşmadan şunu anladım ben. Ülkenin böyle
terörle mücadele ettiği bir dönemde yapmamız gereken saflarımızı
sıklaştırmakken, Paris’te olduğu gibi bir duruş sergilememiz gerekirken, bir
duyarlılık göstermek gerekirken burada yapılan tek şey şuydu konuşmada: Suçlu
aramak. Ve bu ülkenin suçlusu olarak da her konuşmanızda -zoruna giden tarafta-
Sayın Cumhurbaşkanımızı her şeyin hedefi hâline getiriyorsunuz. Bunu asla kabul
etmiyoruz. Buna asla ve kata da milletimiz izin vermeyecektir, bunu böyle
bilmeniz lazım. (AK PARTİ sıralarından alkışlar)
Tüm bu meseleleri getirip getirip başkanlık sistemine...
Bakın, eğer Sayın Cumhurbaşkanımız parlamenter sistemin sıkıntılarından
bahsediyorsa ki geçtiğimiz dönemde yaşadık, daha 7 Haziran sonrası gördük.
Yüzde 41 çoğunluk alacaksınız, iktidar olabilecek, hükûmet kuracak çoğunluğu
sağlayamayacaksınız ve bir koalisyon arayışı içerisinde memleketimizin nasıl
bir karışıklığa gittiğini gördüğünüz bir belirsizlik ortamında... 
AYTUN ÇIRAY (İzmir) – Bu kadar cehalet ancak eğitimle
olabilir Hanımefendi.
BAŞKAN – Sayın milletvekilleri, lütfen...
İLKNUR İNCEÖZ (Devamla) - …eğer bugün başkanlık
sisteminin, yarı başkanlık sisteminin konuşulmasını arzu ediyorsak bu bizim
milletimizden gelen taleptir ve bir sistem tesis etmek içindir. Her şeyin
suçlusunu aramamamız gerekmektedir. 
Teşekkür ederim. (AK PARTİ sıralarından alkışlar) 
HAKAN ÇAVUŞOĞLU (Bursa) – Sayın Başkanım, Sayın
Ağbaba’nın oradan özür dilemesi gerekiyor ifadeleri nedeniyle. Bir genel başkan
yardımcısının buradaki ifadelerini kendisine iade ediyoruz. 
İLKNUR İNCEÖZ (Aksaray) – Sözlerini kesinlikle geri alması
gerekiyor. 
BAŞKAN - Sayın milletvekilleri, lütfen…
ÖZGÜR ÖZEL (Manisa) – Sayın Başkan…
BAŞKAN – Sayın Özel…
ÖZGÜR ÖZEL (Manisa) – Sayın Başkan, sayın grup başkan
vekilini dikkatle dinledim, şu yaklaşımını da değerli buluyorum: “Böyle bir söz
bizim grubumuzdan birisi tarafından sarf edilirse biz orada gereğini yaparız.”
dedi. Bundan sonrası için bir taahhütse ben sayın başkanın taahhüdünden
memnuniyet duydum ama bundan önce çok benzer durumlarda maalesef o yaklaşımı
görememiştik. 
HÜSNÜYE ERDOĞAN (Konya) – Niye? Yapıldı geçen gün.
Galip Bey özür dilemedi mi? Galip Bey özür dilemedi mi geçen gün?
ÖZGÜR ÖZEL (Manisa) – Ama, biraz önce grubumuzu son
derece yaralayan bir konuşmadan sonra özür dileme talep ettik, özür olmadı ama
arkadaşın salonda bulunmamasını dahi olumlu bir adım olarak görüyoruz. Biraz
önceki konuşmasından dolayı sayın grup başkan vekilinin talebine uygun olarak
Sayın Veli Ağbaba kürsüde iki dakika düzeltme yapacak. 
BAŞKAN – Sayın Ağbaba, buyurun. (CHP sıralarından
alkışlar) 
Lütfen ama yeni bir sataşmaya meydan vermeyelim. Yani,
burada her birimiz milletvekili olmanın gereğini yapalım. 
RAMAZAN CAN (Kırıkkale) – Düzeltmeye mi gidiyor
Başkanım?
YILMAZ TUNÇ (Burdur) - Düzeltme yapmaz ya. Düzeltme
yapacak göz var mı onda? 
UĞUR AYDEMİR (Manisa) – Neyi var, alkışlanacak neyi
var?
SALİH CORA (Trabzon) – Hiç yakışmadı!
V.- AÇIKLAMALAR (Devam)
18.- Malatya Milletvekili Veli Ağbaba’nın,
AK PARTİ grup önerisi üzerinde yaptığı konuşmasındaki bazı ifadelerini
düzelttiğine ilişkin açıklaması
VELİ AĞBABA (Malatya) – Benim bu yatak odasıyla ilgili
söylediğim şeyi, eğer bunu yatak odası olarak anlayan varsa bunu kastetmediğimi
bilmenizi isterim. “Birlikte iş tutmak, bir iş birliği yapmak”(x)
anlamında söylediğimi söylemek isterim. 
ORHAN KIRCALI (Samsun) – Ayıp ayıp ya!
RAVZA KAVAKCI KAN (İstanbul) – Başka kelimelerle bunu
ifade edebilirsiniz. 
VELİ AĞBABA (Devamla) – Bunun başka bir maksadı
olmadığını sizin huzurunuzda ifade etmek istiyorum. 
Şimdi, değerli arkadaşlar, bunun böyle olmadığını siz
de biliyorsunuz. 
HÜSNÜYE ERDOĞAN (Konya) – Bu özür değildir ama. 
BAŞKAN – Sayın milletvekilleri, sözlerini geri alıyor.
Lütfen… 
VELİ AĞBABA (Devamla) – Böyle bir şeyi kastetmediğimi
siz de biliyorsunuz. 
Değerli arkadaşlar, bakın, ben kürsüye her çıktığımda
buradaki bir grup arkadaşım beni konuşturmamak için elinden geleni yapıyor. Ben
ne dedim? Fethullah Hoca’yla yani sizin “Fethullah Hoca hazretleri” dediğiniz
Zaman gazetesini… (AK PARTİ sıralarından gürültüler) 
Bak, gene bana laf atıyorsun, gene susturacağım seni. 
BAŞKAN – Sayın milletvekilleri, lütfen…
VELİ AĞBABA (Devamla) – “Fethullah Hoca hazretleri”
dediğiniz… 
SALİH ÇETİNKAYA (Kırşehir) – Hiç öyle bir şey demedik.
VELİ AĞBABA (Devamla) – …burada muhtemelen hepinizin
randevu istediği…(AK PARTİ sıralarından gürültüler) Zoruna gitti. Zaman
gazetesini gezdiğiniz dönemleri ben biliyorum.
RAVZA KAVAKCI KAN (İstanbul) – İspat edin. 
BAŞKAN – Sayın milletvekilleri, lütfen…
VELİ AĞBABA (Devamla) – Ne dedi? “Ne istedin de
vermedik Fethullah Hoca?” dedi. Daha mayıs ayında Sayın Bülent Arınç gidip
Pensilvanya’da Fethullah Gülen’le görüşmedi mi?
NİHAT ÖZTÜRK (Muğla) – Sana hesap mı verecek? 
VELİ AĞBABA (Devamla) – Bunlara, bu Fethullah Gülen’e
şimdi “Paralel yapı” diyorsunuz ya, bunlarla iş birliği yapan sizsiniz, bir
daha söylüyorum. Bu kadar Balyoz’da, Ergenekon’da, askeri casuslukta…
GÖKCEN
ÖZDOĞAN ENÇ (Antalya) – Ya, sen konuştuğun cümleyi düzeltsene ya! 
ÖZGÜR
ÖZEL (Manisa) – Düzeltti, düzeltti ya, gözünü seveyim, düzeltti. 
VELİ
AĞBABA (Devamla) – Bakın, dün Safiye Köten isminde bir kadının… Bakın,
hepinizin kızı var, hepinizin çocuğu var. Dün bir gazetede, Safiye Köten
isminde bir kadın manşet olmuştu. Ne demişlerdi, Safiye Köten isminde, bir
memurun kızına? Fuhuş yapmaktan, casusluk yapmaktan yıllarca cezaevinde kaldı.
Kadının böyle bir işle ilgili olmadığı yıllar sonra ortaya çıktı. O Safiye
Köten’in hakkını sonuna kadar biz savunduk. 
O
zaman birlikte kumpas kurarken, birlikte Balyoz’da, Ergenekon’da, Oda TV’de,
Devrimci Karargâh’ta birlikte kumpas kurarken o insanların yanında sadece bu
grup vardı. Biz bunu eleştiriyoruz. Dün iş birliği yaptınız, beraber insanları
katlettiniz, Genelkurmay Başkanını terörist ilan ettiniz.
ALİ
ÖZKAYA (Afyonkarahisar) – Yanlış söylüyorsun.
BAŞKAN
– Sayın Ağbaba… Lütfen, Sayın Ağbaba…
VELİ
AĞBABA (Devamla) – Saf, gencecik kızların cinsel namuslarıyla oynandı. Bunu
kastediyorum ben başka bir şey değil. (CHP sıralarından alkışlar, AK PARTİ
sıralarından gürültüler) 
BAŞKAN
– Lütfen, Sayın Ağbaba…
İLKNUR
İNCEÖZ (Aksaray) – Başkanım…
BAŞKAN
– Sayın İnceöz…
İLKNUR
İNCEÖZ (Aksaray) – Başkanım, yani, bir cümleyi düzeltmek için çıkıyor, “katlettiniz”
vesaire deniliyor, bunları reddettiğimizin tutanaklara geçmesini istiyoruz.
BAŞKAN
– Tamam Sayın İnceöz.
MAHMUT
TANAL (İstanbul) – İddianame var ortada, doğru söylüyor.
AYTUN
ÇIRAY (İzmir) – Sayın Başkan…
BAŞKAN
– Sayın milletvekilleri, bir saniye…
Bir
hatırlatmada bulunmak istiyorum, bakın, tüm milletvekillerinin özellikle
bilgisine sunmak istiyorum. Bakın, İç Tüzük 161’inci maddenin 3’üncü bendi:
“Görüşmeler sırasında Cumhurbaşkanına, Türkiye Büyük Millet Meclisine, Türkiye
Büyük Millet Meclisi Başkanına ve Türkiye Büyük Millet Meclisi Başkanlık
Divanına, Başkanlık görevini yerine getiren Başkanvekiline hakarette bulunmak,
sövmek veya onları tehdit etmek yahut Türkiye Cumhuriyetine veya onun Anayasa
düzenine sövmek;”
Yine,
4’üncü bendi: “Görüşmeler sırasında halkı veya Devlet kuvvetlerini yahut kamu
organ, kuruluş ve görevlilerini kanun dışı hareketlere, ayaklanmaya veya
Anayasa hükümlerini bozmaya teşvik veya tahrik etmek” diye devam ediyor ve bu,
anayasal ve İç Tüzük’ün görevi olarak burada hepimizin riayet etmesi gereken
hususlar. Bunların ihlali hâlinde Meclisten geçici çıkarma cezasına
çarptırılacağını çok açık bir şekilde ifade ediyor. 
Buradan özellikle şunu ifade ediyorum: Ne olursunuz
sayın milletvekilleri, geniş bir müzakere ortamı sağlamaya çalışıyoruz. Herkes
kendisini olabildiğince ifade etmeye çalışıyor ama kendisini ifade ederken,
partisinin görüşünü ifade ederken de bir başka şahsa, bir başka milletvekiline,
bir başka gruba ya da burada olmayan bir kişiye hakarette bulunmasın.
Anayasa’yı, İç Tüzük’ü… Hepimiz bu kurallara uymak durumundayız. Lütfen… Bunu
ikaz ediyorum. 
Bakın, burada sağlıklı bir müzakere ortamı hepimiz için
şarttır. “Parlamenter sistem” diyorsak bu parlamenter sistemin burada
işlerliğini şu anda hepimiz sağlamak durumundayız eğer bu parlamenter sistemin
işlerliğini istiyorsak ama bu sistemle ilgili olarak sıkıntıları olanlar da
varsa lütfen, ne olursunuz, burada bu müzakere ortamına halel getirecek söz ve
eylemlerde bulunmasın diyorum. 
Teşekkür ediyorum. 
Adalet ve Kalkınma Partisi Grubu önerisi… 
AYTUN ÇIRAY (İzmir) – Sayın Başkan… Sayın Başkan… 
BAŞKAN – Buyurun.
Siz niye söz istediniz? 
AYTUN ÇIRAY (İzmir) – Sayın grup başkan vekili biraz
önceki konuşmasında Parlamentoyu işlevsiz hâle getirecek, onu küçük düşürecek,
milletin iradesini küçük düşürecek bir konuşma yaptı. Ben de milletin vekili
olarak 69’uncu maddeye dayanarak iki dakika söz istiyorum. 
YILMAZ TUNÇ (Bartın) – Ne alakası var ya?
UĞUR AYDEMİR (Manisa) – Veli Ağbaba küçük düşüren! 
BAŞKAN – Lütfen, rica ediyorum, istirham ediyorum. 
Böyle bir usulümüz yok.
AYTUN ÇIRAY (İzmir) – “Lütfen” ne?
BAŞKAN – Böyle bir usulümüz yok.
Neye dayanarak söylüyorsunuz? 
AYTUN ÇIRAY (İzmir) – Sayın Başkan…
BAŞKAN - Şahsınıza, partinize… Grubunuz adına zaten
konuşuldu. 
AYTUN ÇIRAY (İzmir) – Sayın Başkan…
BAŞKAN – Buyurun, oturun yerinize lütfen.
YILMAZ TUNÇ (Bartın) – Otur yerine, meşgul etme bizi
ya!
AYTUN ÇIRAY (İzmir) – Sayın Başkan… 
BAŞKAN - Lütfen… 
AYTUN ÇIRAY (İzmir) – Öncelikle şunu ifade etmek
istiyorum ki… 
BAŞKAN – Oturunuz yerinize.
AYTUN ÇIRAY (İzmir) – …üslubunuz ve tutumunuz başkan
vekiline yakışmayacak bir üslup ve tutum hâlindedir.
VIII.- ÖNERİLER (Devam)
A) Siyasi Parti Grubu Önerileri (Devam)
2.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine; gündemin “Kanun Tasarı ve
Teklifleri ile Komisyonlardan Gelen Diğer İşler” kısmında bulunan 64, 63, 65,
66, 61 ve 67 sıra sayılı Kanun Tasarılarının bu kısmın sırasıyla 2, 9, 10, 11,
12 ve 13’üncü sıralarına alınmasına ve diğer işlerin sırasının buna göre
teselsül ettirilmesine ilişkin önerisi (Devam)
BAŞKAN - Efendim, Adalet ve Kalkınma Partisi Grubu
önerisi lehinde ikinci söz Gaziantep Milletvekili Mahmut Toğrul’a aittir.
MAHMUT TANAL (İstanbul) – Sayın Başkan, milletvekilini
dinler misiniz? 
BAŞKAN - Buyurun Sayın Toğrul. 
Süreniz on dakikadır. 
MAHMUT TANAL (İstanbul) – Sayın Başkanım,
milletvekilini niçin dinlemiyorsunuz? Milletvekilini niçin dinlemiyorsunuz? 
BAŞKAN – Sayın Tanal, sizi de dinlemiyorum. Her zaman
her kalktığında dinlemek zorunda mıyım? 
MAHMUT TANAL (İstanbul) – Dinlemek zorundasın Sayın
Başkan, dinlemek zorundasınız! 
BAŞKAN - İç Tüzük’ü açın bakın, nerede bu hakkı
görüyorsunuz? Kusura bakmayın. 
MAHMUT TANAL (İstanbul) – İç Tüzük “Ayağa kalkan
milletvekili dinlenir.” diyor Sayın Başkan. 
ALİ ÖZKAYA (Afyonkarahisar) – Nerede yazıyor İç
Tüzük’te? 
BAŞKAN - Sayın Toğrul, buyurun lütfen.
MAHMUT TANAL (İstanbul) – İç Tüzük “Milletvekili ayağa
kalktığı zaman, Başkan, sözünü kesmeyecek, dinleyecek.” diyor. 
ALİ ÖZKAYA (Afyonkarahisar) – Nerede yazıyor, nerede
yazıyor o? 
UĞUR AYDEMİR (Manisa) – Ya, sen hiç oturmuyorsun ki
zaten!
BAŞKAN - Sayın Toğrul, açtım mikrofonu. 
Buyurun. 
MAHMUT TOĞRUL (Gaziantep) - Sayın Başkan, sürede bir
hata oldu galiba. 
BAŞKAN – Buyurun.
Süreniz on dakika. 
MAHMUT TOĞRUL (Devamla) – Sayın Başkan, değerli
milletvekilleri, Genel Kurulun sevgili emekçileri; hepinizi saygıyla
selamlıyorum.
Sayın Başkan, aslında bugün Halkların Demokratik
Partisinin ortaya koyduğu uzlaşma kültürünün bizler açısından neyi ifade
ettiğine dair öncelikle diğer grup başkan vekillerinin buna önem vermesi
gerektiğini hatırlatıyorum. 
AKP grup başkan vekili, öncelikle burada bir düzeltmeyi
de yapmamız gerekir. Biz, dün getirilen ve genç girişimcilerin olanaklarını
arttıran yasayla ilgili “hayır” demedik ve Sayın Başkan vekiline şunu söyledik,
dedik ki: Bugün, bakın, insanlar ölüyor, bizim onların cenazelerini almamız
gerekiyor, bizim onlarla ilgili önceliğimiz var, sayın grup başkan vekilimizin
de içinde olduğu, 2 vekilimiz de olmak üzere, 3 vekilimizin açlık grevinde
olduğu böylesi bir önemli dönemde bunu önemsediğimizi, bu konuda da uzlaşmamız
gerektiğini ifade ettik yoksa genç girişimcilerle ilgili yasanın bu şekilde
değiştirilmesiyle ilgili asla negatif bir görüş belirtmedik. Sayın hatip, AKP
adına konuşan sayın grup başkan vekili, sanki biz aleyhte bir konuşma yapmışız
gibi ifade etti, bunun mutlaka düzeltilmesi lazım. Biz yasanın ruhuna uygun
olarak dedik ki: Uzlaşıyoruz bu noktada ama…
BAŞKAN – Grup sözcüsüydü, grup başkan vekili değil de
grup sözcüsü.
MAHMUT TOĞRUL (Devamla) - Pardon. 
Ama, bizim de önceliklerimizin olduğunu, bu noktalarda
da uzlaşma kültürünün ne kadar önemli olduğunu hatırlatmak istedik. 
Değerli arkadaşlar, bakın, genç girişimcilerin
Türkiye’de iş kurması, Türkiye’nin zenginleşmesi, Türkiye’de insanların iş güç
sahibi olması bizim de önceleyeceğimiz bir şey. Ama değerli arkadaşlar, sizler
de takdir edersiniz ki, genç girişimciler işini bugün kurabilir, yarın
kurabilir, öbür gün kurabilir ama canların ölümünü biz erteleyemeyiz. Ancak
canların ölümünün önüne onları hastaneye yetiştirerek geçebiliriz ve biz
günlerdir, haftalardır burada ifade etmeye çalışıyoruz, değerli arkadaşlar, bir
bodrum katında 30 kadar insan var, bunların önemli bir kısmı yaralı ve şimdiye
kadar 6 tanesi biz girişimde bulunup onları hastaneye yetiştiremediğimiz için
öldü, diğerlerinin ölümünün önüne geçilmesi için mutlaka, derhâl vicdanlarımızın
harekete geçmesini istiyoruz. 
Şimdi, biz bunu isterken hemen gruplar başlıyor:
“Hendekleri o mu açtı, yoksa barikatları o mu kurdu, yoksa önce panzer mi
saldırdı?” Değerli arkadaşlar, tartışmamız bu değil. Bunları uzlaşma kültürü
içerisinde gerçekten konuşabilecek ortamı sağlarız ve konuşuruz ama bugün acil
olan o 30 canın hastaneye ulaştırılmasıdır ve şu anda açlık grevi yürüten
arkadaşlarımızın hemen o işlevlerini, o açlık grevini gerektirmeyecek
koşulların sağlanması önemlidir.
Değerli arkadaşlar, bakın, sanki bu ülkede çözüm
sürecinden önce hiçbir problem yokmuş gibi bir algı var. Değerli arkadaşlar, bu
ülkede çözüm sürecinden önce de Kürt sorunu vardı, o zaman da problem vardı ve
çözüm süreci en azından gençlerimizin toprağa düşmesini engelledi ama bugün
yaşanan koşullar, dönülen koşullar maalesef 1990’lı yılları aratır oldu. Bugün
hukuksuz bir şekilde -bazı yerlerde yaklaşık iki ayı geçti, Sur’da iki ayı
geçti, diğer yerlerde kırk beş, elli günleri buldu- sokağa çıkma yasakları var.
Sokağa çıkma yasakları ne iç hukuktan ne dış hukuktan asla temelini almıyor. Şu
anda o bölgelerde yaşayan insanlar sokağa çıkamadığı gibi, eğitim hakları,
yaşam hakları, tüm seyahat hakları, aklınıza gelebilecek, bir beşere ait ne
haklar varsa gasbediliyor. 
Bakın, değerli arkadaşlar, bugün bölgede
eğitim tüketilmiş durumda. 1,5 milyon insanın yaşadığı alanda eğitim yapılamaz
hâle geldi, Hükûmet ara tatilde bu eksikliğin giderileceğini söylüyor ve işte
kurslarla tamamlanacağını söylüyor. 
Değerli arkadaşlar, şu anda peki
Silopi’de kurs açtınız mı? Cizre’de yaşayan insanlar bu ülkenin vatandaşları
değil mi? Peki onların yaşam hakkı yanında eğitim hakkını nasıl karşılayacağız?
Sur’da yaşayan insanların eğitim hakkını nasıl karşılayacağız? Bağlar’da
yaşayan insanların eğitim hakkını nasıl karşılayacağız? 
Hükûmet derhâl, gecikmeksizin bugün bizim
Genç Girişimciler Yasa Tasarısı’yla ilgili olarak ortaya koyduğumuz uzlaşma
kültürünü, uzlaşma basiretini göstermeli ve derhâl bizim çözüm sürecinde ortaya
koyduğumuz konuşulabilir seviyeye gelmemiz gerekiyor. 
Bugün Türkiye’de kimin söylediğine
bakılıyor, neyin söylendiğine bakılmıyor; kim söylüyorsa… Eğer AKP söylüyorsa
evet bir taraf kulağını kapatıyor ama biz ne söylersek söyleyelim şu anda
dünyanın en önemli meselelerini de, çözüm önerisini de getirsek maalesef AKP
grubunda dinleme olanağı yok; kulaklarını tıkamışlar, gözlerini kapatmışlar.
Onun için bu ülkenin derhâl konuşulabilir, gözlerin görebilir, kulakların
duyabilir hâlde normalleşmesi gerekir ve derhâl bugün bölge üzerindeki
muhasaranın, bölge üzerindeki sokağa çıkma yasaklarının derhâl sonlandırılması
gerekir. Bunun için tekrar elimizi vicdanımıza koymalıyız. Bugün ölen insanlar
gerçekten… 
İstanbul’da bir hava muhalefeti olduğunda
gündeminiz ne kadar işgal ediliyor ama bölgede yaşananlar hiç kimsenin,
maalesef Türkiye Cumhuriyeti’nin tamamını temsil ettiğini söyleyen bu Meclisin
hiçbirinin umurunda olmuyor. Dediğim gibi İstanbul’un hava muhalefeti bu ülke
için önemlidir ama kürdistanda yaşanan ölümler, katliamlar, sokağa çıkma
yasakları hiçbir şekilde görülmek istenmiyor. 
AYŞE SULA KÖSEOĞLU (Trabzon) – Bu ülkede
herkes bizim için önemlidir. 
MAHMUT TOĞRUL (Devamla) - Onun için
derhâl… 
AYŞE SULA KÖSEOĞLU (Trabzon) – Hepsi
bizim için önemlidir. 
MAHMUT TOĞRUL (Devamla) – Sayın Vekil, bakın, laf
etmeyin, çıkar cevap verirsiniz. 
Değerli arkadaşlar, ben ısrarla bunun görüşülmesi,
konuşulması, anlaşılması, meselenin anlaşılması için ortam yaratılmasından
bahsediyorum. 
Sayın Vekil, sizin hemen cevap vermeniz gerekmiyor.
Lütfen söylediklerime kulağınızı açın.
AYŞE SULA KÖSEOĞLU (Trabzon) – İtham ediyorsunuz.
MAHMUT TOĞRUL (Devamla) – Değerli arkadaşlar, bir başka
şeyi de söylemek istiyorum: Gerçekten bu parlamenter sistem şu anda maalesef
Sayın Cumhurbaşkanın şahsında işlevsiz hâle getirilmek için özel bir çaba
gösteriliyor.
İLKNUR İNCEÖZ (Aksaray) – Yapmayın ya.
MAHMUT TOĞRUL (Devamla) – Bakın, bugün Sayın
Cumhurbaşkanın Yeni Anayasa Platformu’nda söylediği şu cümleye dikkatinizi
çekiyorum, cümle aynen şöyle: “Mevzuatı, yasaları bir kenara bıraktık,
kendimize göre uyarladık, böyle yapmasaydık bugünlere gelebilir miydik?” 
AYŞE SULA KÖSEOĞLU (Trabzon) – Öyle bir cümle
söylemedi.
MAHMUT TOĞRUL (Devamla) – Sayın Cumhurbaşkanı tamamen
hukuksuzluğa, tamamen yasalara uymamaya âdeta davetiye çıkarıyor, parlamenter
sistemin çalışmaması için yol ve yöntem arıyor. 
Değerli arkadaşlar, bu ülke tekçiliğe karşıdır,
çoğulcudur, çoklu olmak zorundadır. Bizim dışımızda yaşayan gruplar var, etnik
gruplar, dinsel gruplar var ve biz onların da varlığını görmek zorundayız,
sistemimizi tekliğe değil çoğulculuğa taşımak zorundayız. 
İkincisi: Her şeyi Ankara’da yönetemezsiniz. Her şeyin
yerele, bölgeye, o sorunu yaşayan yerlere taşınması gerekiyor. Siz tekçilik
yanında her şeyi merkezîleştiren hatta tek adamın şahsında somutlaştıran bir
yaklaşım içindesiniz. Oysa biz sorunların yerelinde konuşulması, tartışılması
gerektiğini söylüyoruz. “Demokratik özerklik” dediğimiz şey tam da budur,
belediyelerin özerkleşmesi ve vatandaşın sorununun sokakta, orada çözülmesidir.
Yoksa Antep’te bir okul yapacaksınız, kararını merkez alıyor; Antep’te bir okul
yapacaksınız, bütçesini Ankara belirliyor; bu, kabul edilebilir bir durum değil
değerli arkadaşlar. Belediyeler sanki Hükûmetin taşeronu gibi çalıştırılamazlar,
belediyeler kendileri karar almalıdırlar, yetki sahibi olmalıdırlar ve bunu
hayata geçirmelidirler.
ALİ ÖZKAYA (Afyonkarahisar) – Çukur da kazmalı mı?
Çukur da kazmalı mı? PKK’ya çukur da kazmalı mı belediyeler?
MAHMUT TOĞRUL (Devamla) – Onun için biz yerelleşmeyi
savunuyoruz, yerele uyacağız.
ALİ ÖZKAYA (Afyonkarahisar) – Yani belediye PKK’ya
çukur kazmalı mı?
MAHMUT TOĞRUL (Devamla) – Değerli arkadaşlar,
Türkiye'nin sistemini… Siz Alman Hitler faşizminin üniter sistemini
söylediğinizde suç olmuyor…
ALİ ÖZKAYA (Afyonkarahisar) – Belediye çukur kazmalı
mı? Ona cevap ver.
MAHMUT TOĞRUL (Devamla) – …biz çoğulcu sistemi
savunduğumuzda suç oluyor.
ALİ ÖZKAYA (Afyonkarahisar) – Çukur kazmalı belediye
öyle mi?
MAHMUT TOĞRUL (Devamla) – Bu kabul edilebilir bir durum
değildir.
Hepinizi saygıyla selamlıyorum. (HDP sıralarından
alkışlar)
BAŞKAN – Adalet ve Kalkınma Partisi Grubu önerisi
aleyhinde ikinci ve son söz Manisa Milletvekili Erkan Akçay’a aittir. 
Buyurun Sayın Akçay. (MHP sıralarından alkışlar)
ERKAN AKÇAY (Manisa) – Sayın Başkan, değerli
milletvekilleri; hepinizi saygıyla selamlıyorum.
Bugün sabah Danışma Kurulu yaptık ve dün de aynı konuyu
görüşmüştük. 68 sıra sayılı Kanun Tasarısı’nın 1’inci maddesinde Milliyetçi
Hareket Partisi Grubu olarak bizim de tasvip ettiğimiz, onayladığımız bir
tekriri müzakere önerisini de kabul ettik. Tabii, bunu, daha evvelki Türkiye
Büyük Millet Meclisinin oluşmuş teamülü gereği -bütün grupların mutabakatıyla
getiriliyordu, o mutabakat bugün sayın Meclis başkan vekilinin odasında
birlikte, onun başkanlığında da yaptığımız toplantıda- bütün gruplar olarak bu
tekriri müzakere konusunu açıklığa kavuşturmaktan dolayı memnuniyetimi ifade
etmek istiyorum. Tabii, Sayın Başbakana, Sayın Cumhurbaşkanına ve bütün
siyasilere de bunu hatırlatmak -küçük bir örnek de olsa örnektir ve olumlu bir
örnektir- istiyorum çünkü Sayın Cumhurbaşkanının bugünkü konuşmaları bu uzlaşma
kültürü bakımından ve hani deyim yerindeyse pişmiş aşa su katmak istercesine
usulü yok etmeye çalışan ve çok da sorumlu görmediğimiz ifadeleri duymaktan
dolayı endişe ettiğimi de ifade etmek isterim. 
Şimdi, ayrıntıya daha sonra gireriz fakat ben bugünkü
konuşmamda usul üzerine durmak istiyorum. Usul çok değerli arkadaşlar, usul
önemli, işin mahiyeti, ruhu kadar önemli. Bilhassa Anadolu’da bir söz vardır
“Meseleleri sorun yapmayalım.” diye. Bazen de Türkiye’de meseleler sorun
yapılıyor. “Mesele” ve “sorun” kavramları anlam bakımından farklı olmakla
birlikte meseleleri uhuvvetle çözmeye çalışmak daha iyidir ve usule de uymak gerekir.
Devlet işleri de siyaset de usule dayanır. Hatta, bir eski devlet adamının da
sözü vardır “Devletin yarısı protokoldür.” diye, doğrudur. 
Şimdi, kapı açıkken bacadan girmeye çalışılmaz. Ne
yapılır? Kapı çalınır, müsaade alınır ve girilir. Dolayısıyla, işi kolay kılmak
lazım. Bütün işlerimizde de bu usule riayet etmemiz gerekir. Hatırlayacaksınız,
24 Ocakta Amerika Birleşik Devletleri Başkan Yardımcısı Sayın Joe Biden
Türkiye’ye geldi ve İstanbul’u ziyaret etti, Ankara’ya gelmedi. İstanbul’da
bazı siyasi simalar, bazı akademisyenler ve bazı gazetecilerle görüştü,
kendilerince seçilmiş ve tercih edilmiş bir görüşme yapıldı ve bu görüşmelerle
ilgili doğrusu bir ayrıntılı bilgi edinemedi kimse, kamuoyu bakımından. Biz de
Milliyetçi Hareket Partisi olarak grubumuza yapılan bu daveti kabul etmedik, bu
görüşmeye gitmedik ve bunun için de öncelikli olarak, Milliyetçi Hareket
Partisi olarak veya Milliyetçi Hareket Partisini temsilen bir mensubumuzun
neden katılmadığını kısaca izah etmek isterim ki bu da ülkemizdeki siyasi
aktörlerin ve profillerin tutumlarını, görüşlerini kristalize etmek bakımından
faydalı olacaktır çünkü bütün siyasi partilerin ve siyasi aktörlerin duruşunu
net olarak bilmek gibi bir görevimiz de vardır. 
Milliyetçi Hareket Partisi olarak biz nerede, kiminle,
hangi zamanda, hangi şartlarla görüşeceğimize kendi irademizle karar veririz ve
bir yabancı devlet adamının tesis edeceği zeminde bu görüşmelere katılmayız. 
İkinci olarak, biz sadece yabancı devlet adamlarıyla
Türkiye Cumhuriyeti’nin, Türk milletinin yarar ve menfaatleri çerçevesinde
görüşürüz. Yapılan bu toplantının katılımcıları da bizim için fevkalade
önemlidir, kimlerin katılacağı ve katılımcı profiliyle beraber hangi gündemle
bu toplantının yapılacağı fevkaladedir. Bu toplantının katılımcı profili,
zamanı, zemini, şekli ve usulü Milliyetçi Hareket Partisinin -özetle- “Önce
ülkem ve milletim, sonra partim ve ben gelir.” anlayışıyla çelişmektedir. 
Değerli arkadaşlar, biz, Amerika Birleşik Devletleri’ni
büyük ve ciddi bir devlet olarak biliriz ve pek çok devlet de devlet olmanın
gereği olarak ciddi bir şekilde davranmak durumundadır ve Türkiye Cumhuriyeti
yöneticileri, cumhurbaşkanları, başbakanları, bakanları ve bütün siyasi
aktörleri de buna göre davranmak durumundadır. Fakat, gördük ki bu Sayın Başkan
Yardımcısı İstanbul’a geliyor, dikkat çekici bir şekilde Ankara’ya gelmediğini
görüyoruz. Acaba Ankara’da bir güvenlik sorunu mu var, neden Ankara’ya
gelinmedi? 
İkincisi: Türkiye bir sömürge ülkesi
midir ki bir yabancı devlet adamı, görevlisi gelecek, istediklerini davet
edecek, istedikleri konuyu falan… Hiç kimse kusura bakmasın değerli arkadaşlar,
ne Türk devletinin usulüyle, gelenekleriyle bağdaşır bu ne de muhatap olmak
isteyen devletin mehabetiyle veya ciddiyetiyle. Çünkü, o devletler de pekâlâ bu
protokoler durumu, diplomatik davranışları pekâlâ en az bizim kadar bilirler ve
pek çoğu da devlet gelenek ve göreneklerini de bizden almışlardır,
Selçuklu’dan, Osmanlı’dan ve cumhuriyetten. Fakat, bu özenin gösterilmediğini
görüyoruz. Sanki ciddi bir devlet ve diplomatik bir görüşmeden ziyade… Mesela,
görüşmeciler bu görüşmelerle ilgili bir bilgi vermiyor; doyurucu, samimi, açık
bir şekilde neler görüşüldü, çok manidar bir suskunluk var. Acaba, o zaman bu
görüşmeler, çok affedersiniz, mafya usulüyle mi yapıldı? Yani, bir yabancı
ülkenin devlet görevlisi gelip de Türkiye Cumhuriyeti’nin bir kısım
siyasetçilerine, bir kısım akademisyenlerine, bir kısım gazetecilerine ve
Türkiye’nin yönetimine racon kesmeye mi geldi? Biz de bunu haklı olarak düşünürüz.
Bu suskunluk hadisesine de, hiç kimse kusura bakmasın, “Omerta Yasası” derler
mafya usulünde. Türkiye Cumhuriyeti ciddi bir devlettir, Türk milleti vakarlı,
vakur, asil bir millettir. Buna halel getirecek tutum ve davranışlardan özenle
kaçınmak gerekir. Sayın Başbakanla İstanbul’da görüşülüyor, Sayın
Cumhurbaşkanıyla yine İstanbul’da görüşülüyor, yurt dışından gelen ziyaretçiler
istediği gibi, sanki kendi ülkesinde gibi… Bakın, Türkiye Cumhuriyeti, Türkiye
sömürge bir ülke değildir, bu tür tutum ve davranışları reddederiz. 
Bakınız, biz, yabancı devlet adamlarıyla da görüşürüz.
Ertesi günü yani 25 Ocak 2016 Pazartesi günü Avrupa Birliği Dış İlişkiler
Temsilcisi Sayın Mogherini, Milliyetçi Hareket Partisi Türkiye Büyük Millet
Meclisi Grubuyla randevulaştı, grubumuzu ziyaret etti, gayet de verimli, ciddi
görüşmeler yapıldı. Bu tür toplantılara katılanlar, bu hadisenin ciddiyetini,
Türkiye Cumhuriyeti'nin ve Türk milletinin itibarını ve vakarını gözetmek
durumdadırlar ve…
(Mikrofon otomatik cihaz tarafından kapatıldı) 
ERKAN AKÇAY (Devamla) – …maalesef, Milliyetçi Hareket
Partisinden başka bu tutumu gözeten bir hassasiyet göremediğimizi de ifade
etmek istiyorum. 
Hepinize saygılar sunarım. (MHP sıralarından alkışlar)
ÖZGÜR ÖZEL (Manisa) – Sayın Başkan… 
BAŞKAN – Sayın Özel, buyurun.
ÖZGÜR ÖZEL (Manisa) – Sayın Başkan, tutanak talep ettim
ama şu ana kadar tutanaklar yetişmedi.
İki hususta söz talep ediyorum: Birincisi, Sayın
Ramazan Can biraz önce gruplar arasındaki anlaşmayı tarif ederken -kötü niyetli
olduğunu tahmin etmiyorum ama- yaşanan süreci anlatırken gruplar arasındaki
uzlaşmadan bahsetti. Orada hem bizim hem Milliyetçi Hareket Partisinin sizin
huzurunuzda yaptığımız tüm görüşmelerde 2006 yılından bugüne kadar, on yıl, on
bir yıl boyunca tekriri müzakerenin hep 4 grubun uzlaşısıyla olduğu, bugün bir
grup önerisiyle gerçekleşmesi durumunda bunun, Parlamentonun ileride güvene
dayalı, grupların birbirine güvenini artırıcı bir unsurun şimdiden ihlal
edilecek olmasından bahisle itiraz etmiştik. Son gelinen nokta, aslında,
muhalefet partilerinin iktidar partisiyle ilişkileri noktasında geçmişten gelen
bir süreci geleceğe yönelik tarif etmeden kaynaklanan ve bunu güvence altına
alan bir uzlaşmadır. Onun altını çizmek isteriz.
Tutanak gelmedi ama Sayın İnceöz’ün bahsettiği
parlamenter sistemle ilgili, Sayın Cumhurbaşkanının yaptığı konuşmayla ilgili,
7 Hazirandan sonra kurulamayan hükûmetle ilgili yaklaşımlar bizim tarafımızdan
düzeltmeye ve izaha muhtaçtır. O konuda müsaadelerinizle iki dakika söz hakkı
kullanmak isteriz. 
GÖKCEN ÖZDOĞAN ENÇ (Antalya) – Konuştu zaten Başkanım.
On dakikadır konuşuyor.
ÖZGÜR ÖZEL (Manisa) – Bir sataşma
olmayacağından emin olabilirsiniz.
BAŞKAN – Sayın Özel, bir sataşmaya meydan vermeden
buyurun iki dakika süre…
ÖZGÜR ÖZEL (Manisa) – Grubumuz adına Sayın Aytun Çıray
kullanacak efendim sözü.
BAŞKAN – Lütfen, ama bir düzeltme olmaz, onu sataşma
olarak addediyorsanız…
ORHAN MİROĞLU (Mardin) – Sayın Başkan…
BAŞKAN – Sayın Miroğlu, bir saniye.
İki dakika süre veriyorum.
Yeni bir sataşmaya meydan vermeyelim.
Buyurun.
IV.- SATAŞMALARA İLİŞKİN KONUŞMALAR (Devam)
8.- İzmir Milletvekili Aytun Çıray’ın,
Aksaray Milletvekili İlknur İnceöz’ün sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
AYTUN ÇIRAY (İzmir) – Sayın Başkan, değerli üyeler;
bugün Sayın Cumhurbaşkanı başkanlık referandumunun düğmesine bastı ATO’da
yaptığı konuşmayla ve ilgili yerlere de talimatlarını gönderdi, başta
üniversiteler, sivil toplum örgütleri ve medyaya kendi fikirlerinin anlatılması
konusunda talimat verdi. Şimdi, belli ki bu talimat Parlamentoya da yansımaya
başladı. 
Değerli milletvekilleri, parlamenter sistemi öncelikle
savunması gereken Adalet
ve Kalkınma Partisi sırasında oturan arkadaşlardır. Sizi buraya getiren bu
parlamenter sistemdir ve sayın grup başkan vekili bunu eleştirirken, şimdi bu
Parlamentoyu işlevsiz göstermek gerekecek ya başkanlık sistemini getirmek için,
bu Parlamentoyu eleştirmek adına 7 Haziran seçimlerinden sonra Hükûmet
kurulmamasını mazeret olarak ortaya koydu, Parlamentonun başarısızlığı olarak
ortaya koydu. 
RAMAZAN CAN (Kırıkkale) –
Çalıştırın o zaman.
BAŞKAN – Sayın milletvekilleri,
müdahale etmeyelim.
AYTUN ÇIRAY (Devamla) –
Arkadaşlar, eğer 7 Haziran seçimlerinde başkanlık sistemi olsaydı Sayın
Cumhurbaşkanının eli, kolu, ayağı bağlanacaktı biliyor musunuz. 
AYŞE SULA KÖSEOĞLU (Trabzon) – Siz
bunu istemiyor musunuz?
MEHMET METİNER (İstanbul) –
Bağlayın işte, ne güzel işte.
AYTUN ÇIRAY (Devamla) – Çoğunluğu
kaybettiğiniz için asıl çalışmayan başkanlık sistemini o zaman yaşayacaktınız.
Onun için bu Parlamento iki yüz yıllık bir deneyimin sonucudur. Bu
Parlamentonun işlemesinde eksik ve gedik varsa tamamlanır. Ama bu Parlamentoyu
çalışmaz göstermek için, bu milletin iradesinin tecelli ettiği Parlamentoyu
küçük düşürmek için bu Parlamentoyu işlevsiz hâle getirmeyin. Son bir hafta, on
gündür burada yapılan konuşmalara, tartışmaların biçimine, üsluba dikkat
ediyorum, âdeta bir kayıkçı kavgası içerisinde HDP’yle aranızda itibarsız bir
Parlamento yaratmaya çalışıyorsunuz, başkanlığa delil olsun diye. 
Sayın Başkan, size de şunu
söylemek istiyorum: Siz bize kuralları hatırlatıyorsunuz ama ben de size
üslubunuzu ve sizin uymanız gereken kuralları
hatırlatmak istiyorum. Hepinize saygılar sunuyorum. (CHP sıralarından alkışlar)

BAŞKAN – Evet Sayın Çıray.
Sayın Miroğlu, siz niçin söz istediniz?
ORHAN MİROĞLU (Mardin) – Efendim, Joe Biden’ın
görüşmesiyle ilgili, İstanbul’u ziyaret etmesi ve bir grup milletvekiliyle
görüşmesi hakkında MHP Grubu adına konuşan sayın konuşmacı “Mafya usulü bir
görüşme.” dedi. Ben o görüşmeye katılanlardan biriyim. Dolayısıyla hakkımı
kullanmak istiyorum. Ben bunu bir hakaret olarak telakki ediyorum. 
BAŞKAN – Buyurun Sayın Miroğlu. (AK PARTİ sıralarından
alkışlar) 
Sataşmadan iki dakika süre veriyorum kürsüden.
Yeni bir sataşmaya meydan vermeyelim.
9.- Mardin Milletvekili Orhan Miroğlu’nun,
Manisa Milletvekili Erkan Akçay’ın AK PARTİ grup önerisi üzerinde yaptığı
konuşması sırasında şahsına sataşması nedeniyle konuşması
ORHAN MİROĞLU (Mardin) – Sayın Başkan, değerli
arkadaşlar; MHP Grubu adına konuşan değerli konuşmacımız, demin Joe Biden’ın
Türkiye ziyaretiyle ilgili bir konuşma yaptı. Cumhuriyet Halk Partisinden 2
milletvekili, HDP’den 3 milletvekili ve AK PARTİ’den 2 milletvekili arkadaşımız
-ben ve Sayın Ensarioğlu- Biden’la bir görüşme yaptık. Şimdi, Milliyetçi
Hareket Partisinden Sayın Oktay Vural da bu görüşmeye davet edilmişti ama
Milliyetçi Hareket Partisi kendisine ait gerekçelerle bu görüşmeye katılmayı
uygun bulmadı. 
Demin sayın konuşmacı, burada bu görüşme üzerine fikir
beyan ederken “Mafya usulü bir görüşme yapıldı.” gibi bir şey kullandı. Bu bir
üslup sorunu. Yani bu üslup burada, Mecliste kabul görecek bir üslup değil.
Bunu reddetmek lazım ve ben de bunu reddetmek için söz aldım. 
Bunun dışında, Sayın Oktay Vural burada yok ama Sayın
Oktay Vural, bu görüşmeden sonra medyaya yaptığı açıklamada “Düşük profilli bir
görüşme olduğu için katılmadığını ifade etti. Tabii başka gerekçeleri de vardı
ama o gerekçeler beni ilgilendirmiyor, MHP’ye ait gerekçeler. Fakat düşük
profilli katılım söz konusu değildi. Milletvekillerinin profili hiç de düşük
profil değildir. Milletvekilleri, milletin temsilcisidirler ve bu görüşmeyi
kabul eden arkadaşlarımız Biden’la görüşmüşlerdir. 
Zaten şunu da bu vesileyle ifade etmek isterim. Yani
Türkiye’de aslında temel bir sorunumuz var. O da bu güzel ülkenin dünyaya çok
iyi tanıtılamamış olması. Biz, Biden’la karşımızda bir sömürge valisi var, biz
de o sömürge halkın bireyleri gibi falan konuşmadık. Orada söz alan
arkadaşlarımızın hepsi de bu ülkeyle ilgili görüşlerini ifade ettiler ve Biden’dan
çok daha fazla konuştular.
Biz, Amerikan ve Türk ilişkilerini sömürge-sömürgeci
ilişkisi olarak da görmüyoruz, eşit, müttefik ve stratejik çıkarları yer yer
çatışan ama bu stratejik çıkarları da yer yer örtüşen iki ülke gibi görüyoruz. 
Değerli konuşmacı “mafya” kelimesini keşke
kullanmasaydı.
Çok teşekkür ederim. (AK PARTİ sıralarından alkışlar)
ERKAN AKÇAY (Manisa) – Sayın Başkan…
BAŞKAN – Sayın Akçay…
ERKAN AKÇAY (Manisa) – Son bir açıklama istirham
ediyorum efendim çünkü üslupla ilgili bir eleştiri ve sataşma oldu. Hemen onu
bir dakikada izah edebilirim.
BAŞKAN – Buyurun Sayın Akçay. 
Lütfen yeni bir sataşmaya meydan vermeyelim. Bu
tartışmayı da bitirelim.
10.- Manisa Milletvekili Erkan Akçay’ın,
Mardin Milletvekili Orhan Miroğlu’nun sataşma nedeniyle yaptığı konuşması
sırasında şahsına sataşması nedeniyle konuşması
ERKAN AKÇAY (Manisa) – Sayın Başkan, teşekkür ederim.
Saygılar sunarım yüce Meclise ve Sayın Miroğlu’na da
teşekkür ederim bu açıklaması için. Kendi yazılarını da okudum. Bunu da ifade
edeyim.
Fakat, tabii, teşbihte hata olmaz, bir benzetme yaptım.
Devletlerarası, yabancılarla olan birtakım münasebetlerde daha belli
hassasiyetlerin gözetilmesi hususunu hatırlattım. Dolayısıyla, üslubumda
herhangi bir sorun olduğunu düşünmüyorum. Belli özenli davranışa davet ettim.
Ayrıca, bu suskunluk konusundaki görüşümü de devam
ettiriyorum. Belki de sadece Sayın Miroğlu kısmen yazdı bunu, görüşmeleriyle edindiği
izlenimleri. Ama, yani, görüşen kişilerin, arkadaşların neler söyledikleri de
çok açık da doğrusu söylenilmedi, açıklanmadı. Bu da dikkatlerimizden kaçmadı. 
Bu bir benzetmedir. Birtakım yabancı ülkelerde yabancı
devlet adamlarının bize karşı tutumlarında özenli davranmalarını sağlamak
gerekir. 
Eleştirimin büyük dozu da aslında Hükûmete ve Sayın
Cumhurbaşkanına yöneliktir. Bu konuda en fazla hassasiyeti göstermesi gereken
Hükûmettir. Ve ben biliyorum ki Dışişlerinin diplomatik kadroları ve diplomasinin
uzmanları bu usulden rahatsız olmuşlardır. İşin mahiyeti tabii ayrı,
tartışılır.
Hepinize saygılar sunuyorum. 
BAŞKAN – Teşekkür ediyorum.
VIII.- ÖNERİLER (Devam)
A) Siyasi Parti Grubu Önerileri (Devam)
2.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine; gündemin “Kanun Tasarı ve
Teklifleri ile Komisyonlardan Gelen Diğer İşler” kısmında bulunan 64, 63, 65,
66, 61 ve 67 sıra sayılı Kanun Tasarılarının bu kısmın sırasıyla 2, 9, 10, 11,
12 ve 13’üncü sıralarına alınmasına ve diğer işlerin sırasının buna göre
teselsül ettirilmesine ilişkin önerisi (Devam)
BAŞKAN – Adalet ve Kalkınma Partisi grup önerisini
oylarınıza sunuyorum: Kabul edenler… Kabul etmeyenler… Öneri kabul edilmiştir.
Danışma Kurulunun bir görüşü vardır, okutuyorum:
B) Danışma Kurulu Önerileri
1.- Danışma Kurulunun, 68 sıra sayılı Gelir
Vergisi Kanunu ve Bazı Kanunlarda Değişiklik Yapılmasına Dair Kanun
Tasarısı’nın Genel Kurulun 20/1/2016 tarihli 30’uncu Birleşiminde kabul edilen
1’inci maddesinin Plan ve Bütçe Komisyonunun talebi üzerine İç Tüzük’ün 89’uncu
maddesine göre yeniden görüşülmesinin uygun görüldüğüne ilişkin önerisi
28/01/2016
Danışma Kurulu Görüşü
Danışma Kurulunun 28/01/2016 Perşembe günü yaptığı
toplantıda, 68 sıra sayılı Gelir Vergisi Kanunu ve Bazı Kanunlarda Değişiklik
Yapılmasına Dair Kanun Tasarısı’nın Genel Kurulun 20/01/2016 tarihli 30’uncu
Birleşiminde kabul edilen 1’inci maddesinin Plan ve Bütçe Komisyonunun talebi
üzerine İç Tüzük’ün 89’uncu maddesine göre yeniden görüşülmesi uygun görülmüştür.
 İsmail Kahraman
 Türkiye
Büyük Millet Meclisi Başkanı

 İlknur İnceöz Özgür
Özel
 Adalet ve Kalkınma Partisi Cumhuriyet
Halk Partisi 
 Grubu Başkan Vekili Grubu
Başkan Vekili
 Çağlar Demirel Erkan
Akçay
 Halkların Demokratik Partisi Milliyetçi
Hareket Partisi
 Grubu Başkan Vekili Grubu
Başkan Vekili
BAŞKAN – Danışma Kurulu görüşü Genel Kurulun bilgisine
sunulmuştur.
Esas komisyonun talebi sırası geldiğinde işleme
alınacaktır.
Birleşime on dakika ara veriyorum.
Kapanma Saati: 18.06
BEŞİNCİ OTURUM
Açılma Saati: 18.23
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 34’üncü Birleşiminin
Beşinci Oturumunu açıyorum. 
Gündemin “Kanun Tasarı Ve Teklifleri İle Komisyonlardan
Gelen Diğer İşler” kısmına geçiyoruz. 
Birinci sırada yer alan Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu’nun görüşmelerine kaldığımız yerden devam
edeceğiz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (x)
BAŞKAN – Komisyon? Burada. 
Hükûmet? Burada. 
Sayın milletvekilleri, dünkü birleşimde tasarının
ikinci bölümünde yer alan 27’nci madde üzerindeki Osmaniye Milletvekili Ruhi
Ersoy ve arkadaşlarının önergesinin işlemini yapmıştık. 
Şimdi 27’nci madde üzerindeki ikinci önergeyi
okutuyorum: 
Türkiye Büyük Millet Meclisi Başkanlığına
Görüşülmekte olan 68 sıra sayılı Kanun Tasarısı’nın
27’nci maddesinin (2)’nci fıkrasının aşağıdaki şekilde değiştirilmesini arz ve
teklif ederiz.
"MADDE 27-
Ayrıca en az lise ve dengi öğrenimden mezun olanlar
sigortalı bir işte çalışmaya başladıkları tarihe kadar prim borçlarına
bakılmaksızın bakmakla yükümlü olunan veya hak sahibi kişi sayılmak suretiyle
sağlık hizmetlerinden faydalandırılır."
Mahmut Toğrul (Gaziantep) ve
arkadaşları
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Sayın Başkanım. 
BAŞKAN – Hükûmet katılıyor mu?
SAĞLIK BAKANI MEHMET MÜEZZİNOĞLU (Bursa) –
Katılamıyoruz Sayın Başkan. 
BAŞKAN – Önerge üzerinde söz isteyen, Gaziantep
Milletvekili Mahmut Toğrul.
Evet, Mahmut Bey yok.
Gerekçeyi okutuyoruz.
Gerekçe:
GSS borcu öğrencilerin ve işsizlerin en büyük sorunu
olmuş durumdadır. On binlerce öğrenci ve işsiz en üst düzeyde hiçbir bilgisi
olmadan binlerce lira devlete borçlandırılmaktadır. Bu önerge ile genel sağlık
sigortasının kapsamı genişletilmekte en az lise mezunu olan tüm öğrenci ve
işsizlerin bu kapsamda değerlendirilmesi amaçlanmaktadır.
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifinin (2/434) 27'nci maddesinin aşağıdaki şekilde değiştirilmesini arz ve
teklif ederiz.
Serkan Topal (Hatay) ve
arkadaşları
MADDE 27- 5510 sayılı Kanunun 67 nci maddesinin
dördüncü fıkrasının üçüncü cümlesi aşağıdaki şekilde değiştirilmiştir.
"Ayrıca, lise veya dengi öğrenimden mezun olanlar
20 yaşını, yükseköğrenimden mezun olanlar ise 25 yaşını geçmemek ve bakmakla
yükümlü olunan kişi ya da 60 ıncı maddenin birinci fıkrasının (g) bendinde
sayılanlar hariç genel sağlık sigortalısı olmamak şartıyla mezun oldukları
tarihi izleyen günden itibaren üç yıl süreyle, prim borçlarına bakılmaksızın
bakmakla yükümlü olunan veya hak sahibi kişi sayılmak suretiyle sağlık
hizmetinden faydalandırılır."
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Sayın Başkanım.
BAŞKAN – Hükûmet katılıyor mu?
SAĞLIK BAKANI MEHMET MÜEZZİNOĞLU (Bursa) – Katılmıyoruz
Sayın Başkanım.
BAŞKAN – Önerge üzerinde söz isteyen Hatay Milletvekili
Serkan Topal. 
Buyurun Sayın Topal. (CHP sıralarından alkışlar)
Süreniz beş dakikadır.
SERKAN TOPAL (Hatay) – Sayın Başkan, değerli
milletvekilleri; hepinizi saygıyla selamlıyorum.
7 Haziran seçimlerinden sonra, görünen o ki AKP ülkeyi
artık yönetemez hâle geldi, ülkeyi bir dünya savaşında taraf hâle getirdi,
ülkenin bütün değerleriyle oynadı; dini, imanı, ahlakı, devletin bütün
kurumlarını kendi iktidarı için kullanmaktan çekinmedi. Bu ülkenin insanı
barışseverdir, siz ona savaşı dayattınız; bu ülkenin insanı mütevazıdır, size
ona kibri öğretmeye kalktınız; bu ülkenin insanı merttir, siz ona yalan
söylemeyi öğretmeye kalktınız; bu ülkenin insanı harama el uzatmaz, siz
çalanları, yolsuzluk yapanları, onların gözüne baka baka akladınız. 
RAMAZAN CAN (Kırıkkale) – Hadi oradan be! Öyle şey mi
olur! Böyle bir üslup olur mu be!
SERKAN TOPAL (Devamla) – Diyoruz ki: Kibri bırakın,
barışçıl olun. Diyoruz ki: Kendi iradenizi, milletin iradesini bir kişinin
iradesine bağımlı kılmayın. Biz tutuklu gazeteciler diyoruz, siz “Yandaş olan
beri gelsin.” diyorsunuz. 
ALİ ÖZKAYA (Afyonkarahisar) - Kendinizi mi tarif
ediyorsunuz, başkasını mı? Kendinizi tarif ediyorsunuz yalnız.
SERKAN TOPAL (Devamla) – Biz barış diyoruz, siz “İlla
da savaş.” diyorsunuz. Biz yolsuzluk var diyoruz, siz “Kolumuza taktığımız
saatler çok güzel.” diyorsunuz. Biz çocuklar ölmesin diyoruz, siz buna
“Terörist” diyorsunuz. 
ALİ ÖZKAYA (Afyonkarahisar) - Biz teröriste “terörist”
demeye devam edeceğiz. 
İLKNUR İNCEÖZ (Aksaray) – Konuya gel, konuya!
SERKAN TOPAL (Devamla) – Biz din istismar edilmesin
diyoruz, siz bu ülkenin Alevileriyle evlenilmez diyenleri, bir baba çocuğuna
şehvet duyabilir diye ahlaksız fetva verenleri kolluyorsunuz. Bu, Müslümanlığın
hangi kitabında yazıyor? Sizin Müslümanlığınız saraya kadar mı? 
MEHMET ŞÜKRÜ ERDİNÇ (Adana) – Yalanın ardına
sığınmayın, yalanın ardına!
SERKAN TOPAL (Devamla) – Sizin Müslümanlığınızda
Ali’nin cesareti, Ömer’in adaleti yok mu? Şu adaletsizliğe, şu ahlaksızlığa, şu
artan yoksulluğa, inim inim inletilen halka rağmen neden susuyorsunuz? Sizin
kulağınız bu millette değil, sizin gözünüz bu ülkede değil; sizin kulağınız da
gözünüz de aklınız da sarayda. (CHP sıralarından alkışlar) Sayın iktidar
milletvekilleri, bu fetvacı bozuntusu için gereğini yapın, günah keçisi ilan
edilen o memuru görevden almayın, o çağ dışı kalmış zihniyeti, ona izin veren
yöneticileri Diyanetin başından alın. Skandal fetvalarla her daim ayrımcılık,
mezhepçilik yapan Diyanet İşleri Başkanı derhâl istifa etmelidir. 
ALİ ÖZKAYA (Afyonkarahisar) – Başka isteğin de var mı?
SERKAN TOPAL (Devamla) – Ey iktidar milletvekilleri,
öğretmenleri görün öğretmenleri, atanamayan öğretmenler intiharın eşiğinde.
Emeklinin, işçinin, memurun yapılan zamlarla nasıl ezildiğini görün. Yol
ücretlerine yapılan zamları görün.
BAŞKAN – Sayın Topal, bakın, herkesi itham ediyorsunuz,
kaba ve yaralayıcı sözler sarf ediyorsunuz, şahsiyetle uğraşıyorsunuz. Lütfen…
Konuya dönmenizi de talep ediyorum İç Tüzük gereği.
SERKAN TOPAL (Devamla) – İşçilerin sigortasız,
sendikasız nasıl çalıştırıldığını görün. 
BAŞKAN – Kaba ve yaralayıcı sözler sarf etmeyin Sayın
Topal.
SERKAN TOPAL (Devamla) – Ama sizin aklınız, vicdanınız,
fikriniz Mehmet Görmez, Görmez, Görmez. (AK PARTİ sıralarından gürültüler)
ALİ ÖZKAYA (Afyonkarahisar) – CHP’nin belediyelerine
sor.
SERKAN TOPAL (Devamla) – Cinsel istismarla tutuklanan
atamalarınız gündem olmuyor, çocuk pornosuyla yakalanan seviciler gündem
olmuyor, atanamadığı için intihar edenler gündem olmuyor, Barış Bildirisi’ne
imza atan akademisyenler tutuklanıyor, ülkemizin ve cumhuriyetimizin
kurucusuna, Ulu Önderimize TRT’de terbiyesizce dil uzatılıyor, gündem olmuyor… 
UĞUR AYDEMİR (Manisa) – Siz busunuz işte!
ALİ ÖZKAYA (Afyonkarahisar) – Bağırma, bağırma!
SERKAN TOPAL (Devamla) – …ama barış isteyen Ayşegül
öğretmen tarafınızca linç ediliyor, “Çocuklar ölmesin.” diyen öğretmen
terörist, hakkını arayan kişilerse vatan haini oluyor öyle mi? (AK PARTİ
sıralarından gürültüler)
Nazım Hikmet’in dediği gibi:
“Vatan çiftliklerinizse, 
Kasalarınızın ve çek defterlerinizin içindekilerse
vatan, 
Vatan şose boylarında gebermekse açlıktan, 
Vatan soğukta it gibi titremek ve sıtmadan kıvranmaksa
yazın, 
Fabrikalarınızda al kanımızı içmekse vatan, 
Vatan tırnaklarıysa ağalarınızın, 
Vatan mızraklı ilmühalse, 
Vatan polis copuysa, 
Ödeneklerinizse, maaşlarınızsa vatan…” 
Vatan birilerinin kendisini kurtarması için “başkanlık”
demekse, 
Vatan para sayma makineleriyse, (AK PARTİ sıralarından
gürültüler)
Böyle bir Türkiye'yi yaratmak isteyenler asıl
vatansever değildir. 
UĞUR AYDEMİR (Manisa) – Aferin, böyle konuşmaya devam
et! CHP’nin oylarını biraz daha aşağı çek, biraz daha düşür. Biraz daha bağır.
SERKAN TOPAL (Devamla) – Ve vatan yetimin hakkını
yemekse, yandaşa, paydaşa peşkeş çekmekse, asıl böyle bir Türkiye'yi yaratmak
isteyenler vatan hainidir. Asıl, ülkemizi bölmeye çalışanlar vatan hainidir.
(CHP sıralarından alkışlar) Asıl ülkemizin bölünmesine zemin hazırlayanlar
vatan hainidir. 
GÖKCEN ÖZDOĞAN ENÇ (Antalya) – Ataşehir Belediyesi!
SERKAN TOPAL (Devamla) – Sırf yanlış politikalarınız
nedeniyle “Şam’da Emevî Camisi’nde cuma namazı kılarız.” düşüncesiyle, “Üç
saatte Şam’a gireriz.” hayalleriyle çıktınız; bugün Diyarbakır’da, Silopi’de,
Cizre’de cuma namazı kılamayacak duruma geldiniz. (AK PARTİ sıralarından
gürültüler)
ALİ ÖZKAYA (Afyonkarahisar) – Ataşehir, Ataşehir!
SERKAN TOPAL (Devamla) – Evet, değerli arkadaşlar,
biraz elinizi vicdanınıza koyun. Biraz elinizi vicdanınıza koyun. 
Hepinizi saygıyla selamlıyorum. (CHP sıralarından
alkışlar)
MEHMET ŞÜKRÜ ERDİNÇ (Adana) – Senin yolundan gidiyor
Veli Bey! Olacak, olacak! 
İLKNUR İNCEÖZ (Aksaray) – Sayın Başkanım…
BAŞKAN – Sayın İnceöz, söz vereceğim de…
Yalnız, sayın milletvekilleri, bakın, bu birleşimin ta
başından beri bir şeyler ifade etmeye çalıştım. 
VELİ AĞBABA (Malatya) – Sayın Başkan, siz de AKP Grubu
sözcüsü gibi konuşuyorsunuz, lütfen…
BAŞKAN – Bakın, İç Tüzük’e uymaya davet ediyorum kim
konuşursa konuşsun.
VELİ AĞBABA (Malatya) – Her konuşmaya müdahale
ediyorsunuz.
BAŞKAN – Her birinizi İç Tüzük’e uygun hareket etmeye,
İç Tüzük’e uyumlu bir şekilde davranmaya davet ediyorum. 
VELİ AĞBABA (Malatya) – Ama Sayın Başkan, grup başkan
vekili değilsiniz, Meclis Başkan Vekilisiniz, görevinizi hatırlatırız. 
BAŞKAN – Lütfen hepimiz üslubumuza dikkat edelim. İç
Tüzük’ün birtakım kuralları var, bu kurallara hepimiz riayet edelim, lütfen.
(CHP sıralarından gürültüler)
İLKNUR İNCEÖZ (Aksaray) – Sayın Başkan…
BAŞKAN – Sayın İnceöz…
VELİ AĞBABA (Malatya) – Sayın Aydın, artık Meclis
Başkan Vekilisiniz.
CEMAL OKAN YÜKSEL (Eskişehir) – Yani efendim, muhatabı
itiraz etmiyor siz ediyorsunuz 
BAŞKAN – Hepiniz dinlediniz ya, ayıptır be! Ayıptır be!
Bir milletvekiline yakışır mı? İçeriğine katılmayabilirsiniz, katılabilirsiniz
ama eleştiri gerekir, eleştiri yapılabilir ama lütfen söylemlerimize dikkat
edelim.
VELİ AĞBABA (Malatya) – Siz Meclis Başkan Vekili değil
misiniz? 
CEMAL OKAN YÜKSEL (Eskişehir) – AKP grup başkan
vekilliği döneminiz sona erdi, Meclis Başkan vekilisiniz, objektif olun lütfen.
Tarafsız olun.
BAŞKAN – Buyurun Sayın İnceöz.
İLKNUR İNCEÖZ (Aksaray) – Sayın Başkanım, az evvelki
hatibin bütün konuşması baştan sona hakikaten irite edici bir konuşmaydı, onu
özellikle belirtmek istiyorum. “AK PARTİ ülkeyi yönetemez…” Onun söylediği
şekilde söylemiyorum, “Savaş da yaptı…” vesaire şeklinde bize ithamda
bulunmuştur. Artı, bütün konuşmasının içerisinde bir laf cambazlığıyla, vatan
hainliği suçlamasında bulunmuştur. Bunun, özellikle “vatan haini” sözünün
çıkarılmasını istiyorum. Çıkacak, burada söyleyecek. O sözü nasıl söylediğini,
maksadının ne olduğunu izah edecek bize, bunu özellikle belirtiyorum.
BAŞKAN – Buna bakarız tutanaktan.
Sataşmadan söz istiyorsunuz.
İki dakika süre veriyorum.
Lütfen yeni bir sataşmaya meydan vermeyelim.
Buyurun. (AK PARTİ sıralarından alkışlar)
IV.- SATAŞMALARA İLİŞKİN KONUŞMALAR (Devam)
11.- Aksaray Milletvekili İlknur İnceöz’ün,
Hatay Milletvekili Serkan Topal’ın 68 sıra sayılı Kanun Tasarısı’nın 27’nci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
İLKNUR ÖNCEÖZ (Aksaray) – Sayın Başkanım, değerli
milletvekili arkadaşlarım; gerçekten biraz evvel dinlerken… Hep söylüyoruz ya,
çıkıp söyleniyoruz, söylenenlerin lafta kalmaması lazım. Diyoruz ki: “Bizim 78
milyon için kuşatıcı bir dil kullanmamız lazım. Üslubumuzu, usulümüzü buna
uygun ayarlamamız gerekir.”
RAMAZAN CAN (Kırıkkale) – Acemi, ayarlayamıyor.
İLKNUR İNCEÖZ (Devamla) – Ama biraz evvelki hatibin
konuşması baştan sona bir kere ayrıştırıcı bir dilde. Eğer kucaklayıcı diyorsak
önce buradan başlamamız lazım. 
CEYHUN İRGİL (Bursa) – Önce Cumhurbaşkanından başlayın.
İLKNUR İNCEÖZ (Devamla) – Bununla beraber, söylediğiniz
iddialar gerçekten mesnetsiz, gerçekle ilgisi olmayan ve yeni … Anlaşılan o ki
ciddi anlamda malzemesiz kalınmış, yeni algı yönetimleri, algılar oluşturulmaya
çalışılıyor. Bu algılardan bir tanesi… Bakın, Parlamentoyu çalıştırmak için biz
burada milletvekili arkadaşlarımızla - zaman zaman gruplar bunlara destek
vermekte son derece gayret sarf ediyoruz. Ama sanki Parlamentonun çalışmasını
engellemek, Parlamento işlevini yapamıyormuş gibi yeni bir algıyla önümüzdeki
dönemde oluşacak, tartışılacak konular üzerinde baştan ön alma, gard alma
şeklinde…
Keşke burada bu konuşmanın içerisinde dönüp de terör
örgütüne bir laf etseydiniz.
MEHMET ŞÜKRÜ ERDİNÇ (Adana) – Edemezler.
İLKNUR İNCEÖZ (Devamla) – Keşke o konuşmanın
içerisinde, 1.128 akademisyenin yaptığını hak ve özgürlük ve akademik bir
çalışmaymış gibi gösterene kadar, dönüp “Ey kardeşim, Türkiye’de terörle
mücadele var. Kırk yıldır bu ülkenin gerçeği terör. Teröre karşı hepimizin dik
durması gerekir.” deseydiniz, keşke teröre de bir laf etseydiniz. Asıl vatan
haini burada saklı. (AK PARTİ sıralarından alkışlar)
MEHMET ŞÜKRÜ ERDİNÇ (Adana) – Diyemezler, edemezler.
MEHMET METİNER (İstanbul) – Bravo Başkanım,
medarıiftiharımızsın.
ÖZGÜR ÖZEL (Manisa) – Nasıl yapalım?
BAŞKAN – Buyurun Sayın Özel.
ÖZGÜR ÖZEL (Manisa) – Sayın Başkan, izahata ihtiyaç var
mı?
BAŞKAN – Söyleyin ama…
MEHMET ŞÜKRÜ ERDİNÇ (Adana) – Ne dedi de sataştı?
GÖKCEN ÖZDOĞAN ENÇ (Antalya) – Ne dedi?
İLKNUR İNCEÖZ (Aksaray) – Niye üstüne alınıyorsun sen?
ÖZGÜR ÖZEL (Manisa) – Grubumuzu gösterip “Asıl vatan
haini burada saklı.” diyor. Ne diyelim?
İLKNUR İNCEÖZ (Aksaray) – Sana bir tane laf söylemedim.
CEYHUN İRGİL (Bursa) – Balık baştan kokar.
BAŞKAN – Sayın Topal, buyurun.
İki dakika.
İLKNUR İNCEÖZ (Aksaray) – “Vatan haini” cümlesini
düzeltsin.
BAŞKAN – Bakın, Sayın Topal, konuşmadan önce size bir
hatırlatmada bulunacağım. 
ÖZGÜR ÖZEL (Manisa) – Serkan, buraya gel, buraya gel.
Sayın Başkan, dün HDP’ye yaptığınızda söylemiştim,
Halkların Demokratik Partisinden bir hatip kürsüye çıktığında onun mikrofonunu
açmayıp aynı muameleyi yaptığınızda söylemiştim. Bir daha sakın, Cumhuriyet
Halk Partisi Grubundan herhangi bir milletvekilini önce kürsüye çağırıp, sonra
“Bir dakika Sayın Topal.” deyip ona orada ayar vermeye kalkmayın. (CHP
sıralarından alkışlar)
BAŞKAN – İç Tüzük’e bak, istediğim zaman ben bunu
yapabilirim.
ÖZGÜR ÖZEL (Manisa) – Yapamazsınız!
BAŞKAN – Ben yapabilirim, İç Tüzük’e uymaya davet
edebilirim.
ÖZGÜR ÖZEL (Manisa) – Yapamazsınız!
BAŞKAN – E gelsin söylesin de nasıl yapamıyorum? İç
Tüzük’ü aç bak, 66’ncı maddeye bak. (AK PARTİ sıralarından alkışlar)
ÖZGÜR ÖZEL (Manisa) – Sayın Başkan, Sayın Başkan…
BAŞKAN – Bak, bak, 66’ncı maddeye bak, nasıl
yapıyormuşum.
ÖZGÜR ÖZEL (Manisa) – “Yapabilirim.” diyor musunuz?
BAŞKAN – Bakın 66’ncı maddeye. 
ÖZGÜR ÖZEL (Manisa) – “Yapabilirim.” diyor musunuz?
BAŞKAN – Sayın Özel, Sayın Özel…
ÖZGÜR ÖZEL (Manisa) – “Yapabilirim.” diyor musunuz?
BAŞKAN – 66’ncı maddeye bak, yapabilirim.
ÖZGÜR ÖZEL (Manisa) – Yapamayacağınızı düşünüyorum,
usul tartışması açıyorum.
BAŞKAN – Bir saniye, açarsınız tamam, şey olursa…
ÖZGÜR ÖZEL (Manisa) – Yapamayacağınızı düşünüyorum,
usul tartışması açıyorum.
BAŞKAN – Bakın, yeri geldiğinde ben bunu yaparım.
Bakın, 66’ncı madde Başkanın söz kesmesini düzenliyor:
“Kürsüdeki üyenin sözü ancak Başkan tarafından, kendisini İçtüzüğe uymaya ve
konudan ayrılmamaya davet etmek için kesilebilir.” 
Yapabiliyor muyum?
ÖZGÜR ÖZEL (Manisa) - Hayır!
BAŞKAN - “İki defa yapılan davete rağmen, konuya gelmeyen
milletvekilinin aynı birleşimde o konu hakkında konuşmaktan menedilmesi, Başkan
tarafından Genel Kurula teklif olunabilir.”
VELİ AĞBABA (Malatya) - Yapamazsın!
BAŞKAN - Şimdi, Sayın Özel, bakın, biz sabah burada bir
açıklama yaptık, bütün gruplar da destek verdi. Benim buradaki muradım şu: Şu
gruptan, bu gruptan, şu vekil, bu vekil, hiç kimseyi ayırmıyorum ama burada
bizim konuşacağımız üslup, dil İç Tüzük’e uygun olmak durumunda. Bundan niye
rahatsız oldunuz, niye rahatsız oldunuz? 
ÖZGÜR ÖZEL (Manisa) - Sayın Başkan, mikrofonu açın.
BAŞKAN - Niye rahatsız oluyorsunuz ki?
ÖZGÜR ÖZEL (Manisa) - Sayın Başkan, mikrofonu açın.
Açın, açın Sayın Başkan mikrofonu.
BAŞKAN - Açıyoruz, tamam.
V.- AÇIKLAMALAR (Devam)
19.- Manisa Milletvekili Özgür Özel’in, Oturum
Başkanı TBMM Başkan Vekili Ahmet Aydın’ın görüşmeler sırasında
milletvekillerine karşı tutumuna ilişkin açıklaması
ÖZGÜR ÖZEL (Manisa) - Sayın Başkan, teşekkür ederim.
Dün benzer bir konuda aynı şeyi söylemiştim. Şimdi,
bugüne kadar bir Meclis başkan vekilinin ya da Meclis Başkanının hatibi kürsüye
davet edip, vardığında mikrofonu açmayıp ona daha önceki bir tutumundan dolayı
ayar verdiği görülmedi. 
RAMAZAN CAN (Kırıkkale) - Ama o mimli, mimli!
ÖZGÜR ÖZEL (Manisa) - Bunu dün yaptığınızda da doğru
bulmadığımı söyledim. Cumhuriyet Halk Partisi Grubundan herhangi bir
milletvekilini kürsüde, milletin önünde o veya bu gerekçeyle azarlayamazsınız,
bunu kesinlikle kabul etmem! (CHP sıralarından alkışlar)
UĞUR AYDEMİR (Manisa) - Azar yok ya, ne azarı?
ÖZGÜR ÖZEL (Manisa) - Ama bahsettiğiniz madde açık.
Eğer milletvekili kürsüde konuşurken, ki yapıyorsunuz, sözünü kesiyorsunuz,
temiz bir dille konuşmaya falan davet ediyorsunuz…
BAŞKAN - Tamam.
ÖZGÜR ÖZEL (Manisa) - Oradaki zamanlamalarınızın ve
tutarlılığınızın, oradaki hassasiyetinizin gruplar arasındaki “eşitlik”
ilkesine uygun olduğunu kabul etmiyorum ama o davranışınız İç Tüzük’e uygun.
Ancak, söz kesmek başka bir şey, daha önceden olan -kendince- bir hesabı hatip
kürsüye geldiğinde ona söz vermemek suretiyle -tırnak içinde söylüyorum- sanki
ilkokul öğretmeninin tahtaya çıkardığı, sözlü yaptığı çocuğu azarlar gibi
yapmanızı kabul edemeyiz. (AK PARTİ sıralarından gürültüler)
MEHMET ŞÜKRÜ ERDİNÇ (Adana) – Az önce senin yaptığın
neydi? Az önce sınıf başkanı gibi çağırdın adamı ya!
ÖZGÜR ÖZEL (Manisa) - Bu yüzden, katiyen ve katiyen,
sakın ha! Ne siz ne sayın Meclis başkan vekillerinden herhangi biri, bir
milletvekiline yakışmayacak bu tutum içinde hiçbirimizi tutmayınız. Bununla
sonuna kadar mücadele ederiz. 
BAŞKAN – Eyvallah!
ÖZGÜR ÖZEL (Manisa) -Eğer Sayın Topal’ın üslubuyla
ilgili bir şey diyecekseniz kendisi yerindeyken söylersiniz, ondan sonra
kürsüye davet ettiğinizde o muameleyi kabul etmem kesinlikle mümkün değil. 
(Mikrofon otomatik cihaz tarafından kapatıldı) 
BAŞKAN – Sayın Özel, meramınız anlaşılmıştır.
ÖZGÜR ÖZEL (Manisa) – Şimdi, Sayın Topal’a yapacağınız
bir uyarı varsa dinleyelim, sonra da kürsüye çağırın. 
BAŞKAN - Bakın, ben şunu söylüyorum: Sataşmadan dolayı
söz verdiğim her milletvekiline kürsüye gelirken aynı uyarıyı yapıyorum, aynı
uyarıyı yapacağım. Sayın Topal’a da aynı uyarıyı yaparım, siz geldiğinizde size
de yaparım, diğer partilerden gelen olursa gene yaparım. Bunu yapıyorum,
herkese yapıyorum bunu, aynı uyarıda bulunuyorum. 
CEYHUN İRGİL (Bursa) – Siz sadece Meclis Başkan
Vekilisiniz, babamız değilsiniz.
ÖZGÜR ÖZEL (Manisa) – Sayın Başkan, bakın, yerleşmiş
uygulamada bunun sınırı şudur: Hatip buradan kürsüye doğru giderken “Lütfen
yeni bir sataşmaya mahal vermeyin.” Bununla sınırlıdır. Oraya çağırıp da öyle
iki dakika seçmenin önünde, milletin önünde kimseye azar çekilmez. Buna izin
vermem, olmaz böyle bir şey!
BAŞKAN – Sayın Özel, şimdi burada polemik yapmayalım
lütfen!
ÖZGÜR ÖZEL (Manisa) – Bir daha benim bir hatibimi
kürsüde azarlamayın!
BAŞKAN – Bir dakika… Sesininiz yükseltmeyin!
OKTAY ÇANAK (Ordu) – Bağırma! Bağırma!
MEHMET ŞÜKRÜ ERDİNÇ (Adana) – Bağırma! Bağırma!
BAŞKAN – Bu İç Tüzük’ü nasıl uygulayacağımı ben
bilirim, bana kimse İç Tüzük’ü uygulatmayı öğretmesin. Ben, usul neyse onu yapıyorum.
(AK PARTİ sıralarından alkışlar) 
Şimdi, sayın milletvekilleri, ben az önce 66’ncı
maddeyi okudum, gerektiğinde mikrofonu kesme hakkımın olduğunu İç Tüzük bana
veriyor.
İkincisi, 66’dan sonra gelen 67’nci
maddeyi tekrar okuyorum: “Genel Kurulda kaba ve yaralayıcı sözler söyleyen
kimseyi Başkan derhal, temiz bir dille konuşmaya, buna rağmen temiz bir dil
kullanmamakta ısrar ederse kürsüden ayrılmaya davet eder. Başkan, gerekli
görürse, o kimseyi o birleşimde salondan çıkartabilir.” Bakın, Sayın Özel,
bugüne kadar bunlar pek de uygulanmadı ama İç Tüzük veriyor. Ben istiyorum ki…
Biz bunlara hiç gerek görmeden burada parlamenterler olarak -her birimiz bir
milletvekili olmanın gereği- milletin iradesiyle seçilen birer kişi olarak,
milletvekilleri olarak üslubumuza zaten dikkat etmek durumundayız, hiç bunlara
dahi gerek yok. Ama, bunları kullanmakta da mecbur kalmayalım istiyorum; benim
dediğim, tamam, gayet bu, temiz bir dille…
Sayın Topal, şimdi buyurun. (CHP
sıralarından alkışlar) 
Sataşmadan iki dakika süre veriyorum.
Lütfen, yeni bir sataşmaya meydan
vermeyelim.
ERKAN AKÇAY (Manisa) – Sayın Başkan, ben
de söz istemiştim ama.
BAŞKAN – Hatibi davet ettim, size söz
vereceğim. Kusura bakmayın Sayın Akçay, fark etmedim.
IV.- SATAŞMALARA İLİŞKİN KONUŞMALAR (Devam)
12.- Hatay Milletvekili Serkan Topal’ın,
Aksaray Milletvekili İlknur İnceöz’ün sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
SERKAN TOPAL (Hatay) – Teşekkür ediyorum
Sayın Başkan.
Hepinize saygılarımı sunuyorum tekrar.
Sayın Başkanım, şu anki davranışlarınızın
açıkçası bu makama yakışmadığını düşünüyorum. (AK PARTİ sıralarından
gürültüler) 
AHMET GÜNDOĞDU (Ankara) – Çocuk gibisin,
biraz seviyeni yükselt, Türkiye Büyük Millet Meclisindesin ya!
UĞUR AYDEMİR (Manisa) – Sen kendine bak!
SERKAN TOPAL (Devamla) – Bakın, İç Tüzük
54’e göre iç tartışmalara Başkan giremez. Ben şunu düşünüyorum Sayın Başkan:
Ben, bir insan olarak, bir vatandaş olarak gerçekten size saygı duyuyorum.
Ancak, eğer siz o koltukta Meclis Başkan Vekiliyken aynı zamanda AKP’nin grup
başkan vekili gibi savunacaksanız bir rol çatışması ortaya çıkar, burada bir
rol çatışması yaşıyorsunuz.
UĞUR AYDEMİR (Manisa) - Ne alakası var!
Kendine bak sen!
SERKAN TOPAL (Devamla) – Sizin arkadaşlara
gelince, değerli hatip az önce “Asıl vatan haini burada saklı.” dedi. 
İLKNUR İNCEÖZ (Aksaray) – Sen herkesi
vatan haini olarak ilan ettin!
SERKAN TOPAL (Devamla) – Benim söylediğim
cümleyi tekrar ediyorum ve en son cümlem şuydu: “Ve vatan yetimin hakkını
yemekse, yandaşa, paydaşa peşkeş çekmekse asıl böyle bir Türkiye’yi yaratmak
isteyenler vatan hainidir.” dedim.
İLKNUR İNCEÖZ (Aksaray) – Kelime oyunu
yapmayalım!
SERKAN TOPAL (Devamla) – “Asıl, ülkemizi
bölmeye çalışanlar vatan hainidir.” dedim, “Asıl, bunun zeminini hazırlayanlar
vatan hainidir.” dedim.
OKTAY ÇANAK (Ordu) – Karşıya bak,
karşıya!
İLKNUR İNCEÖZ (Aksaray) – Yani, kendini
mi kastettin?
SERKAN TOPAL (Devamla) – Peki, siz bunu
kendinize mi addediyorsunuz? 
AHMET GÜNDOĞDU (Ankara) – Asıl vatan
haini vatan hainlerine “hain” diyemeyenlerdir, hainlere arkadaş diyenlerdir!
Bunun altını çizin.
SERKAN TOPAL (Devamla) – Ülkede
katliamlar var mı? Var. Şu anda Silopi’de, Cizre’de katliamlar var. (AK PARTİ
sıralarından gürültüler)
MEHMET ŞÜKRÜ ERDİNÇ (Adana) – Katliam mı
var ülkede?
RAMAZAN CAN (Kırıkkale) – Katliam mı var?
HİLMİ BİLGİN (Sivas) – Katliam mı var?
BAŞKAN – Sayın milletvekilleri, müdahale
etmeyelim. Sayın milletvekilleri, lütfen…
OKTAY ÇANAK (Ordu) – Vatan sevgisi yok!
SERKAN TOPAL (Devamla) – Biz vatanımızı, milletimizi
seviyoruz, eğer siz de vatanınızı, milletinizi seviyorsanız elinizi vicdanınıza
koyun, ondan sonra el kaldırıp indirin. 
HİLMİ BİLGİN (Sivas) - PKK’nın diliyle konuşuyorsunuz! 
SERKAN TOPAL (Devamla) - Teşekkür ediyorum, saygılarımı
sunuyorum. (CHP sıralarından alkışlar, AK PARTİ sıralarından gürültüler) 
BAŞKAN – Sayın milletvekilleri, lütfen...
İLKNUR İNCEÖZ (Aksaray) – Başkanım...
BAŞKAN – Sayın İnceöz...
İLKNUR İNCEÖZ (Aksaray) – “Ülkede katliam var.”
denmiştir. Bir cümleyle buna geçmek istiyorum. 
RAMAZAN CAN (Kırıkkale) – Ya, HDP gitti zannettiydik,
gitmemiş!
İLKNUR İNCEÖZ (Aksaray) – “Ülkede katliam var.” demek,
terör örgütünün sözcülüğünden, teröristin bakışından hiçbir farkı yoktur.
“Katliam var.” demek o dile gelmektedir, bunu asla kabul edemeyiz. Kimin ülkeyi
bölme diliyle konuştuğu biraz evvelki konuşmasında çok açık ve nettir. 
BAŞKAN – Sayın İnceöz, teşekkür ediyoruz, tutanaklara
geçmiştir. 
Sayın milletvekilleri, bir defa, başkan vekilinin zaman
zaman...
MEHMET EMİN ADIYAMAN (Iğdır) – Sayın Başkan, grup
başkan vekili CHP’ye çatarken HDP gitmiştir...
BAŞKAN – Bir dakika, Mehmet Emin Bey, Sayın Adıyaman
lütfen, lütfen...
Bu olayı bir çözelim.
Lütfen, lütfen...
MEHMET EMİN ADIYAMAN (Iğdır) – Söz hakkı istiyorum. 
VI.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ahmet
Aydın’ın, İç Tüzük’ten aldığı yetkilerle gerekli uyarıları yaptığına ilişkin
konuşması
BAŞKAN - Sayın milletvekilleri, bir defa, benim zaman
zaman araya girmem tamamen İç Tüzük’ün gereğidir. Gerekli ikazları, gerekli
uyarıları yapmak ve İç Tüzük’e uymaya davet etmek zaten asli görevimdir benim.
Biz bu Parlamentoyu tamamen bu İç Tüzük’e uygun olarak eğer yöneteceksek, İç
Tüzük’teki hakları nasıl ki doğal olarak sizler, her biriniz kullanmak
istiyorsunuz, kullanıyorsunuz... Ama eğer bu İç Tüzük’ü rafa kaldırırsak da İç
Tüzük’te başkan vekiline, oturumu yöneten Başkanlık Divanına verilen yetkiler
kullanılmaz ise burada anarşi çıkar, çok net söylüyorum. Benim arzuladığım...
Tabii ki az önce söylediğim kurallar ve daha açıklamadığım pek çok kural var ve
bunları uygulama mecburiyetine dahi girmeden... Burada her birimiz zaten
söyleyeceğimiz sözün nereye gittiğini, bunun bir sataşma olup olmadığını, bir
hakaret olup olmadığını idrak edecek güçteyiz. Ben bu uyarıları niye bu kadar
çok yapıyorum? Yapmam dahi bence doğru değil ama lütfen... Evet, Başkan
Vekilinin kişisel savunma hakları saklıdır.
Şimdi, bana mesela sataştın, yani bıraktın herkesi bana
da sataştın Sayın Topal. 
Şimdi, ben bu yetkileri bu İç Tüzük’ten alıyorum, başka
bir yerden almıyorum. Uyarı yapmak, ikaz etmek benim görevim. Dolayısıyla,
lütfen sayın milletvekilleri, bundan sonraki süreçte mümkün mertebe birbirimizi
anlayışla karşılayalım ve bu İç Tüzük’e hepimiz uyalım diyorum. 
ERKAN AKÇAY (Manisa) – Sayın Başkan…
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (Devam)
BAŞKAN – Bu önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
ERKAN AKÇAY (Manisa) – Söz talebim vardı Sayın Başkan.
BAŞKAN - 27’nci maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
ERKAN AKÇAY (Manisa) – Sayın Başkan… Sayın Başkan…
BAŞKAN – Özür diliyorum Sayın Akçay, özür diliyorum.
Kusura bakmayın, kaçırdım.
Buyurun Sayın Akçay.
V.- AÇIKLAMALAR (Devam)
20.- Manisa Milletvekili Erkan Akçay’ın,
Oturum Başkanı TBMM Başkan Vekili Ahmet Aydın’ın görüşmeler sırasında
milletvekillerine karşı tutumuna ilişkin açıklaması
ERKAN AKÇAY (Manisa) – Teşekkür ederim Sayın Başkan. 
Sabah oturum başladığında, birleşim başladıktan sonra Genel
Kurula bir uyarıda bulunmuştunuz Sayın Başkan, temiz bir üslubun kullanılması,
yaralayıcı bir söz kullanılmaması, Genel Kurula hitap edilmesi şeklinde. Diğer
gruptan arkadaşlar görüşlerini ifade ettiler, ben de bu uyarının yerinde ve
doğru olduğunu belirterek teşekkür ettiğimi hatırlıyorum. Ancak, maalesef,
zaman zaman bu uyarılar dikkate alınmadığından birkaç defa daha bu uyarıları
yapma ihtiyacı doğdu, bunda sorun yok fakat Sayın Özgür Özel’in itiraz ettiği
noktanın bir incelikli tarafı var. Elbette Meclisi yöneten sayın başkan vekili,
Başkan, her hâlükârda önceden yeni bir sataşmaya mahal verilmemesi konusunda
kürsüye gelmeden evvel uyarıları yapıyor, bu da doğal ve tabii. 66’ncı maddenin
birinci paragrafında, kürsüdeki üyenin sözünün ancak Başkan tarafından
kesilebileceği ifade ediliyor. 
Kürsüye gelirken uyarı yapmak son derece doğal ve makul
görüşmelerin selameti bakımından ancak hatip kürsüye gelmiş ise ve konuşmasına
da başlamamış ise bu uyarıyı yapmamakta fayda var diye düşünüyorum. O zaman bu tartışma
yapılırken Nasreddin Hoca’nın meşhur fıkrası geldi aklıma. Biliyorsunuz,
çocuğun eline testiyi veriyor “Su getir çeşmeden.” diyor ama iki de tokat
atıyor. “Niye?”, “Testiyi kırıp getirmesin diye.”
(Mikrofon otomatik cihaz tarafından kapatıldı)
BAŞKAN – Tamamlayın Sayın Akçay.
ERKAN AKÇAY (Manisa) – Yani kürsünün başında, biraz da
ona benzer. Yani hatip kürsüye gelince konuşmasına başlamamışsa artık o uyarıyı
yapmamakta fayda var ama sözüne başlayıp da uyarı ihtiyacı doğarsa onu da
takdir eder Başkan.
Teşekkür ederim.
BAŞKAN – Teşekkürler Sayın Akçay.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (Devam)
BAŞKAN – 28’inci madde üzerinde ikisi aynı mahiyette
olmak üzere üç önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 28’inci maddesinin aşağıdaki şekilde değiştirilmesini arz
ve teklif ederiz.
 Bülent Kuşoğlu Mahmut
Tanal Seyit Torun
 Ankara İstanbul Ordu
 Musa Çam Erkan
Aydın
 İzmir Bursa
MADDE 28- 5510 sayılı Kanun’un 81’inci maddesinin
ikinci fıkrasında bulunan "On ve üzerinde sigortalı çalıştıran
işyerlerine" ibaresi "Bu Kanunun 4 üncü maddesinin birinci fıkrasının
(a) bendi kapsamında sigortalı çalıştıran özel sektör işyerlerine" şeklinde
değiştirilmiştir.
Aynı mahiyetteki diğer önergenin imza sahipleri:

 İdris Baluken Çağlar
Demirel Erdal Ataş
 Diyarbakır Diyarbakır İstanbul
 Mehmet Emin Adıyaman Bedia
Özgökçe Ertan Osman Baydemir
 Iğdır Van Şanlıurfa
 Erol Dora
 Mardin
BAŞKAN – Şimdi, maddeye en aykırı önergeyi okutup
işleme alacağım:
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ve Bazı Kanunlarda Değişiklik Yapılmasına Dair Kanun Tasarısı’nın 28’inci
maddesinin aşağıdaki şekilde değiştirilmesini arz ve teklif ederiz.
 Erkan Akçay Mustafa
Kalaycı Deniz Depboylu
 Manisa Konya Aydın
 Erkan Haberal İsmail
Faruk Aksu
 Ankara İstanbul
“MADDE 28- 5510
sayılı Kanunun 81 inci maddesinin ikinci fıkrasında yer alan “On ve üzerinde
sigortalı çalıştıran işyerlerine” ibaresi "Bu Kanunun 4 üncü maddesinin
birinci fıkrasının (a) bendi kapsamında sigortalı çalıştıran özel sektör
işyerlerine" şeklinde, "illeri" ibaresi de "ilçeleri"
şeklinde değiştirilmiştir.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HAMZA DAĞ (İzmir) – Katılmıyoruz.
BAŞKAN – Hükûmet
önergeye katılıyor mu?
ÇEVRE VE
ŞEHİRCİLİK BAKANI FATMA GÜLDEMET SARI (Adana) – Katılmıyoruz.
BAŞKAN – Önerge
üzerinde söz isteyen, Konya Milletvekili Mustafa Kalaycı.
Buyurun Sayın
Kalaycı. 
Beş dakikadır
süreniz.
MUSTAFA KALAYCI
(Konya) – Sayın Başkan, değerli milletvekilleri; hepinizi saygılarımla
selamlıyorum.
Bakanlar Kurulunca Sosyoekonomik Gelişmişlik Endeksi’ne
göre belirlenen 50 ildeki iş yerlerine verilen ilave 6 puan sigorta prim
teşviki uygulamasında 10 ve üzeri sigortalı çalıştırma şartı kaldırılmaktadır.
Bu uygulama baştan beri adaletsizdir. Şöyle ki: Bu uygulama kapsamında yer
almayan illerin ilçeleri ne kadar geri kalmış olursa olsun bu teşvikten
yararlanamamaktadır. Seçim bölgem Konya, anılan iller arasında olmadığından bu
teşviklerden yıllardır yararlanamamaktadır. Sayın Başbakana sormak lazım.
Sosyoekonomik gelişmişlik yönünden 701’inci sırada yer alan Taşkent ilçemiz
size göre bu 50 ilden ve ilçelerinden daha mı iyi durumdadır. Bizim
ilçelerimizdeki iş yerlerinin, esnafımızın suçu, günahı nedir? Dolayısıyla bu
yanlış uygulamayı ne zaman düzelteceksiniz? Yatırımların ve istihdamın
artırılması amacıyla uygulanan bölgesel teşvikler de yine illerin Sosyoekonomik
Gelişmişlik Endeksi’ne göre belirlenmiştir. 6 bölgeli sistemde Konya, 2’nci
bölgededir. Bir girişimci, hemen bitişiğinde daha fazla teşvikli yerler varken
niye Konya’yı ve özellikle ilçelerini tercih etsin? Bugün açıklanan 2015 nüfus
istatistiklerine göre Konya’nın 20 ilçesinin nüfusunda yine azalma bulunmakta
olup adrese dayalı nüfus sayımının başladığı 2007 yılından bu yana nüfusu üçte
1 azalan ilçelerimiz var. Tabii ki ilçelerimizin gelişememesinin, sürekli kan
kaybetmesinin baş sorumlusu AKP iktidarıdır. Ülkemizde bir an önce sektörel ve
dar bölge teşvik sistemine geçilmelidir. Milliyetçi Hareket Partisi olarak
verdiğimiz önerge, teşviğin ilçe bazında verilmesini içermekte olup
desteklerinizi bekliyoruz.
Değerli milletvekilleri, teşviklerden hakkıyla
yararlanamasa da Konya, ülke ekonomisine önemli düzeyde katkı veren üretim
merkezlerinden biridir. Konya’nın, tamamen öz imkânlarıyla bugünkü seviyesine
ulaştırdığı mükemmel sanayisiyle övünç duyuyoruz. Konya sanayisi, organize
sanayi bölgeleri, Teknokent ve InnoPark adıyla 2 adet teknoloji geliştirme
bölgesi, KOBİ’lere dayalı altyapısı, nitelikli iş gücü, üretim ve ürün
çeşitlendirme potansiyeliyle Türkiye’de oldukça önemli bir yerdedir. 
Konya, ilk millî otomobilimizi üretebilecek kapasiteye
de sahiptir. Zira, ülkemizde otomotiv yan sanayi sektörünün lokomotifi hâline
gelen ve en büyük metal işleme kapasitesine sahip olan il Konya’dır. Konya,
otomotivde kaliteli ürünleriyle artık dünyada çok önemli bir merkez hâline
gelmiştir. Konya’da otomotiv adına her türlü üretim yapılmakta, otomobilin her
parçası üretilebilmektedir. Bu itibarla, yerli otomobili, Türk malı ilk
otomobili yapabilecek en ideal şehir Konya’dır. Konyalılar Sayın Başbakandan bu
durumu gözetmesini, Konya’nın hakkına sahip çıkmasını beklemektedir.
Beklentimiz asla torpil değildir. Biz Konyalılar hakkımız olmayanı zaten
isteyemeyiz. 
Konya sanayisinin tramvay üretecek imkân ve kapasitesi
varken, bazı vizyonsuz yöneticilerin ithalatı tercih etmesi nedeniyle bu imkân
kaçmıştır. Şimdi de Konya’ya otomobil fabrikası kurulması imkânının
kaçırılmaması gerekmektedir. Bundan, Konya’nın ötesinde ülkemizin de büyük
yarar sağlayacağı unutulmamalıdır. Konya, değerleriyle, konumuyla, arazisiyle,
altyapısıyla, girişimci insanlarıyla birçok avantaja sahiptir. Konya,
Türkiye’nin kalbidir, merkezidir. Konya, dünyanın da ortasındadır, merkezidir.
Nasrettin Hoca’mızın dediği gibi: “İnanmayan varsa ölçsün, baksın.” 
Konya’nın dinamik gücünden ve geniş üretim
potansiyelinden daha çok yararlanmak için bazı eksiklikler de hızla
giderilmelidir. Üniversite-sanayi iş birliğinin AR-GE ve inovasyon
çalışmalarının geliştirilmesi, marka oluşumu ve kalifiye eleman yetiştirilmesi
bakımından büyük önem arz eden Konya teknik üniversitesi artık kurulmalıdır.
Yıllardır yatırım programında yer alan Konya-Mersin arası çift hatlı demir yolu
ve lojistik merkez yatırımlarına hız verilmeli, sanayici ve ihracatçımızın
limanlara hızlı ve uygun maliyetli ulaşımı bir an önce sağlanmalıdır. 
Teşekkür ediyorum. 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Aynı mahiyetteki iki önergeyi okutuyorum şimdi.
Talepleri hâlinde önerge sahiplerine ayrı ayrı söz vereceğim. 
Şimdi, aynı mahiyetteki önergeleri okutuyorum: 
Türkiye Büyük Millet Meclisi
Başkanlığına
Görüşülmekte olan 68 sıra sayılı Kanun Tasarısı’nın
28’inci maddesinde “yer alan” ibaresinin “bulunan” şeklinde değiştirilmesini
arz ve teklif ederiz.
İdris Baluken (Diyarbakır) ve
arkadaşları
Aynı mahiyetteki diğer önergenin imza sahipleri: 
 
Bülent
Kuşoğlu Erkan Aydın  Seyit
Torun
 Ankara Bursa Ordu

 Musa
Çam  Mahmut
Tanal
 İzmir İstanbul
BAŞKAN – Komisyon aynı mahiyetteki önergelere katılıyor
mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkanım. 
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz. 
BAŞKAN – İlk önerge üzerine Bursa Milletvekili Erkan
Aydın söz istemiştir. 
Buyurun Sayın Aydın. (CHP sıralarından alkışlar) 
ERKAN AYDIN (Bursa) – Sayın Başkan, değerli
milletvekilleri; 68 sıra sayılı Kanun Tasarısı’nın 28’inci maddesine ilişkin
verilen önerge üzerine söz almış bulunmaktayım. 
Öncelikle şunu ifade etmem gerekir ki; bugün basında
yer alan Türkiye Büyük Millet Meclisi Başkanlık Divanıyla ilgili geçen bir
yazıda, Türkiye Büyük Millet Meclisinin yerleşkesinin adı Cumhurbaşkanlığında
olduğu gibi “külliye” olarak geçmiştir. Bu konunun Parlamentomuzdaki “Hâkimiyet
kayıtsız şartsız milletindir.” ilkesine ve demokrasiye aykırı olduğunu
bildirerek bu konuyla sözlerime başlamak istiyorum. 
AHMET
GÜNDOĞDU (Ankara) – Sayın Vekil, CHP’li Başkanlık Divanı üyeleri de oradaydı,
görmemişler mi? Orada altına imza atıp da burada kabul etmemek ikilemdir.
ERKAN
AYDIN (Devamla) – Gelelim ilgili maddeye: Aslında 28’inci maddenin Sağlık,
Aile, Çalışma ve Sosyal İşler Komisyonundan gelmesi gerekiyordu. Ancak torba
yasanın içine atılarak Plan ve Bütçe Komisyonundan bugün görüşme olarak önümüze
gelmiş bulunuyor.
Madde,
sigortalı işçi çalıştıran işverene iyileştirmeyle ilgili bir konu olmakla birlikte,
18 ile 29 yaş arasında işçi çalıştıran işverenin yüzde 15,5 oranındaki işveren
indiriminden yararlanmasıyla alakalı. Ancak burada sadece gençlere sağlanan bu
indirimin, orta yaş ve orta yaş üzeri çalışanlara büyük bir haksızlık olduğu
konusunda görüşlerimiz var. Çünkü, orta yaş ve ileri yaştaki çalışanlar işveren
tarafından tercih edilmediği için o yaştan sonra da iş bulmakta sıkıntı
çektiklerinden işsiz kalarak daha büyük bir psikolojik baskı altında işlerini
kaybediyorlar. 
Geçtiğimiz
günlerde İŞKUR’un raporlarına bakma fırsatım oldu; maalesef, durum içler acısı.
İŞKUR genç çalışanlara istihdam olanağını daha kolay bulurken, orta yaş ve
üzerindekiler bu fırsattan yararlanamıyorlar. Eğer bu konuda önlem alınmazsa
Sosyal Sigortalar Kurumunun 2015 yılında verdiği 80 milyar 629 milyon lira,
eski parayla 80 katrilyon liralık açığın, önümüzdeki yıllarda çok daha fazla
büyüyeceği bir gerçek.
Değerli
milletvekilleri, Türkiye’de işler kötüye gidiyor. 6 milyona yakın işsizimiz, 17
milyona yakın yoksulumuz var. Ailelerin yüzde 85’i geçim sıkıntısı yaşıyor.
Kredi kartı, tüketici kredisi borçları 2002’den 2015 sonuna yüzde 5.682
oranında artmış bulunmakta. Aileler geçinemiyorlar, iç geçimsizlikten dolayı
boşanmalar ve huzursuzluklar hızla artmakta. 
Tüm
bunların temel sebebi işsizlik ve iş yaşamındaki büyük dengesizlik. Hangi
birini söyleyeyim? 2013’te 820 milyar TL  olan millî gelir
2014’te 799 milyara, 2015’te de 722 milyar TL’ye gerilemiş durumda.
2015’in ilk on bir ayında 69 milyar dolar tutarında yabancı sermaye kaçmış
bulunuyor ve Türkiye, hisse senedi satacağına hâlâ borç senedi veriyor.
Enflasyon hedefi son beş yıldır tutmuyor. Tüm vergi yükü çalışanların sırtında.
Yılbaşında artan vergi oranlarıyla bu yük iyice taşınamaz hâle geldi. 
Değerli
milletvekilleri, ücretli çalışanlar üzerinde ağır bir vergi yükü bulunmaktadır.
Türkiye’de gelir ve kazanç üzerinden alınan verginin yaklaşık üçte 2’si
ücretliler tarafından ödenmektedir. Vergi yükünün de bir an önce
değerlendirilmesi gerekip iş yaşamındaki sorunların da bir an önce çözülmesi
gerektiğini vurguluyorum. 
Değerli
ekonomist Stiglitz eşitsizliğin geldiği boyutu şu sözlerle göz önüne seriyor:
Geçen hafta Sayın Başbakanın da Davos’ta görüşerek fikir alışverişinde
bulunduğu Stiglitz “Avrupa’da ineklere günde 2 dolarlık sübvansiyon
uygulanıyor. Çalıştığım Dünya Bankasının yoksulluk standardı ise
günde 3 dolar. Avrupa’da inek olmak, yoksul ülkelerde vatandaş
olmaktan daha iyi!” diyor.
Umarım
biz de geçtiğimiz bu süreçlerden sonra bu 3 dolarlık durumlara düşmeyiz diyorum
ve 28’inci maddenin bu kısmının da iyileştirilerek tekrardan Komisyona
getirilmesini diliyor, saygılar sunuyorum. (CHP
sıralarından alkışlar) 
BAŞKAN – Aynı mahiyetteki diğer önerge üzerine Mehmet
Emin Adıyaman. 
Buyurun Sayın Adıyaman. 
Sizin de süreniz beş dakikadır. 
MEHMET EMİN ADIYAMAN (Iğdır) – Sayın Başkan, değerli
milletvekilleri; hepinizi saygıyla selamlıyorum. 
Değerli milletvekilleri, bugün, Misakımillî’nin 28 Ocak
1920’de kabul edilişine ilişkin parti grupları söz aldılar ve bu protokolün ya
da Misakımillî anlaşmasının, ilkelerinin önemine vurgu yaptılar. Doğrusu bu
Misakımillî’nin ortaya çıktığı ruh, dönemin koşulları ve hangi şartlar
üzerinden böyle bir ilkenin, böyle bir anlaşmanın ortaya çıktığını düşünmemiz
gerekiyor. 
Dikkat edilirse 28 Ocak 1920 hâlâ Osmanlı Devleti’nin
varlığını devam ettirdiği ve Türkiye Cumhuriyeti’nin temellerinin henüz
atılmadığı dönem. Ve dikkat ederseniz, bu Misakımillî fikrinin ilk ortaya
çıktığı yer Vilayat-ı Şarkiye Müdafaa-i Hukuk-u Milliye Cemiyeti. Bu cemiyetin
ilk olarak ortaya attığı bu görüş Erzurum, Sivas ve Amasya protokolleriyle bir
şekil almıştır. Bu fikrin temelindeki husus şu: Dağılmak üzere olan Osmanlı
İmparatorluğu’nda yeni kurulacak vatan, yeni kurulacak ülkenin sınırları hangi
bölgeleri kapsayacaktır? Ve Amasya protokollerinde çok net olarak ortaya
konulan Kürtlerin veya Türklerin çoğunlukta olduğu toprak parçaları ortak vatan
olarak kabul edilmiştir. 
İşte tam da bu ruh üzerinde, tam da bu anlayış üzerinde
yani Kürtlerin ve Türklerin ortaklığına ama aynı zamanda eşitliğine ama aynı
zamanda ortak vatan duygusu etrafında şekillenen Misakımillî, bildiğiniz üzere
sadece bugünkü sınırları da kapsamıyor. Ve bu ana fikir üzerine, bu ruh, bu
felsefe üzerine -çok iyi biliyorsunuz- kurucu Anayasa -hep kurucu felsefeden bahsederiz-
1921 Teşkilatı Esasiye Kanunu’dur ve Teşkilatı Esasiye Kanunu ne 1924
Anayasası’nın ne 1960 darbe anayasasının ne 12 Eylülün hâlâ uygulamada olan
Anayasası’nın ruhuna uymuyor, bu ruhun tam tersidir. 1921 Anayasası, Türkiye’de
çoğulcu bir aidiyeti, Osmanlı mirasından kalan çoğulcu bir ülkeyi ve
çoğulculuğa dayalı bir ulus kavramını yani Anadolu ve kürdistanı ortak vatan
kabul eden bir anlayış. Her ne kadar Lozan sürecinde bugün “Güney Kürdistan”
diye tabir ettiğimiz “Kerkük”, “Musul” ve “Rojava” dediğimiz bölgeler Türkiye
sınırlarının ötesinde, İngiliz ve Fransız hâkimiyetinde kalmış olsa da esas
itibarıyla Misakımillî’deki ruh, anlayış, Kürtlerin ve Türklerin her alanda
eşit olduğu ortak vatanı belirleyen bir protokoldür, bir kabuldür ama 1924 Anayasası’nın
oluştuğu süreç tıpkı 1 Kasım seçimleri sürecinde oluşan sürecin benzeri bir
anlayışın, bir zihniyetin hâkimiyetinde gerçekleşti ve o günden bugüne de Kürt
sorunu bu ülkede hep problem olmuştur, hep yara olmuştur.
Tek bir şey söylüyoruz: 1924 Anayasası’nın illere
özerklik tanıyan hükümlerini bugün bu Meclis kabul ederse kimimizin “terör”,
kimimizin “bölücülük”, kimimizin “vatan hainliği” diye ifade ettiği Kürtlerin
demokratik hak taleplerinin büyük çoğunluğu karşılanmış olacaktır, dolayısıyla
bu sorun çözülmüş olacaktır. 1924 Anayasası’ndan sonra esas kuruluş felsefesine
aykırı bir anlayışla devam eden ve bugün hâlâ o devam eden anlayışın sonucu
Kürtler bu ülkede yok sayılmıştır, inkâr edilmiştir, kendi geleceklerini
belirleme hakları ellerinden alınmıştır, hiçbir statüye sahip olmadan tekçi bir
anlayış içerisinde devam ettirilmeye çalışılmıştır.
Teşekkür ediyorum, saygılar sunarım.
BAŞKAN – Aynı mahiyetteki önergeyi oylarınıza
sunuyorum…
ERKAN AKÇAY (Manisa) – Sayın Başkan…
BAŞKAN – Sayın Akçay, oylamayı bitireyim, ondan sonra.
Kabul edenler... Kabul etmeyenler… Önergeler kabul
edilmemiştir. 
Maddeyi oylarınıza sunuyorum: Kabul edenler… Kabul
etmeyenler… 28’inci madde kabul edilmiştir.
Buyurun Sayın Akçay.
ERKAN AKÇAY (Manisa) – Sayın Başkan, tutanaklara
girmesi bakımından ifade ediyorum ve bu sözler de Milliyetçi Hareket Partisi
Genel Başkanımız Sayın Devlet Bahçeli’ye aittir. Bugün Misakımillî’nin yıl
dönümü, 96’ncı Yıl Dönümü ve sabah da bu konuda görüşlerimizi ifade etmiş idik.

Misakımillî mülki millettir, millet ise Türk’tür. Biz
Milliyetçi Hareket Partisi olarak, tek bir milletiz ve bu milletimizin de adı
Türk milleti olarak ifade edilmiştir ve Misakımillî sınırları da 28 Şubat 1920
yılı içerisinde belirlenen sınırlarımızdır. Hâkimiyet de kayıtsız şartsız
milletindir. Egemenlik… 
BAŞKAN – Geçti tutanaklara Sayın Akçay. 
ERKAN AKÇAY (Manisa) – Evet, bunları dikkate alarak,
birtakım isimler, sıfatlar değiştirmeye çalışmayı şiddetle reddederiz ve bunun
da mücadelesini sonuna kadar hep birlikte vermemiz gerekir.
Teşekkür ederim. 
BAŞKAN – Tutanaklara geçmiştir. 
Sayın milletvekilleri, 29’uncu madde üzerinde ikisi
aynı mahiyette olmak üzere üç adet önerge vardır; okutuyorum.
Okutacağım iki önerge aynı mahiyettedir.
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun Teklifi’nin
(2/434) 29'uncu maddesinin aşağıdaki şekilde değiştirilmesini arz ve teklif
ederiz.
Saygılarımızla.

 Bülent
Kuşoğlu Mahmut Tanal Lale
Karabıyık
 Ankara İstanbul Bursa

 Serdal
Kuyucuoğlu Musa Çam Seyit
Torun
 Mersin İzmir Ordu
MADDE 29- 5510 sayılı Kanun’un 87’nci maddesinin
birinci fıkrasının (b) bendinde bulunan "ile bu kapsamda sayılan
kişilerden sosyal güvenlik destek primine tabi olanlar," ibaresi madde
metninden çıkarılmıştır. 
Aynı mahiyetteki diğer önergenin imza sahipleri:
 İdris Baluken Çağlar
Demirel Osman Baydemir
 Diyarbakır Diyarbakır Şanlıurfa
 Kadri Yıldırım Gülser
Yıldırım Erol Dora
 Siirt Mardin Mardin
 Bedia Özgökçe Ertan Nihat
Akdoğan
 Van Hakkâri
BAŞKAN – Şimdi, maddeye en aykırı önergeyi okutup
işleme alacağım:
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı’nın 29’uncu
maddesinin aşağıdaki şekilde değiştirilmesini arz ve teklif ederiz.
 Baki Şimşek Kamil
Aydın Mehmet Günal
 Mersin Erzurum Antalya
 Erhan Usta Arzu
Erdem Emin Haluk Ayhan
 Samsun İstanbul Denizli
 Mustafa Kalaycı İsmail
Faruk Aksu Deniz Depboylu 
 Konya İstanbul Aydın
Madde 29- 5510 sayılı Kanunun 87’nci maddesinin birinci
fıkrasının (b) bendi aşağıdaki şekilde değiştirilmiştir.
b) 4’üncü maddenin birinci fıkrasının (b) bendine tabi
olanlar, isteğe bağlı sigortalı olanlar ve 60’ıncı maddenin birinci fıkrasının
(d) ve (g) bentlerinde sayılan kişilerin kendileri,
BAŞKAN – Komisyon önergeye katılıyor mu? 
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkan.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkan. 
BAŞKAN – Önerge üzerinde söz isteyen Erzurum
Milletvekili Kamil Aydın. 
Buyurun Sayın Aydın. (MHP sıralarından alkışlar) 
Süreniz beş dakikadır.
KAMİL AYDIN (Erzurum) – Teşekkür ederim.
Sayın Başkan, değerli milletvekilleri; hepinizi
saygıyla selamlıyorum. 
Sayın Başkanım, siz artık bey oldunuz, kızmak bize,
sükûnet size; eleştirmek, öfkelenmek bize, yatıştırmak, suhuletle, sükûnetle
idare etmek size. Bu…
AHMET GÜNDOĞDU (Ankara) – Siz de kızmayın, biz de
kızmayalım canım.
KAMİL AYDIN (Erzurum) – Şimdi, bir söz de size Sayın
Sendika Temsilcim; şimdi…
AHMET GÜNDOĞDU (Ankara) – Siz de kızmayın, biz de
kızmayalım, ne güzel…
MEHMET METİNER (İstanbul) – Tam yatışmışken…
KAMİL AYDIN (Devamla) – Müsaade ederseniz…
BAŞKAN – Sayın milletvekilleri, müsaade edelim, hatibin
insicamını bozmayalım.
KAMİL AYDIN (Devamla) – Sayın
milletvekili arkadaşlar, bakın, Başkanımız bizim Başkanımız, hepimizin Başkanı,
artık partili bir Başkan değil, o psikolojiden bir an önce kurtulun, hepimizi
idare etmekle mükellef şu anda. Dolayısıyla, partili Meclis Başkanı değil.
Şimdi, bundan hareketle, Allah korusun, bir de, bugünlerde çok gündemde tutulan
bir şey var, partili Başkan olduğunda bu Meclisin hâli ne olur diye hakikaten
endişeye kapılıyorum.
MEHMET METİNER (İstanbul) – O günleri de görürüz
inşallah.
KAMİL AYDIN (Devamla) – Mehmet Bey, biraz dinleyin
lütfen.
Efendim, millî irade 23 Temmuz-7 Ağustos 1919 tarihleri
arasında Erzurum’da toplandı ve buna bölgenin bütün grupları katıldılar. Yani,
vatanı, milleti, istiklali, istikbali kendine endişe eden bütün gruplar geldi
ve bir karar aldılar Mustafa Kemal Başkanlığında: “Millî sınırlarımız
içerisinde vatan bir bütündür, parçalanamaz.” Bunun artık ilerisi gerisi yok.
Buna katılmayıp -her türlü fitneye- Batı emperyalizminin uşaklığını yapan
gruplar ise bildiklerini yaptı, onlar da yollarına devam ettiler ama Türkiye Cumhuriyeti
devleti de böyle bir karar sonucu oluştu.
Şimdi, ben bu aralar 1930’lu, 1940’lı yılların Meclis
tutanaklarına bakıyorum, işte böyle araştırma ruhumuzdan dolayı. Baktığımda çok
güzel şeyler de gördüm, eleştirilmeye matuf şeyler de gördüm. Ve şu endişeyi
taşıyorum bu Meclisin bir üyesi olarak değerli arkadaşlar: Yirmi yıl sonra,
otuz yıl sonra, yıllar sonra -bizler fâniyiz ya da bu Mecliste olmayacağız-
bizim bugün konuştuklarımızı da bizden sonraki kuşaklar inceleyecekler ve
gerçekten inşallah onlar inceleyip, araştırıp konuştukları zaman bizlerin
hatıralarını kızartacak, efendim, bizlerin ruhaniyetini rahatsız edecek şeyler
yapmamış oluruz diye düşünüyorum. Bu anlamda şahsım adına şunu ifade ediyorum:
Ben Anayasa’ya sadakattan ayrılmayacağıma yemin ettim. Onun için bu yeminimi
muhafaza edeceğim. Yemin içeriğinin diğer maddeleri de var ama… 
Bugün çok ilginç bir grup geldi bana, belki sizlere de
uğramıştır, Terörle Mücadele Sırasında Yaralanıp Gazi Sayılmayanlar Derneği.
İnanın içim burkuldu, rahatsız oldum, vicdan azabı duyuyorum, duymaya da devam
edeceğim ama onlar adına bir şeyler söylemek istiyorum. Bu arkadaşlarımız
inanın -gazete manşetleri burada- terörle mücadele etmişler, hele birisi inanın
gerçekten insanın yüreğini çok acıtıyor çünkü yüreğine yapışık hâlâ daha bir
kurşun taşıyor bu genç arkadaşımız. Birisinin alnına dokundum, orada kalan
maddeyi, saçmayı gördüm, hissettim kolumdaki platinler gibi, o beni yıllardır
rahatsız ediyor. İnanın sırtında 40 tane mermi, saçma şeyi kalmış, iki parmağı
yok, üç parmağı yok, arşivlemiş getirmişler. 
Yüce Meclisimizin değerli milletvekilleri, biz burada
gerçekten adlarına seçildiğimiz insanların sıkıntılarına, problemlerine çare
üretmek için varız. Bu aralar, Millî Savunma Komisyonu üyesiyim ama heyhat, millî
savunmanın çeşitli birimleriyle ilgili birçok kararlar alınıyor, torba yasalar
düzenleniyor ama biz Komisyonda hiçbirini görüşmedik, fikrimizi beyan dahi
edemedik, şunları dile getiremedik. Bu çocuklar bizim çocuklarımız, bu
çocuklar, bakın, Çanakkale’de sabilerimiz gitti, onlar için bugün filmler,
ağıtlar düzüyoruz. Sahip çıkmak yirmi yıl sonra, otuz yıl sonra, yüz yıl sonra
bunlar için film yapmak değil, bugün ne olur yüce Meclisin değerli
milletvekilleri; biz Milliyetçi Hareket Partisi olarak gerçekten bu konuda
biraz duyarlıyız. Diyoruz ki, bu gazilik, muharip gazilik, malullük
içeriklerini biraz genişletelim. Bu evlatlarımıza da sahip çıkalım. Dün,
kaçakçılıkla mücadele adına öldürülen birileri için ağıtlar yakıp, özürler
dileyip, tazminatlar düzenleyip, bir sürü maddi manevi taleplerin
karşılanmasını sağlarken bugün bunların karşısında lütfen vicdanlarınıza
sesleniyorum, bu kardeşlerimize de sahip çıkalım diyorum, yüce Meclisi saygıyla
selamlıyorum. (MHP sıralarından alkışlar)
BAŞKAN – Teşekkürler Sayın Aydın.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Şimdi tekrar okutacağım iki önerge aynı mahiyette
bulunduğundan önergeleri birlikte işleme alacağım ve talepleri hâlinde önerge
sahiplerine ayrı ayrı söz vereceğim veya gerekçelerini okutacağım.
Şimdi aynı mahiyetteki önergeleri okutuyorum:
Türkiye
Büyük Millet Meclisi Başkanlığına
Görüşülmekte olan 68 sıra sayılı Kanun Tasarısı’nın
29’uncu maddesindeki "yer alan" ibaresinin "bulunan"
şeklinde değiştirilmesini arz ve teklif ederiz.
İdris Baluken (Diyarbakır) ve
arkadaşları
Aynı mahiyetteki diğer önergenin imza sahipleri:
Bülent Kuşoğlu (Ankara) ve
arkadaşları
BAŞKAN – Komisyon aynı mahiyetteki önergelere katılıyor
mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkanım. 
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkanım.
BAŞKAN – Önerge üzerinde söz isteyen Mersin
Milletvekili Serdal Kuyucuoğlu.
Buyurun Sayın Kuyucuoğlu. (CHP sıralarından alkışlar)
Süreniz beş dakikadır.
SERDAL KUYUCUOĞLU (Mersin) – Sayın Başkan, sözlerime
başlarken Diyarbakır’da şehit düşen 3 asker, 1 Özel Harekâtçı ve Mersinli
Yüzbaşı Yiğitcan Ciğa’yı rahmetle, saygıyla anıyorum.
Sayın Başkan, değerli milletvekilleri; tasarının
emeklilerin sosyal güvenlik destek primi kesintisini düzenleyen 29’uncu maddesi
üzerinde söz almış bulunuyorum. Bu vesileyle, hepinizi tekrar saygıyla,
sevgiyle selamlıyorum.
Değerli arkadaşlar, öncelikle uzun yıllardır ekonomik
zorluklar nedeniyle çalışmak zorunda kalan emeklilerimizin ödemek zorunda
kaldığı sosyal güvenlik destek primi kesintilerinin kaldırılması partimizin
uzun yıllardan beri savunduğu ve önerdiği bir değişikliktir. Bu nedenle, bu
madde değişikliğini olumlu bulduğumuzu ve desteklediğimizi belirtirken
muhalefet partilerinin önerilerinin de iktidar partisi tarafından dikkate
alınması sevindirici bir gelişmedir. Cumhuriyet Halk Partisinin seçim
bildirgelerinde yer alan vaatlerin iktidar partisince de benimsenmesi ve Meclis
gündemine getirilerek kanunlaştırılması emeklilerin mağduriyetlerinin
giderilmesi konusundaki partimizin çabasının bir sonucudur. Partimiz
muhalefette olsa da seçim programlarının iktidar tarafından kabul edilmesi
olumlu bir gelişmedir. (CHP sıralarından alkışlar) İktidar partisinin
Cumhuriyet Halk Partisi programlarından daha fazla yararlanması halkımızın
yararına olacaktır.
Değerli milletvekilleri, elbette emeklilerimizin
sorunları sadece sosyal güvenlik destek primi sorunu değildir. 11 milyon
civarındaki emeklimizin yüzde 33’ü çalışmak zorunda kalmaktadır. Yani, 3
milyonun üzerinde emeklimiz geçim zorluğu nedeniyle çalışmaktadır. Adı
üzerinde, emekli olup rahat bir hayat sürmesi gereken vatandaşlarımız hem
çalışmak zorunda kalıyor hem de yıllardır bu emeklilerimizden kesinti
yapılıyordu. Bir yandan emeklilerimizin hakları yeniyor, diğer yandan ekonomiye
katma değer sunanlar cezalandırılıyordu. Geç de olsa bu yanlıştan dönmek, hem
ekonomimiz hem de emeklilerimiz açısından olumlu bir gelişmedir. 
İlginç olan diğer bir veri ise çalışan emeklilerimizin
yüzde 30,4’ü 65 yaş ve üzeri çalışandır, bu da bize göstermektedir ki yaşam
koşullarının ağırlığı insanlarımızı mezara kadar çalışmak zorunda
bırakmaktadır.
Sayın milletvekilleri, iki maaş ikramiye önerdiğimiz emeklilerimize
iktidar tarafından verilen 100 liralık artışın, yapılan zamlar ve dolardaki
aşırı yükseliş nedeniyle daha fazlası ceplerinden çıkmıştır. İktidar bu vaadini
güncellemeli ve 100 TL artışa ilave olarak partimizin önerdiği iki maaş
ikramiyeden en az birini bir an önce emeklilerimize ödeyecek yasal düzenlemeyi
de Meclise getirmelidir. 
2013 yılı TÜİK verilerine göre, emeklilerimizin ilk
yüzde 20’lik diliminin ortalama maaşı 311 TL, 2’nci yüzde 20’lik dilimi 768,
3’üncü yüzde 20’lik dilimi 875, 4’üncü yüzde 20’lik dilimi 1.007 ve son olarak
da 5’inci yüzde 20’lik dilimi ise 1.543 TL emekli maaşı almaktadır. Türkiye
ortalaması ise 899 liradır. Bu verilere baktığımızda, emeklilerimizin durumunun
gerçekten içler acısı olduğu görülmektedir. Ülkemizde sadece kiraların
2004-2014 yılları arasındaki artış oranının yüzde 250 olduğu gerçeği
karşısında, emekli maaşlarıyla geçinmek mucize hâline gelmiştir. Banka
kredileriyle geçimlerini sürdürmek zorunda kalan emeklilerimiz borç batağına
sürüklenmekte ve icralara maruz kalmaktadır. 
Değerli milletvekilleri, kısaca “yaşa takılan
emekliler” olarak adlandırılan çok sayıdaki emeklimizin de mağduriyetlerinin
giderilmesi gerekmektedir. Ortalama olarak beş ila on yedi yıl emeklilikleri
ötelenen bu vatandaşlarımızın, acil olarak genel sağlık sigortası sorunları
çözülmelidir. Dışarıdan primlerini ödeyemeyen birçok emeklimiz ve bakmakla
yükümlü oldukları kişiler sağlık yardımından faydalanamadığı için perişan
durumdadır. Sosyal devlet olma ilkesi gereği, devletimiz, yaşa takılan
emeklilerimizin en azından bu sorunlarını çözmelidir. 
Değerli milletvekilleri, sevgi ve saygının yanında
emeklilerimize insanca yaşayabilecekleri bir ücret de vermemiz gerekmektedir.
65 yaş ve üzeri 1 milyonun üstünde kişinin çalıştığı bir ülkede refahtan ve
gelişmiş ekonomiden söz etmemiz mümkün değildir. 
Konuşmama son verirken, Cumhuriyet Halk Partisi seçim
bildirgesindeki emeklilerimize verdiğimiz bir sözün gerçekleşiyor olmasından
duyduğum memnuniyeti ifade ediyor, hepinizi saygıyla selamlıyorum. (CHP
sıralarından alkışlar)
BAŞKAN – Aynı mahiyetteki diğer önerge üzerinde söz
isteyen Hakkâri Milletvekili Nihat Akdoğan.
Buyurun Sayın Akdoğan.
Sizin de süreniz beş dakikadır.
NİHAT AKDOĞAN (Hakkâri) – Sayın Başkan, değerli
milletvekilleri; 68 sıra sayılı Kanun Tasarısı’nın 29’uncu maddesi üzerinde söz
almış bulunuyorum. Yüce heyetinizi saygıyla selamlıyorum.
Değerli arkadaşlar, aslında bugün tam istediğimiz…
Bugün 28 insanın bu… Özellikle bütün ısrarlarımıza rağmen, bütün görüşme
taleplerimize rağmen, bu 28 insandan 6’sı hayatını kaybetti. Arkadaşlarımızın
bugünkü… Arkadaşlarımız eğer Genel Kurulda, burada değilse arkadaşlarımız
bununla ilgili “Yarın bu toplumun karşısında mahcubiyet duymayalım, bu toplum
karşısında vicdanlarımız rahat olsun.” diye çalışmalar içerisindedir. Bugün
bile görüşmeler devam ederken bir sivil insanımız, yaralı insanımız hayatını
kaybetti. Ben gerçekten buradan birçok insanımızın, hangi parti olursa olsun
fark etmiyor, rahatsızlık duyduğuna inanıyorum, vicdanlarımızın bunu kabul
etmediğine inanıyorum. Eğer Hükûmet orada operasyonu yönetenler üzerinde söz
geçiremiyorsa biz seçilenler topluma ne diyeceğiz? Bir bir o insanlar hayatını
kaybedecek ve biz bunlara karşı duyarsız kalacağız. Ve şu anda da 4 tanesinin
durumu ağır. Ben bu konuda bütün siyasi partilerin harekete geçmesi gerektiğini
düşünüyorum. Ne olursa olsun, sivildir, başka bir şeydir ama yaralı insandır.
Hipokrat yemini etmiş insanlar…
İLKNUR İNCEÖZ (Aksaray) – Niye ambulans gidince
getirilmiyor yaralılar, onu da izah et. Ambulanslar geliyor orada güvenli
bölgeye, niye yaralılar oraya getirilmiyor, ateş açılıyor, onu da izah et
kürsüden, herkes duysun. 
NİHAT AKDOĞAN (Devamla) – Bakın, 11 defa gitmiş ve 11
defa da ateş ediliyor.
Bunu ben…
İLKNUR İNCEÖZ (Aksaray) – Gerçekleri saptırma.
NİHAT AKDOĞAN (Devamla) – Bakın, buradan itiraz
etmeyin, lütfen ben sözlerimi tamamlayayım.
İLKNUR İNCEÖZ (Aksaray) – Yok, tutanaklara girdi orada,
gerçekler belli.
BAŞKAN – Müdahale etmeyelim Sayın Milletvekili.
NİHAT AKDOĞAN (Devamla) – Bakın, bir şey söylüyorum.
Beytüşşebap’a gittim, Beytüşşebap’ta…
İLKNUR İNCEÖZ (Aksaray) – Ambulans kaç kere geldi
oraya, onu söyle bakalım.
NİHAT AKDOĞAN (Devamla) – …yirmi metre ötesinde
ambulans şoförü vuruldu. Kim vurdu?
OKTAY ÇANAK (Ordu) – Kim vurdu?
NİHAT ÖZTÜRK (Muğla) – Kim vurdu?
İLKNUR İNCEÖZ (Aksaray) – Kim vurdu, söyle!
NİHAT AKDOĞAN (Devamla) – Oradaki güvenlik güçleri
vurdu, bu bellidir. (AK PARTİ sıralarından gürültüler)
İLKNUR İNCEÖZ (Aksaray) – Yazıklar olsun ya, bu
söylenecek laf mı! 
OKTAY ÇANAK (Ordu) – Yuh, Allah’tan kork!
NİHAT AKDOĞAN (Devamla) – Evet, size yuh.
İLKNUR İNCEÖZ (Aksaray) – Güvenlik güçleri ambulansı
niye vursun? Böyle bir şey olur mu?
NİHAT ÖZTÜRK (Muğla) – Ya, sen söylediğine inanıyor
musun?
NİHAT AKDOĞAN (Devamla) – Bakın, bir şey söyleyeyim,
bakın, bunu açık ve net söyleyeyim. (AK PARTİ sıralarından gürültüler)
OKTAY ÇANAK (Ordu) – Manisa’da niye vurulmuyor?
NİHAT AKDOĞAN (Devamla) – Başkan, susturacak mısınız?
Bir susturun.
NİHAT ÖZTÜRK (Muğla) – Ya, sen polisi…
BAŞKAN – Sayın milletvekilleri… Sayın Hatip, yalnız,
siz de sübut bulmadan birilerini suçlamayın lütfen.
İLKNUR İNCEÖZ (Aksaray) – Çarpıtma!
NİHAT AKDOĞAN (Devamla) – Bakın, bir şey söylüyorum…
İLKNUR İNCEÖZ (Aksaray) – Susmayacağız, yanlış ve yalan
beyanda bulunduğu sürece susmayacağız.
OKTAY ÇANAK (Ordu) – PKK kendisi söylüyor “Ben vurdum.”
diye.
NİHAT AKDOĞAN (Devamla) – Bir şey söylüyorum.
İLKNUR İNCEÖZ (Aksaray) – Yazıklar olsun!
NİHAT AKDOĞAN (Devamla) – Bakın, burası Sur, Sur,
burası Sur, buradaki Suriye değil. Biz geçenlerde de burada söz aldığımızda bir
şey söyledik.
MURAT BAYBATUR (Manisa) – Suriye’ye çevirmeye çalışan
sizsiniz.
NİHAT ÖZTÜRK (Muğla) – Kimden korkuyorsunuz?
NİHAT AKDOĞAN (Devamla) – Bakın, işte Parlamento… Eğer
öyle bir dönüşüm varsa Parlamento iradesini ortaya koymalıdır.
İLKNUR İNCEÖZ (Aksaray) – Sen dön, terör örgütüne söyle
o iradeyi!
OKTAY ÇANAK (Ordu) – Her geldiğinde yalan söylüyorsun
buraya.
GÖKCEN ÖZDOĞAN ENÇ (Antalya) – Hendekleri niye
kapatmadılar?
NİHAT AKDOĞAN (Devamla) – İradesi elinden alınan bir
parlamento var, işte biz buna karşıyız. Parlamentoyu işletmek zorundayız.
OKTAY ÇANAK (Ordu) – Neye karşısın?
NİHAT AKDOĞAN (Devamla) – Neye karşıyız? Türkiye’deki
Kürt sorunundan on üç yıl boyunca siz burada bahsedeceksiniz ama çözüme gelince
çözmeyeceksiniz. 
OKTAY ÇANAK (Ordu) – Sen asıl PKK’ya karşı ol, ondan
sonra gel burada konuş.
BAŞKAN - Sayın milletvekilleri, lütfen müdahale
etmeyin.
NİHAT AKDOĞAN (Devamla) - Bakın, buna bile tahammül
edemiyorsunuz! (AK PARTİ sıralarından gürültüler) Buna bile tahammül
edemiyorsunuz! Sizin…
OKTAY ÇANAK (Ordu) - Polise, askere iftira atıyorsun!
NİHAT AKDOĞAN (Devamla) - Sizin…
OKTAY ÇANAK (Ordu) - Şehide buradan iftira atıyorsun
be!
BAŞKAN - Sayın milletvekilleri, lütfen…
NİHAT AKDOĞAN (Devamla) - Sizin…
OKTAY ÇANAK (Ordu) - Şehide iftira atıyorsun be!
NİHAT AKDOĞAN (Devamla) - Rojava’da, Kürtler bir yerde
söz sahibi olmasın diye siz gittiniz, “Cenevre’ye PYD katılmasın…” 
HASAN TURAN (İstanbul) - PYD terör örgütüdür!
NİHAT AKDOĞAN (Devamla) - Siz kendi içinizdeki sorunu
nasıl çözeceksiniz? 
NİHAT ÖZTÜRK (Muğla) - Burası Türkiye! 
NİHAT AKDOĞAN (Devamla) - Nasıl çözeceksiniz?
OKTAY ÇANAK (Ordu) - Senin derdin Türkiye’deki sorunu
çözmek değil!
NİHAT AKDOĞAN (Devamla) - IŞİD’le mi çözeceksiniz?
OKTAY ÇANAK (Ordu) - Senin sorunun burada çözüm üretmek
değil!
BAŞKAN - Sayın milletvekilleri, lütfen…
NİHAT AKDOĞAN (Devamla) - El Nusra’yla mı çözeceksiniz?
Vicdanlarınızı…
OKTAY ÇANAK (Ordu) - Sen kendi vicdanına bak!
NİHAT ÖZTÜRK (Muğla) - Burası Türkiye, Türkiye!
MURAT BAYBATUR (Manisa) - Sana ne!
NİHAT AKDOĞAN (Devamla) - Nasıl, benim kardeşim değil
mi? Türkmen Dağı’nda ne işiniz var o zaman?
OKTAY ÇANAK (Ordu) - Üç yaşında çocuğu yetim bıraktınız
be!
NİHAT AKDOĞAN (Devamla) - O zaman şunu söyleyeceğiz…
OKTAY ÇANAK (Ordu) - Çocuklarının yanında askeri,
polisi şehit ediyorsun! Neyi konuşuyorsun? 
NİHAT AKDOĞAN (Devamla) - Biz Kürt siyasetinde doğru
olacağız. 
OKTAY ÇANAK (Ordu) - Pazarda eşinin yanında askeri
vuruyorsun, polisi vuruyorsun!
NİHAT AKDOĞAN (Devamla) - Kürtlere yaklaşımımız doğru
olacak.
MURAT BAYBATUR (Manisa) - Hiç alakası yok!
NİHAT AKDOĞAN (Devamla) - Kimseyi düşmanlaştırmayacak.
OKTAY ÇANAK (Ordu) - Git, onu PKK’ya söyle!
MURAT BAYBATUR (Manisa) - Biz PKK’ya düşmanız, PKK’ya!
OKTAY ÇANAK (Ordu) - PKK’ya söyle onu!
NİHAT AKDOĞAN (Devamla) - Siz halka düşmansınız, halka,
halka! (AK PARTİ sıralarından gürültüler)
(Mikrofon otomatik cihaz tarafından kapatıldı) 
BAŞKAN - Sayın milletvekilleri…
NİHAT AKDOĞAN (Devamla) - Başkan… 
BAŞKAN - Sayın Hatip…
NİHAT AKDOĞAN (Devamla) - Başkan, bu tutumunuzu da
kabul etmiyorum. Onlar buraya çıktıklarında herkes sessizce dinliyor, biz
çıktığımızda bizim… (AK PARTİ sıralarından gürültüler) Bu, sizden kaynaklı…
İLKNUR İNCEÖZ (Aksaray) - Yalan söylemiyoruz biz!
MURAT BAYBATUR (Manisa) - İftira atıyorsun, iftira!
BAŞKAN - Sayın Akdoğan, insanları tahkir ederseniz
orayı nasıl frenleyebilirim ben? 
MURAT BAYBATUR (Manisa) - Yalan söylüyorsun, iftira
atıyorsun!
BAŞKAN - Lütfen, ben kaç defa buradan hem sizi temiz
bir dile hem de sayın milletvekillerini bir şekilde, insicamınızı bozmamak
üzere, davet ettim. Ne yapabilirim? 
NİHAT AKDOĞAN (Devamla) - Başkan, bakın…
BAŞKAN - Ne yapabilirim?
NİHAT ÖZTÜRK (Muğla) - Sen “Devlet ambulans şoförünü
öldürüyor.” de, biz susalım(!) 
NİHAT AKDOĞAN (Devamla) - Başkan, burada sabahtan beri
sizi izliyorum. 
BAŞKAN - Herkese aynı şeyi yapıyorum. 
NİHAT AKDOĞAN (Devamla) - Tutumunuzun ne kadar
hakkaniyetli olduğunu da görüyorum(!)
BAŞKAN - Sayın milletvekillerini uyardım, kaç defa
uyardım. Ne yapabilirim?
NİHAT AKDOĞAN (Devamla) - Sizin gitmediğiniz yerlerden
geliyoruz. (AK PARTİ sıralarından gürültüler)
BAŞKAN - Sayın Akdoğan, lütfen, buyurun, yerinize
buyurun.
NİHAT AKDOĞAN (Devamla) - Ben, gerçekten… (AK PARTİ
sıralarından gürültüler)
BAŞKAN - Sayın Akdoğan, bakın, süreniz doldu. Buyurun,
yerinize buyurun.
NİHAT AKDOĞAN (Devamla) - Başkanım, bir şey de
söylemeyelim mi?
BAŞKAN - Süreniz doldu. 
NİHAT AKDOĞAN (Devamla) - Tamam da bu kadar itirazı
susturamadınız.
BAŞKAN - Boş verin, siz onu dışarıda susturursunuz.
Oturursunuz, konuşursunuz.
NİHAT AKDOĞAN (Devamla) - Yok, siz burada susturun.
BAŞKAN - Buyurun, lütfen yerinize. 
Bir sonraki…
NİHAT AKDOĞAN (Devamla) - Ben buradaki tavırlarınızın
çözüm sürecinin… (AK PARTİ sıralarından gürültüler)
NİHAT ÖZTÜRK (Muğla) - Sen kendine laf söyle! 
BAŞKAN - Sayın Akdoğan, lütfen… 
NİHAT AKDOĞAN (Devamla) - Bu kadar insan ölürken bile
bu kadar sessiz kalmanızı protesto ediyorum. (HDP sıralarından alkışlar, AK
PARTİ sıralarından gürültüler)
BAŞKAN - Sayın Akdoğan…
Sayın milletvekilleri, bakın, sabah da aynı şekilde
ifade ettim. Konuşmasını yapan sayın hatiplerin şahıslara ya da güvenlik
güçlerine ve idare makamlarına yönelik kesin ve maddi gerçeklik olarak sunulan…
NİHAT AKDOĞAN (Hakkâri) – Başkan, siz oradan müdahale
edersiniz ama vekillerin burada müdahale etmeye hakları yok. 
BAŞKAN – …ve devlet kurumlarını veya kişileri itham
eden ifadelerle kaba ve yaralayıcı sözlerde bulunmamasını istirham ettim. 
NİHAT AKDOĞAN (Hakkâri) – Siz oradan düzeltirsiniz ama
bunların hakları yok. 
BAŞKAN – Lütfen, sayın hatipleri temiz bir dil
kullanmaya bir kez daha davet ediyorum. 
Buyurun Sayın İnceöz. 
İLKNUR İNCEÖZ (Aksaray) – Sayın Başkanım, biraz evvelki
hatip konuşmasında buradaki sivil ölümlerinden bizleri sorumlu tuttu. Bu
nedenle, 69’a göre sataşmadan söz istiyorum. 
TUĞBA HEZER ÖZTÜRK (Van) – Hükûmet olan sizsiniz. 
BAŞKAN – Buyurun Sayın İnceöz. (AK PARTİ sıralarından
alkışlar)
Lütfen yeni bir sataşmaya meydan vermeyelim. 
İLKNUR İNCEÖZ (Aksaray) – Sayın Başkanım, değerli
milletvekilleri; ben öncelikle… 
HAKAN ÇAVUŞOĞLU (Bursa) – Ambulans gelmiyor, vay, vay,
vay, ambulans… 
NİHAT AKDOĞAN (Hakkâri) – Sen hangi haberden
bahsettiğimi biliyor musun? 
BEHÇET YILDIRIM (Adıyaman) – Nasıl konuşuyorsun ya
oradan! 
BAŞKAN – Sayın milletvekilleri, lütfen sizler de
müdahale etmeyin.
NİHAT AKDOĞAN (Hakkâri) – İnsanlar hayatını kaybediyor
orada, susuyorsunuz. 
BAŞKAN – Sayın milletvekilleri, lütfen… 
BEHÇET YILDIRIM (Adıyaman) – Sayın Başkan, nasıl
konuşuyor!
KEREM ALİ SÜREKLİ (İzmir) – Otur yerine, otur! 
BAŞKAN – Sayın Yıldırım, hatip kürsüde, lütfen…
GÖKCEN ÖZDOĞAN ENÇ (Antalya) – Ekstra süre istiyoruz
Sayın Başkan.
İLKNUR İNCEÖZ (Aksaray) – Sayın Başkanım, tekrar
başlatır mısınız süreyi? 
NİHAT AKDOĞAN (Hakkâri) – Niye orada bizi sustururken
süre vermiyorsunuz o zaman? 
BAŞKAN – Sayın İnceöz, lütfen buyurun. 
IV.- SATAŞMALARA İLİŞKİN KONUŞMALAR (Devam)
13.- Aksaray Milletvekili İlknur İnceöz’ün,
Hakkâri Milletvekili Nihat Akdoğan’ın 68 sıra sayılı Kanun Tasarısı’nın 29’uncu
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
İLKNUR İNCEÖZ (Aksaray) – Sayın Başkanım, değerli
milletvekili arkadaşlarım; ben öncelikle, dün de dâhil olmak üzere, asker,
polis, her biri birilerinin evladı, eşi olan bugüne kadar kaybetmiş olduğumuz,
vatandaşlarımızdan da aynı şekilde şehitlik mertebesine ulaşan tüm
şehitlerimize bu aziz vatanın birliği ve bütünlüğü için canlarını feda etmekten
ve bu mücadeleyi sürdürmekten kaçınmayan, yaralanıp, tedavi olup tekrar o
bölgeye gidip o bölgedeki sivil halka canını, gövdesini koyan şehitlerimizi
rahmetle anıyorum. (AK PARTİ sıralarından alkışlar) 
BURCU ÇELİK ÖZKAN (Muş) – Şehitleri ölüme göndermeyin,
o mazlumları ölüme göndermeyin. 
İLKNUR İNCEÖZ (Devamla) – Bununla beraber, burada bu
gerçekleri çarpıtmamak lazım. Bakın, söylediğiniz, burada, günlerdir Meclisi
gerçekle ilgisi olmayan beyanlarınızla meşgul ettiğiniz olay hiç de öyle
söylediğiniz gibi değil. 
TUĞBA HEZER ÖZTÜRK (Van) – Gördünüz mü? Gittiniz mi? 
GÖKCEN ÖZDOĞAN ENÇ (Antalya) – Sen nerden gördün? 
TUĞBA HEZER ÖZTÜRK (Van) – Biz oradan geliyoruz. 
NİHAT AKDOĞAN (Hakkâri) – Biz oradan geliyoruz. 
İLKNUR İNCEÖZ (Devamla) – Bakın, bahse konu
milletvekili…
GÖKCEN ÖZDOĞAN ENÇ (Antalya) – Hadi be! Sen orada
mıydın, sen nereden gördün?
İLKNUR İNCEÖZ (Devamla) – Görüyorsunuz, görüyorsunuz…
BAŞKAN – Sayın milletvekilleri, müdahale etmeyelim
lütfen. 
İLKNUR İNCEÖZ (Devamla) – …silahlarla, araçlarla oradan
teröristleri kaçırmaya kalktığına dair iddialar var. Bakın, ambulans gidiyor
oraya -dün de burada söyledim- güvenli bölgeye, daha ötesine gidemiyor çünkü
orada teröristler ateş açıyor. 
MURAT BAYBATUR (Manisa) – Çukurlarda bomba var. 
İLKNUR İNCEÖZ (Devamla) – Elbette ki burada çukurlardan
da öteye gidemiyor. Dolayısıyla… 
NİHAT AKDOĞAN (Hakkâri) – Panzerler ateş ediyor,
panzerler! 
İLKNUR İNCEÖZ (Devamla) – Panzerler orada çok zorunuza
gidiyor ama panzerler de şehit olmak için, orada canını vermek için canla başla
çalışan güvenlik görevlilerimiz de dâhil… 
NİHAT AKDOĞAN (Hakkâri) – Bu kadar kan üzerinden
siyaset yapma ya. 
İLKNUR İNCEÖZ (Devamla) – Bunun bir tek sebebi var:
Oradaki vatandaşlarımızı korumak. İşte sizin zorunuza da bu gidiyor, Türk ve
Kürt halkı arasında bir kavga çıkarmak istiyorsunuz. (AK PARTİ sıralarından
alkışlar) 
NİHAT AKDOĞAN (Hakkâri) – Sizin saray sevdanız savaşı
çıkarıyor. 
İLKNUR İNCEÖZ (Devamla) – Doğudan batıya, Anadolu’nun
her tarafında bu şanlı mücadeleyi sonuna kadar sürdürmek için canını ortaya
koyan kardeşlerimiz var, işte bu sizin zorunuza gidiyor. Ambulanslar da oraya
gidiyor, öyle söylendiği gibi asker, polis ambulanslara… Yazıklar olsun! 
(Mikrofon otomatik cihaz tarafından kapatıldı) 
MEHMET EMİN ADIYAMAN (Iğdır) - Merhamet, merhamet.
Yirmi dört saattir Bakanlıktayız, haberin bile yok be.
İLKNUR İNCEÖZ (Devamla) - Bu ifadeleri aynen size iade
ediyorum. Söylendiği gibi değil, terör örgütü tarafından, teröristler
tarafından ambulanslara ateş açılıyor. O gün Sağlık Bakanımız da burada
açıkladı. Artık oradaki vatandaşlarımızı, kardeşlerimizi bu hakikaten yanlış…
BAŞKAN – Sayın İnceöz, bitti süreniz.
İLKNUR İNCEÖZ (Devamla) - …yani baştan aşağıya yanlış
beyanlarla, ifadelerle, algı yönetimleriyle onların geleceğini
çizemeyeceksiniz. (AK PARTİ sıralarından alkışlar)
TUĞBA HEZER ÖZTÜRK (Van) - Onu siz yapıyorsunuz, siz.
Kendinize bakın bir. 
MEHMET EMİN ADIYAMAN (Iğdır) – Sayın Başkan…
BAŞKAN – Sayın Adıyaman, buyurun.
Bir dakika Sayın Adıyaman, tam olarak ne söyledi, ona
göre ben… (AK PARTİ sıralarından gürültüler)
MURAT BAYBATUR (Manisa) – Ne söyledi ya?
BAŞKAN – Bir saniye sayın milletvekilleri…
TUĞBA HEZER ÖZTÜRK (Van) – Açık sataşmada bulundu
Başkan.
MEHMET EMİN ADIYAMAN (Iğdır) – Efendim, doğrudan
grubumuzun hem ismini zikrederek hem “Yazıklar olsun!” dedi.
NİHAT ÖZTÜRK (Muğla) – HDP demedi, PKK dedi.
NİHAT AKDOĞAN (Hakkâri) – Bir de bana “Yazıklar olsun!”
dedi.
İLKNUR İNCEÖZ (Aksaray) – Ya, terör örgütüne laf
söylüyorum, sen niye alınıyorsun?
MEHMET EMİN ADIYAMAN (Iğdır) – Ayrıca, ambulanslarla
ilgili oradaki beyanlarımızın yalan olduğunu söyledi. Tamamen yalan beyanlarda
bulunduğumuzu söyledi.
BAŞKAN – Buyurun Sayın Adıyaman.
İki dakika…
Lütfen yeni bir sataşmaya meydan vermeyelim.
NİHAT AKDOĞAN (Hakkâri) – Başkan, ben de şahsım adına
istiyorum, “Yazıklar olsun!” dedi.
BAŞKAN – Hayır, Sayın Adıyaman onun için söz istedi,
gruba.
14.- Iğdır Milletvekili Mehmet Emin
Adıyaman’ın, Aksaray Milletvekili İlknur İnceöz’ün sataşma nedeniyle yaptığı
konuşması sırasında HDP Grubuna sataşması nedeniyle konuşması
MEHMET EMİN ADIYAMAN (Iğdır) – Sayın Başkan, değerli
milletvekilleri; hepinizi saygıyla selamlıyorum.
Şimdi, değerli arkadaşlar, bakın, gerçekten samimi
olmak lazım. (AK PARTİ sıralarından gürültüler)
İLKNUR İNCEÖZ (Aksaray) – Aynen öyle, aynen.
YUSUF BAŞER (Yozgat) – Aynen öyle.
BAŞKAN – Sayın milletvekilleri, lütfen müdahale
etmeyelim. Sayın milletvekilleri, istirham ediyorum, hatibe müdahale etmeyelim.
MEHMET EMİN ADIYAMAN (Devamla) – Bakın, biz bir
haftadır burada ısrarla 28 kişiden bahsettik. Şimdi, 28 kişinin, 28 sivil
insanın 6’sı hayatlarını kaybetti, 22 kişi kaldı. (AK PARTİ sıralarından
gürültüler)
MURAT BAYBATUR (Manisa) - Çıksınlar, niye duruyorlar
orada? Niye duruyorlar orada?
MEHMET EMİN ADIYAMAN (Devamla) – Bakın, arkadaşlar,
müdahale etmeyin lütfen.
MAHMUT TOĞRUL (Gaziantep) - Bir dinleyin ya, böyle
olmaz Başkan.
BAŞKAN – Sayın milletvekilleri, lütfen müdahale
etmeyelim.
MEHMET EMİN ADIYAMAN (Devamla) – Bakın, yirmi dört
saattir grup başkan vekilimiz ve 3 milletvekilimiz Bakanlıkta bu görüşmeleri
yürütüyor.
YUSUF BAŞER (Yozgat) – Ambulans gidiyor
göndermiyorsunuz, doktor gidiyor göndermiyorsunuz.
MEHMET EMİN ADIYAMAN (Devamla) – Bakın, sayın grup
başkan vekili, son yirmi dört saat içinde yapılan görüşmeler ambulansların
hangi şartlarda geri döndüğünü… 
YUSUF BAŞER (Yozgat) – Teröristler ambulansa ateş
açıyor, haberiniz yok herhâlde.
MEHMET EMİN ADIYAMAN (Devamla) - Lütfen bakın, lütfen
burada hayalî konuşmayın. 
İLKNUR İNCEÖZ (Aksaray) – Asıl siz konuşmayın, asıl siz
konuşmayın böyle hayalî. Tamam. 
MEHMET EMİN ADIYAMAN (Devamla) - Burada açıklamak da
istemiyoruz özel o görüşme şeyini. 
İLKNUR İNCEÖZ (Aksaray) – Mesajlarınız yerine ulaşmıyor
artık, boşuna çırpınmayın.
MEHMET EMİN ADIYAMAN (Devamla) - Bakın onu çok iyi
biliyorsunuz ama burada sadece ceylan koltuklarınızdan kalkıyorsunuz, hayal
ürünü söylüyorsunuz. (AK PARTİ sıralarından gürültüler)
HİLMİ BİLGİN (Sivas) – Hadi be!
YUSUF BAŞER (Yozgat) – Teröristler ateş açıyor
görmüyorsunuz onları, gözleriniz görmüyor.
BAŞKAN – Sayın milletvekilleri… Sayın milletvekilleri,
lütfen… (AK PARTİ sıralarından gürültüler)
MEHMET EMİN ADIYAMAN (Devamla) – Bakın, bizim, 28
insanın 22’si… Arkadaşlar, her an sayıları artıyor, artacaktır. 
HİLMİ BİLGİN (Sivas) – Çıksınlar, çıksınlar!
MEHMET EMİN ADIYAMAN (Devamla) – Burada sivil
insanlardan bahsediyoruz. Kaldı ki sivil değil…
YUSUF BAŞER (Yozgat) – Terörist, terörist!
MEHMET EMİN ADIYAMAN (Devamla) – Öyle olsa bile almak
göreviniz, hukuk devletinin görevi. (AK PARTİ sıralarından gürültüler) 
YUSUF BAŞER (Yozgat) – Niye gelmiyor kardeşim?
MEHMET EMİN ADIYAMAN (Devamla) – Bakın, işte
anlayışınız bu.
YUSUF BAŞER (Yozgat) – Senin anlayışın o işte.
GÖKCEN ÖZDOĞAN ENÇ (Antalya) – Teslim olsun, teslim!
BAŞKAN – Sayın milletvekilleri, müdahale etmeyelim
lütfen.
MEHMET EMİN ADIYAMAN (Devamla) – Suçlu olsalar dahi
demokratik hukuk devletinin görevi yaralıları almaktır, onların yaşam hakkını
temin etmektir. 
HİLMİ BİLGİN (Sivas) – Vermiyorsunuz, vermiyorsunuz!
MEHMET EMİN ADIYAMAN (Devamla) – Biz ısrarla 28
sivilden bahsediyoruz.
MURAT BAYBATUR (Manisa) – Müsaade etmiyorsunuz!
YUSUF BAŞER (Yozgat) – Vermiyorsunuz, ateş açıyorsunuz!
Burada konuşuyorsun!
MEHMET EMİN ADIYAMAN (Devamla) – Yani böyle gürültü
patırtıyla, karambolle, hayal ürünü cümlelerle gerçeği çarpıtmaya
çalışıyorsunuz, çok ayıp! (AK PARTİ sıralarından gürültüler)
(Mikrofon otomatik cihaz tarafından kapatıldı) 
YUSUF BAŞER (Yozgat) – Aynı kendini anlatıyorsun.
BAŞKAN – Sayın milletvekilleri, lütfen… 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (Devam)
BAŞKAN - Aynı mahiyetteki önergeleri oylarınıza
sunuyorum: Kabul edenler… Kabul etmeyenler… Aynı mahiyetteki önergeler kabul
edilmemiştir.
29’uncu maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir. 
Birleşime kırk beş dakika ara veriyorum.
Kapanma
Saati: 19.39
ALTINCI OTURUM
Açılma Saati: 20.34
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 34’üncü Birleşiminin
Altıncı Oturumunu açıyorum. 
68 sıra sayılı Kanun Tasarısı’nın görüşmelerine
kaldığımız yerden devam edeceğiz.
Komisyon? Burada.
Hükûmet? Burada.
30’uncu madde üzerinde üç önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı’nın 30’uncu
maddesinin son fıkrasının son cümlesinde yer alan “bu şekilde” ibaresinin “bu
fıkraya tabi olarak” şeklinde değiştirilmesini arz ve teklif ederiz.
 Arzu Erdem Mehmet
Günal Erhan Usta
 İstanbul Antalya Samsun
 Mustafa Kalaycı Deniz
Depboylu Emin Haluk Ayhan
 Konya Aydın Denizli
 İsmail Faruk Aksu 
 İstanbul
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 30’uncu maddesinin aşağıdaki şekilde değiştirilmesini arz
ve teklif ederiz. 
 Bülent Kuşoğlu Mahmut
Tanal Seyit Torun
 Ankara İstanbul Ordu
 Musa Çam Lale
Karabıyık Uğur Bayraktutan
 İzmir Bursa Artvin
 Hüseyin Yıldız 
 Aydın
MADDE 30 - 5510 sayılı Kanuna aşağıdaki ek madde
eklenmiştir.
"EK MADDE 11 - 4 üncü maddenin birinci fıkrasının
(c) bendi kapsamında sigortalı sayılanlardan, doğum veya evlat edinmeye bağlı
olarak ilgili mevzuatına göre yarım zamanlı çalışma hakkından yararlanmaları
nedeniyle mali hakları ile sosyal yardımları yarım ödenenlerin, bu şekilde
ödeme yapılan döneme ilişkin fiili hizmet süreleri ile prim ödeme gün sayıları
yarım olarak hesaplanır. Yarım zamanlı olarak çalışılmaya başlanan günü izleyen
aybaşından itibaren normal zamanlı çalışılması halinde ödenmesi gereken sigorta
primine esas aylık kazanç ya da emekli keseneğine esas aylık tutarının yarısı
üzerinden sigorta primi veya emekli keseneği ödenir. Ancak, bunların genel
sağlık sigortası primi sigortalı ve işveren yükümlülüğünde herhangi bir
değişiklik yapılmaksızın sigorta primine esas aylık kazanç ya da emekli
keseneğine esas aylık tutarının tamamı üzerinden ödenir. Bu maddenin primlerin
ve prim ödeme gün sayılarının yarım olarak uygulanacağına dair hükümleri yarım
zamanlı çalışanlardan ek 3 üncü madde uyarınca ilave prim ödeyenler hakkında da
uygulanır.
4 üncü maddenin birinci fıkrasının (c) bendine tabi
sigortalılardan ilgili mevzuatına göre yarım zamanlı çalışma hakkından
yararlanmaları nedeniyle mali hakları ile sosyal yardımları yarım ödenenlerin
eksik çalışılan süreleri, kendilerinin ya da hak sahiplerinin yazılı talepte
bulunmaları halinde bu Kanunun yürürlüğe girdiği tarihten sonra ilk defa 4 üncü
maddenin birinci fıkrasının (c) bendi kapsamında sigortalı olarak çalışanların
41 inci maddede belirtilen esaslara göre, haklarında mülga hükümleri de dahil
5434 sayılı Kanun hükümleri uygulananların ise müracaat ettikleri tarihteki
emekli keseneğine esas aylık tutarına ilişkin tüm unsurlar üzerinden güncel katsayılar
ile kesenek ve karşılık oranlarına göre hesaplanan borcu kendilerine tebliğ
edildiği tarihten itibaren bir ay içinde ödemeleri şartıyla hizmet sürelerine
eklenir.
40 ıncı maddede bulunan tablonun (13) ve (14) numaralı
sıralarında, 49 uncu maddenin ikinci fıkrasında belirtilen sigortalıların yarım
zamanlı olarak çalışılan sürelere ilişkin fiili hizmet süresi zammı ve itibari
hizmet süresi yarısı kadar uygulanır. Emeklilikte ek gösterge ile makam ve
görev tazminatına hak kazanılmasında aranan süreler açısından bu şekilde
çalışılan dönemdeki hizmet süreleri de yarım olarak dikkate alınır."
BAŞKAN – Şimdi maddeye en aykırı önergeyi okutup işleme
alacağım.
Türkiye Büyük Millet Meclisi
Başkanlığına
Görüşülmekte olan 68 sıra sayılı Kanun Tasarısı’nın
30’uncu maddesinin tasarı metninden çıkarılmasını arz ve teklif ederiz.
 Çağlar Demirel İdris
Baluken Dirayet Taşdemir
 Diyarbakır Diyarbakır Ağrı
 Filiz Kerestecioğlu Demir Gülser
Yıldırım Bedia Özgökçe Ertan
 İstanbul Mardin Van
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Sayın Başkanım.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Sayın Başkanım.
BAŞKAN – Gerekçeyi okutuyorum:
Gerekçe: 
Maddeyle kadınların yarı zamanlı çalışmaları durumunda
primlerinin hesaplanması üzerinden bir değişiklik yapılması amaçlanmıştır.
Ancak kadınlara getirilen yarı zamanlı çalışmayla kadınları ücretli emek gücü
içinde eğreti bir bileşen hâline getirmek ve kadın emeğinin değerini daha da
ucuzlatmak istenmektedir. 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 30’uncu maddesinin aşağıdaki şekilde değiştirilmesini arz
ve teklif ederiz.
Hüseyin Yıldız (Aydın) ve
arkadaşları
MADDE 30 - 5510 sayılı Kanun’a aşağıdaki ek madde
eklenmiştir.
"EK MADDE 11 - 4 üncü maddenin birinci fıkrasının
(c) bendi kapsamında sigortalı sayılanlardan, doğum veya evlat edinmeye bağlı
olarak ilgili mevzuatına göre yarım zamanlı çalışma hakkından yararlanmaları
nedeniyle mali hakları ile sosyal yardımları yarım ödenenlerin, bu şekilde
ödeme yapılan döneme ilişkin fiili hizmet süreleri ile prim ödeme gün sayıları
yarım olarak hesaplanır. Yarım zamanlı olarak çalışılmaya başlanan günü izleyen
aybaşından itibaren normal zamanlı çalışılması halinde ödenmesi gereken sigorta
primine esas aylık kazanç ya da emekli keseneğine esas aylık tutarının yarısı
üzerinden sigorta primi veya emekli keseneği ödenir. Ancak, bunların genel
sağlık sigortası primi sigortalı ve işveren yükümlülüğünde herhangi bir
değişiklik yapılmaksızın sigorta primine esas aylık kazanç ya da emekli
keseneğine esas aylık tutarının tamamı üzerinden ödenir. Bu maddenin primlerin
ve prim ödeme gün sayılarının yarım olarak uygulanacağına dair hükümleri yarım
zamanlı çalışanlardan ek 3 üncü madde uyarınca ilave prim ödeyenler hakkında da
uygulanır.
4 üncü maddenin birinci fıkrasının (c) bendine tabi
sigortalılardan ilgili mevzuatına göre yarım zamanlı çalışma hakkından
yararlanmaları nedeniyle mali hakları ile sosyal yardımları yarım ödenenlerin
eksik çalışılan süreleri, kendilerinin ya da hak sahiplerinin yazılı talepte
bulunmaları halinde bu Kanunun yürürlüğe girdiği tarihten sonra ilk defa 4 üncü
maddenin birinci fıkrasının (c) bendi kapsamında sigortalı olarak çalışanların
41 inci maddede belirtilen esaslara göre, haklarında mülga hükümleri de dahil
5434 sayılı Kanun hükümleri uygulananların ise müracaat ettikleri tarihteki
emekli keseneğine esas aylık tutarına ilişkin tüm unsurlar üzerinden güncel
katsayılar ile kesenek ve karşılık oranlarına göre hesaplanan borcu kendilerine
tebliğ edildiği tarihten itibaren bir ay içinde ödemeleri şartıyla hizmet
sürelerine eklenir.
40 ıncı maddede bulunan tablonun (13) ve (14) numaralı
sıralarında, 49 uncu maddenin ikinci fıkrasında belirtilen sigortalıların yarım
zamanlı olarak çalışılan sürelere ilişkin fiili hizmet süresi zammı ve itibari
hizmet süresi yarısı kadar uygulanır. Emeklilikte ek gösterge ile makam ve
görev tazminatına hak kazanılmasında aranan süreler açısından bu şekilde
çalışılan dönemdeki hizmet süreleri de yarım olarak dikkate alınır."
BAŞKAN — Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir)
Katılmıyoruz Başkanım.
BAŞKAN — Hükümet katılıyor mu?
ÇEVRE VE ŞEHIRCILIK BAKANI FATMA GÜLDEMET SARI (Adana)
—Katılmıyoruz Başkanım.
BAŞKAN — Önerge üzerinde söz isteyen Aydın Milletvekili
Hüseyin Yıldız.
Buyurun Sayın Yıldız, (CHP sıralarından alkışlar)
Süreniz beş dakikadır. 
HÜSEYİN YILDIZ (Aydın) — Sayın Başkanım, değerli
milletvekillerim; bir Aydın milletvekili olarak 2007'de çıkan yasaya göre
Aydın'da jeotermalle ilgili, jeotermal santral kurulması için bir yasa
çıkarıldı. Bu yasa özel çıkarılmış bir yasa arkadaşlar. Şu an Aydın, nüfusunun
yüzde 80'i tarımla geçinen bir ilimiz. Jeotermal santraller kurulduktan sonra -ortalama
yılda 200 milyon dolar incir ihracatımızı yaparken- daha dün ilk 20 milyon
dolarlık incir ihracatımızda maalesef Hırvatistan'dan incirlerimiz geri geldi.
Değerli dostlar, değerli arkadaşlar; bugün bir kum
ocağı açarken bile ÇED raporu istenirken o 2007'de çıkan yasaya göre jeotermal
santraller için, üzülerek söylüyorum, ÇED raporunu çıkardılar.
Bugün Amerika’da, İtalya’da, Fransa’da çöpe atılan o
santrali tekrar o şirketler gidip çöpten aldılar, getirdiler, Aydın’da
jeotermal santral kurdular değerli arkadaşlar. Şu an, üzülerek söylüyorum,
kükürt oranı yüzde 180 arttı. Yıllardan beri, dedemizden, babamızdan kalan
bütün incirlerimiz, zeytinlerimiz maalesef kesilmektedir. Ben burada
huzurunuzda sesleniyorum, Çevre ve Şehircilik Bakanı burada, kendisi Adanalı,
çiftçiliğin ne olduğunu çok iyi bilir, özellikle rica ediyorum sizden, yarın
çevre il müdürünüzü arayın, bir ölçüm yaptırın. Değerli arkadaşlar, jeotermal
santral kurulurken, yeni bir teknolojiye ulaşıldı, o teknolojiyle, üretilen
enerji soğutularak çıkıyor. O zaman ne kükürtdioksit ortaya çıkar ne de ovamız
ve incirimiz, zeytinimiz zarar görür. 
3-4 tane şirket para kazansın diye 1 milyonluk nüfus
göç vermektedir. Bugün daha yeni telefon açtı arkadaşlar, İncirliova,
Germencik, Efeler merkez, Köşk ve Sultanhisar boşalmak zorunda kalmış, İzmir’e
taşınıyorlar, başka yerlere taşınıyorlar. 2002 yılında Aydın’da 8 milletvekili
varken -üzülerek söylüyorum, göç alan bir ilden göç veren bir ile döndük- şu an
Aydın 7 milletvekiliyle temsil ediliyor. Değerli arkadaşlar, Aydın 2002’de
AKP’ye 4 milletvekili verdi, 2007’de 3 milletvekili verdi, 2011’de 3
milletvekili verdi, 2015’te 3 milletvekili verdi yani Aydın’a bu reva mı, size
soruyorum? 
Değerli arkadaşlar, o yasada, sadece 3
tane şirketi zengin etmek için, bugün Aydın Büyükşehir Belediyesi, eğer evler
ısıtılırsa veya ben veya oradaki çiftçi seracılık yaptığı takdirde gidip o
şirketlerden izin almak zorunda yani kişilere özel kanun çıktı. Böyle bir özel
kanun çıkabilir mi?
Değerli Bakanım, siz Adanalısınız. Sizler muhakkak
Çukurova… Çukurova büyük bir ovadır. Bugün çiftçinin durumunu çok iyi
biliyorsunuz. 2002’den beri yaptığınız politikalardan dolayı çiftçi zor
durumda. 
Arkadaşlar, Türkiye’de üretilen incirin yüzde 63’ü
Aydın’da üretiliyor, kestanenin yüzde 36’sı Aydın’da üretiliyor, pamuğun yüzde
15’i Aydın’da üretiliyor. Göreceksiniz, önümüzdeki dönem bu bölgelerde ne incir
olacak ne zeytin olacak ne de pamuk olacak. Bunun önlemini acilen almamız
lazım. 2007’de çıkan yasayı tekrar gündeme getirip bu yasayı değiştirmemiz
lazım.
Hepinize teşekkür ediyorum arkadaşlar. (CHP
sıralarından alkışlar)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Sonraki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 30’uncu maddesinin son fıkrasının son
cümlesinde yer alan “bu şekilde” ibaresinin “bu fıkraya tabi olarak” şeklinde
değiştirilmesini arz ve teklif ederiz.
Arzu Erdem (İstanbul) ve
arkadaşları
BAŞKAN – Komisyon önergeye katılıyor mu? 
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkanım.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkanım.
BAŞKAN – Önerge üzerinde söz isteyen İstanbul
Milletvekili Arzu Erdem. 
Buyurun Sayın Erdem. (MHP sıralarından alkışlar)
ARZU ERDEM (İstanbul) – Teşekkür ederim Sayın Başkan.
Değerli milletvekilleri, bugün yine Sur’da şehitlerimiz
var, hepsini rahmetle anıyorum, ailelerine sabır diliyorum. Büyük Türk
milletimizin başı sağ olsun.
Dün Osmanlı Devleti’nin 717’nci kuruluş yıl dönümüydü.
Büyük Türk milleti zengin bir tarihî birikime sahiptir. Büyük Türk milleti bu
zengin tarihî birikimini gelecek nesillere taşımakla ve gelecek nesillerin
tarihlerini tanımalarını sağlamakla mükelleftir. Temelleri sağlam bir devlet
geleneğine sahip olan milletimiz 3 kıtaya hükmeden bir cihan devletinin
mirasçısıdır. Ecdadımız bir cihan devleti kurmuştur. Osmanlı Devleti’nin
kuruluşu kutlu olsun. Şanlı Osmanlı’nın torunları olmanın gururunu yaşıyoruz.
Allah cihana hükmetmeyi büyük Türk milletine nasip etsin.
Değerli milletvekilleri, Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı’nın 30’uncu maddesi
üzerine Milliyetçi Hareket Partisinin vermiş olduğu önerge üzerine söz almış
bulunmaktayım. Yüce Meclisi saygılarımla selamlıyorum.
Bu torba yasaya annelerin yarı zamanlı çalışma hakkı
nedeniyle mali hakları ve sosyal yardımların verilmesi de girmiştir. Demek ki
on üç yıl bu konuyu çözmeye yetmemiş. Temennimiz kalıcı, köklü çözümler
üretebilmemizdir ve aziz milletimizin haklı taleplerini yerine getirmektir.
Kürsüye çıkan milletvekili arkadaşlarımız bir ağızdan “Annelik kutsaldır.” demişlerdir,
“Annelik fedakârlık” demişlerdir, “Annelik sabır ve hoşgörüdür.” demişlerdir,
“Annelik evladı için gözünü kırpmadan hayatını feda etmektir.” demişlerdir.
Anneliği sözcüklere sığdırmak o kadar zor ki özellikle de evladını yetiştirip
kutsal görev olan askerlik için gönderen ve evladının ay yıldızlı bayrağa
sarılı tabutunu teslim alan annelerimize tekrar tekrar sabır diliyorum. Ne
güzeldir, ne zordur annelik.
Değerli milletvekilleri, bugün anne adaylarımız ve
annelerimizin birçok sorunla karşı karşıya olduğunu hepimiz biliyoruz. Bana
gelen sayısız talepler eminim sizlere de geliyordur. Sigorta tescil tarihinden
önce doğum yapan annelerin doğum borçlanmasından faydalanmak istediğini eminim
sizler de biliyorsunuz. Haklı bir talep olduğunu da biliyorsunuzdur. Sigorta
giriş tarihinden sonra doğum yapan anne 3 çocuğa kadar borçlanma yapıp toplamda
altı yıl sigorta primi borçlanma hakkına sahipken, sigorta giriş tarihinden
önce doğum yapan anneler ise hiçbir şekilde borçlanma hakkından yararlanamıyorlar.
Annelerimiz bu konuda mağdurlar ve bu mağduriyetlerini her gün dile
getirmekteler. Maalesef ülkemizde hâlâ doğum borçlanması yapamayan mağdur
annelerimiz vardır. Erkeklerin sigorta öncesi askerlikleri borçlandırılırken
annelerin sigorta öncesi doğumları borçlandırılmamaktadır. Bu durum Anayasa’nın
eşitlik ilkesiyle bağdaşmadığı gibi, kadın-erkek eşitliğinin önünde engel
teşkil etmektedir. Bu dünyada her şeyin bedelini ödeyebiliriz belki ama
annelerimizin hakkını ödeyemeyiz.
Değerli
milletvekilleri, hazır söz almışken başka bir konuya daha değinmek istiyorum.
Eğitim müfredatımızda kullanılan kitaplar ve bu kitaplarda yer alan sorular:
Üç
örnek vermek istiyorum sadece ve dikkatle dinlemenizi rica edeceğim.
İlkokul
birinci sınıf Hayat Bilgisi kitaplarında yer alan test sorusu: Yurdumuzu
düşmanlardan kim kurtarmıştır çocuklar?
A)
Mustafa Kemal Atatürk
B)
Recep Tayyip Erdoğan
C)
Abdullah Gül
Yine,
ilköğretim test kitabında yer alan test sorusu: Cumhuriyeti kim kurmuştur
çocuklar?
Sorunun
şıkları:
A)
Mustafa Kemal Atatürk
B)
Fatih Sultan Mehmet
C)
Recep Tayyip Erdoğan
Ve
son olarak yine bir ilköğretim kitabından test sorusu: İlk Cumhurbaşkanımız
kimdir?
A)
Süleyman Demirel
B)
İbrahim Tatlıses
C)
Mustafa Kemal Atatürk
Benim
bu sorular karşısında söylenecek çok sözüm var, lakin "Sözün bittiği
yer." diyorum ve konuyu burada oturan tüm milletvekili arkadaşlarımızın
vicdanlarına bırakıyorum. 
Ve
sözlerime, yurdumuzu düşmanlardan kurtaran, cumhuriyetin kurucusu ve ilk
Cumhurbaşkanımız Ulu Önder Mustafa Kemal Atatürk'ün sözleriyle son vermek
istiyorum. (MHP ve CHP sıralarından alkışlar) 
"Ben
her şeyden önce bir Türk milliyetçisiyim. Böyle doğdum. Böyle öleceğim. Türk
birliğinin, bir gün hakikat olacağına inancım vardır. Ben görmesem bile,
gözlerimi dünyaya onun rüyaları için kapatacağım. Türk birliğine inanıyorum,
onu görüyorum. Yarının tarihi, yeni fasıllarını Türk birliğiyle açacaktır.
Dünya sükûnunu bu fasıllar içinde bulacaktır. Türk'ün varlığı bu köhne âleme
yeni ufuklar açacak, güneş ne demek, ufuk ne demek, o zaman görülecek."
Saygılarımı
sunuyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
30’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
31’inci
madde üzerinde üç adet önerge vardır, okutuyorum: 

Türkiye Büyük Millet Meclisi Başkanlığına.
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 31’inci maddesinde yer alan "bendi
kapsamında" ibarelerinin "bendine tabi olarak" şeklinde şekilde
değiştirilmesini arz ve teklif ederiz.

 Mehmet
Günal  Erhan Usta İsmail
Faruk Aksu
 Antalya Samsun İstanbul
 Arzu
Erdem Ahmet Selim Yurdakul Emin Haluk
Ayhan
 İstanbul Antalya Denizli
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 31'inci maddesinin aşağıdaki şekilde değiştirilmesini arz
ve teklif ederiz. 
 Bülent Kuşoğlu Burcu
Köksal Mahmut Tanal
 Ankara Afyonkarahisar İstanbul
 Seyit Torun Musa
Çam Ordu İzmir 
MADDE 31- 5510 sayılı Kanunun geçici 14 üncü maddesinin
birinci fıkrasına "sosyal güvenlik destek primi ödeyerek çalışmaya devam
edenler hakkında" ibaresinden sonra gelmek üzere "; bu Kanunun 4 üncü
maddesinin birinci fıkrasının (b) bendi kapsamında çalışmaya başlayanlar hariç
olmak üzere" ibaresi eklenmiş, aynı fıkranın (b) bendi, (d) bendinin
birinci ve üçüncü cümlelerinde yer alan "ve (b)" ibareleri ile
maddenin dördüncü ve beşinci fıkraları yürürlükten kaldırılmış ve aynı maddeye
aşağıdaki fıkra ilave edilmiştir.
"Bu Kanunun yürürlüğe girdiği tarihten önce
iştirakçi veya sigortalı olup, bu Kanunun yürürlüğe girdiği tarihten önce ya da
sonra malullük, yaşlılık veya emekli aylığı bağlananlardan, 4 üncü maddenin
birinci fıkrasının (b) bendi kapsamında çalışanlar hakkında, bu fıkranın
yürürlüğe girdiği tarih itibarıyla sosyal güvenlik destek primine tabi olma
bakımından bu Kanunla yürürlükten kaldırılan ilgili Kanun hükümleri uygulanmaz.
Bunlar hakkında, 6 ncı maddenin birinci fıkrasının (n) bendi veya 30 uncu
maddenin üçüncü fıkrası hükmü uygulanır. Bu Kanunun yürürlüğe girdiği tarihten
önce iştirakçi olup, bu Kanunun yürürlüğe girdiği tarihten önce ya da sonra 5434
sayılı Kanun hükümlerine göre vazife malullüğü aylığı bağlananlardan 4 üncü
maddenin birinci fıkrasının (b) bendi kapsamında çalışanlar hakkında ise; bu
fıkranın yürürlüğe girdiği tarih itibarıyla, sosyal güvenlik destek primine
ilişkin hükümler uygulanmaksızın ve genel sağlık sigortası primi alınmaksızın
iş kazası ve meslek hastalığı sigortası hükümleri ile yazılı talepleri halinde
uzun vadeli sigorta kolları hükümleri uygulanır."
BAŞKAN – Şimdi maddeye en aykırı önergeyi okutup işleme
alacağım. 
Türkiye Büyük Millet Meclisi
Başkanlığına
Görüşülmekte olan 68 sıra sayılı Kanun Tasarısı’nın
31’inci maddesinin tasarı metninden çıkarılmasını arz ve teklif ederiz. 

 Çağlar Demirel İdris Baluken Dirayet
Taşdemir
 Diyarbakır Diyarbakır Ağrı
 Filiz
Kerestecioğlu Demir Gülser Yıldırım Feleknas
Uca 
 İstanbul Mardin Diyarbakır
 Mahmut
Celadet Gaydalı 
 Bitlis

BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkanım.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkanım.
BAŞKAN – Önerge üzerinde söz isteyen, Bitlis
Milletvekili Mahmut Celadet Gaydalı’dır. (HDP sıralarından alkışlar)
Buyurun, beş dakikalık sürenizi başlatıyorum.
MAHMUT CELADET GAYDALI (Bitlis) – Teşekkür ederim.
Sayın Başkan, değerli milletvekilleri, partim ve grubum
adına görüşülmekte olan 68 sıra sayılı Gelir Vergisi Kanunu ile Bazı Kanunlarda
Değişiklik Yapılmasına Dair Kanun Tasarısı’nın 31’inci maddesi üzerinde verilen
önerge üzerine söz almış bulunuyorum.
Bu torba yasalar bir sürü hatip tarafından gayet güzel
eleştirildi. Artık bu torbalıktan da çıktı, dilenci torbasına döndü gibi
gözüküyor. Aslında yamalı bohça. Ne rengi ne şekli ne deseni hiç birbirine
benzemeyen bir sürü yamayla bunları geçiştirip duruyoruz. Tabii, AKP’li
hatipler de çoğu zaman torba yasayı şöyle savunmuşlardır: “Seçim meydanlarında
halka verdiğimiz sözleri yerine getirmek için bu uygulamayı yapıyoruz.” Sizlere
ve Sayın Başbakana Bitlis mitinginde verdiği sözü -“Tatvan’a havaalanı
yapacağım.”- hatırlatmak istiyorum. Bu sözü sizlere periyodik ve sistematik bir
şekilde hatırlatacağımı şimdiden belirteyim.
Günümüzde modern devletler şiddet
tekeline sahip meşru güçlerdir. Bu gücü devletler uluslararası ve ulusal hukuk
normları çerçevesinde kullanmak zorundadır. Bu normların hiçe sayıldığı
ortamlarda devlet demokrasi, adalet, özgürlük, eşitlik gibi temel vasıflarını
yitirerek modern öncesi vahşi kalıplara geri döner. Böylesi bir ortamda devleti
yönetenlerce yaşamın, hakikatlerin, insani değerlerin, evrensel normların
hiçbir anlamı kalmaz. Barış, çözüm ve diyalog talepleri karşılıksız kalır.
Devlet her defasında çok daha büyük bir şiddet dalgasıyla tüm suçlarıyla
birlikte hakikatlerin üzerini örtmeye çalışır. 
Değerli milletvekilleri, maalesef, bugün
Türkiye'de yaşadığımız durum tam olarak bu duruma örnek olarak karşımızda
durmaktadır. Bugün sokağa çıkma yasakları süresince devletin uyguladığı
şiddetin uluslararası ve ulusal hukuk normlarını hiçe saydığını, yaşamı,
hakikatleri, insani değerleri ve evrensel normları yok ettiğini, toplumsal
kutuplaşmayı her geçen gün daha da artırdığını üzülerek belirtiyorum.
Ayşe öğretmen olayı, akademisyenlerin imzası karşısında
başlatılan linç kampanyası hakikatlerin nasıl karartıldığını, barış ve çözüm
taleplerinin nasıl susturulduğunu göstermesi açısından oldukça elzemdir.
Ayrıca, bu olaylar bizi nasıl bir Türkiye'nin beklediğini ve bugün Hükûmet
eliyle nasıl bir Türkiye inşa edildiğini göstermesi açısından oldukça
önemlidir. En ufak bir eleştiriyi, toplumsal muhalefeti, farklı bir yaşam
tarzını kabullenemeyen, kendileri gibi düşünmeyenin hain olduğu, vatandaş
olarak bile görülmemesi gerektiği, güruh olarak nitelendirildiği bir
Türkiye’yle karşı karşıyayız. “Demokratik bir cumhuriyet inşa edelim.” derken
bir korku imparatorluğunun inşa edildiğini görmek durumundayız.
Değerli milletvekilleri, bugün, Anayasa’nın
değiştirilmesi ve sivil bir anayasa yapılması söz konusu. Lakin, bugün yeni bir
anayasa için komisyon kurmak isteyen iktidar, 1982 Anayasası’nın bile çok
gerisine düşen uygulamaları hayata geçirmiş durumdadır. Bu durum geleceğimiz
açısından oldukça kaygı vericidir.
Değerli milletvekilleri, bugün ihtiyacımız olan tek şey
birbirimizi anlamak ve sorunlarımızı diyalogla çözmektir. Aksi takdirde savaş
ağırlaşarak devam edecektir. Siyaset sorunu ağırlaştırma değil, çözüm
mercisidir ancak o zaman topluma karşı olan sorumluluğumuzu yerine getirmiş
oluruz. 
Burada hiçbir şey olmuyor gibi, ülkenin can yakıcı
sorunlarıyla ilgisi olmayan konuların görüşülmek zorunda bırakılması, Meclisin
topluma yabancılaştırılmasına neden olmaktadır. Bugün toplumun can yakıcı
sorunları baypas edilerek Meclisin gündeminin oluşturulması hepimizin
zararınadır. Burada Meclisin gündemi meşgul edilirken toplumsal barışımızın,
ortak geleceğimizin, barışın elimizden kaydığını görmek durumundayız. 
Hepinizi saygıyla selamlıyorum. (HDP sıralarından
alkışlar) 
BAŞKAN – Teşekkürler Sayın Gaydalı. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
İLKNUR İNCEÖZ (Aksaray) – Sayın Başkan…
BAŞKAN – Sayın İnceöz…
İLKNUR İNCEÖZ (Aksaray) – Sayın Başkanım, hatibin
konuşmasında çok ciddi anlamda bir sataşma var yani sakin sakin söylerken…
BAŞKAN – Pardon, biraz yüksek sesle alabilir miyim. 
İLKNUR İNCEÖZ (Aksaray) – Hatibin konuşmasında çok
ciddi bir sataşma vardı. Devletin bütün ölümlerden, katliamlardan sorumlu
olduğunu söyledi, bununla beraber şiddet uyguladığı… Kendisi gibi düşünmediği
herkesi vatan haini olarak addetmiştir. Tabii, bu suçlamaların hiçbirisini
kabul etmediğimizi belirmek istiyorum. Yani, sataşmadan mümkünse söz istiyorum.

BAŞKAN – Tutanaklara geçti Sayın İnceöz, dilerseniz…
İLKNUR İNCEÖZ (Aksaray) – O zaman bir cümle daha ilave
etmek istiyorum. 
BAŞKAN – Evet, buyurun.
İLKNUR İNCEÖZ (Aksaray) – Yine, konuşmasında savaştan
bahsetti. Tekrar tekrar söyleyeceğiz: Burada bir savaş yoktur, terörle mücadele
vardır. Sokağa çıkma yasaklarının uygulanmasının tek bir sebebi vardır ki
oradaki sivil vatandaşlarımızın can kaybının olmaması, can güvenliğini temin
etmektir, terörle mücadelenin de sıhhatli yürümesidir. Bunu da belirtmek
istiyorum. (AK PARTİ sıralarından alkışlar) 
BAŞKAN – Teşekkür ediyorum. 
Evet, diğer önergeyi okutuyorum.
Buyurun.
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 31'inci maddesinin aşağıdaki şekilde değiştirilmesini arz
ve teklif ederiz. 
Burcu Köksal (Afyonkarahisar)
ve arkadaşları
MADDE 31- 5510 sayılı Kanunun geçici 14 üncü maddesinin
birinci fıkrasına "sosyal güvenlik destek primi ödeyerek çalışmaya devam
edenler hakkında" ibaresinden sonra gelmek üzere"; bu Kanunun 4 üncü
maddesinin birinci fıkrasının (b) bendi kapsamında çalışmaya başlayanlar hariç olmak
üzere" ibaresi eklenmiş, aynı fıkranın (b) bendi, (d) bendinin birinci ve
üçüncü cümlelerinde yer alan "ve (b)" ibareleri ile maddenin dördüncü
ve beşinci fıkraları yürürlükten kaldırılmış ve aynı maddeye aşağıdaki fıkra
ilave edilmiştir. 
"Bu Kanunun yürürlüğe girdiği tarihten önce
iştirakçi veya sigortalı olup, bu Kanunun yürürlüğe girdiği tarihten önce ya da
sonra malullük, yaşlılık veya emekli aylığı bağlananlardan, 4 üncü maddenin
birinci fıkrasının (b) bendi kapsamında çalışanlar hakkında, bu fıkranın
yürürlüğe girdiği tarih itibarıyla sosyal güvenlik destek primine tabi olma
bakımından bu Kanunla yürürlükten kaldırılan ilgili Kanun hükümleri uygulanmaz.
Bunlar hakkında, 6 ncı maddenin birinci fıkrasının (n) bendi veya 30 uncu
maddenin üçüncü fıkrası hükmü uygulanır. Bu Kanunun yürürlüğe girdiği tarihten
önce iştirakçi olup, bu Kanunun yürürlüğe girdiği tarihten önce ya da sonra
5434 sayılı Kanun hükümlerine göre vazife malullüğü aylığı bağlananlardan 4
üncü maddenin birinci fıkrasının (b) bendi kapsamında çalışanlar hakkında ise;
bu fıkranın yürürlüğe girdiği tarih itibarıyla, sosyal güvenlik destek primine
ilişkin hükümler uygulanmaksızın ve genel sağlık sigortası primi alınmaksızın
iş kazası ve meslek hastalığı sigortası hükümleri ile yazılı talepleri halinde
uzun vadeli sigorta kolları hükümleri uygulanır."
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkanım.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkanım.
BAŞKAN – Önerge üzerinde söz isteyen, Afyonkarahisar
Milletvekili Burcu Köksal.
Buyurun Sayın Köksal. (CHP sıralarından alkışlar) 
Süreniz beş dakikadır.
BURCU KÖKSAL (Afyonkarahisar) – Sayın Başkan, değerli
milletvekilleri; emeklinin ikinci bir iş yapmasında maaşından yapılan kesintiyi
on üç yıllık AKP iktidarı döneminde ne yazık ki hiç düşünmediniz ta ki
Cumhuriyet Halk Partisi seçim bildirgesine koyuncaya kadar. Ama, ne mutlu ki
bize size bunu anlatabildik. Bu sayede emeklilerimiz maaşından yapılacak
kesintiden kurtulmuş oldular. (CHP sıralarından alkışlar)
AYŞE SULA KÖSEOĞLU (Trabzon) – Kulaklarımız duyuyor.
FARUK ÖZLÜ (Düzce) – Siz olmasanız bu millet ne yapardı
ya!
BURCU KÖKSAL (Devamla) – Emeklilerimiz
Türkiye'de artık emekli maaşlarıyla geçinemedikleri için ikinci bir iş yapmak
zorunda kalıyorlar ve emeklilerimiz sadece kendilerine bakmıyorlar. Sizin
yüzünüzden emeklilerimizin gelini, kızı, oğlu, damadı işsiz ya da asgari
ücretle geçim savaşı veriyor. İşte bu yüzden emeklilerimiz çocuklarına yardım
edebilmek için kredi çekiyor; bugün emekli borç batağında.
Ve emeklilerimiz… Ne yazık ki bugün 100
lira zam verdiniz, kaşıkla verdiğiniz bu zammı kepçeyle geri alıyorsunuz. Zammı
verdiniz; elektriğe, diğer ürünlere zam getirdiniz. (CHP sıralarından alkışlar)
Bakın, elektrikte ana paranın dışında yan
gider olarak yüzde 52 oranında para alıyorsunuz. Buyurun, bir faturaya kaç tane
soygun sığar? Günlerdir bize bu mail’ler geliyor.
NİHAT ÖZTÜRK (Muğla) – Bize de Muğla
Büyükşehirdekiler geliyor.
BURCU KÖKSAL (Devamla) – İşte, 10 kalem,
bakın: Elektrik bedeli, kayıp kaçak bedeli, dağıtım bedeli, perakende satış
bedeli, iletim bedeli, sayaç okuma bedeli, enerji fonu, TRT payı, belediye
tüketim vergileri, KDV; işte bunları alıyorsunuz.
NİHAT ÖZTÜRK (Muğla) – Muğla Büyükşehir
su faturasında da aynıları geliyor, anlattıklarınızın hepsi geliyor bize de.
AYŞE SULA KÖSEOĞLU (Trabzon) –
Bağırmayın, kulaklarımız duyuyor.
BAŞKAN – Sayın milletvekilleri, lütfen
müdahale etmeyelim.
BURCU KÖKSAL (Devamla) – Afyon’da benim
emekli Mehmet amcam imaretin önünde gündelik iş çıkar mı diye bekliyor. Niye? 
NİHAT ÖZTÜRK (Muğla) – Muğla’da da var
onlardan, Muğla’da.
BURCU KÖKSAL (Devamla) - Sizin
yüzünüzden, geçinemediği için, borcunu ödeyebilmek için.
FARUK ÖZLÜ (Düzce) – Bağırmayın, sakin
konuşun.
BURCU KÖKSAL (Devamla) – İnsan en çok
emeklilik döneminde sağlık hizmetine ihtiyaç duyuyor ama siz emeklilik
döneminde dahi emekliden sağlık için katkı payı alıyorsunuz; kaldırsanıza bu
katkı payını, bir gün siz de emekli olacaksınız.
NİHAT ÖZTÜRK (Muğla) – Millete anlatın,
millete.
BURCU KÖKSAL (Devamla) – Niye
kaldırmıyorsunuz? O emekliden katkı payını da almayın canım, zaten yeteri kadar
alıyorsunuz.
AYŞE SULA KÖSEOĞLU (Trabzon) – Niye
bağırıyorsun?
AHMET GÜNDOĞDU (Ankara) – Hayır, niye
bağırıyorsunuz, biraz sakin olsanız.
NİHAT ÖZTÜRK (Muğla) – Suyu biz 6 liraya
içiyoruz bu ara, siz suyu bedava yapsanıza Muğla’da. 
BURCU KÖKSAL (Devamla) – Avrupa’daki
emekli…
NİHAT ÖZTÜRK (Muğla) – Muğla’da suyu 6
liraya içiyoruz, gelip bedava yapsanıza Muğla’da.
BAŞKAN – Sayın milletvekilleri, müdahale
etmeyelim lütfen.
BURCU KÖKSAL (Devamla) – Rahatsız
oluyorsunuz değil mi? Gerçekleri görmek istemiyorsunuz.
NİHAT ÖZTÜRK (Muğla) – Suyu 6 liraya
içiyoruz biz.
AYŞE SULA KÖSEOĞLU (Trabzon) – Bizim
kulaklarımız duyuyor.
FARUK ÖZLÜ (Düzce) – İşitiyoruz biz,
bağırmayın.
BURCU KÖKSAL (Devamla) - Niye? Emekli
sizden talepte bulunduğunda aynı buradaki gibi yaka paça atıyorsunuz. Bakın bu
AKP Bilecik il kongresinde yapıldı, sırf zam istedi diye apar topar dışarı
atıldı bu emekli daha geçen yıl.
NİHAT ÖZTÜRK (Muğla) – Sen Karşıyaka
Belediyesindekini biliyor musun, siz ne yaptınız?
BURCU KÖKSAL (Devamla) – Siz yaptınız,
siz yaptınız bunu.
NİHAT ÖZTÜRK (Muğla) – Siz Karşıyaka’da
ne yaptınız? Sen Karşıyaka’ya gel. 
BURCU KÖKSAL (Devamla) – Avrupa’daki
emekliler tatil için Antalya’ya geliyor, bizim emeklimiz ay sonunu zor
getiriyor. Hak mı, reva mı? Siz, kendi emeklinize bu hayatı hak, reva olarak mı
görüyorsunuz?
AHMET GÜNDOĞDU (Ankara) – Sakin, sakin, relaks.
BURCU KÖKSAL (Devamla) – Aslında, ne biliyor musunuz?
Teşbihte hata olmaz.
NİHAT ÖZTÜRK (Muğla) – Hayır, hayır, siz kendi
belediyenizde ne yapıyorsunuz? 
BURCU KÖKSAL (Devamla) – Deveye sormuşlar “Boynun neden
eğri?” diye, sizin hangi politikanız doğru ki, nereniz doğru, bana bir onu
anlatın. Verdiğiniz sözleri bugün tutmuyorsunuz. (CHP sıralarından alkışlar)
AYŞE SULA KÖSEOĞLU (Trabzon) – Bağırmayın!
AHMET GÜNDOĞDU (Ankara) - Bağırma, bağırma, sakin
olsana.
NİHAT ÖZTÜRK (Muğla) – Afyon’da anlat onları, git.
Afyon’da anlat onları.
BAŞKAN - Sayın milletvekilleri, lütfen…
BURCU KÖKSAL (Devamla) – Emeklilikte yaşa takılanlar
var. Ne yapacaksınız onları, bir de onları düşünün bakalım.
AYŞE SULA KÖSEOĞLU (Trabzon) – Biz düşünüyoruz onları,
meraklanma.
BURCU KÖKSAL (Devamla) – Kazanılmış haklarını verin
emeklilerin. Niye emekli etmiyorsunuz, niye onların sorunlarını görmezden
geliyorsunuz? 1999’dan önce sisteme giriş yapmış olan emekliler, aslında onlar
bugün emekli olacaktı ama sizin yüzünüzden yaş bekleyenler var, onlar emekli
olamıyorlar, onlara neden bu hakkı tanımıyorsunuz? Niye bu hakkı
tanımıyorsunuz? Neden? Ben bunu soruyorum.
NİHAT ÖZTÜRK (Muğla) – Sen kendi genel başkanına bir
sor onu, sen kendi genel başkanına.
BURCU KÖKSAL (Devamla) – Çıkın, hesap verin, çıkın,
hesap verin. Niye? Seçim meydanlarında söz vermekle olmuyor. Torba yasalarla
1-2 değişiklik yapmakla olmuyor.
NİHAT ÖZTÜRK (Muğla) – Sizin genel başkan niye yapamadı
onu? Sen onu anlat.
BURCU KÖKSAL (Devamla) – Kusura bakmayın ama çıkıp 3-5
yasa değiştirmekle, torba yasalarla bu iş yürümüyor. Vatandaşın hâlini
göreceksiniz. (CHP sıralarından alkışlar) 
NİHAT ÖZTÜRK (Muğla) - Millet yüzde 50 oy veriyor AK
PARTİ’ye yüzde 50; yüzde 50 diyor, daha ne yapsın millet.
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Diğer önergeye geçiyorum.
ÖZGÜR ÖZEL (Manisa) – Sayın Başkan…
BAŞKAN – Buyurun Sayın Özel.
ÖZGÜR ÖZEL (Manisa) – Bir hususa dikkat çekmek isterim.

Değerli hatibimiz kürsüde konuştu. Elbette Parlamentoda
sataşma olabilir, yerinden laf atmalar olabilir, bazen bu müzakerelere tat da
katar. Fazlası gerçekten tadı kaçırır. Biraz tadın kaçtığı da söylenebilir ama
benim söyleyeceğim o değil. Bu doz artarsa, tartışmalar alevlenirse sizin
yapacağınız şey sükûnete davet ettikten sonra… Buradaki eliniz, ayağınız Meclis
idare amirleridir ve bir Meclis idare amiri, Meclisteki görüşmelerin sükûnet ve
suhuletle yürütülmesinden sorumludur, ancak Sayın Gündoğdu oturduğu yerden laf
atanlara önderlik etmektedir. 
Şimdi, bu seferlik belki bu hoş görülebilir ama konuyu
sizin dikkatlerinize sunuyoruz…
AYŞE SULA KÖSEOĞLU (Trabzon) – “Sakin ol.” dedi Sayın
Başkanım.
ÖZGÜR ÖZEL (Manisa) – Bundan sonraki süreçte Sayın
Gündoğdu’nun makam ile oradan laf atma arasında bir tercihte bulunması
gerekiyor. Bunu sürdürecekse, AKP Grubu herhâlde yerinden sükûnetle bu
durumları izleyip bu işlere mâni olacak bir başka milletvekilini bu kutsal
görevle görevlendirebilir, yoksa bu görev sürecekse bu tavır yakışmıyor
efendim.
Teşekkür ederim. 
AYŞE SULA KÖSEOĞLU (Trabzon) – Sakinliğe davet etti
Sayın Başkan.
BAŞKAN – Sayın Özel, çok şükür şu ana kadar, tabii,
Meclis idare amirlerini göreve davet edecek düzeyde bir şey olmadı, olmasını da
istemeyiz…
AHMET GÜNDOĞDU (Ankara) – Sayın Başkan…
ERKAN AKÇAY (Manisa) – Sayın Başkan, günlerdir dikkatle
izliyoruz…
BAŞKAN – Bir saniye Sayın Gündoğdu.
ERKAN AKÇAY (Manisa) – …Sayın Gündoğdu, Meclisin idare
amiri konumuna yakışmayacak şekilde bu lafları sürekli attığı için dikkat çekici.
Yani Genel Kuruldaki sükûnetin sağlanması konusunda görevli olan insan hatibi
tahrik edici sataşmalar yaparsa bu doğru olmaz Sayın Başkan. Ben bu uyarıya
katılıyorum.
MAHMUT TOĞRUL (Gaziantep) – Sayın Başkan…
BAŞKAN – Teşekkür ediyoruz Sayın Akçay.
Sayın Toğrul, siz…
MAHMUT TOĞRUL (Gaziantep) – Sayın Başkan, biz,
gerçekten tüm konuşmalarımız boyunca Sayın Gündoğdu’nun yerinden müdahale
ettiğine şahidiz. (AK PARTİ sıralarından gürültüler) Sayın Gündoğdu, nasıl ki
memur sendikası başkanıyken AKP yandaşlığı yapmışsa, burada da bulunduğu
görevin farkında değil, sanki AKP’nin oradaki laf atma memuru gibi davranıyor.
(HDP sıralarından alkışlar)
BAŞKAN – Evet, Sayın Gündoğdu’ya gün doğdu şimdi. 
Buyurun, tamam. 
AHMET GÜNDOĞDU (Ankara) – Sayın Başkan, iki sataşmadan
dolayı dört dakika süre istiyorum. 
BAŞKAN – İki dakika.
Buyurun lütfen. (AK PARTİ sıralarından alkışlar)
MAHMUT TOĞRUL (Gaziantep) – Sabahtan beri sataşıyorsun
ya! 
ERKAN AKÇAY (Manisa) – Efendim, herkes yerinden
konuşuyor, niye kürsüden söz veriyorsunuz ki?
BAŞKAN – Fark etmez.
Sataşma var efendim, açıklama vermedim, sataşma
gerçekten… 
IV.- SATAŞMALARA İLİŞKİN KONUŞMALAR (Devam)
15.- Ankara Milletvekili Ahmet
Gündoğdu’nun, Manisa Milletvekili Özgür Özel ile Gaziantep Milletvekili Mahmut
Toğrul’un yerlerinden sarf ettikleri bazı ifadeleri sırasında şahsına sataşması
nedeniyle konuşması
AHMET GÜNDOĞDU (Ankara) – Değerli Başkan, değerli
arkadaşlarım; sayın grup başkan vekilinin sözleri üzerine söz aldım. 
Esasen biraz önceki hatibe, bunları daha düşük sesle,
alçak sesle daha rahat söyleyebilirsiniz diye uyarıda bulunmuştum…
MAHMUT TOĞRUL (Gaziantep) – İdare amirinin görevi bu
mu?
AHMET GÜNDOĞDU (Devamla) – …sataşma değildi. Bu, idare
amirliğiyle de ilgili bir şey değil ama bir şey söyleyeyim. Bu kürsüye çıkan
hatibin her birinin, buraya önerge veren her partinin gruplarının sadece o
önergeden ibaret olmadığını çok iyi biliyoruz. “Ayinesi iştir kişinin lafa
bakılmaz.” sözü boşa söylenmiş söz değil. Bir grubun buraya barış için önerge
verip kürsüye çıkarken doğu ve güneydoğuda nasıl çukur siyasetine ortak
olduğunu çok iyi biliyoruz. 
ERKAN AKÇAY (Manisa) – Sen çözümcüydün, akillik
yapıyordun!
KAMİL AYDIN (Erzurum) – Akil insan, ayıp oluyor!
AHMET GÜNDOĞDU (Devamla) – Bir başka grubun kürsüye
çıkıp emekçilerle ilgili cümle söylerken, bu sözün emekçilerin gelirini
artırmak adına saygınlığının yanında, bu söz sahibi siyasi partinin geçmiş
icraatlarında da bu söze uygun olmayan, bu ülkeyi borçlu devreden geçmişini,
kimliğini de çok iyi biliyoruz. 
Meclis idare amirliği görevi grubum tarafından
verilmiştir, zevkle, onurla yapmaya devam edeceğim. Ama burada söz
söyleyenlerin bu sözün doğruluğunu test etmek için kimin yanında yer
aldıklarına bakması lazım. Onun için bütün gruplarımıza çağrıda bulunuyorum,
gelin, PKK ve IŞİD başta olmak üzere bütün terör örgütlerini lanetleyelim,
ondan sonra barıştan söz edelim diyorum.
Saygılar sunuyorum. (AK PARTİ sıralarından alkışlar)
BAŞKAN – Sayın Toğrul…
MAHMUT TOĞRUL (Gaziantep) – Sayın Başkan, çok açık bir
şekilde bizim grubumuza yönelik “Barış amaçlı önergeler veriyorlar ama bununla
kalmıyor, çıkıp tam aksini söylüyorlar…” Bu konuda biz de sataşmadan söz
istiyoruz Sayın Başkan.
BAŞKAN – Sayın Toğrul, lütfen yeni bir sataşmaya meydan
vermeden, iki dakika size de söz vereceğim.
Buyurun. (HDP sıralarından alkışlar)
Sayın milletvekilleri, lütfen, istirham ediyorum yani…
16.- Gaziantep Milletvekili Mahmut
Toğrul’un, Ankara Milletvekili Ahmet Gündoğdu’nun sataşma nedeniyle yaptığı
konuşması sırasında HDP Grubuna sataşması nedeniyle konuşması
MAHMUT TOĞRUL (Gaziantep) – Sayın Başkan, değerli
milletvekilleri; Ahmet Bey’i tanımak için MEMUR-SEN dönemindeki yönetimine iyi
bakmak lazım.
BAŞKAN – Bakın, hiçbir sataşmaya meydan vermeden davet
ettim Sayın Toğrul, lütfen…
MAHMUT TOĞRUL (Devamla) – Hiçbir
matematik kuralına uymayan, eğitimcilerin nasıl hak kaybına uğradığını ben o
dönem bir sendika çalışanı olarak kendim yaşadım, kendim gördüm.
Değerli arkadaşlar, bir kişi eğer bir kuruma önderlik
yapıyorsa, bir şeye önderlik yapıyorsa önce gerçekten temsil ettiği kişileri
savunmalı.
Şuna gelelim, barışla ilgili biz her zaman ve her yerde
barışı savunduk, hiçbir zaman şiddetin yanında olmadık ve bu ülkede şiddetin
son bulması için dilimiz döndükçe sizin tıkalı kulaklarınızı, kapalı
gözlerinizi açmak için elimizden geleni yapıyoruz ve bizim tek derdimiz bu
ülkede hiç kimsenin ölmemesi, hiç kimsenin toprağa düşmemesi.
HALİL ETYEMEZ (Konya) – Çukurları anlat, çukurları!
MAHMUT TOĞRUL (Devamla) – Ama günlerdir, vicdan olarak
söylüyorum, vicdan, 24 insan bir bodrum katında.
NİHAT ÖZTÜRK (Muğla) – Terörü mü lanetledin sen şimdi?
MAHMUT TOĞRUL (Devamla) – Koskoca Türkiye Cumhuriyeti
devleti 24 vatandaşını sekiz gündür oradan alamıyor, sekiz gündür orada
yaralılar var, ağır yaralılar var.
BÜLENT TURAN (Çanakkale) – Teslim olsun.
İLKNUR İNCEÖZ (Aksaray) – Neden?
MAHMUT TOĞRUL (Devamla) – Ve her gün biz bunu dile
getirmekten bıkmayacağız.
İLKNUR İNCEÖZ (Aksaray) – Biz de doğruları söylemekten
bıkmayacağız.
MAHMUT TOĞRUL (Devamla) – Değerli arkadaşlar, sözümüzü
kesmeyin, zaten çoksunuz biliyoruz, çoğunlukçuluk yaptığınızı biliyoruz ama
birkaç dakika burada konuştuğumuz sırada da sözümüze müdahale etmeyin.
NİHAT ÖZTÜRK (Muğla) – Terör siyaseti yapmayın,
engellemeyelim.
MAHMUT TOĞRUL (Devamla) – Değerli arkadaşlar, burada
siz bizim sesimizi, barışa olan sevdamızı kesemezsiniz.
MURAT BAYBATUR (Manisa) – Yalan!
MAHMUT TOĞRUL (Devamla) – Biz bu ülkede barışı egemen
kılacağız.
NİHAT ÖZTÜRK (Muğla) – PKK’yla mı yapacaksın bunu?
Barışı kiminle yapacaksın? 
MAHMUT TOĞRUL (Devamla) – Bugün savaş dilini
kullananlar yarın bu savaş dilini kullandıklarından utanç duyacaklardır.
Barıştan yana olmak lazım, barıştan yana olmak lazım. 
(Mikrofon otomatik cihaz tarafından kapatıldı)
MAHMUT TOĞRUL (Devamla) – İnsanların toprağa düşmesini
el birliğiyle engellemek lazım. 
NİHAT ÖZTÜRK (Muğla) – Söylediğine sen kendin inanıyor
musun?
MAHMUT TOĞRUL (Devamla) – Hepinize saygılar sunuyorum.
(HDP sıralarından alkışlar)
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (Devam)
BAŞKAN – Diğer önergeyi okutuyorum, buyurun:
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı’nın (1/517)
31’inci maddesinde yer alan “bendi kapsamında” ibarelerinin “bendine tabi
olarak” şeklinde değiştirilmesini arz ve teklif ederiz.
Ahmet Selim Yurdakul
(Antalya) ve arkadaşları
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkanım.
BAŞKAN – Önerge üzerinde söz isteyen Antalya
Milletvekili Ahmet Selim Yurdakul.
Buyurun Sayın Yurdakul. (MHP sıralarından alkışlar)
AHMET SELİM YURDAKUL (Antalya) – Sayın Başkan, değerli
milletvekilleri; hepinizin bildiği gibi, 1 Kasım seçimlerinde AKP Hükûmetinin
oluşturduğu ekonomik ve terör kaosu sonucunda meydana gelen belirsizlik ve
korku ortamında yüce Türk milletinden istikrarı sağlamak için oy istediniz ve
yüce Türk milleti de size inanarak tek başına iktidara getirdi. 
Ben buradan tüm vatandaşlarıma sesleniyorum: Gelin, hep
birlikte değerlendirelim, gerçekten istikrar var mı. Ekonomiden başlayalım. 
Bu ülkede, sizin, devletin vermiş olduğu resmî
rakamlara göre asgari ücretli sayısı 4 milyon 968 bin, yani yaklaşık 5 milyon
kişi; bir eşi ve çocuğu olsa 15 milyon vatandaşımızı ilgilendiren bir olay.
Bunların almış olduğu maaş şu anda, yeni, 1.054 liradan 1.300 liraya çıktı. 
Bir diğer grubumuz ise, biraz önce de ifade edildiği
gibi, 11 milyon emeklimiz var. Onların da almış oldukları maaş 1.000 lira ile
1.500 lira arasında. Bunları niçin söylüyorum biliyor musunuz? Geçen hafta bu
ülkede açlık sınırı açıklandı. Ne kadar biliyor musunuz? 1.450 lira. Yani,
yaklaşık 26 milyon vatandaşımız bu ülkede açlık sınırının altında yaşıyor.
Ayrıca, zor durumda olan memurlardan, esnaflardan, çiftçilerden, işsiz
kardeşlerimden bahsetmiyorum. 
Şu anda işsizlik oranı yüzde 10,5, gençler arasında
yüzde 19,3. Peki, bu ülkenin parası mı yok? Kaynaklarımız mı yok? Hayır, var.
Ancak bu ülkenin servetinin yüzde 54’ünü, işte, yüzde 1’lik yukarıdaki elit
kesim yiyor. Bir başka deyişle, bu ülkenin servetinin yüzde 77’sini bu ülkenin
sadece yüzde 10’luk elit kesimi yiyor. Eğer bu gelir dağılımındaki
adaletsizliği düzeltmezseniz bu ülkeye barış gelmez, istikrar gelmez. 
O yüzden, AKP Hükûmetine buradan sesleniyorum: Tüm
vatandaşlarımıza bu geliri adaletli olarak dağıtalım ki barış ve huzur gelsin.
Bir başka rakam daha veriyorum size: 2011 yılında 1
varil ham petrol 113 dolardı. Şimdi ne kadar biliyor musunuz? 31 dolar. Peki, 1
varil ham petrol yüzde 73 oranında ucuzlamış. Peki, benzin fiyatı 2011 yılında
ne kadardı? 4 lira 25 kuruş. Şu anda ne kadar? 4 lira 22 kuruş. Yani, ham
petrol yüzde 73 ucuzlamasına rağmen siz hâlâ o benzinden almış olduğunuz vergiler
nedeniyle vatandaşları soyuyorsunuz. Gelin, bu vergileri azaltın ki benzin ve
mazotun fiyatı azalsın ve vatandaşlarımız rahatlasın. 
Bir başka konuya, vatandaşlarımızın en çok kullandığı
doğal gaz fiyatlarına gelelim. BOTAŞ’ın yurt dışından 184 dolara almış olduğu
doğal gazı vatandaşa ne kadara satıyorsunuz biliyor musunuz, tam olarak 340
dolara. Peki, burada vergi de yok, bahaneniz ne? Diyorsunuz ki: “BOTAŞ zarar
etti, bu açıkları bununla karşılayabiliriz.” Bu, adalet değildir. 
Peki, bir diğer konu terör. Terörde istikrar sağladınız
mı? Son altı ay içerisinde 245 şehit verdik, sadece ocak ayında, yirmi altı gün
içinde 32 şehit verdik, 1.065 yaralımız var. Buradan tüm şehitlerimize
Allah’tan rahmet diliyorum, ruhları şad, mekânları cennet olsun. 
Yani, siz ne ekonomide ne de terörde bir istikrar
sağladınız. Sadece vatandaşı kandırıyor, algı operasyonu yapıyorsunuz. 
Bakın, AKP Hükûmeti ve Sayın Cumhurbaşkanının izlediği
strateji ne biliyor musunuz, kutuplaştırmak, düşman yaratmak. Tamam, bu bir
siyaset yöntemi olabilir ama ne yaratıyor biliyor musunuz, düşmanlık yaratıyor,
nefret yaratıyor, ayrım yaratıyor. Bakın, son bir ay içerisinde Sayın
Cumhurbaşkanı ile Sayın Kılıçdaroğlu’nun birbirleriyle konuşmalarını bu
vatandaş ibretle izliyor. Gelin, bundan vazgeçin. 
Sayın AKP Hükûmetini ve Cumhurbaşkanını buradan tutarlı
olmaya davet ediyorum. Niçin biliyor musunuz? Bakın, 20 Ocak 2015’te Sayın
Cumhurbaşkanımız aynen şu ifadeyi kullandı: “Artık terör örgütleriyle ve
uzantılarıyla kesinlikle görüşmeyeceğiz.” Güzel. Peki, iki gün sonra ne dedi?
“Leyla Zana’yla görüşebiliriz.” Peki, Leyla Zana şu anda yemin etmemiş bir
milletvekili. Peki, Leyla Zana Cumhurbaşkanından ne istiyor şu anda? Bir,
Öcalan; iki, özerklik; üç, Rojava. Peki, Sayın Cumhurbaşkanı, bu isteklere ne
diyeceksiniz? Ama bugünkü konuşmanızda ne diyorsunuz, biliyor musunuz? Aynen
okuyorum: “Öz yönetim, özerklik isteyenlerin başına dünyaları yıkarız. 
(Mikrofon otomatik cihaz tarafından kapatıldı) 
AHMET SELİM YURDAKUL (Devamla) – Onlar bölücülüğün başta
gidenleridir.” O yüzden, buradan vatandaşlarıma sesleniyorum: AKP Hükûmetinin
bu tutarsız davranışlarını lütfen gözden kaçırmayın. Artık bu algı
operasyonlarına lütfen gelmeyin.
Hepinize sevgi ve saygılarımı sunuyorum. (MHP
sıralarından alkışlar)
BAŞKAN – Süreniz doldu Sayın Yurdakul.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
31’inci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
32’nci madde üzerinde dört adet önerge vardır,
okutuyorum:
Türkiye Büyük Millet Meclisi
Başkanlığına
Görüşülmekte olan 68 sıra sayılı Kanun Tasarısı’nın
32’nci maddesi ile 6546 sayılı Çanakkale Savaşları Gelibolu Tarihi Alan
Başkanlığı Kurulması Hakkında Kanun’a eklenen geçici 2’nci maddesinin aşağıdaki
şekilde değiştirilmesini arz ve teklif ederiz.
 Ramazan Can Abdullah
Öztürk Mehmet Doğan Kubat
 Kırıkkale Kırıkkale İstanbul
 Fevai Arslan Mehmet
Demir Bülent Turan
 Düzce Kırıkkale Çanakkale
 Hurşit Yıldırım Mehmet
Akyürek
 İstanbul Şanlıurfa
"GEÇİCİ MADDE 2- (1) Bu Kanunun yürürlüğe girdiği
tarihte 9/8/1983 tarihli ve 2873 sayılı Milli Parklar Kanunu uyarınca Tarihi
Alanda alan kılavuzluğu görevini yapmış olanlar Milli Parklar Kanunu uyarınca
almış oldukları alan kılavuzluğu kimliklerinin süresi sona erinceye kadar
Tarihi Alan sınırları içerisinde Başkanlıkça belirlenen usul ve esaslara uygun
olarak hizmet ifa edebilir ve alan kılavuzluğu kimliklerinin süresi sona
erenler yeniden yetkilendirilebilir. İhtiyaç halinde Başkanlıkça belirlenecek usul
ve esaslara göre yeni alan kılavuzluğu belgesi verilerek görevlendirme de
yapılabilir.”
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkan Vekilleri Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 32’nci maddesinin aşağıdaki şekilde değiştirilmesini arz ve
teklif ederiz.
 Kadim Durmaz Musa
Çam Bülent Kuşoğlu
 Tokat İzmir Ankara
 Bihlun Tamaylıgil Bülent
Öz Zekeriya Temizel
 İstanbul Çanakkale İzmir
 Lale Karabıyık Muhammet
Rıza Yalçınkaya
 Bursa Bartın
MADDE 32 – 19/6/2014 tarihli ve 6546 sayılı Çanakkale
Savaşları Gelibolu Tarihi Alan Başkanlığı Kurulması Hakkında Kanun’a aşağıdaki
geçici madde eklenmiştir.
“GEÇİCİ MADDE 2 – (1) Bu Kanunun yürürlüğe girdiği
tarihte 9/8/1983 tarihli ve 2873 sayılı Milli Parklar Kanunu uyarınca Tarihi
Alanda alan kılavuzluğu görevini yapmış olanlar Milli Parklar Kanunu uyarınca
almış oldukları alan kılavuzluğu kimliklerinin süresi sona erinceye kadar
Tarihi Alan sınırları içerisinde Başkanlıkça belirlenen usul ve esaslara uygun
olarak hizmet ve ifa ederler. Alan kılavuzluğu kimliklerinin süresi sona
erenler Başkanlıkça belirlenen usul ve esaslara göre yeniden
yetkilendirilirler.”
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı’nın 32’nci
maddesinin son cümlesinin madde metninden çıkarılmasını arz ve teklif ederiz.
 Mehmet Günal Erhan
Usta Mustafa Kalaycı
 Antalya Samsun Konya
 Arzu Erdem Deniz
Depboylu İsmail Faruk Aksu
 İstanbul Aydın İstanbul
 Emin Haluk Ayhan
 Denizli
BAŞKAN – Şimdi maddeye en aykırı
önergeyi okutup işleme alacağım.
Türkiye
Büyük Millet Meclisi Başkanlığına
Görüşülmekte olan 68 sıra sayılı
Kanun Tasarısı’nın 32’nci maddesinin tasarı metninden çıkarılmasını arz ve
teklif ederiz.
 İdris Baluken Çağlar
Demirel Mahmut Toğrul
 Diyarbakır Diyarbakır Gaziantep
 Mehmet Emin Adıyaman Gülser
Yıldırım Adem Geveri
 Iğdır Mardin Van
 Garo Paylan Filiz
Kerestecioğlu Demir Lezgin Botan
 İstanbul İstanbul Van
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ HAMZA
DAĞ (İzmir) - Katılmıyoruz Başkanım.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA
GÜLDEMET SARI (Adana) – Katılmıyoruz Başkanım.
BAŞKAN – Önerge üzerinde söz isteyen
Iğdır Milletvekili Mehmet Emin Adıyaman. 
Buyurun Sayın Adıyaman. (HDP
sıralarından alkışlar)
MEHMET EMİN ADIYAMAN (Iğdır) – Sayın
Başkan, değerli milletvekilleri; hepinizi saygıyla selamlıyorum. 6546 sayılı
Çanakkale Savaşları Gelibolu Tarihi Alan Başkanlığı Kurulması Hakkında
Kanunu’na ek geçici madde eklenmesi üzerine söz almış bulunmaktayım.
Değerli arkadaşlar, Çanakkale
savaşları ve Gelibolu savaşları, Osmanlı İmparatorluğu’nun son dönemindeki en
önemli savaşlardan biri. Hepiniz, şüphesiz Çanakkale ve Gelibolu’ya
gittiğinizde, oradaki mezar taşlarında, Osmanlı İmparatorluğu’nu teşkil eden
Kürt, Arap, Çerkez, Türk, Türkmen, velhasıl Osmanlı İmparatorluğu’nu meydana
getiren tüm halklardan, tüm uluslardan bireylerin olduğunu görürsünüz.
Değerli arkadaşlar, bu tarihte gerek Arabistan gerek
Kürdistan, Anadolu, hatta Balkanların büyük bir kısmı Osmanlı İmparatorluğu’nun
sınırları dâhilindeydi. Bu savaşta can veren insanlar hiç kuşkusuz Osmanlı
devletinin işgale uğramaması, dinin, hilafetin elden gitmemesi ve halkın
deyimiyle “namusun elden gitmemesi” uğruna savaştılar. Ama, bu savaşların
sonunda, 1918’e doğru dağılan Osmanlı İmparatorluğu’nun toprakları üzerinde
bildiğiniz gibi Araplar 21 devlet kurdu, Balkanlar gitti. Yine, aynı tarihlerde
Gelibolu, Çanakkale savaşları sürdürülürken Kürdistan’da Çarlık Rusyası’na
karşı, Rus işgaline karşı Osmanlı ordularının yanında Hamidiye alayları ya da
Kürt aşiret hafif süvari alayları savaşıyorlardı. Şimdi, bu insanlar savaşırken
1921’de Türkiye Cumhuriyeti’nin -daha önceki konuşmamda da izah ettiğim gibi-
1921 Anayasası’yla kurulan çoğulcu yapısıyla Kürtlerin de bu ortak vatanda
kendi aidiyetiyle, kendi tarihiyle, kendi kültürüyle, kendi özellikleriyle
özgürce yaşama koşullarının bir gün yok edileceğini, bir gün kimliklerinin
elinden alınacağını, bir gün inkâr edileceklerini, katliamlara uğrayacaklarını
düşünmüyorlardı ve bugün yaşanan savaşın, akan kanın ve gerek polis gerek
jandarma gerek gerilla gerekse de arkadaşlarımızın kaç gündür hep izah ettiği
ve ısrarla hâlâ izah ettiğimiz… Cizre’de bir bodrumda âdeta canlı canlı mezara
gömülmüş 28 sivil insanımızdan -ki 6 can hayatını kaybetti- 22 insanımız orada
diri diri gömülecek diye savaşmadı bu insanlar. 
HASAN TURAN (İstanbul) – Sivil mi onlar?
MEHMET EMİN ADIYAMAN (Devamla) – Sivil.
HASAN TURAN (İstanbul) – Gerçekten mi!
MEHMET EMİN ADIYAMAN (Devamla) – Bu insanlar sivil,
Bakanlığınıza sorun. 
MAHMUT TOĞRUL (Gaziantep) – Sen sivil olmadığını
biliyor musun?
HASAN TURAN (İstanbul) – Sivil değil onlar. 
MEHMET EMİN ADIYAMAN (Devamla) – Ve bu inkârcı, bu
retçi, esasen bu bölücü anlayış bugün ülkeyi bu hâle getirmiştir ve bu
anlayışın doğal sonucu olarak sadece Türkiye’de Kürtler yok kabul edilmiyor.
Dünyanın neresinde olursa olsun “Kürt” kelimesini duyan bu anlayış düşman
refleksiyle hareket ediyor. 
Bakın, mevcut iktidar, Suriye ve Rojava’da açık bir şey
söylüyor “Biz bir Kürt koridoruna izin vermeyiz, kırmızı çizgimiz.” Türkiye
sınırları dışındaki Kürt’e tahammül etmeyen bir anlayış kardeşlikten,
birlikten, özgürlükten dem vuramaz. Suriye’de Kürtlerin bir statü elde etmesine
tahammül etmeyen ve açık bir şekilde “Suriye’de oluşacak bir Kürt koridoru
bizim için tehlikedir, bizim kırmızı çizgimizdir, yok ederiz.” diyen bir siyasi
anlayış. Bu siyasi anlayış Çanakkale savaşlarının ruhuna, 1921 anlayışına,
felsefesine aykırı ve yetmiş yıllık tekçi ulus anlayışına devam ediyor. 
Bu ülkede kardeşliğin, eşitliğin ortak vatanda yaşamın
tek yolu demokratik ulus anlayışıdır.
(Mikrofon otomatik cihaz tarafından kapatıldı)
MEHMET EMİN ADIYAMAN (Devamla) - Bir arada yaşayacağız
kendi aidiyetimizle, kendi statülerimizle, kendi kimliklerimizle.
Hepinizi saygıyla selamlıyorum. (HDP sıralarından
alkışlar)
ERKAN AKÇAY (Manisa) – Statü mütatü yok Sayın Başkan;
gerekirse savaşırız, statü mütatü yok. 
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı’nın 32’nci
maddesinin son cümlesinin madde metninden çıkarılmasını arz ve teklif ederiz.
Mehmet Günal (Antalya) ve
arkadaşları
BAŞKAN – Komisyon katılıyor mu önergeye?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkanım.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz.
BAŞKAN - Sayın Akçay, gerekçeyi okutuyorum.
ERKAN AKÇAY (Manisa) – Gerekçe...
BAŞKAN – Gerekçeyi okutuyorum:
Gerekçe:
Çanakkale
Savaşları Gelibolu Tarihî Alanına ilişkin olarak alan kılavuzlarıyla ilgili
düzenlemenin çıkış amacının ne olduğu, kaç kişi faydalanacağı belli değildir.
Kaç kişi işsizken burada alan kılavuzluğu yapmaktadır, kaç kişi memurdur, kaç
kişi emeklidir sayı olarak net değildir. Bu düzenlemenin geçici olması ve daha
sonraki hizmetlerin rehberler tarafından yapılması için yeni alan kılavuzu
belgesinin verilmemesi amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekilleri Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 32’nci
maddesinin aşağıdaki şekilde değiştirilmesini arz ve teklif ederiz.
Bülent Öz (Çanakkale) ve arkadaşları
Madde
32 – 19/6/2014 tarihli ve 6546 sayılı Çanakkale Savaşları Gelibolu Tarihi Alan
Başkanlığı Kurulması Hakkında Kanun’a aşağıdaki geçici madde eklenmiştir.
“Geçici
Madde 2 – (1) Bu Kanunun yürürlüğe girdiği tarihte 9/8/1983 tarihli ve 2873
sayılı Millî Parklar Kanunu uyarınca Tarihî Alanda alan kılavuzluğu görevini
yapmış olanlar Millî Parklar Kanunu uyarınca almış oldukları alan kılavuzluğu
kimliklerinin süresi sona erinceye kadar Tarihi Alan sınırları içerisinde
Başkanlıkça belirlenen usul ve esaslara uygun olarak hizmet ve ifa ederler.
Alan kılavuzluğu kimliklerinin süresi sona erenler Başkanlıkça belirlenen usul
ve esaslara göre yeniden yetkilendirilirler.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ HAMZA DAĞ (İzmir) – Katılmıyoruz Başkanım.
BAŞKAN
– Hükûmet katılıyor mu?
ÇEVRE
VE ŞEHİRCİLİK BAKANI FATMA GÜLDEMET SARI (Adana) – Katılmıyoruz Başkanım.
BAŞKAN
– Önerge üzerinde söz isteyen Çanakkale Milletvekili Bülent Öz. 
Buyurun
Sayın Öz. (CHP sıralarından alkışlar)
BÜLENT
ÖZ (Çanakkale) – Sayın Başkan, değerli milletvekilleri; görüşülmekte olan 68
sıra sayılı Kanun Tasarısı’nın 32’nci maddesi üzerinde CHP Grubu adına söz
almış bulunmaktayım. Bu vesileyle yüce heyetinizi saygıyla selamlıyorum. 
Değerli
milletvekilleri, 32’nci maddeyle yapılan düzenleme doğrudan memleketim
Çanakkale’yi ilgilendirdiği için birkaç hususa da değinmeden geçemeyeceğim.
Cumhuriyetin temellerinin atıldığı yer olan Çanakkale, üzülerek ifade ediyorum
ki ülkenin ekonomik kalkınmasından hak ettiği payı alamayan kentlerimizin
başında gelmektedir. Çanakkale’nin temel geçim kaynakları arasında bir çırpıda
sayabileceğimiz tarım, hayvancılık, balıkçılık ve turizm gelirleridir. Kentin
ekonomik gelişiminin en önemli ayaklarından olan toprağa ve kentin tarihî
değerlerine dayanan bu alanların tamamı bugün termik santraller tehdidiyle
karşı karşıyadır ve zehir bacalarının faaliyete geçmesiyle asit ve kül
yağmurlarına maruz kalacak dolayısıyla doğa tahrip olacaktır.
Değerli milletvekilleri, kuşkusuz ki Türk ve dünya harp
tarihi açısından Birinci Dünya Savaşı alanları içerisinde en iyi muhafaza
edilmiş Çanakkale savaş alanları ulusumuz için ayrı bir önem ve değere
sahiptir. Bu yüzden, her yıl milyonlarca ziyaretçi Eceabat ve Gelibolu
Yarımadası’nı ziyaret etmekteler. Bu ziyaretçiler kentimizi terk ettiklerinde
Çanakkale savaşlarının hangi ruhla kazanıldığını, Mustafa Kemal Atatürk ve
silah arkadaşlarının ve Mehmetçiklerimizin bu kahramanlık öyküsünü nasıl
yazdıklarını benliklerinde hissederek ayrılmasının da sağlanması önemlidir. Bu
bakımdan, tüm dünyaya “Çanakkale geçilmez.” dedirten kahramanların o şanlı
mücadelesini birtakım hurafelere dayandırarak değil, tarihî gerçekliğiyle
anlatmak gerekir. Alanda bu konuda gerekli denetimlerin yapılması, yalan yanlış
anlatımların önüne geçilmesi gerekmektedir. 
Değerli milletvekilleri, görüşmekte olduğumuz tasarının
32’nci maddesi Milli Parklar Kanunu uyarınca alan kılavuzu belgesi almış
bulunanların çalışma esasları açısından yasal boşluğu doldurmak üzere AKP Grup
Başkan Vekili Sayın Bülent Turan, Ayhan Gider ve arkadaşlarınca verilmiştir.
Boşluğu doldurması bakımından anlamlıdır fakat teklifte geçen “Başkanlıkça
belirlenecek usul ve esaslara uygun olarak hizmet ifa edebilirler.”
cümlesindeki “edebilirler” ibaresi burada görev yapan alan kılavuzlarından bir
kısmının görev ifa edemeyeceği anlamını da içinde barındırmaktadır, algı bu
yönde oluşmuştur. Milli Parklar Kanunu kapsamında alan kılavuzluğu görevini yapmış
olanların, 6546 sayılı Kanun’la kurulan Çanakkale Savaşları Gelibolu Tarihî
Alan Başkanlığı sınırları içerisinde çalışmalarının yasal dayanağı alan
başkanlığının keyfiyetine bırakılmaktadır. Bu hâliyle yasalaşması durumunda 690
alan kılavuzundan kimlerin çalışıp kimlerin çalışmayacağı alan başkanlığının
inisiyatifine bırakılmaktadır, bunun önlenmesi gerekmektedir. Tasarı metninde
geçen “ifa edebilirler” ibaresindeki muğlaklığın kaldırılarak “ifa ederler”
şeklinde düzenlenmesi yerinde olacaktır. Bu bağlamda, alan kılavuzu olarak
çalışanların “Alan başkanlığı benim hizmet ifa etmeme izin verecek mi,
vermeyecek mi?” endişesini taşımaması için, bu bakımdan, önergemizin kabul
edileceğini umuyorum, Bülent Turan Bey de konunun hassasiyetini bilmektedir.
Bununla birlikte, bugün ülkemizde birçok üniversitede
13 meslek yüksekokulu ve 17 fakültede turist rehberliği programı bulunmaktadır.
Bu programlarda okuyan gençlerimizin de çıkarılacak kanun dolayısıyla mağdur
edilmemesinin sağlanması gerekmektedir. Bu gençler de “Biz niçin bunca yıl
okuyoruz, masraf yapıyoruz.” demekteler. 
İfade ettiğim gibi, turist rehberlerinin de
beklentilerine karşılık vermemiz gerektiğini vurgulayarak yasalaşacak kanunun
Çanakkale’mizde bulunan alan kılavuzlarına ve rehberlerimize hayırlı olmasını
diliyorum.
Teşekkür ediyorum. (CHP sıralarından alkışlar)
BAŞKAN – Teşekkürler Sayın Öz.
Önergeyi…
MAHMUT TOĞRUL (Gaziantep) – Karar yeter sayısı
istiyoruz Başkanım. 
BAŞKAN – Önergeyi oylarınıza sunacağım, karar yeter
sayısı da arayacağım.
Önergeyi oylarınıza sunuyorum: Kabul edenler… Kabul
etmeyenler… Karar yeter sayısı yoktur.
On dakika ara veriyorum.
Kapanma Saati: 21.39
YEDİNCİ OTURUM
Açılma Saati: 21.54
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 34’üncü Birleşiminin
Yedinci Oturumunu açıyorum. 
68 sıra sayılı
Kanun Tasarısı’nın 32’nci maddesi üzerindeki Çanakkale Milletvekili Bülent Öz
ve arkadaşlarının önergesinin oylamasında karar yeter sayısı bulunamamıştı.
Şimdi önergeyi tekrar oylarınıza sunacağım ve karar yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir, karar yeter sayısı vardır.
Tasarının
görüşmelerine devam ediyoruz.
Komisyon burada.
Hükûmet burada.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 32’nci maddesi ile 6546 sayılı Çanakkale
Savaşları Gelibolu Tarihi Alan Başkanlığı Kurulması Hakkında Kanun’a eklenen
geçici 2’nci maddesinin aşağıdaki şekilde değiştirilmesini arz ve teklif ederiz
Bülent Turan (Çanakkale) ve arkadaşları
"Geçici Madde 2 - (1) Bu Kanunun yürürlüğe girdiği
tarihte 9/8/1983 tarihli ve 2873 sayılı Milli Parklar Kanunu uyarınca Tarihi
Alanda alan kılavuzluğu görevini yapmış olanlar Milli Parklar Kanunu uyarınca
almış oldukları alan kılavuzluğu kimliklerinin süresi sona erinceye kadar
Tarihi Alan sınırları içerisinde Başkanlıkça belirlenen usul ve esaslara uygun
olarak hizmet ifa edebilir ve alan kılavuzluğu kimliklerinin süresi sona
erenler yeniden yetkilendirilebilir. İhtiyaç halinde Başkanlıkça belirlenecek
usul ve esaslara göre yeni alan kılavuzluğu belgesi verilerek görevlendirme de
yapılabilir.”
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Uygun görüşle takdire bırakıyoruz Başkanım. 
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılıyorum Başkanım. 
BAŞKAN – Önerge üzerinde söz isteyen Çanakkale
Milletvekili Bülent Turan. 
Buyurun Sayın Turan. (AK PARTİ sıralarından alkışlar) 
BÜLENT TURAN (Çanakkale) – Sayın Başkan, değerli
milletvekilleri; görüşülmekte olan kanunun 32’nci maddesinde Çanakkale’mizi
ilgilendiren bir maddeyle ilgili söz aldım. Hepinizi saygıyla selamlıyorum. 
Çanakkale, Türkiye’nin özeti, millî ruhumuzun başkenti,
âdeta Türkiye’nin kaderinin yazıldığı şehir. İçimizde, çevremizde, ailemizde
Çanakkale’yi gezmeyen, görmeyen varsa hayatında çok ciddi bir eksiklik olduğunu
düşünürüm, imkân varsa da bir an önce o eksikliği gidermeyi tavsiye ederim.
Çanakkale, hepimiz için özel bir kent. Çanakkale, Türkiye’nin Edirne, Kars
olmadığını tüm dünyaya haykıran bir kent. Çanakkale, belki bugün yaşadığımız terör
meselesinin, malum meselelerin aşılması için bize çok önemli reçeteler veren
bir şehir. Çanakkale’de Türk’üyle, Kürt’üyle, hatta daha ötesi Balkanlardan
Kafkasya’ya kadar bu coğrafyanın tüm hatıralarının olduğu, tüm şehitlerinin yan
yana yattığı bambaşka derslerin bize verildiği bir kent. O yüzden, bugün
terörün bitmesini, bugün bu ülkenin kardeşliğini, bugün Kürt’ün, Türk’ün,
Laz’ın beraber olmasını istiyorsak bizim için en güzel veri, en güzel örnek
Çanakkale’deki şehitliğimizin bize verdiği fotoğraftır, yan yana yatan, kucak
kucağa yatan şehitlerimizdir. O şehitlerimize layık olmak için Çanakkale’de
gece gündüz çalışıyoruz. Çanakkale’mizin tüm sorunlarını masaya bir bir yatırıp
onları çözmek için azami gayret ediyoruz. Seçim bölgemizi dolaşırken önümüze
çıkan bir sorun vardı. Çanakkale Şehitliği’ndeki Alan Başkanlığımızın
içerisinde “alan kılavuzluğu” diye ifade edilen, o alan Orman Bakanlığındayken
Çanakkale insanından yani şehitlerin torunları, gazilerin çocuklarından oluşan
690 arkadaşımızın -Çanakkalelinin- eğitime tabi tutulup sınavı aşmasından sonra
verilen bir alan kılavuzluğu belgesi vardı. Ancak sonraki kanun
düzenlemelerinde Alan Başkanlığı kurulduğunda -bilerek, bilmeyerek, ayrıntıyı
geçiyorum- “alan kılavuzluğu” kavramı kanununda yer almadığından dolayı oradaki
arkadaşlarımız alan kılavuzluğu görevini yapamaz hâle geldiler. Fakat gözümüzü
kapayarak kendimize gece yaparız. Orada yaşayan insanlar bunlar, oranın
çocukları, oranın insanları; “Yok.” diyerek yok olmazlar. 
Bazen bize rehber arkadaşlarımız sitem ediyorlar, “Biz
okuduk, eğitim aldık. Nasıl olur da daha az eğitim alan insanlar aynı hakka
sahip olur?” diyorlar. Bu doğru bir yaklaşım değil arkadaşlar. Rehberlerimiz
eğitim aldıktan sonra Edirne’den Kars’a kadar bütün coğrafyamızda rehberlik
yapıyorlar. Alan kılavuzları sadece Şehitlik bölgesinde bu işi yapacaklar.
Kaldı ki Şehitliğimiz son dönem imar çalışmalarıyla, az ziyaretçinin geldiği
değil, bir yılda 3 milyona yakın insanın geldiği, binlerce otobüsün hafta
sonları orayı ziyaret ettiği bir alan hâline geldi. Hatta şimdiki alan
kılavuzlarının bile sayısının yetmeyeceği kanaatindeyiz. O yüzden bu yeni
teklifimizle beraber, daha önce 690 tane olan alan kılavuzu hakkının, ihtiyaç
duyulması hâlinde Alan Başkanlığımızın yetkisinde tekrar artırılması,
eğitilmesi, sınava tabi tutulması kaydıyla mümkün hâle gelecek. 
Ben isterdim ki tüm arkadaşlarımız, tüm
partilerimiz bu kanuna, bu maddeye istisnasız destek olsunlar, istisnasız el
kaldırsınlar isterdim. Ancak, baktığımda, bir partimizin sadece bizim “ifade
edebilir” terimimizi “ifade eder” diye değiştirdiğini, kısmi bir değişiklik
olduğunu gördüm. Bir diğer partimize baktığımızda “Son cümleyi iyice çıkarın.”
dediklerini gördüm. Diğer partimizin teklifine baktığımızda “Bu maddeyi hepten,
komple çıkarın.” dediğini gördüm. Oysa bir daha diyorum: Şehitliğe hizmet
etmek, oranın insanıyla, yörenin insanıyla destek olmak hepimizin görevi.
Çanakkale özel bir yer, Çanakkale farklı bir yer. Bu özelliğinin gereği olarak
da, orada rehberlik yapılacaksa önce oranın insanının, şehitlerin, gazilerin
torunlarının, orada yaşayan insanların, o coğrafyayı bilen insanların
hatıralarını anlatma imkânı vermek lazım. 
Tabii ki Alan Başkanlığımız eğitim
faaliyetleri yapacaktır, usullerini, esaslarını belirleyecektir ama asla yanlış
bir düzenleme yapmıyoruz, asla rehberlerimize engel bir iş yapmıyoruz.
Şehitliğin dışında alan kılavuzlarımız Çanakkale merkezde, Truva’da, Kaz
Dağları’nda bile bu görevi yapmayacaklar, yapamayacaklar. Sadece eski hakları
olan Şehitliğin olduğu bölgede, Alan Başkanlığının olduğu bölgede bu işi
yapacaklar.
Ben hepinize bir daha Çanakkale’mizi
gezmenizi, rehberlerimizle tanışmanızı, alan kılavuzlarıyla tanışmanızı ısrarla
tavsiye ederim çünkü bu ülkenin birliği, beraberliği Çanakkale ruhunun ayağa
kalkmasıyla, Çanakkale’nin yaşanmasıyla mümkün olacaktır.
O yüzden ben tekrar bu kanunumuza, bu
maddemize destek olmanızı bekliyor, hepinizi saygıyla selamlıyorum. (AK PARTİ
sıralarından alkışlar)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir. 
Kabul edilen önerge doğrultusunda 32’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
33’üncü madde üzerinde üç adet önerge
vardır, önergeleri okutuyorum: 

Türkiye
Büyük Millet Meclisi Başkanlığına
Görüşülmekte olan 68 sıra sayılı Kanun
Tasarısı’nın 33’üncü maddesindeki “geçici 1’inci maddesi” ibaresinin “Geçici
madde 1-i” şeklinde değiştirilmesini arz ve teklif ederiz. 

 İdris
Baluken Çağlar Demirel Adem
Geveri
 Diyarbakır Diyarbakır Van

 Osman
Baydemir Mahmut Toğrul Burcu Çelik
Özkan
 Şanlıurfa Gaziantep Muş

 Erol
Dora Garo Paylan
 Mardin İstanbul
Türkiye
Büyük Millet Meclisi Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 33'üncü maddesinin aşağıdaki şekilde değiştirilmesini arz
ve teklif ederiz. 

 Bülent
Kuşoğlu Ceyhun İrgil Mahmut
Tanal
 Ankara Bursa İstanbul

 Seyit
Torun Veli Ağbaba Musa
Çam
 Ordu Malatya İzmir

 Cemal
Okan Yüksel  Haydar Akar
 Eskişehir
 Kocaeli
MADDE 33- 27/3/2015 tarihli ve 6639 sayılı Bazı Kanun
ve Kanun Hükmünde Kararnamelerde Değişiklik Yapılması Hakkında Kanunun geçici
1’inci maddesi uygulamadan kaldırılmıştır.
BAŞKAN – Şimdi, maddeye en aykırı önergeyi okutup
işleme alacağım.
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı’nın 33’üncü
maddesinin aşağıdaki şekilde değiştirilmesini arz ve teklif ederiz. 
“MADDE 33- 27.03.2015 tarihli ve 6639 sayılı Bazı Kanun
ve Kanun Hükmünde Kararnamelerde Değişiklik Yapılması Hakkında Kanunun geçici 1
inci maddesinde yer alan ‘değişiklik öncesi’ ibaresi ‘değişiklik sonrası’
olarak değiştirilmiştir.”
 Fahrettin Oğuz Tor Deniz
Depboylu Arzu Erdem
 Kahramanmaraş Aydın İstanbul

 Mehmet Necmettin
Ahrazoğlu Erkan Haberal
 Hatay Ankara
BAŞKAN – Komisyon önergeye katılıyor mu? 
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkan.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkanım. 
BAŞKAN – Önerge üzerinde söz isteyen Kahramanmaraş
Milletvekili Fahrettin Oğuz Tor.
Buyurun Sayın Tor. (MHP sıralarından alkışlar) 
Süreniz beş dakika.
FAHRETTİN OĞUZ TOR (Kahramanmaraş) – Sayın Başkan,
değerli milletvekilleri; 68 sıra sayılı Kanun Tasarısı’nın 33’üncü maddesi
üzerinde Milliyetçi Hareket Partisi adına söz almış bulunuyorum. Bu vesileyle
yüce heyetinizi saygıyla selamlarım.
33’üncü madde özet olarak, otoyollar ve Boğaz
köprülerinde OGS ve HGS olarak bilinen geçişlerde kaçak geçişlere uygulanan
ücret cezalarıyla ilgilidir.
Konuşmama başlamadan önce konuyla ilgili çok kısa bilgi
vermek istiyorum. Otoyollar ve Boğaz köprülerinde OGS, HGS ve her 2 sistemin birlikte
kullanıldığı serbest geçiş sistemleriyle geçiş ücretleri toplanmaktadır. Ücret
toplama sistemine abone olmaksızın etiketsiz geçen veya abone olduğu hâlde
hesabında yeterli bakiye bulunmayan araçlarla ilgili olarak 6001 sayılı
Kanun’un 30’uncu maddesinin 1’inci fıkrasına göre işlem tesis edilmekteydi.
Örnek vermek gerekirse, Sultanbeyli-Kurtköy arası 7,5 kilometre olup ücreti 2
liradır. İhlalli geçişlerde alınması gereken miktar 2x10+2=22 TL olması
gerekirken 30’uncu madde gereğince Sultanbeyli-Ankara mesafesi esas alınarak
15,75 TL ücret ve 10 katı da ceza olmak üzere toplam 173,25 lira ceza
uygulanmaktaydı. Sürücü şikâyetleri giriş çıkış bilgileri ve yapılan itirazlar
birlikte değerlendirilerek sonuçta idare yeni bir düzenlemeye mecbur kalmıştır.
“En uzun mesafe” “giriş çıkış mesafesi” olarak, “yedi gün” ibaresi de “on beş
gün” ibaresi olarak değiştirilmiştir. Tabii, uygulama kanunun yürürlük
tarihinden sonra herkes için geçerli olması gerektiği hâlde kanuna geçici bir
madde eklenerek yürürlük öncesi ihlalli geçişlere söz konusu değişiklik
uygulanmamıştır. 
Esasında belirtmek gerekir ki bir haksız uygulamaya son
verilirken getirilen geçici maddeyle bile bile başka bir haksız uygulama
yürürlüğe konmuştur. İhlalli geçişlerde, ihlalli geçiş ücretini sanık lehinde
değiştiriyorsun ancak kanunun yürürlüğe girdiği tarihten öncekilere ise
aleyhteki uygulamaya devam ediyorsun. Bu uygulamayla genel hukuk kaidesi olan,
"Makabline şamil olmama.", "Sanık infaza kadar lehe hükümlerden
yararlanır" kurallarına aykırı davranılmıştır. 
Neticede cezalar tebliğ edildiğinde herkes mahkemeye
gitmiştir. Tabii, mahkemeler de lehte neticelenmiştir. Bu madde mecburiyetten
kaynaklanan bir maddedir. 
Bu arada bir iki hususu da belirtmek istiyorum.
Cezasını zamanında ödeyenlerle ilgilidir birinci husus, 6639 sayılı Kanun’un
geçici 1’inci maddesine göre ihlalli geçişleri nedeniyle haklarında idari para
cezası uygulanıp cezalarını ödeyenler açısından da lehte bir düzenleme
yapılması gerekirdi. Kanunun iyi niyetli vatandaşı korumaması devlete ve
adalete olan güveni sarsacaktır.
Başka bir konu da, hepinizin bildiği
zorunlu trafik sigortasında 2016 yılında yapılan yüzde 100, yüzde 200, yüzde
300’e varan zamlardır. Yani Broadway marka bir araç ile 300-400 bin liralık bir
aracın zorunlu trafik sigortasının aynı olması kabul edilebilir bir durum
değildir. Bu yaklaşım, köylü, çiftçi, esnaf, memur arabaya binmesin
yaklaşımıdır. MHP olarak düzeltilmesini diliyoruz.
Değerli milletvekilleri, söz konusu maddelerle ilgili
detaylı bilgiler vermek isterdim ancak içimden gelmedi, kısa kestim zira bugün
acımız büyüktür. Dün Diyarbakır’da alçakça yapılan saldırıda şehit edilen
güvenlik personeli sayısı 5’e çıkmıştır. Her zaman olduğu gibi, tekraren
söylemek isterim ki Türkiye bölücü terörü bitirmeden hiçbir alanda başarılı
olamayacaktır. Sosyal güvenlik destek primini kaldırırsınız, asgari ücreti
artırırsınız, OGS, HGS cezalarını indirirsiniz, başka işler de yaparsınız ancak
esnafın da sigortalının da memurun da -kısaca bölücüler ve hainler hariç-
toplumun tüm kesimlerinin de özellikle belirtmek istiyorum, yöre insanın da
istediği tek şey, terörün son bulması, huzurun tesis edilmesidir. Vatandaşın
hassasiyeti para pul değil, huzurdur. Bunun için de ne gerekiyorsa
yapılmalıdır. En üst seviyede enerjimiz, emek ve zamanımız, kaynaklarımız
başkanlık sistemi çalışmalarına değil, bir an önce terörün bitirilmesine
yönlendirilmelidir. Dikkat dağıtmak, hayırlı bir davranış değildir.
Değerli milletvekilleri, tabii, burada ciddi yasal
düzenlemeler de yapılması gerekiyor. Terör örgütü üyesine Avrupa’da üç yıl ila
altı yıl arasında ceza verilirken Türkiye’de eli kolu serbest geziyor. Bunları
da belirterek sözlerime son veriyorum, saygıyla selamlıyorum. (MHP sıralarından
alkışlar)
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Diğer önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 33'üncü maddesinin aşağıdaki şekilde değiştirilmesini arz
ve teklif ederiz. 
Haydar
Akar (Kocaeli) ve arkadaşları
MADDE 33- 27/3/2015 tarihli ve 6639 sayılı Bazı Kanun
ve Kanun Hükmünde Kararnamelerde Değişiklik Yapılması Hakkında Kanunun geçici
1’inci maddesi uygulamadan kaldırılmıştır.
BAŞKAN – Komisyon önergeye katılıyor mu? 
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkan.
BAŞKAN - Hükûmet katılıyor mu? 
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkanım. 
BAŞKAN – Önerge üzerinde söz isteyen, Kocaeli
Milletvekili Haydar Akar. 
Buyurun Sayın Akar. (CHP sıralarından alkışlar) 
HAYDAR AKAR (Kocaeli) – Sayın Başkan, değerli
milletvekilleri; gecenin bu saatinde gerçekten Türkiye’de birçok vatandaşı
ilgilendiren bir problemi konuşuyoruz. Torba kanunla geldi, aslında AKP
sıralarına baktığımda çok ilgilendiklerini de düşünmüyorum ama en az benim
kadar, benden fazla da size bu konuda telefon geliyordur, HGS cezaları
hakkında. 
Kanuna baktığınızda, 6639’da bir kanun değişip geçici
maddenin kaldırılması ama 6001’e atıfta bulunuluyor, orada 30’uncu maddenin
işte 1’inci ve 7’nci fıkralarının kaldırılmasını söylüyor. Ne söylüyor?
Kimsenin bir şey anladığı yok, böyle bir durumla karşı karşıyayız. 
Ben şöyle bir izah edeyim, bu şunu söylüyor: Bu kanun
çıktıktan itibaren HGS cezaları artık en uzak mesafeden 10 katı uygulanmayacak
ve tebligat yapılmamış ve parasını ödeyememiş olan vatandaşlar bu yeni kanundan
yararlanacaklar ama parasını ödeyen vatandaşlar bu yeni kanundan yararlanamayacak.

Şimdi, öyle garip telefonlar aldık, öyle garip şeylere
şahit olduk ki… Traktör hayatında karayoluna çıkmamış, hiçbir otoyoldan
geçmemiş ama bir HGS cezasıyla karşı karşıya kalmış.
Yine, 129 bin TL HGS cezası gelen ve on beş saniye
içinde 7 kez aynı gişeden geçtiğini gösteren olaylarla karşı karşıyayız. Niye
bunları söyledim? HGS kredi kartıyla geçiş sistemi yerine getirildi, daha hızlı
geçebilmek için getirildi ve bu görev PTT’ye verildi, bakın, çok anlamlı bir
şey söylüyorum, PTT’ye verildi. Zamanın Ulaştırma Bakanı da, hani o tenis
oynayan falan, daha sonra da bir kuruma atanan PTT’nin Genel Müdürüne: “Bu
sistemi sen yap.” dedi. Hiç bilgisi, tecrübesi olmadığı hâlde bir HGS sistemini
hemen seçimden önce, yerel seçimlerden önce hayata geçirmek gibi bir gaflet
içine düştüler ve hayata geçirdiler.
Bakın, şunu söyleyeyim size: Vatandaş
sistemin probleminden dolayı cezalandırılıyor, gerçekten sistem arızalı ve
çalışmıyordu yani sistem devreye alındığında sistem okumuyor, sistem
çalışmıyordu. Daha önce de beş dakika gündem dışı bir söz aldım, bilin ki bu
sistemin analizini yapan, bu sistemin nasıl çalışması gerektiğini, projesini
ortaya koyan vatandaşlar, bir tırın çekicisiyle dorsesinin plakalarının farklı
olduğunu dahi bilmiyordu. Yaptıkları testlerde 0’ın üzerine gelen bir vidanın
onu “8” diye okunduğunu göremeyecek kadar acizdiler bu işten çünkü teknik
bilgileri yoktu, bunu bir yere pazarladılar ve 22 milyon TL’ye mal oldu. 
O arada başka bir şey daha yaptılar,
otoyolları özelleştirmeye çalıştılar. Beş yıllıktı bu sözleşme, PTT’yle yapılan
sözleşme, beş yıl sonra eğer otoyollar o tarihte bozulmamış olsaydı,
özelleştirilmiş olsaydı ve gelen vatandaş “Ben bunları istemiyorum kardeşim,
sistemimi kendim kuracağım.” deseydi PTT 22 milyon TL zarara girecekti. 
Şimdi, yapılması gerekenle ilgili ben aslında kanun
teklifi verdim, hem 2014’te verdim hem 2015’te verdim ama bu kanun teklifi
yerine getirilmedi arkadaşlar veya AKP Grubuna anlatmama rağmen bir türlü kabul
görmedi. 
Şimdi getirdiğiniz asıl olay doğru, giriş-çıkış yaptığı
gişelerden 10 katı cezalandırılacak, eskisi gibi uzun mesafeden -biraz evvel
arkadaşımız da rakamları koydu ortaya- cezalandırılmayacak. Bunda bir problem
yok, doğru olan bu ama geçmişte bu cezayı alan insanlar… Bakın, örnek vereyim
size: 2013 yılında 10 milyon kaçak geçiş yapıldığı iddia ediliyor, 10 milyon,
detaylı rakamlar da var, 10 milyon. 2013’te bu sistem devreye alındı. 10 milyon
kaçak falan yok, tamamen sistem arızasından kaynaklanan, sistemin okuma
probleminden kaynaklanan, vatandaşı cezalandırdığımız bir sistem hâline dönüşen
bir olaydan bahsediyoruz. Şimdi, 10 milyon kaçak geçişe 1 milyar 162 milyonluk
ceza kesilmiş. Bu cezaları siz 2014’te ve 2015’te tebliğ etmediniz. Bu cezaları
niye tebliğ etmediniz, biliyor musunuz? 2014’te 2 tane seçim geçirdik, 2015’te
2 tane seçim geçirdik. Seçim bitti, vatandaşlara cezaları tebliğ ettiniz ve
infial başladı. Yani, vatandaşı aldatıyorsunuz, vatandaşı kandırıyorsunuz,
onların dertleriyle dertlenmiyorsunuz, tek derdiniz seçimi kazanmak. Seçimi
kazanmak için de yarın vatandaşa dayayacağınız cezayı 2015 yıllında
yolluyorsunuz. 
1 milyon 762 bin tebligat, dile kolay.
Bakın, rakamı da söyledim, bu ceza tutarını da söyledim. Bunların bir kısmı
ödedi, ufak olan rakamları kişisel otomobilleri olan vatandaşlar ödedi ama
otobüsçüler, taksiciler, kamyoncular bu rakamları ödeyemediler arkadaşlar, çok
büyük meblağlar. Ama ne yapıyorsunuz? Aynı bu “vergi barışı” dediğiniz,
getirdiğiniz aflarla vergi ödemeyenleri affedip vergi ödeyenleri cezalandırdığınız
gibi, burada vatandaşlık görevini yapıp, devletin kesmiş olduğu, haksız kesmiş
olduğu cezayı gidip yatıran vatandaşları cezalandırıyorsunuz ama yatırmayan, o
tebligatı almış olmasına rağmen bu parayı ödemeyen vatandaşları affediyoruz. Bu
tamamen yanlış bir olay. Yapmamız gereken, bu cezaya çarptırılan, haksız
şekilde çarptırılan vatandaşlarımızın da bu uğradığı haksızlığı gidermek olmalı
diyorum, hepinize saygılar, sevgiler sunuyorum. (CHP sıralarından alkışlar) 
BAŞKAN – Teşekkürler Sayın Akar.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 68 sıra sayılı Kanun Tasarısı’nın
33’üncü maddesindeki “geçici 1’inci maddesi” ibaresinin “Geçici madde 1-i”
şeklinde değiştirilmesini arz ve teklif ederiz. 
Burcu Çelik Özkan (Muş) ve
arkadaşları
BAŞKAN – Komisyon önergeye katılıyor mu? 
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkanım.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkanım.
BAŞKAN – Önerge üzerinde söz isteyen, Muş Milletvekili
Burcu Çelik Özkan.
Buyurun Sayın Özkan. (HDP sıralarından alkışlar) 
BURCU ÇELİK ÖZKAN (Muş) – Sayın Başkan, değerli
milletvekilleri; bu kürsüde bir gün mutlaka seçim bölgem olan Muş ilinin de
sorunlarını konuşmak isterim hem oradaki işsizlik hem uyuşturucu maddeyle
mücadele hem de son günlerde kamu emekçilerinin sürgün edilme hususlarını
mutlaka bu kürsüde konuşmak isterim ancak gündemimiz ne yazık ki şu anda
ülkemizin bir bölgesinde, kürdistanda yaşam hakkının ihlal edildiği bir süreçle
ilgili sizlere her defasında bilgi vermek durumunda kalıyoruz arkadaşlar.
Şimdi, burada savaş mıdır, değil midir diye tekrar
tekrar grup başkan vekilleri bu konuyu ele alıyorlar. Çok az biliyorum ki…
MEHMET PARSAK (Afyonkarahisar) – Kürdistan da değildir,
savaş da değildir.
BURCU ÇELİK ÖZKAN (Devamla) – Biliyorum ki aramızda çok
güzel, çok değerli hukukçu vekillerimiz var, eminim ki onlar benden de daha iyi
bilirler bu konuyu. Şimdi, Uluslararası Ceza Mahkemesinde devletin başka bir
devletle savaşması evet, savaş hukuku, savaş suçu hususunda ele alınmıştır
ancak istisnalar ve kararlar da vardır ki devletin kendi iç savaşı yani kendi sınırları
içerisinde kendi halkına yöneltmiş olduğu bir savaş da savaş suçu olarak ele
alınmıştır, kararlar vardır.
ALİ ÖZKAYA (Afyonkarahisar) – Git şikâyet et o zaman,
ne duruyorsun Allah aşkına ya!
BAŞKAN – Sayın Özkan…
BURCU ÇELİK ÖZKAN (Devamla) – Sizden
ricam bu kararlara sadece bir bakın, sadece tavsiyemdir arkadaşlar.
Şimdi, biz esasen şunu söyleyelim
arkadaşlar.
NİHAT ÖZTÜRK (Muğla) – Siz savaşın
neresindesiniz?
BURCU ÇELİK ÖZKAN (Devamla) – Burası bir
hukuk devleti ve ben de bir hukukçu olarak bu ülkede hukuk kurallarının
uygulanmasını isterdim.
ALİ ÖZKAYA (Afyonkarahisar) –
Teröristlerin hukukçusu.
BURCU ÇELİK ÖZKAN (Devamla) - Ancak, ne
yazık ki idari kararlarla alınan ve iç hukuk kuralına, yasamıza, düzenlememize,
Anayasa’mıza tamamen aykırı olan bir kararla günlerdir, aylardır…
ALİ ÖZKAYA (Afyonkarahisar) – Hep
konuştuğunuz Avrupa İnsan Hakları Mahkemesi reddetti.
BURCU ÇELİK ÖZKAN (Devamla) - …sivil
halka yöneltilmiş bir savaş mevcuttur.
ALİ ÖZKAYA (Afyonkarahisar) – Her gün
konuştuğunuz mahkeme reddetti.
METİN AKGÜN (Tekirdağ) - Savaş değil,
terörle mücadele.
BURCU ÇELİK ÖZKAN (Devamla) – Gerçekten
çok yürek burkucu bir durumdur. 
MUHAMMET BALTA (Trabzon) – Teröristlerle
mücadele.
BURCU ÇELİK ÖZKAN (Devamla) – Arkadaşlar,
izin verirseniz, ne olur, bilgi vermek istiyorum size, bilmediğiniz, belki
duymadığınız konular hakkında.
NİHAT ÖZTÜRK (Muğla) – Ama yanlış bilgi
veriyorsunuz.
BAŞKAN – Sayın milletvekilleri…
MAHMUT TOĞRUL (Gaziantep) – Tamam
yanlışsa yanlıştır, sana sorarak mı belirleyecek ne söyleyeceğini ya?
ALİ ÖZKAYA (Afyonkarahisar) – Hayatınızda
bir kere doğru bir şey söyleyin. 
MAHMUT TOĞRUL (Gaziantep) – Başkanım,
müdahale etmeniz lazım.
AHMET GÜNDOĞDU (Ankara) – Hendek, çukura
bilgi ver, teröristin avukatı gibi bilgi verme.
BAŞKAN – Sayın milletvekilleri, lütfen…
ALİ ÖZKAYA (Afyonkarahisar) – Bu
memlekette bir tane de doğru söyleyin yahu.
BURCU ÇELİK ÖZKAN (Devamla) – Üstelik
hatırlatmak isterim ki, bir doğruyu daha söyleyeceğim: Ülkemiz, Türkiye…
ALİ ÖZKAYA (Afyonkarahisar) – Hayatınızda
bir kere doğru bir şey söyleyin.
BURCU ÇELİK ÖZKAN (Devamla) -
…uluslararası alanda birçok sözleşmeye imza atmıştır ve burada attığı imzalarda
en önemli görevi, en önemli misyonu -Avrupa Konseyinden bahsediyorum, Avrupa
Parlamentosundan bahsediyorum ve AİHM’den bahsediyorum- yaşam hakkını
koruyabilmektir.
NİHAT ÖZTÜRK (Muğla) – PKK’dan,
teröristten, bebek katillerinden, polis katillerinden, onlardan da bahsetsenize
biraz. 
BURCU ÇELİK ÖZKAN (Devamla) – Benim tek
istirhamım ve beklentim: En azından Türkiye’nin taraf olduğu uluslararası
sözleşmelerin gereğini yerine getirmesidir, umut ediyorum bunu göreceğiz yakın
zamanda.
Bunun yanı sıra arkadaşlar, altı gündür
devam eden bir mücadele var. Bakanlıklarla görüşülüyor, arkadaşlarımız gidip
geldiler, bir diplomasi yürütüldü.
NİHAT ÖZTÜRK (Muğla) – Yanlış yerdesin,
yanlış, ondan.
BURCU ÇELİK ÖZKAN (Devamla) – Netice
itibarıyla dün 23… Bugün ne yazık ki 1 sivil vatandaşımızın daha hayatını
kaybettiğini söyleyelim.
NİHAT ÖZTÜRK (Muğla) – Nereden biliyorsun
sivil olduğunu?
BURCU ÇELİK ÖZKAN (Devamla) – 6 kişi
vahşet bodrumunda ne yazık ki hayatını kaybetti.
ALİ ÖZKAYA (Afyonkarahisar) – Örgütün
liderleri mi orada yoksa?
BURCU ÇELİK ÖZKAN (Devamla) – Şu anda
orada 23 sivil vatandaşımız yaralı hâlde bekliyor ve ne yazık ki
alınamamalarından kaynaklı olarak, tamamen bir duyarlılık refleksi olarak
arkadaşlarımız açlık grevine başladılar -biliyorsunuz- hâlen de devam
ediyorlar.
AHMET GÜNDOĞDU (Ankara) – Devam etsinler
canım, bir sakıncası yok.
MUHAMMET BALTA (Trabzon) – Sağlık
Bakanımızı dinlemediniz mi? 
BURCU ÇELİK ÖZKAN (Devamla) – Arkadaşlar…
NİHAT ÖZTÜRK (Muğla) – Siz neredesiniz?
BURCU ÇELİK ÖZKAN (Devamla) – Arkadaşlar…
MUHAMMET BALTA (Trabzon) – Ambulanslar
kurşunlanıyor, ambulanslar.
ALİ ÖZKAYA (Afyonkarahisar) – Örgütün
liderleri mi orada yoksa?
BURCU ÇELİK ÖZKAN (Devamla) – Biraz
nezaket istiyorum arkadaşlar, biraz duyarlılık ve biraz vicdan istiyorum, başka
hiçbir şey değil. (AK PARTİ sıralarından gürültüler)
AHMET GÜNDOĞDU (Ankara) – Devam etsinler,
devam etsinler, bir sakıncası yok.
MAHMUT TOĞRUL (Gaziantep) – İdare amiri,
müdahale…
BAŞKAN – Sayın milletvekilleri, lütfen.
AHMET GÜNDOĞDU (Ankara) – Askerden, polisten tek kelime
bahsetmiyorsun, hukuktan bahsediyorsun, hukuku katletme, önce hukuka saygı
göster.
MAHMUT TOĞRUL (Gaziantep) – Dersinizi almadınız galiba.
BURCU ÇELİK ÖZKAN (Devamla) – Şunu söyleyeyim, izin
verin. Bu ülkede kim askerin, polisin, sivil vatandaşın, gerillanın
katledilmesini…
AHMET GÜNDOĞDU (Ankara) – PKK’nın avukatlığını yapıyor,
siz de ses çıkarmıyorsunuz.
FARUK ÖZLÜ (Düzce) – Çocuk katili PKK.
MUHAMMET BALTA (Trabzon) – Terörist onlar terörist.
BURCU ÇELİK ÖZKAN (Devamla) - …hayatını kaybetmesini
istiyorsa vicdansızdır zaten. (AK PARTİ sıralarından gürültüler)
NİHAT ÖZTÜRK (Muğla) – Bebek katili onlar, bebek katili
onlar.
BURCU ÇELİK ÖZKAN (Devamla) – Arkadaşlar, insan…
BAŞKAN – Sayın milletvekilleri, lütfen.
BURCU ÇELİK ÖZKAN (Devamla) – İnsan yaşamından öte,
insan yaşamını korumaktan öte hiçbir görevimiz yok. Şunu da belirtelim…
AHMET GÜNDOĞDU (Ankara) – Siz bari susun ya.
ERKAN AKÇAY (Manisa) – Sayın Başkan, Hükûmetin tasarısı
görüşülüyor, Hükûmetten, bakandan ses yok, böyle bir şey olur mu?
BAŞKAN – Sayın milletvekilleri…
BURCU ÇELİK ÖZKAN (Devamla) – Sayın Başkan…
BAŞKAN – Buyurun.
BURCU ÇELİK ÖZKAN (Devamla) – Sayın Bakan, değerli
Parlamento üyeleri; biz basına bir demeç verdik, az önce basında da geçti,
buradan da Parlamento üyelerine tekrardan söyleyelim: Muhtemeldir ki, biz
yarına kadar bu vahşet bodrumundaki sorunun çözülmesini bekliyoruz.
ERKAN AKÇAY (Manisa) – Bakana söylüyorum, Hükûmetin
tasarısı görüşülüyor burada, öyle susarak olmaz Bakan, çıkacak Türkiye
Cumhuriyeti’ni savunacak, Anayasa'yı savunacak Hükûmet.
BURCU ÇELİK ÖZKAN (Devamla) – Oldu da hedeflerimize
ulaşamadık, oldu da yaralılarımızı alamadık, oldu da yaralıları hastaneye
taşıyamadık.
ERKAN AKÇAY (Manisa) – Türkiye Cumhuriyeti’nin Bakanı
değil misiniz siz?
BAŞKAN – Sayın Akçay, lütfen.
BURCU ÇELİK ÖZKAN (Devamla) – Bizler de HDP
milletvekilleri olarak bu açlık grevini sürdüreceğimizi ifade ediyorum. 
(Mikrofon otomatik cihaz tarafından kapatıldı)
BURCU ÇELİK ÖZKAN (Devamla) – Teşekkürler, sağ olun.
(HDP sıralarından alkışlar) 
AHMET GÜNDOĞDU (Ankara) – Ya, açtığınız çukurlardan
ambulanslar yaralıya geçemiyor, kapatın çukurları, çukur siyaseti yapmayın.
BAŞKAN – Önergeyi oylarınıza sunuyorum: Kabul
edenler... Kabul etmeyenler... Kabul edilmemiştir. 
Maddeyi oylarınıza sunuyorum: Kabul edenler... Kabul
etmeyenler... Kabul edilmiştir. 
ERKAN AKÇAY (Manisa) – Konuşsana Sayın Bakan. En küçük
bir kişisel sataşmada söz alıp cevap veriyorlar, Türkiye Cumhuriyeti, Türk
milleti, birliğimiz, beraberliğimiz saldırıya uğruyor, Hükûmetin sesi çıkmıyor.
Kınıyorum Hükûmeti!
NİHAT ÖZTÜRK (Muğla) – Biz ona cevap verdik.
ERKAN AKÇAY (Manisa) – Ne cevabını vermesi, çık kürsüde
konuş, çık kürsüde konuş.
BAŞKAN – Sayın milletvekilleri… Sayın Akçay…
İLKNUR İNCEÖZ (Aksaray) – Sayın Başkan…
BURCU ÇELİK ÖZKAN (Muş) – Sataşma yok Başkanım, hukuki
bilgiler verdik.
BAŞKAN – Şimdi, bir defa, bu kürsüden ben daha önce de
dile getirdim, buradaki olaylar üzerinde konuşurken çok dikkatli bir dil
kullanmamız gerektiğini, Anayasa'ya, ettiğimiz yemine sadık kalmamız
gerektiğini ifade etmiştim. Dolayısıyla burada, Türkiye'de bir savaş ya da bir
iç savaş olayı yok. Bu, kesinlikle bir terörle mücadeledir, teröristle
mücadeledir ve devlet vatandaşının can ve mal emniyetini korumak adına bu
mücadeleyi sonuna kadar sürdürecektir. (AK PARTİ sıralarından alkışlar)
İLKNUR İNCEÖZ (Aksaray) – Sayın Başkan…
BAŞKAN - Sayın İnceöz, buyurun.
ERKAN AKÇAY (Manisa) – Sayın Başkan, açıkça tahrikler
var, “kürdistan” diye tanımlamalar yapıyor, yeter artık ya, bunlara
tahammülümüz kalmadı. (MHP ve AK PARTİ sıralarından alkışlar) 
BAŞKAN – Sayın Akçay, bunlarla ilgili ifadelerimizi
kullandık.
İLKNUR İNCEÖZ (Aksaray) – Sayın Başkan…
Buyurun Sayın İnceöz.
İLKNUR İNCEÖZ (Aksaray) – Sayın Başkanım,
söylediklerinize aynen katılıyorum. Buna ilave olarak da şunu söylüyorum:
Hiçbir şekilde devlet, Hükûmet oradaki vatandaşı hedef almamaktadır; bir tek
hedefi vardır, teröristler, terör mensupları, terör diliyle konuşanlardır. (AK
PARTİ sıralarından “Bravo” sesleri, alkışlar) 
İkinci olarak şunu da söylemek istiyorum: Çukurları
kazmak, çukurları açmak hangi hukukta vardır, önce bunun cevabını versinler,
ondan sonra mevzuatları tartışalım. (AK PARTİ sıralarından “Bravo” sesleri,
alkışlar) 
Dolayısıyla, oradaki mücadele teröre karşıdır, bunu
kimsenin saptırmaya, gerçekleri çarpıtmaya hakkı yoktur. (AK PARTİ sıralarından
“Bravo” sesleri, alkışlar) 
MAHMUT TOĞRUL (Gaziantep) – Sayın Başkan, bakın, bizim
bu kürsüde dile getirdiğimiz mesele terörün ne olduğu meselesi değil… (AK PARTİ
sıralarından gürültüler)
NİHAT ÖZTÜRK (Muğla) – Teröre destek meselesi.
BAŞKAN – Sayın milletvekilleri, bir dakika, ben dinliyorum
sayın milletvekilleri, lütfen.
Buyurun Sayın Toğrul, ben sizi dinliyorum.
AHMET GÜNDOĞDU (Ankara) – Boş konuşuyorlar,
konuşmasınlar ya! Rahatsız oluyoruz.
MAHMUT TOĞRUL (Gaziantep) – Sayın Başkan, bizim
bahsettiğimiz olay, şu anda ölüm bodrumunda hayatı söz konusu olan 22
yurttaşımızdır. (AK PARTİ sıralarından “terörist” sesleri, gürültüler)
MAHMUT ATİLLA KAYA (İzmir) – PKK’dan bahset!
MAHMUT TOĞRUL (Diyarbakır) – Ya, arkadaşlar, bir
bitireyim…
BAŞKAN – Sayın Toğrul, ben dinliyorum, siz buyurun.
MAHMUT TOĞRUL (Gaziantep) – Ama…
BAŞKAN – Dinliyorum, ne yapabilirim?
MAHMUT TOĞRUL (Gaziantep) – Sayın Başkan, şimdi, bakın…
NİHAT ÖZTÜRK (Muğla) – Sabahtan beri aynı şeyi
söylüyorsunuz.
ALİ ÖZKAYA (Afyonkarahisar) – Nasıl biliyorsunuz
onların hepsinin yurttaş olduğunu? Nereden biliyorsunuz?
MAHMUT TOĞRUL (Gaziantep) – …bu hususta biraz önce
arkadaşımız da söyledi, grup başkan vekilimiz dâhil olmak üzere, 2 vekilimizle
beraber 3 vekil İçişleri Bakanlığına gittiler. Sorunun çözümü oradaki
yurttaşların oradan alınıp hastaneye götürülmesi. 
ALİ ÖZKAYA (Afyonkarahisar) – Ya çıksınlar, zorlayan mı
var onları? 
MAHMUT TOĞRUL (Gaziantep) – Ne olursa olsun, hangi
sıfatı taşıyorlarsa taşısınlar, onların hastaneye taşınması insani bir
tutumdur, hukuk bunu gerektirir. (AK PARTİ sıralarından gürültüler)
Başkan… 
NİHAT ÖZTÜRK (Muğla) – Kim engel oluyor onlara orada?
Çıksınlar.
BAŞKAN – Sayın milletvekilleri, lütfen…
Ben dinliyorum Sayın Toğrul.
MAHMUT TOĞRUL (Gaziantep) – Sayın Başkan, bakın,
bunları düşünürken Avrupa İnsan Hakları Mahkemesinin yaralılara müdahale için
aldığı tedbir kararlarını da bu ülkeyi yönetenlere, yasasını yapanlara
hatırlatıyorum.
ALİ ÖZKAYA (Afyonkarahisar) – Uyguladı, ambulansları
gönderdi, “Kurşun sık.” demiyor. “Ambulansa kurşun sık.” demiyor. 
MAHMUT TOĞRUL (Gaziantep) – Bir diğer konu, bu
memleketin bahsedilen bölgesinin kürdistan olduğunu Sayın Cumhurbaşkanı
söyledi, tarih de söyler… 
ERKAN AKÇAY (Manisa) – Cumhurbaşkanı değil, dünyada kim
söylerse söylesin kabul etmiyoruz, reddediyoruz. Böyle bir rezalet olur mu? (MHP
ve AK PARTİ sıralarından alkışlar)
MAHMUT TOĞRUL (Gaziantep) – Kürtlerin yaşadığı bölge
kürdistandır.
ERKAN AKÇAY (Manisa) – Türkiye Cumhuriyeti gerekirse
gene savaşır, savaşmaktan da asla kaçınmayız. Bin yıldır bu topraklarda…
BAŞKAN – Sayın milletvekilleri, 34’üncü madde üzerinde
iki adet önerge vardır. Aynı mahiyetteki bu önergeleri okutacağım ve birlikte
işleme alacağım, talepleri hâlinde önerge sahiplerine ayrı ayrı söz vereceğim.
Şimdi aynı mahiyetteki önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 34’üncü maddesinin tasarı metninden çıkarılmasını arz ve
teklif ederiz.
 Bülent Kuşoğlu  Mahmut
Tanal Seyit Torun
 Ankara İstanbul Ordu
 Musa Çam Gülay
Yedekci
 İzmir İstanbul
Aynı mahiyetteki diğer önergenin imza sahipleri:

 İdris
Baluken Çağlar Demirel Mehmet
Ali Aslan
 Diyarbakır Diyarbakır Batman
 Feleknas
Uca Osman Baydemir Erol Dora
 Diyarbakır Şanlıurfa Mardin

 Ayşe
Acar Başaran Ahmet Yıldırım
 Batman Muş
BAŞKAN – Komisyon aynı mahiyetteki önergelere katılıyor
mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkanım.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkanım.
BAŞKAN – Aynı mahiyetteki ilk önerge üzerinde söz
isteyen İstanbul Milletvekili Gülay Yedekci.
Buyurun Sayın Yedekci. (CHP sıralarından alkışlar)
GÜLAY YEDEKCİ (İstanbul) – Değerli milletvekilleri, Sayın
Başkan; yüce Meclisimizi saygıyla, sevgiyle selamlıyorum. 
Bu torba yasa içerisinde çokça konuyla ilgili görüştük,
bir tek bir şehir taşınmaması vardı. Şu anda bir şehir taşınması üzerinde de
konuşuyoruz, Hasankeyf’i taşıyorsunuz.
Hasankeyf, Mezopotamya’da insanlığın yerleşik hayata
geçtiğinin en belirgin örneğidir. Hasankeyf’i birinci derece sit alanı yapan en
önemli özellik, bir bütün içerisinde mağaralar, kalenin tarihî dokusu,
ibadethaneler ve burada yaşayan atalarımızın mezarları ve kazı çalışmaları daha
bitmemiş, gün ışığına çıkmayı bekleyen binlerce tarihî eserin burada yer
almasıdır. Sular altında kalacak olan binlerce mağaranın taşınması zaten söz
konusu değildir. Zeynel Bey Türbesi’nin ise dış cephesindeki mozaik
kaplamalardan dolayı eski özelliğini koruyamayacağı için sökülüp tekrar montajı
imkânsızdır. Ray sistemiyle taşınması durumunda ise kot farkı çok olduğundan
sarsıntılarla türbenin kesinlikle yıkılacağı ortadadır. Bir yapının planını
yapmadan önce bireyin yaşadığı coğrafyadaki kültürel değerler, gelenekler, dinî
değerler ve kültürel mekânlar gözetilmelidir; aksi hâlde, plan işlevsizdir. Bu
kural dünyanın her yerinde, planlama bazında, her kurum ve kuruluş için
geçerlidir. 
UNESCO’nun 10 kriterinden 9’unu yerine getiren
Hasankeyf’in sular altında bırakılması insanlık suçudur. Hasankeyf’te altmış
yıl ömürlü baraj on iki bin yıllık tarihe tercih edilmemelidir. Barajın
havzasının bulunduğu alanlardan gelecek kil, silt gibi malzemelerin “ölü hacim”
diye tabir ettiğimiz baraj altı kodunu doldurması sonucunda baraj ömrü
tükenmekte ve atıl duruma gelmektedir. 
Ülkemizde, yıllardan beri, insanlığın ve kültürlerin
ana merkezi olan ve 1978’den beri birinci derece arkeolojik sit alanı ilan
edilen Hasankeyf’in sular altında kalmasına sebep olacak olan Ilısu Baraj Gölü
6 bin hektar tarım yapılabilen alanı sular altında bırakacaktır. Cizre Baraj
Gölü de oluştuğunda sulanabilecek alandan daha büyük alan sular altında
kalacaktır. Dicle’nin aşağı ovalara taşıdığı tarımsal toprağı besleyen malzeme
barajlarda tutulacağı için orta ve uzun vadede tarım toprakları
yoksullaşacaktır. Barajdan gelecek suyla sulanacak tarım alanları bu
uygulamadan sonra tuzlanacaktır. Ilısu Baraj Gölü dolu durumda 300
kilometrekarenin üzerinde bir alanı kaplayacaktır. Kurak ve nemli mevsimlerde
bu alan 100 kilometrekare kadar azalabilecek ve yeniden eski durumuna
gelecektir. Böylece, buralar salgın hastalıkların kaynağı olacaktır. 
Sayın Başkan, değerli milletvekilleri; Hasankeyf tarihî
dokusundan koparılarak başka bir yere taşınmak isteniyor. Her bir yapı, parçası
olduğu kültürel bütünle birlikte değerlendirilmelidir. Yapılar yapılırken
bulundukları topoğrafya, rüzgâr yönü ve güneşlenme yönü göz önüne alınarak inşa
edilir. Hasankeyf, yüzlerce yıl Romalıların, Urartuların, Asurların, Abbasilerin,
Hamdanilerin, Mervanilerin, Eyyubilerin, Selçukluların, Akkoyunluların ve
Osmanlıların katkılarıyla zenginleşmiştir. Batman-Gercüş-Midyat kara yolu
üzerindeki köprüsü, Dicle’yi 100 metre yukarıdan izleyen kalesi, kalenin kuzey
tarafında Dicle’ye bakan sarayı, kuzeydeki vadiye bakan Ulu Camisi, kentin
ortasındaki Sultan Süleyman Camisi ve kentin ortasında bulunan Koç Camisi,
Dicle Nehri’nin sol kıyısında açıkta yer alan Zeynel Bey Türbesi, nehrin sol
kıyısında Batman-Hasankeyf kara yolunun kıyısında, Yeni Köprü’nün karşısındaki
bir tepe üzerinde yer alan İmam Abdullah Türbesi’yle doğal bir açık hava
müzesidir. Barajdan elde etmeyi planladığınız gelirden çok daha fazlasını iç ve
dış turizmle kazanabilecekken bu inadınızın nedeni nedir? Tıpkı Göbeklitepe
gibi çok önemli olan bu tarih ve kültür değerine sahip çıkalım. 
Ayrıca, çok önemli bir noktada, başlandı, geri
dönülmez, oradaki harcamalar boşa gidecek diye sakın, lütfen, düşünmeyin.
Örneğin, Avusturya’da Tuna Nehri kıyısında dev bir atom santrali yapıldı, halk
referandum sonucunda orayı istemedi. Şu an müze olarak kullanılıyor ve turizme
açıldı.
Değerli milletvekilleri, ihtiyaç hâlinde biz şimdiye
kadar harcanan bütün parayı yapacağımız kampanyalarla çok kısa süre içerisinde
bulabiliriz. Bir mimar olarak, bir vatansever olarak sizleri uyarıyorum, bir
kez daha altını çiziyorum: Dünya için de çok önemli olan Hasankeyf sular
altında kalmasın. Hasankeyf’i kurban etmeyin. Yüzlerce baraj yapabilirsiniz ama
bir Hasankeyf daha yapamazsınız.
Hepinize sevgi ve saygılarımı sunuyorum. (CHP
sıralarından alkışlar)
BAŞKAN – Aynı mahiyetteki diğer önerge üzerinde söz
isteyen Batman Milletvekili Mehmet Ali Aslan.
Buyurun Sayın Aslan.
MEHMET ALİ ASLAN (Batman) – Sayın Başkan, Sayın Divan,
sayın milletvekillerini saygıyla selamlıyorum.
Tabii, az önce, Gülay Yedekci Milletvekili arkadaşımız
birçok teknik konuya, tarihî konuya da değindi, onlara fazla girmeden ben
farklı açılardan ele almaya çalışacağım.
Hasankeyf Arapça’da “Hısnkeyfa”, dediğimiz,
Süryanice’de “Heskîf”, Kürtçe’de “Heskife” dediğimiz yerleşim biriminin adıdır
ve on iki bin yıllık tarihî bir geçmişi vardır. 640 yılında da Hazreti Ömer
döneminde, İyaz bin Ganem, Halid bin Velid, Muaz bin Cebel gibi tanınmış
komutanların öncülüğünde İslam’a girmiştir. Tabii, bu dönemde hem Hamdaniler,
Mervaniler, Eyyubiler, Artuklular, Akkoyunlular, Safeviler ve en son Osmanlılar
egemenliğinde varlığını sürdürmüştür. 
Burada dikkatinizi çekeceğim bir noktada da -hani Sayın
Cumhurbaşkanı “millî ve yerli” diyor ya- Artuklular ve Akkoyunlular döneminde
başkentlik yapmış bir şehir idi. 
Tabii, her şeyden önce bu barajın yapımı Anayasa’ya
göre de aykırıdır. Anayasa’nın 63’üncü maddesi “Devlet, tarih, kültür ve tabiat
varlıklarının ve değerlerinin korunmasını sağlar, bu amaçla destekleyici ve
teşvik edici tedbirleri alır.” diyor. Bu herkeste var, bakabilirsiniz. Yeni bir
anayasa da ihdas edilmediğine göre bu işte bir kanunsuzluk, bir terslik var. 
AHMET HAMDİ ÇAMLI (İstanbul) – Terörle ilgili bir şey
var mı orada, terörle ilgili?
MAHMUT TOĞRUL (Gaziantep) – Hastalık oldu sizde bu.
MEHMET ALİ ASLAN (Devamla) – Biz şu anda Hasankeyf’le
ilgili konuşuyoruz, galiba siz duyamıyorsunuz.
BAŞKAN – Sayın milletvekilleri, lütfen kürsüdeki hatibe
müdahale etmeyelim.
Buyurun Sayın Aslan, siz devam edin.
MEHMET ALİ ASLAN (Devamla) – Kanuna, Anayasa’ya uymayan
girişimler terörist girişimlerdir. İşte, bununla ilgili bu madde var, bunu da
nazarınıza sunuyoruz.
Şimdi, arkadaşlar, altmış yıl sonra, düşünün,
torunlarımız -hani altmış yıllık bir enerjiden söz ediyoruz ya- enerjiyi de
görmeyecekler, Hasankeyf’i de görmeyecekler. Dolayısıyla, on iki bin yıllık bir
tarih katledilmiş oluyor ve emin olun, şimdi kayıtlara geçiyor, yirmi yıl sonra
mı, otuz yıl sonra mı, elli yıl sonra mı bilmiyorum ama bu altmış yıllık sürede
elde ettiğimiz gelirden daha büyük bir para harcayıp bu sefer diyeceğiz ki “Şu
suların altında bir tarihî antik kent vardı, gelin onu çıkaralım.” (HDP
sıralarından alkışlar) Nasıl ki şimdi Avrupa’da bazı denizlerin altında, bazı
akarsuların, barajların altında büyük paralar harcanarak tarihlerine ulaşmaya
çalışıyorlarsa biz de bunu yapacağız çünkü o su, o enerji bir şekilde elde
edilebilir, en basitinden güneş enerjisi. Batman ve Urfa Türkiye’de yılda en
çok güneş enerjisi alan iki ilimiz arasında gelmektedir. Alternatif enerji
yolları tüketilerek sözü edilen enerjilere ulaşılabilir. 
Tabii, biz bunlara değinirken şunu unutmayalım: Bu
Hasankeyf Hazreti Ömer’in de bize bir emanetidir. Sular altında bırakalım diye
bize emanet etmemiş, bunun hesabını Hazreti Ömer de size soracak, buradan size
söylüyorum yani. 
ALİ ÖZKAYA (Afyonkarahisar) – Hazreti Ömer başka şeyler
de sorar ama ha!
MEHMET ALİ ASLAN (Devamla) – Evet, bunun dışında,
arkadaşlar, hepinizi bu güzel kente davet ediyoruz, Hasankeyf’e. Bir gün
çocuklarınıza resimlerde göstereceksiniz “Baba, ne oldu buna?” “Vallahi oğlum,
sular altında bıraktık, yapacak bir şey yok.” dememelisiniz. Avusturya,
Almanya, İsveç para desteği sunuyor, hani, diyorsunuz ya: “Dış güçlerin oyununa
gelmeyin.” Evet ben de size diyorum, dış güçlerin oyununa gelmeyin, Hasankeyf
Almanya’da, Avrupa’da olsa bu barajı yapmaz, yaptırmaz. 
Teşekkürler, sağ olun. (HDP sıralarından alkışlar)
AHMET GÜNDOĞDU (Ankara) – Teröristseverlik dışında bir
konuşma yaptığın için tebrik ediyorum.
BAŞKAN – Aynı mahiyetteki önergeleri oylarınıza
sunuyorum: Kabul edenler... Kabul etmeyenler… Önergeler kabul edilmemiştir.
34’üncü maddeyi oylarınıza sunuyorum:
Kabul edenler... Kabul etmeyenler… 34’üncü madde kabul edilmiştir.
Sayın milletvekilleri, 35’inci madde üzerinde üç adet
önerge vardır, şimdi önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 68 sıra sayılı Kanun Tasarısı’nın
35’inci maddesinin (a) fıkrasında yer alan “1/1//2016” ibaresinin “1 Ocak 2016”
ibaresi ile değiştirilmesini arz ve teklif ederiz.
 İdris Baluken Çağlar
Demirel Mehmet Emin Adıyaman
 Diyarbakır Diyarbakır Iğdır
 Mahmut Toğrul Filiz
Kerestecioğlu Demir Sibel Yiğitalp
 Gaziantep İstanbul Diyarbakır

Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 35’inci maddesinin aşağıdaki şekilde değiştirilmesini arz
ve teklif ederiz.
Saygılarımızla.
 Bülent Kuşoğlu Mahmut
Tanal Seyit Torun
 Ankara İstanbul Ordu
 Musa Çam Ceyhun
İrgil
 İzmir Bursa
MADDE 35- Bu Kanunun;
a) 2 nci maddesi 1/1/2016 tarihinden itibaren elde
edilen gelirlere uygulanmak üzere yayımı tarihinde,
b) 14 üncü maddesi yayımını izleyen 60 gün içinde,
c) 8 inci, 9 uncu, 12 nci, 15 inci, 16 ncı, 17 nci ve
18 inci maddeleri yayımını izleyen ayın onbeşinde,
ç) 23 üncü, 24 üncü, 25 inci, 29 uncu ve 31 inci
maddeleri yayımı tarihini takip eden ödeme dönemi başında,
d) 28 inci maddesi yayımını takip eden aybaşında,
e) Diğer hükümleri yayımı tarihinde, yürürlüğe girer.
BAŞKAN – Şimdi maddeye en aykırı önergeyi okutup işleme
alacağım.
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın çerçeve 35’inci maddesinin aşağıdaki
şekilde değiştirilmesini arz ve teklif ederiz.
 Erkan
Akçay  Kamil Aydın  İsmail
Faruk Aksu
 Manisa Erzurum İstanbul
 Mehmet
Parsak  Mehmet Erdoğan
 Afyonkarahisar Muğla
“MADDE 35- Bu Kanunun;
a)  2 nci maddesi 1/1/2016 tarihinden itibaren elde
edilen gelirlere uygulanmak üzere yayımı tarihinde,
b)  8 inci, 9 uncu, 12 nci, 15 inci, 16 ncı, 17 nci ve
18 inci maddeleri 1/1/2016 tarihinde,
c)  23 üncü, 24 üncü, 25 inci, 29 uncu ve 31 inci
maddeleri yayımı tarihini takip eden ödeme dönemi başında,
ç) 28 inci maddesi yayımını takip eden aybaşında,
d)  Diğer hükümleri yayımı tarihinde, 
yürürlüğe girer.”
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkanım.
BAŞKAN – Hükûmet önergeye katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkanım.
BAŞKAN – Önerge üzerinde söz isteyen Erzurum
Milletvekili Kamil Aydın.
Buyurun Sayın Aydın. (MHP sıralarından alkışlar) 
KAMİL AYDIN (Erzurum) – Sayın Başkan, değerli
milletvekilleri; gecenin bu saatinde 68 sıra sayılı Tasarı’daki ilgili maddeyle
ilgili konuşma yapmak üzere huzurlarınızdayım.
Biz defalarca, mütemadiyen bazı şeyleri hatırlatmamıza
rağmen, bu kürsüye çıkıp en başta -Andımızın metni bende, umarım herkeste
vardır ama- biz sürekli hatırlatacağız. Sayın Başkan, siz de bunu sürekli
hatırlatarak, özellikle Anayasa’ya bağlı kalacağımız noktasında uyarılarınızı
yapmak zorundasınız. Bizler de Milliyetçi Hareket Partisi olarak, sayısal
azlığımıza rağmen özgül ağırlığımızı dikkate alarak Allah’ın izniyle Türk
milleti adına burada Türkiye Cumhuriyeti devletinin ilkelerinin ayaklar altına
alınmasına müsaade etmeyeceğiz. Şehitlerimizin anısının bu kadar fütursuzca
ifade edilmesi noktasında biz de dik duruşumuzu sergileyeceğiz.
Değerli milletvekilleri, tarih yol göstericidir, ibret
alınmalıdır. “Kökü mazide olan atiyiz.” deriz, değil mi? Ya da “gelenekten
geleceğe”, bunu kavramlaştırırız ama içini bir türlü dolduramayız. Bakın, dünya
siyaset tarihine baktığımız zaman idare edenler, hâkim güçler, sürekli
söylemler oluşturmuş ve uygulama alanları aramışlardır. Soğuk savaş sonrası
“yeni dünya düzeni” diye bir sistematikle belirli bir süre dünyada yeni
oluşumlar, yeni coğrafyalar, yeni yapılar meydana getirilmiştir ama daha sonra
bu deşifre olunca, bu sefer “küreselleşme” adı altında, “neoliberalizm” adı
altında, özellikle “etnik kimlikler”, “çok kültürlülük”, “çok dillilik” gibi
kavramlar gündeme getirilmiştir ama bu kavramları gündeme getirenler, işte
geçenlerde akademisyenlerin dilekçesine yurt dışından imza atarak katılan bu
projenin çok usta bir temsilcisi de Noam Chomsky’dir. Şimdi, nedir bu? Amerika
Birleşik Devletleri’nin Parlamentosunda kürsüye çıkılınca, bizim amiyane ifade
ettiğimiz 72 millet, her biri bir milleti vurgulayarak mı başlıyor konuşmasına?
Hayır. Amerika Birleşik Devletleri’nin âli menfaatleri ve Amerikalı olmanın
onuruyla kendilerini ifade ediyorlar. Bu, Almanya Parlamentosunda da böyle;
aşağı Bavyeralı olarak, yukarı Bavyeralı olarak bir ifade şekli yok. Bu,
İngiltere Parlamentosunda da öyle; “Ben Normanlar adına, ben Vikingler adına
konuşuyorum.” diye bir ifade tarzı yok ama her ülkenin âli menfaatlerini
koruyan, kollayan anayasal birtakım ilkeler vardır, bunlar teminat altına
alınmıştır bizdeki gibi.
Bakın, bir örnek vereceğim, somut bir örnek. 1990’lı
yıllarda Amerika’da “Yüce Gerçek” diye bir tarikat vardı. Aslen Japon menşeli
bir tarikattır. Efendim, bu tarikat sarin gazıyla eylem yapan bir tarikattır.
Şoko Asahara diye bir lideri vardır. 1990’lı yıllarda Amerika’da 84 kişiyi
onların “compound” dedikleri bir mekâna kıstıran bir tarikat lideri.
Amerika’nın FBI güçleri dediler ki: “Masum insanları esir alamazsınız, canlı
kalkan yapamazsınız, onları bırakmak zorundasınız.” Bırakmadılar. İkinci,
üçüncü uyarıdan sonra liderleriyle beraber 80 küsur kişiyi orada Amerika
Birleşik Devletleri’nin FBI güçleri yok etti. 
Şimdi, buna benzer, yine, IRA örgütünden bahsediyoruz
ki bu IRA örgütü, inanın, eylemlerinden önce haber vermeyi dahi dikkate alan
bir örgüt olmasına rağmen, İngiltere’nin MI6 dediğimiz dış ilişkilerden sorumlu
istihbaratı bir IRA örgütünü, cani bir katili ta Cebelitarık’a kadar takip
etti, Cebelitarık’ta infazını yaptı. Niye? Çünkü bir suç işlemişti. 
Şimdi, buradan yola çıkarak Tunus’ta bir gencin, bir
seyyar satıcının kendini yakmasıyla başlattığı bir süreç var. Bu, domino taşı
etkisiyle yeni bir süreç. Efendim, çok âlâyıvalayla biz de sahiplendik. Ben,
gerçekten, değerli milletvekilleri, sizin hoşgörünüze sığınarak, vicdanlarınıza
seslenerek bir şeyi hatırlatmak istiyorum: Artık bu sürece sahip çıkmayalım,
BOP eş başkanlığı söyleminden uzak duralım. Bu bir felakettir. Tunus’ta başladı
bu fırtına, Libya’da devam etti, Mısır’da devam etti, Yemen’de ve en son
sınırımıza geldi, Suriye, Irak ve Türkiye’ye dayandı. Bu, dün bir makale
yayınlandı yurt dışında İngiltere menşeli…
(Mikrofon otomatik cihaz tarafından kapatıldı) 
KAMİL AYDIN (Devamla) – …5 ülkede felaketlere yol açtı.
Allah korusun, biz artık felaketin eşiğindeyiz. Ne zamana kadar sabrımız test
edilecek bu kürsüde? Ne zamana kadar millet olma şuurumuzla hareket edip bu
kutsal çatı altında birlik beraberliğimizi akamete uğratmadan, birliğe vurgu
yapmadan, hep nüanslara takılarak, takılarak, takılarak neyi üreteceğiz, neyi
çözeceğiz? Yüce Türk milletine daha ne kadar hakaret edeceğiz? Bu millet her
yerde, her zaman kendi üzerine düşeni yapmıştır. 
BAŞKAN – Sayın Aydın, teşekkür ediyoruz, süreniz doldu.

KAMİL AYDIN (Devamla) – Onun için, lütfen, hepinizden
rica ediyoruz. Hep beraber anayasal suç işlenen her türlü söyleme birlikte
direniş göstereceğiz. 
Saygılar sunuyorum. (MHP sıralarından alkışlar) 
ERKAN AKÇAY (Manisa) – Başta Hükûmet, başta Hükûmet. 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
ÖZGÜR ÖZEL (Manisa) – Sayın Başkan…
BAŞKAN – Sayın Özel…
ÖZGÜR ÖZEL (Manisa) – Sayın Başkan, teşekkür ederim. 
Aslında, Çanakkale milletvekilimiz kürsüden bir
düzeltme yapmak istedi ama açık bir sataşma olmadığı için, sizi de sıkıntıya
sokmamak için buradan bir katkı sağlamak istiyoruz. 
Biraz önce Sayın Bülent Turan konuştu, tutanağı
istedik. Şimdi, esas olarak şöyle bir şey vurgulamış: “Biz AKP olarak bir
önerge verdik, keşke buna bütün partiler katılsaydı.” demiş. Burada iki tane
sorunumuz var. Bu kanun temel kanun olarak gelmeseydi yani maddeler üzerinde
görüş bildirebilseydik, tüm partiler çıkacak, o madde üzerinde konuşacak,
değişikliği olumlu bulduklarını ama şöyle yapılmasının daha iyi olduğunu
söyleyecek, kendi görüşlerini ifade edeceklerdi. Şimdi, temel kanunda madde
görüşülmediği için muhalefet partileri bu konuda görüş ifade etmek için önerge
vermek durumundalar. Bülent Turan diyor ki: Biz ‘ifade edebilir’ dedik, öbürü
‘ifade eder’e çevirdi, öbürü bilmem ne dedi, keşke ortaklaşsaydık.” Bu
ortaklaşmayı mümkün kılmayan durum temel kanun uygulamasıdır yani madde
üzerinde değil sadece önerge üzerinde konuşmaktır. 
Kaldı ki, Adalet ve Kalkınma Partisinin bizlerin evet
oyu vermediği önergesinde millî parklardan Gelibolu Tarihî Alan Başkanlığı
oluşturulduğunda açıkta kalan 690 emekçinin… “Bu Tarihî Alan Başkanlığınca
belirlenecek usul ve esaslar doğrultusunda hizmet edebilirler.” dedi AKP, bizim
önergemiz “…hizmet ederler.”di. “Edebilirler” o 690 kişi için esnek bir durum
ortaya çıkarıyor, insafa bırakıyor. Bizim önergemize Sayın Turan oy verseydi
durum kesin olacaktı ama yapılan düzenleme özünde doğrudur, tüm partiler gibi
bizim de desteklediğimizdir. Bizim ifademiz daha keskindi, daha doğruydu ama
burada, sakın Çanakkale’ye gidip de kimse “Biz böyle dedik, bizim önergeye
muhalefet destek vermedi.” demesin, temel kanun olduğu için mecburen önerge
verildi. 
Tutanaklara geçmesini talep ediyoruz. Sağ olun.
BAŞKAN – Tutanaklara geçmiştir Sayın Özel.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 35’inci maddesinin aşağıdaki şekilde değiştirilmesini arz
ve teklif ederiz.
Ceyhun
İrgil (Bursa) ve arkadaşları
MADDE 35- Bu Kanunun;
a) 2 nci maddesi 1/1/2016 tarihinden itibaren elde
edilen gelirlere uygulanmak üzere yayımı tarihinde,
b) 14 üncü maddesi yayımını izleyen 60 gün içinde,
c) 8 inci, 9 uncu, 12 nci, 15 inci, 16 ncı, 17 nci ve
18 inci maddeleri yayımını izleyen ayın onbeşinde,
ç) 23 üncü, 24 üncü, 25 inci, 29 uncu ve 31 inci
maddeleri yayımı tarihini takip eden ödeme dönemi başında,
d) 28 inci maddesi yayımını takip eden aybaşında,
e) Diğer hükümleri yayımı tarihinde, yürürlüğe girer.
BAŞKAN – Komisyon önergeye katılıyor mu? 
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkanım.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkanım. 
BAŞKAN – Önerge üzerinde söz isteyen Bursa Milletvekili
Ceyhun İrgil. (CHP sıralarından alkışlar)
Sayın İrgil, buyurun.
CEYHUN İRGİL (Bursa) – Sayın Başkan, değerli
milletvekilleri; gecenin bu ilerleyen saatinde kanunun, bu torba yasanın son
maddelerinde söz almış bulunuyorum. 
Özellikle söz almamdaki temel amaçlardan bir tanesi,
biraz önce 2 milletvekili arkadaşımızın da bahsettiği HES’ler konusunda
geçtiğimiz haftalarda Orman Bakanına bir soru önergesiyle sormuştuk, yani
merakımızdan sormuştuk. Çünkü o kadar çok tesis açılışı, o kadar çok duyurusu,
reklamı vardı ki basit bir soru sorduk ve bu soruya karşı Sayın Bakan “Sizi
ilgilendirmez, git oradan İnternet sitesine bak, kitapçığa bak.” demişti. Onun
üzerine ben de birkaç şeyden söz etmek üzere bugün huzurunuzdayım. 
Arkadaşlar, 2010 yılıydı, 11 Ağustos günü Rize
Konukoğlu Cevizli Hidroelektrik Santrali’nin açılışı yapıldı. Cumhurbaşkanı
Erdoğan açılış töreninde aynen şöyle söyledi: “Tabiat bize emanettir ve onu
hassasiyetle koruruz, herkesten önce de biz koruruz. Biz doğaya âşığız,
delisiyiz.” O günden bu yana gördük ki biraz önceki konuşmacı arkadaşlarımız da
ifade ettiler ki doğanın çığlığı kaç kez dile getirildi burada, bu kürsüde,
hakikaten siz doğaya âşık mısınız bilinmez ama HES delisi olduğunuz kesin
bilgi. 
Arkadaşlar, 2010 yılından beri, Orman ve
Su İşleri Bakanının verdiği rakamlara göre 834 dev tesis açmışsınız. O gün
sormuştuk “Bu tesislerin isimleri, faaliyetleri nedir, nerelerdedir?” diye.
Bugün yine soruyoruz; son beş yıldır “dev tesis” diyerek toplu açılışlarla
hizmete soktuğunuzu söylediğiniz 834 tesisin isimleri nedir ve nerelerdedir?
Aynı tesisleri birkaç kez açtığınız oldu mu? Bir dere ıslahını bile dev tesis
açılışı diye gösterdiniz mi? Soruyoruz çünkü size güvenmiyoruz. Nedeni şu:
Çünkü İnternet’e girerseniz, “yalan tesis açılışı” diye, “sahte temel” diye
yazarsanız “google”a yüzlerce sahte tesis açılışını ve tekrar açılışı
göreceksiniz. 
Neden size güvenmiyoruz? Çünkü bugüne dek
“Hizmet ediyoruz.” diyerek “Temel atıyoruz.” diyerek yaptıklarınız ortada;
birkaç tane örnek vermek istiyorum: Malatya’da bir babanın ölen oğlu için
yaptırdığı Anadolu lisesi 2009 yılında hizmete girmişti, siz burayı 2013’te
toplu açılış töreniyle yeniden açtınız. Amasya’da bir çöp tesisini…
ÖZNUR ÇALIK (Malatya) – Açılışı
yapılmamıştı. Açılışı yapılmamıştı, faaliyete başladı; sonrasında… 
CEYHUN İRGİL (Devamla) – Bir çöp tesisini
7 kez açtınız.
ÖZNUR ÇALIK (Malatya) – Hayır.
CEYHUN İRGİL (Devamla) - 7 kez açtınız.
ÖZNUR ÇALIK (Malatya) – Yanlış
biliyorsunuz. 
CEYHUN İRGİL (Devamla) - Bak “Açmaya
doyamadılar.” diyor, 7 kez açtınız, 7 kez. 
ÖZNUR ÇALIK (Malatya) – Yanlış
biliyorsunuz. 
CEYHUN İRGİL (Devamla) - Tarih tarih;
2008, 2011, 2014; 7 kez Amasya’da çöp tesisi açtınız. 
ÖZNUR ÇALIK (Malatya) – Beyefendi, ben
Malatya milletvekiliyim ve yalnız bir kere açılış yapıldı. 
CEYHUN İRGİL (Devamla) – Söyleyeceğim,
ben size daha çok örnek vereceğim. 
BAŞKAN – Müdahale etmeyelim lütfen. 
CEYHUN İRGİL (Devamla) – Bunun dışında,
Antalya’da “muhteşem” veya “dev tesis” diyerek 31 Mart 2015’te toplu açılışta
soyunma odası, yangın kulesi, halı saha, elektrik şebekesi açtınız. 
Kocaeli’nde “Açılış bayramı” diye duyurup
iki yıl önce tamamlanan Yıldız Konutlarını, iki yıl önce açılan Sırrı Paşa
Konağı’nı, iki yıl önce açılan Derince Çenesuyu Alternatif Yolu’nu, üç yıl önce
açılan İzmit Deniz Ulaşım Müdürlüğünü yeniden açtınız hatta o kadar bu işi
pervasız hâle getirdiniz ki Aydın’da on üç yıl önce Sayın Devlet Bahçeli
tarafından açılan ve bizzat Aydın MHP milletvekilinin kendisi tarafından
yaptırılan okulu bile tekrar açtınız.
İLYAS ŞEKER (Kocaeli) – Doğru değil,
yalan konuşuyorsunuz. Doğru değil, Kocaeli ile ilgili söyledikleriniz doğru
değil.
CEYHUN İRGİL (Devamla) - Ona da “yalan
de. 
İLYAS ŞEKER (Kocaeli) – Ama doğru
söylemiyorsun. Hepsi yalan, hepsi!
CEYHUN İRGİL (Devamla) – Burada, fotoğrafları burada;
on üç yıl önce. (CHP sıralarından alkışlar) Arkadaşlar, kabul, siz azı
göstermeyi… Arkadaşlar, burada…
AHMET GÜNDOĞDU (Ankara) – Yalan söylediğinizi mi kabul
ediyorsunuz?
BAŞKAN – Arkadaşlar müdahale etmeyelim hatibe.
Buyurun siz devam edin Sayın İrgil.
CEYHUN İRGİL (Devamla) – Siz azı çok göstermeyi
seviyorsunuz ama belli ki çok da eğleniyorsunuz. 
İLYAS ŞEKER (Kocaeli) – Ama doğru şeyleri söyle bari
hiç olmazsa ya. Söylediğinin hiçbiri doğru değil.
ÖZNUR ÇALIK (Malatya) – Gerçek dışı konuşuyorsun.
CEYHUN İRGİL (Devamla) – Ne de olsa Giresun’da 2014’te
halktan topladığınız yardımlarla engelli bir vatandaşa alınan akülü arabanın
açılışını kırmızı kurdele keserek yapmadınız mı? Yaptınız. Niğde’de 2010’da
TOKİ’nin içerisine trafik pisti yaptınız, onu da açtınız. Bursa’da 2014’te 12 tane
yangın tüpünü açtın arkadaşım, 12 tane. Kütahya’da 2015 yılında “200 kişilik
kız yurdu” dediniz…
(Mikrofon otomatik cihaz tarafından kapatıldı) 
CEYHUN İRGİL (Devamla) – 4 metrelik bir temelin
içerisine beton döküp gittiniz. 
UĞUR AYDEMİR (Manisa) – Beyefendi, çok komik oluyor,
çok komik oluyor, gerçekten çok komik oluyor yani.
CEYHUN İRGİL (Devamla) – Arkadaşım, komik olan bu
değil.
BAŞKAN – Evet, teşekkür ediyoruz Sayın İrgil, süreniz
dolmuştur.
AHMET TAN (Kütahya) – Bizim açtıklarımıza sizin
nefesiniz yetmez, nefesiniz.
CEYHUN İRGİL (Devamla) – Arkadaşım, oradan laf atma.
Bak, bir şey söyleyeceğim, haftaya kuliste yufka açacağız, gel, onun da
açılışını sen yap.
BAŞKAN – Teşekkür ediyoruz Sayın İrgil, süreniz
dolmuştur.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 68 sıra sayılı Kanun Tasarısı’nın
35’inci maddesinin (a) fıkrasında yer alan “1/1//2016” ibaresinin “1 Ocak 2016”
ibaresi ile değiştirilmesini arz ve teklif ederiz.
Sibel Yiğitalp (Diyarbakır)
ve arkadaşları
BAŞKAN – Komisyon önergeye katılıyor mu? 
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz.
BAŞKAN – Hükûmet katılıyor mu?
ÇEVRE VE ŞEHİRCİLİK BAKANI FATMA GÜLDEMET SARI (Adana)
– Katılmıyoruz Başkanım. 
BAŞKAN – Önerge üzerinde söz isteyen Diyarbakır
Milletvekili Sibel Yiğitalp. 
Buyurun Sayın Yiğitalp. (HDP sıralarından alkışlar) 
SİBEL YİĞİTALP (Diyarbakır) – Değerli Başkan, değerli
milletvekilleri; size, gerçekten, bugün 6’ncı günü olan, yaralıların bulunduğu
bir bodrum katında… 28 insanın yaralı olduğunu bildiğimiz ilk günden beri
buradayız ve şimdiye kadar 6 insan yaşamını yitirdi. Bununla birlikte, ülkenin
bir tarafı yangın yeriyken, kan akarken, insanlar yaşamını yitirirken, bu kadar
normal, bu kadar sıradan, bu kadar ilgisiz yaklaşmanızı hiç anlayamıyoruz.
Orada bir savaş var, ister kabul ederseniz, ister kabul etmezsiniz.
AHMET GÜNDOĞDU (Ankara) – Savaş yok, savaş yok.
Teröristle mücadele var. Savaş yok teröristle mücadele var.
SİBEL YİĞİTALP (Devamla) – Bakın, burası Cizre Devlet
Hastanesi…
BAŞKAN – Sayın milletvekilleri, müdahale etmeyelim
lütfen.
AHMET GÜNDOĞDU (Ankara) – Kavramları düzgün kullanalım
lütfen.
SİBEL YİĞİTALP (Devamla) – … ve orada tanklar var. 
MUHAMMET BALTA (Trabzon) – Teröristlerden korumak için
onlar orada. 
SİBEL YİĞİTALP (Devamla) – Tankların olduğu bir yerde,
bir yerleşim alanında, tankların bulunduğu, top atışlarının yapıldığı bir
alanda, sivil insanın yaşadığı bir alanda, olan bütün ölümlerden, tank atışı
yapan ve yaptıran sorumludur.
UĞUR AYDEMİR (Manisa) – Tanklar turistlik gezi mi
yapıyorlar?
SİBEL YİĞİTALP (Devamla) – Bunun adı da bütün dünya
ülkelerinde de, evrensel hukukta da, Türkiye hukukunda da savaştır.
UĞUR AYDEMİR (Manisa) – Tanklar turistlik gezi mi
yapıyor orada Hanımefendi?
SİBEL YİĞİTALP (Devamla) – Evet, tanklar turistik…
Sizin deyiminizle bu tanklar… Görüyorsunuz ki bu kadar ve bu bir devlet
hastanesi.
AHMET GÜNDOĞDU (Ankara) – AİHM’e müracaat ettiniz, sizi
geri çevirdiler, “Yalan söylüyorsunuz.” dediler.
UĞUR AYDEMİR (Manisa) – Niye gittiler oraya?
SİBEL YİĞİTALP (Devamla) – Cizre Devlet Hastanesi ve
bizim dediğimiz yer Cizre’de…
MUHAMMET BALTA (Trabzon) – Ambulanslara kurşun atanlara
da laf söyle.
ÖZNUR ÇALIK (Malatya) – “Ambulanstan siviller inerken
vurun.” diyenlere engel olacak. 
SİBEL YİĞİTALP (Devamla) – …Cizre’de sivil insandır.
İster silahlı olur, ister sivil olur. Devlete düşen onları gidip tedavi
etmektir. Size düşen, bir insan olarak, önce tedavisini sağlamaktır. 
AHMET GÜNDOĞDU (Ankara) – Hastaya giden ambulansa bile
kurşun atıyorsunuz, insaflı olun.
SİBEL YİĞİTALP (Devamla) – Bu ülke hukuk devletiyse,
kolluk kuvvetleri varsa, cezaevi varsa gider tedavisini yapar, ondan sonra
gider tutuklar. 
UĞUR AYDEMİR (Manisa) – Bu çukurlar nasıl açıldı?
Çukurları kim açtı?
SİBEL YİĞİTALP (Devamla) – Bu kadar zırhlı aracın,
tankın bulunduğu bir yerde siz o yaralıları buraya götürmekten bile
korkuyorsunuz.
UĞUR AYDEMİR (Manisa) – Çukurlar nasıl açıldı?
SİBEL YİĞİTALP (Devamla) – Yaralıları bile dinlemekten
korkuyorsunuz.(AK PARTİ sıralarından gürültüler)
UĞUR AYDEMİR (Manisa) – Hanımefendi çukurlar nasıl
açıldı?
SİBEL YİĞİTALP (Devamla) – Çünkü niye? Vicdanınızdan
korkuyorsunuz. Özellikle kadınların, kadın vekillerin o yaralıların kimliğini
sorgulamadan şunu demesi gerekiyor: Biz gidelim bu yaralıları alalım.
UĞUR AYDEMİR (Manisa) – Merak ediyorum bu çukurları kim
açtı?
SİBEL YİĞİTALP (Devamla) – Eğer devlet nezdinde
suçluysa zaten suçunu çekecek.
HÜSNÜYE ERDOĞAN (Konya) – Kusura bakmayın, bunun adı
terörle mücadeledir. 
BAŞKAN – Sayın milletvekilleri, müdahale etmeyelim
lütfen.
SİBEL YİĞİTALP (Devamla) – Eğer devlet nezdinde
suçluysa bu ülkenin cezaevleri var…
AHMET GÜNDOĞDU (Ankara) – Sayın Vekil, hangi vicdandan
bahsediyorsun? Hastaya giden ambulansın şoförünü öldürüyorsunuz ya!
SİBEL YİĞİTALP (Devamla) – …cezaevine alınacak diyecek
ama siz… Bakın, 6’ncı gün 6 insan yaşamını yitirdi ve bugün 14 yaşındaki ve 16
yaşındaki iki çocuk da ağır yaralı orada. 
MUHAMMET BALTA (Trabzon) – 5 tane şehidimiz var, 5
şehit nerede!
SİBEL YİĞİTALP (Devamla) – İki çocuk daha ağır
yaralıdır. Bugün siz o yaralıların…
MAHMUT TOĞRUL (Gaziantep) – Ne müdahale ediyorsunuz
orada? 
AHMET GÜNDOĞDU (Ankara) – Konuşuyorum ben burada, konuşmak
yasak mı? 
MAHMUT TOĞRUL (Gaziantep) – Söz hakkı al konuş.
Konuşamazsın!
UĞUR AYDEMİR (Manisa) – Merak ediyoruz çukurları kim
açtı?
SİBEL YİĞİTALP (Devamla) – Çukurları mı?
UĞUR AYDEMİR (Manisa) – Evet.
SİBEL YİĞİTALP (Devamla) – Sizin politikalarınız açtı,
sizin güvenlik politikalarınız açtı. Tanklarınızla, toplarınızla oraya, her
yere saldırırsanız, insanlara savunma alanı bırakmadığınız için açıldı. Eğer
siz demokratik bir cumhuriyet üzerinden cümle kurmuş olsaydınız, uygulamaları
onun üzerinden yapmış olsaydınız bugün ne hendekten ne barikattan ne de bu
yaralılardan bahsediyor olacaktık. Bugün her kentin sorunları konuşulacaktı,
bugün Türkiye’nin istikrarı konuşulacaktı ama bugün sizin savaş politikanız…
AHMET GÜNDOĞDU (Ankara) – Savaş değil, hayır, savaş
devletler arasında olur. Terörist ile devlet arasında savaş olmaz.
SİBEL YİĞİTALP (Devamla) – …Türkiye’yi batağa soktu ve
bugün bu savaş politikalarınızdan sizler sorumlusunuz. Bugün bu tankların oraya
yerleştirilmesinden ve bu hendeklerden de siz sorumlusunuz çünkü biz
“Demokratik cumhuriyet” diyoruz, siz “Tek başına bir faşizm.” diyorsunuz. Bu
faşizm dayatmalarınızla, savaşlarınızla, tanklarınızla, toplarınızla halkı
susturmaya kalkıyorsunuz. (AK PARTİ sıralarından gürültüler)
BAŞKAN – Sayın Hatip, lütfen, kaba ve yaralayıcı sözler
kullanmayalım. Temiz bir dille konuşmaya davet ediyorum.
Sayın milletvekilleri, siz de hatibe müdahale etmeyin
lütfen.
SİBEL YİĞİTALP (Devamla) – Bu kadar yoğun, bakın…
AHMET GÜNDOĞDU (Ankara) – En büyük faşizmi siz yapıyorsunuz!
Yaptığınız faşistlik!
BAŞKAN – Sayın milletvekilleri, sayın vekiller…
SİBEL YİĞİTALP (Devamla) – Dinlemeye tahammülünüz yok.
AHMET GÜNDOĞDU (Ankara) – Hayır, itham edemezsiniz,
genel konuşun.
BAŞKAN – Lütfen sayın milletvekilleri…
SİBEL YİĞİTALP (Devamla) – Sekiz ay önce “kürdistan”
diyen bir Cumhurbaşkanından bahsediyoruz, sekiz ay önce, bugün…
AHMET GÜNDOĞDU (Ankara) – O Cumhurbaşkanı ölümleri
bitirmek için kendini adamış bir Cumhurbaşkanı.
SİBEL YİĞİTALP (Devamla) – …Sayın Cumhurbaşkanı “Analar
ağlamasın. 1990’lı politikaları beğenmiyorum. O dönem büyük haksızlıklar
yapılmıştı." dedi.
ÖZNUR ÇALIK (Malatya) – Siz ne yaptınız? Bugün
desteklediğiniz terör örgütü ne yaptı?
SİBEL YİĞİTALP (Devamla) – Aynı Cumhurbaşkanı ve aynı
anlayış, bugün 1990’ların çok üstünde bir şiddet politikası izleyerek Kürt
halkına karşı bir savaş açmıştır.
ÖZNUR ÇALIK (Malatya) – Hastaneleri bombaladınız,
ambulansları yaktınız.
SİBEL YİĞİTALP (Devamla) – Bunu ister kabul edersiniz…
Ama, hakikat budur, hakikatten kaçamazsınız, ne yaparsanız yapın, hakikat
budur. Bugün oradaki 28 insanın 6’sı yaşamını yitirdi. O 28 insanın annesi var,
o 28 insanın ailesi var, o 28 insanın yaşamı… (AK PARTİ sıralarından
gürültüler) Ve yaralılar, dikkatinizi çekiyorum, yaralılar, daha bunun ötesi ne
olabilir? Yaralı insanlar ve siz en ufak bir refleks göstermiyorsunuz.
AHMET GÜNDOĞDU (Ankara) – Neden ambulansa geçit
vermiyorsunuz, neden yolu kapatıyorsunuz?
SİBEL YİĞİTALP (Devamla) – Buraya gelen Hükûmet
yetkilileri bile doğru düzgün açıklama yapamıyor ambulansları gönderme
noktasında. O ambulanslar, oradaki halkın ana sütü gibi hakkı olan bir hizmet
alanıdır çünkü vergileriyle alınmıştır o ambulanslar. Vergileriyle hizmet
vermek gibi bir sorumluluğumuz vardır. Siz onların suçlu olduğunu düşünebilirsiniz,
alırsınız, yargılarsınız, bundan ötesi ne olacak?
(Mikrofon otomatik cihaz tarafından kapatıldı)
SİBEL YİĞİTALP (Devamla) – Yaralıları ölüme mi mahkûm
edeceksiniz? Bu şiddet politikalarınızın bugün… (HDP sıralarından alkışlar) 
BAŞKAN – Süreniz dolmuştur Sayın Yiğitalp.
AHMET GÜNDOĞDU (Ankara) – PKK, Kürtlerin başının
belasıdır, Allah kahreylesin!
SİBEL YİĞİTALP (Devamla) – Şiddet politikalarınız
ölenleri bile resmen öldürme gibi bir cezalandırmaya gidiyor, saygılar sunarım.
UĞUR AYDEMİR (Manisa) – Devlete, millete kurşun sıkan
ölmeyi hak ediyor. Kim kurşun sıkıyorsa bu millete, ölmeyi hak ediyor!
BAŞKAN – Sayın Yiğitalp, süreniz dolmuştur.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
35’inci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir. 
Birleşime on dakika ara veriyorum. 
Kapanma
Saati: 23.03
SEKİZİNCİ OTURUM
Açılma Saati: 23.33
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 34’üncü Birleşiminin
Sekizinci Oturumunu açıyorum. 
Tasarının
görüşmelerine devam ediyoruz.
Komisyon
burada.
Hükûmet
burada. 
36’ncı
madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 36’ncı maddesinde yer alan “hükümlerini
Bakanlar Kurulu yürütür” ibaresinin “hükümleri, Bakanlar Kurulunca yürütülür”
ibaresiyle değiştirilmesini arz ve teklif ederiz.
 İdris Baluken Çağlar
Demirel Alican Önlü
 Diyarbakır Diyarbakır Tunceli
 Hişyar Özsoy Garo
Paylan Erdal Ataş
 Bingöl İstanbul İstanbul
 Behçet Yıldırım
 Adıyaman
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 36’ncı maddesinin aşağıdaki şekilde değiştirilmesini arz ve
teklif ederiz.
Saygılarımızla. 
 Bülent Kuşoğlu Mahmut
Tanal Seyit Torun
 Ankara İstanbul Ordu  Musa
Çam Ceyhun İrgil
 İzmir Bursa
MADDE 36- Bu Kanun hükümleri Bakanlar Kurulu tarafından
yürütülür.
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz Başkanım.
BAŞKAN – Hükûmet katılıyor mu?
ÇALIŞMA VE SOSYAL GÜVENLİK BAKANI SÜLEYMAN SOYLU
(Trabzon) – Katılmıyoruz.
BAŞKAN – Önerge üzerinde söz isteyen, Bursa
Milletvekili Ceyhun İrgil.
Buyurun Sayın İrgil. (CHP sıralarından alkışlar) 
CEYHUN İRGİL (Bursa) – Sayın Başkan, değerli
milletvekili arkadaşlarım; torba yasanın son maddesine geldik. Bu maddeye
geçerken, bildiğiniz gibi, çok yoğun bir çalışma temposu gösterdi herkes, o
yüzden Meclisi kutluyorum. 
Ben, bu arada, bir haftadır, on gündür burada süren bir
tartışma üzerine birkaç söz söylemek istiyorum, AKP ve HDP grupları arasındaki
bu tartışmaya bir metinle ben de eşlik etmek istiyorum. 
“Bugün doğu ve güneydoğu sorunu olarak adlandırılan
sorun, aslında bir Kürt sorunudur. Sorun gerçekte ulusal bir sorundur, yani bir
Kürt sorunudur. Bugün doğu ve güneydoğu olarak adlandırılan bölgeler, tarihin
en eski devirlerinde ‘Kürdistan’ olarak adlandırılan coğrafya içinde yer alan
bölgelerdir. 
1985’ten itibaren başlayan PKK saldırıları dolayısıyla
bölge bir yandan devlet terörü, öbür yandan PKK terörü arasında sıkışıp
kalmaktadır. 
Artık Kürt sözcüğünü rahatlıkla telaffuz edebilmeli,
Türkiye’de Kürt halkının çektiği onca acıya, sıkıntıya tercüman olabilmeliyiz.
Türkiye’de yetmiş beş yıldan beridir resmî ideolojinin
Kürt meselesinde inkârcı, asimilasyoncu, baskıcı davrandığını açık seçik
söylemeli ve resmî ideolojiyi yüksek sesle sorgulayabilmeliyiz.
Türkiye’de dileyen herkesin kendi ana dilinde eğitim
öğretim yapabilmesini savunmak, kitle iletişim araçlarından yararlanmasını
savunmak PKK terörünü kınadığımız kadar devlet terörünü de kınamak, devlet ile
PKK çatışmasında devletçi bir safta gözükmemek, devletin eleştirdiği üslubu
benimsememek; bölücü, terörist, ayrılıkçı vesaire kelimeleri kullanmamalıyız.”
RUHİ ERSOY (Osmaniye) – Devlet terörü olmaz!
ÖZGÜR ÖZEL (Manisa) – Bekle, bekle az.
CEYHUN İRGİL (Devamla) – Arkadaşlar, malum, biliyorlar
kimin söylediğini, o yüzden hiç ses seda çıkaran yok. (CHP ve MHP sıralarından
alkışlar) 
BAŞKAN – Genel Kurula hitap edin lütfen.
CEYHUN İRGİL (Devamla) – Arkadaşlar,
burada bir haftadır ağzını “barış” diye açana, ağzını “Lütfen yapmayın.” diye
açana, terör konusunda farklı bir eleştiri getirene, farklı bir görüş getirene,
herkese “hain” dediniz. Bu sözler Tayyip Erdoğan’a ait, bu sözler Sayın Tayyip
Erdoğan’a ait (CHP sıralarından alkışlar) 
FARUK ÖZLÜ (Düzce) – Yazık, yazık, çok yazık, çok yazık
sana, çok.
CEYHUN İRGİL (Devamla) – 1991 yılında…
UĞUR AYDEMİR (Manisa) – Kürtçe serbest miydi önceden?
CEYHUN İRGİL (Devamla) – Söyleyeceğim, söyleyeceğim.
UĞUR AYDEMİR (Manisa) - Kürtçe konuşmak serbest miydi
önceden?
CEYHUN İRGİL (Devamla) - 1991 yılında Refah Partisi İl
Başkanıyken Sayın rahmetli Necmettin Erbakan’a sunduğu Kürt raporundan bir
metin okudum. Raporu yazan da milletvekiliniz Mehmet Metiner.
MUHAMMET BALTA (Trabzon) – Yapmayın ama ya!
HÜSNÜYE ERDOĞAN (Konya) – Yani bu kadar kan akarken
Sayın Cumhurbaşkanına bunu nasıl söylersiniz? Hayret bir şey ya! Dönün şu
tarafa, şu sıralara söyleyin.
CEYHUN İRGİL (Devamla) – Bir saniye… Şimdi, görüşler
değişmiş olabilir.
HÜSNÜYE ERDOĞAN (Konya) – Ya tamam da, teröre bir
kelime söyleyin, Sayın Cumhurbaşkanımızla ne alakası var?
CEYHUN İRGİL (Devamla) – Bir saniye, söylüyorum: PKK
terörünü de lanetliyorum, PKK terörünü de lanetliyorum, PKK terörünü de
lanetliyorum, hendekleri de lanetliyorum, hepsine karşı çıkıyoruz. (CHP
sıralarından alkışlar) 
HÜSNÜYE ERDOĞAN (Konya) – Ya, yazık ediyorsunuz
kendinize ya, kendinize yazık ediyorsunuz, vatana yazık ediyorsunuz, millete
yazık ediyorsunuz.
UĞUR AYDEMİR (Manisa) – Kürtçe konuşmak serbest miydi?
HÜSNÜYE ERDOĞAN (Konya) – Hayret bir şey ya!
CEYHUN İRGİL (Devamla) – Biz, sizlerin aranızda
kalmaktan -yıllarca flört ettiniz- bıktık yorulduk, bu devlet de millet de
yoruldu.
UĞUR AYDEMİR (Manisa) – Ceyhun Bey, Kürtçe konuşmak
serbest miydi önceden?
HÜSNÜYE ERDOĞAN (Konya) – Ne söylüyoruz arkadaşlar,
yapmayın ya.
CEYHUN İRGİL (Devamla) – Biz şunu söylüyoruz: Diller
değişebilir. Arkadaşlar, bir haftadır ağzını açan insanlar “ambulans” diye
yalvarıyorlar, siz de karşı çıkıyorsunuz; ya, gönderin şu ambulansı bitsin bu
şey.
UĞUR AYDEMİR (Manisa) – Ceyhun Bey…
HÜSNÜYE ERDOĞAN (Konya) – Ya, ambulans diye yalvarıyor…
Yani bunların ne yaptığını çok iyi biliyoruz ya. 
CEYHUN İRGİL (Devamla) – Ya, bana verin ambulansı ben
götüreyim bari.
UĞUR AYDEMİR (Manisa) – Ceyhun Bey…
CEYHUN İRGİL (Devamla) – Arkadaşlar…
BAŞKAN – Müdahale etmeyelim sayın milletvekilleri…
UĞUR AYDEMİR (Manisa) – Hayır, bir soru soracağım,
önceden Kürtçe konuşmak serbest miydi değil miydi?
CEYHUN İRGİL (Devamla) – Sayın Başkan, süremi uzatın.
BAŞKAN – Lütfen sayın milletvekilleri, müdahale
etmeyelim.
CEYHUN İRGİL (Devamla) – Ben bekliyorum.
BAŞKAN - Siz Genel Kurula hitap edin Sayın İrgil.
CEYHUN İRGİL (Devamla) – Arkadaşlar, benim burada
söylemek istediğim şey şu: İnsanların fikirleri değişebilir…
UĞUR AYDEMİR (Manisa) – Ceyhun Bey, önceden Kürtçe
konuşmak serbest miydi, değil miydi?
CEYHUN İRGİL (Devamla) – …insanların düşünceleri
değişebilir, insanlar sizden farklı düşünebilir.
UĞUR AYDEMİR (Manisa) – Bu yasağı kim kaldırdı? Kürtçe
konuşma yasağını kim kaldırdı?
CEYHUN İRGİL (Devamla) - Ben size sizin de çok
sevdiğiniz bir şairden bir cümle söylemek istiyorum. İnsanlar…
UĞUR AYDEMİR (Manisa) – Kürtçe şarkı söyleme yasağını
kim kaldırdı?
CEYHUN İRGİL (Devamla) – Şu beyefendiyi uyarır mısınız
Sayın Başkan.
BAŞKAN – Sayın milletvekilleri, lütfen… 
Siz de Genel Kurula hitap edin Sayın İrgil, şahıslarla
uğraşmayın.
CEYHUN İRGİL (Devamla) – Benim insicamımı bozuyor.
“İnsan hangi dünyaya kulak kesilmişse ötekine sağır
oluyor.” siz bunu iyi bilirsiniz.
UĞUR AYDEMİR (Manisa) – Kürtçe şarkı söylemek serbest
miydi, değil miydi?
CEYHUN İRGİL (Devamla) – Kardeşim, ne serbestti, ne
değildi. Şu an insanlar rahatsız olduğunu söylüyor mu? Bitti. 
UĞUR AYDEMİR (Manisa) – Ya, bu yasağı kim kaldırdı? Bu
yasağı kim kaldırdı?
HÜSNÜYE ERDOĞAN (Konya) – CHP'nin gerçek yüzünü burada
gösterdiniz ya bütün 80 milyona, sizi tebrik ediyorum, hakikaten tebrik
ediyorum.
CEYHUN İRGİL (Devamla) – Arkadaşlar, siz eleştirme
hakkına sahip değilsiniz. Ülkeyi siz yönetiyorsunuz, bu ülkeyi PKK yönetmiyor.
Toplumun canını, malını, hâlini, istikbalini düşünmesi gereken sizlersiniz.
İnsanların yarısını PKK’lı ilan ederek PKK’nın ekmeğine yağ sürüyorsunuz, başka
bir şey yapmıyorsunuz. Ektiğiniz ortada, maalesef biçtiğiniz de ortada. (CHP
sıralarından alkışlar)
HÜSNÜYE ERDOĞAN (Konya) – Gerçek yüzünüzü gösterdiniz
Ceyhun Bey, tebrik ediyorum sizi!
UĞUR AYDEMİR (Manisa) – Tebrik ediyoruz sizi!
HÜSNÜYE ERDOĞAN (Konya) – Biz de alkışlayalım
arkadaşlar, gerçek yüzünü görmüş olduk!
UĞUR AYDEMİR (Manisa) – Çok güzel, bu konuşmaya bir
bardak su içiyorum! Yine su içtirdin!
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 68 sıra sayılı Kanun Tasarısı’nın
36’ncı maddesinde yer alan “hükümlerini Bakanlar Kurulu” yürütür ibaresinin
“hükümleri Bakanlar Kurulunca yürütülür” ibaresiyle değiştirilmesini arz ve
teklif ederiz.
Behçet Yıldırım (Adıyaman) ve
arkadaşları
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Katılmıyoruz.
BAŞKAN – Hükûmet katılıyor mu?
ÇALIŞMA VE SOSYAL GÜVENLİK BAKANI SÜLEYMAN SOYLU
(Trabzon) – Katılmıyoruz.
BAŞKAN – Önerge üzerinde söz isteyen Adıyaman Milletvekili
Behçet Yıldırım.
Buyurun Sayın Yıldırım. (HDP sıralarından alkışlar)
Süreniz beş dakika.
BEHÇET YILDIRIM (Adıyaman) – Sayın Başkan, değerli
milletvekilli arkadaşlarım; hepinizi saygıyla selamlıyorum.
Evet, 36’ncı maddeye geldik, torba yasanın sonuna
geldik. Atalarımız ne demiş? “Laf olsun torba dolsun.” Bizim de yaptığımız tam
bu. Keşke bu yasaları uygulayabilsek. Birisi yarın çıkacak “Yasa masa
tanımayın, torba morba tanımayın, mevzuat tanımayın.” diyecek, her şey üstümüze
kalacak arkadaşlar, bunu baştan belirteyim. 
Yaşam hakkından daha öncelikli bir hak yoktur.
İnsanların yaşam hakkı olmadan bağlı diğer temel hak ve hürriyetlerin
kullanılmayacağı barizdir. Bir yerde yaşam hakkı ihlalleri varsa bu Meclisin
birinci gündemi yaşam hakkı ve bu yaşam hakkı ihlallerini giderecek çözümler
aramaktır, Meclisin birinci gündemi bu olmalıdır.
Yaşam hakkı ihlallerine gözünü kapatan
bir yasama hangi düzenlemeyi getirirse getirsin, çözüm üreten değil
bürokrasinin sıradan bir aracı olacaktır, teknik bir müesseseye dönüşecektir.
Bu durum, egemenliğin asıl sahibi Meclisin itibarını her gün zedelemektedir.
Ama biz bu kürsüye her çıktığımızda, yaşam hakkı ihlallerini gündeme
getirdiğimizde sanki başka bir ülkede yaşıyormuşuz gibi, sanki başka hayalî bir
dünya yaratıyormuşuz gibi, sanki abesle iştigal ediyormuşuz gibi tavır ve
tutumla karşılaşıyoruz. Tam tersi, bir ülkede yaşam hakkı ihlali varsa o ülkede
sosyal devletten, sigorta düzenlemelerinden bahsetmek insanın vicdanını yaralar
ve insanların her gün öldüğü bir ülkede bunu gündeme getirmek, çözüm aramak
abesle iştigaldir.
Onun için, yaşam hakkı ihlalleri devam ettiği müddetçe
asgari bir insanlık onuru ve insan vicdanı gereği her gün bu hak ihlallerini
gündeme getireceğiz.
Meclise torba yasalar getiriliyor, mevzuat
değiştiriliyor, mevzuat yeniliyor. Biz bu yasayı niçin yapıyoruz? Tabii ki
uygulanması için. Ancak, bakın, Cumhurbaşkanı kaymakamları topluyor “Mevzuatı
bir kenara atabilirsiniz.” diyor. Bu cümlenin hukuk devleti ilkesiyle nasıl bir
tehlike olduğunu algılayabiliyor musunuz? Hukuk devletinde bütün organlar,
bütün iş ve işlemler kaynağını yasadan, mevzuattan alır. Bu düşüncenin sonucu
ne olur, biliyor musunuz? Bugün Mecliste kendimizi inkâr etmiş oluruz. Yasa
yapma yetkisi Mecliste değil mi? Bütün idari iş ve işlemler bu yasaya uygun
olmak zorunda değil mi? Yok, idari yasalardan yetki almayacaksak, herhangi bir
makamın iki dudağı arasındaki kelimelerden alacaksak biz niye buradayız?
Ne yazık ki ülke öyle bir noktaya sürükleniyor ki yasa
yapabilirsiniz ama yasanız uygulanmak zorunda değil. Bu ülkede yasama yetkisi
Mecliste değil mi ki kaymakamlara “Mevzuatı bir kenara bırakın.” deniyor?
Kaymakamlar kaynağını Anayasa’dan, yasadan almayan bir yetki kullanımına doğru
gidecekler ki bunun adı hukuk devleti olmaz. Meclis Başkanlığının bu konuda bir
açıklama yapması gerekirdi. Bu ülkede hiçbir makam ve organ “Mevzuatı bir
kenara bırakın.” diyemez.
Ülke şu an fiilen muhtar, kaymakam ve valilerle
yönetiliyor. Mevzuata bile uymaları gerekmiyormuş. Meclisin itibarı hiç bu
kadar sarsılmamıştır. Biz bu idareyi hangi norma, hangi ölçüye göre
denetleyeceğiz? İdare her gün hukuksuzluğu yapacak ama mevzuata tabi olmayacak.
Bu nasıl bir aklın ifşasıdır? İşte demokratik rejimlerden böyle sapılır.
Her gün mücadele ettiğimiz, değişmesi
için uğraş verdiğimiz bir darbe anayasasını bile size hatırlatmak zorunda
bırakıyorsunuz. Bu darbe anayasasının bile 6’ncı maddesinde “Egemenlik kayıtsız
şartsız milletindir.” diyor. Yine, 7’nci maddede “Yasama yetkisi Türk Milleti
adına Türkiye Büyük Millet Meclisinindir. Bu yetki devredilemez.” deniyor.
8’inci maddede “Yürütme yetkisi ve görevi, Cumhurbaşkanı ve Bakanlar Kurulu
tarafından, Anayasaya ve kanunlara uygun olarak kullanılır ve yerine
getirilir.” deniyor. Ama, Cumhurbaşkanı âdeta yeni bir düzen kurmuş gibi
muhtarları, kaymakamları topluyor, “Yeri geldiği zaman mevzuatı bir kenara
atın.” diyor. Yeri geldiği zaman mevzuatı bir kenara bıraktığınız zaman ne olur
biliyor musunuz? İşte bu ülkenin kırk yıllık tarihi ortada, yeni faili
meçhuller olur, yeni infazlar olur, sadece bölgede olmaz, İstanbul’da olur, her
tarafta olur bunlar. Bunun sağı, solu yok, en sağcısından en solcusuna kadar bu
herkesin başına gelebilir. Kimse hukukun önüne geçemez. Devletin denetlenmesi
bu mevzuata göre olmayacak mı? İşte mevzuatı bir kenara bıraktığınızda devlet
hukuku olmaz, mafya devleti olur, herkes kendi mevzuatını uygular. Mevzuata
saygıyı en başta idareciler uygulamak zorunda. Bir devletin idarecileri
mevzuatı bir kenara bırakırsa vatandaş ne yapsın, vatandaş neye göre -mevzuata
göre- hakkını arasın? Herkes kendi hukukunu, kendi mevzuatını yaratmaya
çalışmaz mı?
Teşekkür ediyorum efendim. (HDP
sıralarından alkışlar)
BAŞKAN – Sayın Yıldırım, teşekkürler,
süreniz bitmiştir.
Önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir. 
36’ncı maddeyi oylarınıza sunuyorum:
Kabul edenler... Kabul etmeyenler... Madde kabul edilmiştir. 
Böylece, ikinci bölümde yer alan
maddelerin oylamaları tamamlanmıştır.
B) Yeniden Görüşmeleri Yapılan Tasarılar/Teklifler
(Tekriri Müzakere)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (1.Maddesi)
BAŞKAN – Sayın milletvekilleri, Plan ve
Bütçe Komisyonunun 68 sıra sayılı Gelir Vergisi Kanunu ve Bazı Kanunlarda
Değişiklik Yapılmasına Dair Kanun Tasarısı’nın tümünün oylamasından önce 1’inci
maddesini yeniden görüşülmesine ilişkin İç Tüzük’ün 89’uncu maddesine göre bir
talebi vardır, bu talebi yerine getireceğim.
Şimdi birleşimin başında Genel Kurulun
bilgisine sunulan Danışma Kurulu görüşü doğrultusunda Plan ve Bütçe
Komisyonunun istemini okutup oylarınıza sunacağım.
Türkiye
Büyük Millet Meclisi Başkanlığına
Görüşülmekte olan 68 sıra sayılı Kanun
Tasarısı’nın 1’inci maddesinin İç Tüzük’ün 89’uncu maddesi uyarınca yeniden
görüşülmesini arz ve teklif ederiz.
Süreyya Sadi Bilgiç
Plan ve Bütçe Komisyonu Başkanı
BAŞKAN – Plan ve Bütçe Komisyonunun
istemini oylarınıza sunuyorum: Kabul edenler... Kabul etmeyenler... Kabul edilmiştir.

Şimdi kabul edilen istem uyarınca tasarının 1’inci
maddesini yeniden görüşmeye açıyorum.
1’inci madde üzerinde Halkların Demokratik Partisi
Grubu adına ilk söz Besime Konca, Siirt Milletvekili.
Buyurun Sayın Konca.
Süreniz on dakikadır. 
HDP GRUBU ADINA BESİME KONCA (Siirt) – Sayın Başkan,
değerli milletvekilleri; evet, kaç gündür burada birçok kanunu tartıştık, yeni
yasalar çıkarmaya çalışıyoruz. Torba kanunun… Ama mevcut olan alt komisyonlarda
da, bütçe görüşmelerinde de, KEFEK komisyonunda da birçok konuda çeşitli
öneriler, tartışmalar geliştirildi. Fakat ortaya çıkan şöyle bir gerçeklik var:
Bu ülke sanki toplama kampıdır ve alelacele her türlü sorunda “Nereden para
dağıtacağız? Kime ne kadar para vereceğiz? Aileyi nasıl şekillendireceğiz? Şu sorunu
nasıl çözeceğiz?” tarzındaki sorunları ele alış biçimi bu ülkede doğru bir
Anayasa, doğru bir siyaset, doğru bir demokrasi, doğru bir toplum anlayışı
geliştirilemediği için bu Meclis aslında bütün bu yasaları kâğıt üzerinde
çıkarıyor, tek taraflı çıkarılıyor, ortaklaşılarak, uzlaşılarak çıkardığımız
yasalar söz konusu değil. 
Bugün, Cumhurbaşkanının açıklaması vardı, diyordu ki:
“Mevcut sistemimizde bir anormallik var. Sistem, mevcut sistem anormaldir ve
biz ithal mallarla yönetiliyoruz. Bunların hepsini değiştireceğiz. Yeni
anayasada Başkanlık sistemi olmadan yürümez.” Evet, mevcut sistem gerçekten
anormaldir. İşte, bugün, Kürtlerin direnme gerekçesi. Bugün Türkiye’de Türk
halkının, bugün Türkiye’de ve kürdistanda kadının, gençlerin, çocukların bu sisteme
karşı bir duruşu söz konusudur. Yıllardır yapmaya çalıştığımız da bu anormallik
karşısındaki hakikati temsil etmek ve hakikati sizlere anlatmak içindir.
NİHAT ÖZTÜRK (Muğla) – Onlar terörist.
BESİME KONCA (Devamla) – Ama, siz bunu söylüyorsunuz.
On üç yıldır bu anormalliği siz kabul ettiniz, bu anormalliği “normallik” diye
topluma yutturmaya çalıştınız, yedirmeye çalıştınız, kabul ettirmeye çalıştınız
iktidar olarak.
AHMET GÜNDOĞDU (Ankara) – İlk girişte fena değildin,
ağzını bozmaya başladın. Dikkatli ol, suçlama yapma. Genel konuş, suçlama
yapma. 
MEHMET EMİN ADIYAMAN (Iğdır) – Yapmayın ya!
AHMET GÜNDOĞDU (Ankara) – İzin mi alacağız sizden
konuşmak için ya? Niye sataşıyor, niye suçluyor? Genel konuşsun. Söyleyin
temsilcilerinize genel ifade etsin.
ABDULLAH ZEYDAN (Hakkâri) – Sen çıkarsın cevap
verirsin, kürsüye çıkarsın cevap verirsin.
BESİME KONCA (Devamla) – Bugün çok rahat,
Cumhurbaşkanımız “Bu sistem anormaldir.” diyor. Evet, siz de on üç yıldır bu
sistemden beslendiğiniz için sizin de bugün mevcut yürüttüğünüz bazı
politikalar anormaldir, siyasetiniz anormaldir, çıkardığınız yasalar
anormaldir, savunduğunuz düşünceler anormaldir çünkü buradan geliştirdiniz. 
Bak, bugün yine Başbakan dedi ki… HDP
milletvekillerimiz İçişleri Bakanlığında görüşmeler yaptı, Sağlık Bakanıyla
tartışmalar yürütüldü. Ayaküstü giderken Avrupa gezilerine, artık gidip yine al
gülüm ver gülüm bir şeyler tartışılacak, bir şeyler paylaşılacak ve Türkiye'nin
kaderini belirleyecek olan bu gizli görüşmeler, bu şantajla yürütülen ilişkiler,
ittifaklar söz konusu olacak, İsrail’i, Almanya’sı, başka ülkesi. Bizim burada
çıkardıklarımız burada kalacak, pratikleşmeyecek çünkü mevcut, geçmiş hükûmet
döneminde de, geçmiş dönemlerde de yapılanların birçoğunun uygulanmadığı, eksik
olduğu bugünkü düzenlemelerimizden, bugünkü tartışmalarımızdan açığa çıkıyor.
Başbakan giderken dedi ki: “Geldiniz, söylediniz, tartıştık bu sorunları. Biz
ambulansları göndereceğiz, bu sorunu çözeceğiz, sağlık hizmeti de vereceğiz,
sonra hukuki süreç işleyecek.” Sabaha kadar bakacağız, gerçekten söylediği,
kamuoyuna açıkladığı gibi Türkiye’yi Başbakan mı yönetiyor yoksa gerçekten…
Hâlen 23 insanın orada olduğu ve 6 ölüyle birlikte yaşamak zorunda kaldığı…
NİHAT ÖZTÜRK (Muğla) – Çıksınlar oradan, çıksınlar.
Yazık günah, çıksınlar oradan.
BESİME KONCA (Devamla) – 6 ölü var orada ve 23 insan 6
gündür aç, susuz, o cenazelerle birlikte orada kalıyor. 
NİHAT ÖZTÜRK (Muğla) – Çıksınlar oradan. Ne işleri var
orada?
BESİME KONCA (Devamla) – Umarım, bu gece Başbakanın
söylediği gerçekleşir ve ilk kez, Başbakanın Türkiye’yi yönettiğini bu cümlesi
üzerine biz de anlamış oluruz ve hayırlı bir sürece vesile olacağını düşünmek
istiyoruz.
NİHAT ÖZTÜRK (Muğla) – Çıksınlar oradan, ne işleri var
orada?
BESİME KONCA (Devamla) – Umarım Başbakan bugün bunu
yapar. Aksi takdirde -açık söylediği için bugün bunu söylüyoruz- eğer Başbakan,
Cizre’nin Cudi Mahallesi’ne 23 insanın hayatını kurtarması için ambulans
göndermezse…
AHMET HAMDİ ÇAMLI (İstanbul) – Ambulans sokağın
başında, ambulanslar sokağın başında.
BESİME KONCA (Devamla) – …burada bin tane yasa da
çıkarsak, bu Parlamentoda Anayasa da çıkarsak bu ülkeye, bu siyaset demokratik
değil, özgürlükçü değil.
NİHAT ÖZTÜRK (Muğla) – Kapıda kilit mi var?
BESİME KONCA (Devamla) – Cumhurbaşkanı şunu da
söylüyor, diyor ki: “Zaten Parlamento sistemi artık Türkiye’de işlemez.” O
zaman niye buradayız? Cumhurbaşkanı şu an suç işliyor. Cumhurbaşkanı “Anayasa
işlevsizdir, Parlamento sistemi -pardon- yürümez, Parlamento sistemi
çalışmayacaktır, başkanlık şarttır.” diyorsa biz bugün boşuna buradayız.
NİHAT ÖZTÜRK (Muğla) – Güle güle. 
ORHAN DELİGÖZ (Erzurum) – Siz boşuna buradasınız,
doğru.
BESİME KONCA (Devamla) – Sizin söyledikleriniz, sizin
tartıştıklarınız o zaman boş olan şeylerdir. Bu yasalar için bu kadar boğaz
patlatmayalım, aslında bu yasalar için burada olmak da gerekmiyor. Biz bugün bu
yasaların uygulanması için önce Türkiye’de demokratik, özgür, eşitlikçi bir
toplum anlayışının… 
Bu siyasetiniz gerçekten -belki bugün birebir çok ciddi
zararlarını görmüyoruz ama- toplumu, bireyi, insanı getirdiğiniz nokta
gelecekte tehlikesi çok daha fazladır. Bakın, 2 milyon göçmen aldık bu ülkeye,
2 milyon göçmen aldığınızı söylüyorsunuz Hükûmet olarak ve 200 binin üzerinde,
300 bine kadar ulaşmayan bir göçmen sayısı kamplarda kalıyor. 1,5 milyon göçmen
nerede yaşıyor? Nasıl yaşıyor? Hangi koşullarda yaşıyor? Bunun Türkiye toplumu
açısından gelecekteki kaygıları nedir? DAİŞ’le IŞİD’le mücadeleniz hangi
noktadır? (AK PARTİ sıralarından gürültüler) Bugün birçok illerde ciddi anlamda
yaşanan tehlikeler söz konusudur. Sizin yaptığınız, burada çıkarılan yasaların
çoğu rant elde etmektir, birilerine kapı aralamaktır, birilerinin kendi
geleceği için, arka bahçesi yapmak için söz vermektir. 
HÜSNÜYE ERDOĞAN (Konya) – Emekliye vermek ne zamandan
beri rant oldu?
BESİME KONCA (Devamla) – Parayla terbiye etmektir,
küçük fonlarla, küçük hizmetlerle insanları kendinize bağlama yöntemidir
iktidarın. Uzun vadede Türkiye’nin geleceğini düşünmüyorsunuz. Çıkardığınız
bütün yasaları çoğunluk gücünüze dayanarak kendi çıkarlarınızı, kendi
iktidarınızı korumak için çıkarıyorsunuz. (AK PARTİ sıralarından gürültüler)
ŞAHİN TİN (Denizli) – Demokrasi bu.
BESİME KONCA (Devamla) – Türkiye toplumunun bütün
farklılıklarını, bütün zenginliklerini, tarihî, temel sorunlarını çözmek için
ele alamıyorsunuz, değerlendirmiyorsunuz, yasalar bunun için çıkarılmıyor.
NİHAT ÖZTÜRK (Muğla) – Sana öyle geliyor.
BESİME KONCA (Devamla) – CHP’den hatip bey demin burada
okudu, Erdoğan’ın 1991’deki değerlendirmesidir. Devlet terörünü en fazla dile
getiren bir partisiniz. Bugün orada uygulanan bir devlet terörüdür. 
NİHAT ÖZTÜRK (Muğla) – Devlet terör yapmaz.
MURAT BAYBATUR (Manisa) – Terör işini siz başlattınız.
NİHAT ÖZTÜRK (Muğla) – Teröristler Cizre’de, Cizre’de.
BESİME KONCA (Devamla) – Bak, Başbakan “Beyaz Toroslar
gelir.” dedi ama bugün binlerce “Ranger”la yaptığınız çok daha tehlikeli bir
şiddettir, bir devlet terörüdür, bir soykırım ve katliam girişimciliğidir.
NİHAT ÖZTÜRK (Muğla) – Teröristler Cizre’de var, Silopi’de
var.
BESİME KONCA (Devamla) – Bak bugün binlerce insan
Nusaybin’de, Cizre’deki o ablukayı, Cizre’deki o işgali protesto etmek için
oradadır. 
MURAT BAYBATUR (Manisa) – Ne işgali ya, devlet işgal
yapar mı ya?
NİHAT ÖZTÜRK (Muğla) – Devlet işgal etmez, işgal eden
çukurda, çukurda teröristler.
BESİME KONCA (Devamla) – Binlerce gaz bombası atıldı ve
60-70-80 yaşında yaşlı dedeler, seydalar oradaydı. O seydaların birinin başına
o gaz bombaları değip orada katledildiğinde, biz burada dile getirdiğimizde
fotoğraflar şu an yoktu, daha yeni yeni sosyal medyada paylaşılıyor.
Diyeceksiniz ki teröristin orada ne işi var? 70-80 yaşındaki insan gidip
vicdani ve ahlaki bir tutum olarak bu durumu protesto etmek için bir ilçede,
yol ortasında -orada farklı bir durum da söz konusu değil- ve binlerce gaz
bombası bugün atıldı. 
MURAT BAYBATUR (Manisa) – Askerleri kim öldürüyor,
askerleri?
NİHAT ÖZTÜRK (Muğla) – Zevkinden mi atıyor? Sen çocuk
katillerine bak, çocuk katillerine, onlara laf söyle. 
BESİME KONCA (Devamla) – Arabaların camlarından içeri
girdi, yaşlı nineler oradan zarar gördü.
NİHAT ÖZTÜRK (Muğla) – PKK’lılara laf söyle,
teröristlere laf söyle.
BESİME KONCA (Devamla) – Gaz bombasının etkisiyle
boğulmayla karşı karşıya kaldı. Cizre’de olduğu gibi Nusaybin’de de bugün
katliam girişimi vardı. (AK PARTİ sıralarından gürültüler) Bunların hepsini,
binlerce, yüzlerce yasa da çıkarsanız Kürt halkı özgürlüğünü, Kürt halkı
demokrasiyi, dilini, kimliğini, kültürünü kazanmak için sizin dediğiniz o
anormal sisteme karşı her zaman savunacaktır, her zaman demokrasiyi
geliştirecektir, her zaman Türkiye’nin vicdanı olacağız.
MURAT BAYBATUR (Manisa) – Özgür olmasaydınız bu lafları
kullanabilir miydiniz?
BESİME KONCA (Devamla) – Gezi direnişi sürecinde de
hendek yoktu ve siz o dönemde de Türkiye toplumuna terörü uyguladınız, Türkiye
toplumuna katliamı dayattınız. Bugün kürdistanda geliştirdiğiniz zihniyet aynı
zihniyettir, aynı mantıktır. 
HÜSNÜYE ERDOĞAN (Konya) – Türkiye Cumhuriyeti
toprakları.
NİHAT ÖZTÜRK (Muğla) – Kürdistan neresi? 
ŞAHİN TİN (Denizli) – Hendek siyaseti yapma. 
BESİME KONCA (Devamla) - Türkiye olmadan önce kürdistan
vardı. “Kürdistan” kavramı “Türkiye” kavramından çok daha eski, çok daha
tarihî, çok daha kültürel, çok daha kimliksel bir zemini olan, bir altyapısı olan,
bir tarihî dayanağı olan bir kavramdır. Buna alışmak zorundasınız,
alışmayabilirsiniz. 
AYŞE SULA KÖSEOĞLU (Trabzon) – Israrla ve inadına bunu
kullanıyorsunuz ama yapmayın. Bölmekle değil, birleştirici…
BESİME KONCA (Devamla) - Kürt halkı olarak, Kürt kadını
ve Kürt toplumu olarak biz bunları kullanacağız. Türkiye’yi yine bizim
direnişimiz, bizim mücadelemiz, bizim buradaki muhalefetimiz Türkiye’yi
demokratikleştirecektir. 
Saygılar sunuyorum. (HDP sıralarından alkışlar) 
ŞAHİN TİN (Denizli) – Hendek siyaseti yapıyorsunuz. 
BAŞKAN – Gruplar adına ikinci konuşmaya geçtik. 
İkinci söz sahibi Malatya Milletvekili Veli Ağbaba. 
Buyurun Sayın Ağbaba. (CHP sıralarından alkışlar) 
CHP GRUBU ADINA VELİ AĞBABA (Malatya) – Sayın Başkan,
değerli milletvekilleri; hepinizi saygıyla sevgiyle selamlıyorum, AKP
milletvekillerini de selamlıyorum. 
Değerli arkadaşlar, bu kanun, âdeta CHP’nin yıllardır
size söyleyip yaptıramadıklarımızla ve 7 Haziran seçimlerinde seçim
beyannamemizde yer alan, kampanya boyunca sizlerin, burada bulunanların, Sayın
Başbakanın, hatta Sayın Cumhurbaşkanının “Yapamazlar, edemezler, kaynak yok,
kaynağı nerede bulacak?” deyip de tam 7 Haziran akşamı vatandaştan tokadı yiyip
iktidardan düşüp…
GÖKCEN ÖZDOĞAN ENÇ (Antalya) – Siz ne oldunuz, siz?
VELİ AĞBABA (Devamla) - …bizim seçim bildirgemizi tek
tek, sayfa sayfa, satır satır kopyalayıp taklit ettiğiniz taahhütlerimiz. (AK
PARTİ sıralarından gürültüler) 
NİHAT ÖZTÜRK (Muğla) – CHP iktidar mı oldu?
VELİ
AĞBABA (Devamla) - Bakın, değerli arkadaşlar, değerli AKP milletvekilleri, CHP
varsa herkes için var, CHP varsa sizin için de var. (CHP sıralarından alkışlar,
AK PARTİ sıralarından gürültüler) Bakın, ne yaptık? Ey değerli arkadaşlar,
bozulmayın, kızmayın. Bakın, biz aslında şikâyet edebiliriz, deriz ki:
“AKP’liler bizim seçim beyannamemizi kopyalamış.” diyebiliriz. Ama biz bununla
gurur duyuyoruz. 
Bakın,
buradan bir çağrı yapayım, bir şeyi söylemek istiyorum.
GÖKCEN
ÖZDOĞAN ENÇ (Antalya) – Niye aynı oyu alamıyorsunuz?
VELİ
AĞBABA (Devamla) – Ey AKP’liler, ey emekliler, ey uzman çavuşlar, ey kadınlar,
ey asgari ücretle geçinen insanlar; bunları CHP yaptı. Bunlar CHP’nin seçim
beyannamesinden alınarak yapıldı. 
GÖKCEN
ÖZDOĞAN ENÇ (Antalya) – Niye size oy vermiyorlar? Oy niye alamıyorsunuz, oy?
VELİ
AĞBABA (Devamla) – Düşünün ki, bir siyasi parti düşünün ki, muhalefetteyken
neler yapıyor. İktidarda olsak neler yaparız siz hayal edin değerli arkadaşlar.
(CHP sıralarından “Bravo” sesleri, alkışlar; AK PARTİ sıralarından gürültüler)
NİHAT
ÖZTÜRK (Muğla) – Bu millet 7 Haziranda, 1 Kasımda oy attı aslanlar gibi.
VELİ
AĞBABA (Devamla) – Hiç gocunmayın, hiç gocunmayın. 
Bakın,
yahu siz demediniz mi, yahu siz demediniz mi…
NİHAT
ÖZTÜRK (Muğla) – Millet inanmıyor, millet size inanmıyor. CHP’nin söylediğine
inanmıyor, aradaki fark bu.
GÖKCEN
ÖZDOĞAN ENÇ (Antalya) – Oy niye alamıyorsunuz, oy!
VELİ
AĞBABA (Devamla) – Bakın, bu Başkanın kravatı sarı, kravatı sarı. Sarı
sendikacı, dur, dur! Sarı sendikacı dur, sen dur! (CHP sıralarından alkışlar,
AK PARTİ sıralarından gürültüler)
AHMET
GÜNDOĞDU (Ankara) – Sayın Vekil, kravata takılma.
VELİ
AĞBABA (Devamla) – Müsaade edin, ya müsaade edin ki söyleyeyim. Sayın Başkan,
ben öyle laftan hiç etkilenmem, rahat olun.
NİHAT
ÖZTÜRK (Muğla) – 1 Kasımda ne oldu 1 Kasımda! Millet size inanmadı.
VELİ
AĞBABA (Devamla) - Değerli arkadaşlar, yahu CHP “Asgari ücreti 1.500 lira
yapacağız.” dediği zaman ne dediniz? Akşam Maliye Bakanı, sabah Başbakan,
öğleden sonra Cumhurbaşkanı “Kaynak nerede?” dediniz. Kaynak neredeymiş? Kaynak
neredeymiş?
AHMET
GÜNDOĞDU (Ankara) – Notere gittiniz, inanmadı millet.
NİHAT
ÖZTÜRK (Muğla) – Millet size inanmadı.
VELİ
AĞBABA (Devamla) – Kaynak… Bakın ne yaptı CHP? CHP dünya tarihinde bir
muhalefet partisi olarak…
NİHAT
ÖZTÜRK (Muğla) – Milleti inandır önce milleti! Ya, bizi inandırma, git milleti
inandır, milleti! 
VELİ
AĞBABA (Devamla) – CHP, Cumhuriyet Halk Partisi dünya tarihinde muhalefet
partisi olarak iktidara her şeyi yaptırdı, söylediğimiz her şeyi yaptırdık
size. (CHP sıralarından “Bravo” sesleri, alkışlar)
GÖKCEN
ÖZDOĞAN ENÇ (Antalya) – Oy niye alamıyorsunuz? Oy niye vermiyorlar size, oy?
AHMET
GÜNDOĞDU (Ankara) – CHP söyler, AK PARTİ yapar!
VELİ
AĞBABA (Devamla) – Sayemizde… Tekrar söylüyorum, tekrar söylüyorum, eğer asgari
ücret 1.300 lira olmuşsa bu grubun sayesinde. Emekliler 100 lira alıyorsa bu
grubun sayesinde. Polisi, uzman çavuşu, kadını, genci eğer para alıyorsa kusura
bakmayın size alkış yok, alkış o gruba, CHP Grubuna. Ben de CHP Grubunu
alkışlıyorum. (AK PARTİ sıralarından gürültüler)
NİHAT
ÖZTÜRK (Muğla) – Masal anlatıyorsun!
VELİ
AĞBABA (Devamla) – Gocunmayın, gocunmayın değerli arkadaşlar, bunların hepsini
biz yaptık.
AHMET
GÜNDOĞDU (Ankara) – Sayın Vekil, Özgür Bey’in kravatı sarı.
NİHAT
ÖZTÜRK (Muğla) – 1 Kasımda ne oldu 1 Kasımda!
VELİ
AĞBABA (Devamla) – Öyle sarı kravat yaparak, sarı sendikacılık yaparak olmaz. 
Bir de Sayın Başkan iki dönem grup başkan vekilliği
yaptığı için bazen kendini grup başkan vekili olarak hissediyor, beni uyarıyor.
Örneğin, idare amirlerinin laf atmayacağını, idare amirlerinin Mecliste
sükûneti sağlayacağını Sayın Meclis Başkan Vekili uyarmıyor, değil mi?
NİHAT ÖZTÜRK (Muğla) – Katkıda bulunuyor, katkıda
bulunuyor size!
GÖKCEN ÖZDOĞAN ENÇ (Antalya) – Sen de sataşıyorsun
canım “sarı kravat” diye. Sataşma sen de, sataşma “sarı kravatlı” diye sen de!
VELİ AĞBABA (Devamla) – Gökcen Hanım, rahat olun. 
AHMET GÜNDOĞDU (Ankara) – Laf atmıyoruz, laf atmıyoruz.
CHP söyler, AK PARTİ yapar.
VELİ AĞBABA (Devamla) – Bu laflarınızdan var ya, biz
memnunuz, biz memnunuz. Ne yaptık, ne yaptık? 
NİHAT ÖZTÜRK (Muğla) – 1 Kasımda kaç oy aldınız?
GÖKCEN ÖZDOĞAN ENÇ (Antalya) – Yüzde 25 oy aldınız.
VELİ AĞBABA (Devamla) – Onu da yapacağız. Öyle emekliye
100 lira olmaz, emekliye 2 maaş ikramiye vereceğiz, verdireceğiz, bunu da biz
yapacağız.
NİHAT ÖZTÜRK (Muğla) – Ha, olur, olur! 
VELİ AĞBABA (Devamla) – Ne zaman?
NİHAT ÖZTÜRK (Muğla) – Elli yıl sonra!
VELİ AĞBABA (Devamla) – Yok, size bu dönem
yaptıracağız. Göreceksiniz, yaptıracağız! 
Ne yaptık, ne oldu? Mazotu kaç lira yapacağız? 
NİHAT ÖZTÜRK (Muğla) – Ne zaman, ne zaman?
VELİ AĞBABA (Devamla) – Şimdi yapacağız, bu dönem
yapacağız. 1,70 lira yapacağız. Niye? CHP Grubu bunları size yaptırdı.
Gocunmayın, üzülmeyin, üzülmeyin, çalışın sizin de olur! (CHP sıralarından
alkışlar) 
NİHAT ÖZTÜRK (Muğla) – Ne zaman yapacaksınız? Ne zaman
yapacaksınız, ne zaman?
VELİ AĞBABA (Devamla) – Bakın, şimdi, başka şeyler
söyleyeceğim. Bundan daha çok alınacaksınız, kızacaksınız. 
Bakın değerli arkadaşlar…
NİHAT ÖZTÜRK (Muğla) – Biz sana alıştık, alıştık, alıştık
sana biz.
HİLMİ BİLGİN (Sivas) – 1 Kasıma gel, 1 Kasıma!
VELİ AĞBABA (Devamla) – Bakın, CHP Grubu olarak,
Cumhuriyet Halk Partisi Grubu olarak övünerek söylemek isterim ki grubum adına,
kendi adıma övünerek söylemek isterim ki her zaman hukukun yanında yer aldık,
her zaman hukuku savunduk, her zaman adaleti savunduk. 
HİLMİ BİLGİN (Sivas) – Veli Bey, 1 Kasımda ne oldu, onu
söyle!
BAŞKAN – Sayın milletvekilleri, lütfen… 
VELİ AĞBABA (Devamla) – Siyasi görüşü, etnik kimliği,
düşüncesi, rütbesi, cüzdanının kalınlığı ne olursa olsun herkes için hukuku
savunduk. Burada da onu yapmaya çalışıyoruz. 
Bakın, herkesin korktuğu, sindiği, şimdi bazılarının
utandığı Balyoz davasına hiç kimse gidemezken Cumhuriyet Halk Partisi
milletvekilleri, özellikle CHP cezaevi komisyonu, Balyoz davasında mağdur
edilmiş askerlerin sesi oldu, soluğu oldu. Yalnız bırakılmış, unutulmuş
insanların sesi olduk, soluğu olduk. Ergenekon davasında hukuk yoluyla, özel
yetkili mahkemeler yoluyla katledilen gazetecilerin, üniversite rektörlerinin
hukukunu savunduk. Kimi zaman karaciğer kanseriyle mücadele eden Fatih
Hilmioğlu’nun, kimi zaman sizin tarafınızdan koskoca Türk Silahlı Kuvvetlerinin
Genelkurmay Başkanlığını yapmış ama terör örgütü lideri olarak sizin
tarafınızdan mahkûm edilmiş İlker Başbuğ’a sahip olduk, hakkını, hukukunu
savunduk. 
NİHAT ÖZTÜRK (Muğla) – Millet sizi iktidar yapsaydı bir
sefer de… 
VELİ AĞBABA (Devamla) – Kimi zaman… Sayın Gökcen Hanım,
sayın grup başkan vekili nereye kaçtı? Bu beyefendiye arada söz versin. Oradan
konuşmak, laf atmak kolay. Gelirsin, bir sözün, lafın varsa burada konuşursun.
NİHAT ÖZTÜRK (Muğla) - Sana mı soracağız!
VELİ AĞBABA (Devamla) - Kimi zaman Balyoz davasından
müebbet hapis cezası yemiş Engin Alan’ın hukukunu savunduk, kimi zaman sadece
genel başkanlarıyla telefon görüşmesi yaptığı için BDP’den milletvekili olan
İbrahim Ayhan’ın hukukunu savunduk. Belki ömürlerinde bir araya gelemeyen Oda
TV davasından yargılanan Barış Terkoğlu’nun, Barış Pehlivan’ın, Hanefi Avcı’nın
hukukunu biz savunduk.
NİHAT ÖZTÜRK (Muğla) - Sonuç?
VELİ AĞBABA (Devamla) - Değerli arkadaşlar, yine, siz
de arkadaşlarınızın kurduğu, beraber, kol kola verdiği… 
NİHAT ÖZTÜRK (Muğla) - Millet ne yaptı millet?
VELİ AĞBABA (Devamla) - Bir şey söyleyeceğim yine
kızacaksınız, söylemiyorum. İntihar ettirdiğiniz Ali Tatar’ın hakkını CHP
savundu.
NİHAT ÖZTÜRK (Muğla) - Sonuç?
VELİ AĞBABA (Devamla) – Yine, haksızca ceza yediğine
inandığımız, siyasi görüşüne katılmadığımız…
NİHAT ÖZTÜRK (Muğla) - Milleti savunun milleti.
VELİ AĞBABA (Devamla) - …28 Şubat davasından yatan
Malatya davasındaki insanların ilk kez hakkını, hukukunu siyasi görüşümüz ayrı
olmasına rağmen biz savunduk. Bakın, hiç ayrım yapmadık. (AK PARTİ sıralarından
gürültüler) On dört yıldan beri tek başına hücrede yatan ama siyasi görüşünü
tasvip etmediğimiz, asla birlikte olmayacağımız Salih Mirzabeyoğlu’nun da
yaşamış olduğu dramı bu kürsüden bizler savunduk. 
HÜSNÜYE ERDOĞAN (Konya) - Merve Kavakçı bu kürsüdeyken
hukuk yoktu değil mi!
VELİ AĞBABA (Devamla) - Değerli arkadaşlar, bakın,
belki tarihimizin görmüş olduğu en kepaze dava askerî casusluk davasındaki
yaşanan hayâsızlığı, ahlaksızlığı ilk kez biz ortaya çıkardık. 
AHMET GÜNDOĞDU (Ankara) - Önce ikna odalarını kurdunuz,
Salihleri hapse attınız, sonra avukatlığını mı yapıyorsunuz?
VELİ AĞBABA (Devamla) - Zorunuza gidebilir. Çünkü bu
davalarda, bu Balyoz’da, Ergenekon’da, KCK’da, Oda TV’de yapılan bütün
hukuksuzluğa siz de ortaktınız değerli arkadaşlar. 
Bakın, size bir şey anlatacağım. Değerli
milletvekilleri, geçtiğimiz günlerde MİT tırlarından yargılanan insanları
ziyarete gittik. Biz bu dönemin kapandığını sanıyorduk. MİT tırlarına arama
emri veren savcı tutuklu, gazeteci tutuklu, asker tutuklu. Bir şey daha
söyleyeyim, o MİT tırlarını koklayan köpek Vahim de sürgün edilmiş. Vahim
sürgün edilmiş, Vahim. 
Şimdi sözlerimi tamamlıyorum arkadaşlar. Bakın, dün,
Malatya’da bir operasyon yapıldı. Malatya’da ismi herkes tarafından bilinen 11
tane saygın iş adamına bir terör örgütüne üye olmak iddiasıyla bir operasyon
yapıldı, şimdi gözaltındalar.
Değerli arkadaşlar, bu insanlar, bu 11 tane insan
geçmişte dernek başkanlarıydı. Bir şey söyleyeyim: Eğer bunlar teröristse,
teröre yataklık yapmışsa AKP milletvekillerini buradan ihbar ediyorum çünkü o
AKP milletvekillerinin onlardan randevu almak için, onlarla aynı sofraya
oturmak için neler yaptıklarına ben şahidim. Bugün sadece birilerine yakın diye
bazı iş adamları yargılanıyorsa bu işin sonu tehlikeli değerli arkadaşlar. Kim
suçluysa yargılansın ama birileri filan cemaate, filan insana yakın diye
tutuklanıp haksızlık yapılıyorsa bunu da bizim kabul etmemiz mümkün değildir. 
Tekrar söylüyorum: Geçmişte o derneğe, o iş adamı
örgütünden randevu almak için onların eteğine yapışanları buradan ihbar
ediyorum. Eğer bir suç varsa bu suça AKP Malatya milletvekilleri de ortaktır,
onları da buradan ihbar ediyorum çünkü bugün gözaltına alınan, terörle
yargılanan insanların en yakın arkadaşları AKP milletvekilleriydi. Benim selam
mesafem yoktu ama onların hukukunu savunmak benim görevim diyorum, hepinizi
saygıyla selamlıyorum. (CHP sıralarından alkışlar)
BAŞKAN – Gruplar adına üçüncü söz, İstanbul
Milletvekili İsmail Faruk Aksu’ya aittir. (MHP sıralarından alkışlar) 
Buyurun Sayın Aksu, süreniz on dakika. 
MHP GRUBU ADINA İSMAİL FARUK AKSU (İstanbul) – Sayın
Başkan, sayın milletvekilleri; görüşülmekte olan 68 sıra sayılı Kanun
Tasarısı’nın daha önce Genel Kurulda kabul edilmiş bulunan 1’inci maddesinin
yeniden görüşülmesine ilişkin olarak Milliyetçi Hareket Partisi Grubu adına söz
aldım. Hepinizi saygıyla selamlıyorum.
Dün Diyarbakır’ın Sur ilçesinde bölücü terör örgütü
mensubu teröristlerce yapılan silahlı saldırı sonucu 3 askerimiz, 2 polisimiz
şehit olmuştur. Konuşmamın başında Türk milletinin ve Türk devletinin birlik,
bütünlük ve bekasına dönük bu hain saldırıları yapanları lanetliyorum; hayatını
kaybeden aziz şehitlerimize Allah’tan rahmet, yüce Türk milletine başsağlığı ve
sabır, yaralanan asker ve polislerimize acil şifalar diliyorum. 
Terörle mücadele eden tüm güvenlik güçlerimizin sonuna
kadar yanında olduğumuzu bir kez daha ifade ediyor, onları şükranla
selamlıyorum. 
AKP’nin 1 Ağustos 2009’da başlattığı “açılım” ya da
“çözüm” denilen yıkım süreciyle birlikte Türkiye’nin tek millet ve tek devlet
olarak ilelebet yaşama ülküsünü zedeleyen gelişmeler bir biri peşi sıra meydana
gelmiştir. Başta bölücülük hareketlerinin hiç olmadığı kadar güç kazanması
olmak üzere, siyasi taviz politikalarıyla terör meselesi aynı zamanda bir
kimlik meselesi hâline getirilmiş, sözde demokratik söylemlerle kılıflandırılan
bölücü talepler kabul ve karşılık görmüştür. Bu süreçte PKK muhibbi çevreler
bölücü terör örgütü ve bölücübaşını masum gösterme gayretkeşliğine girişmiştir.
Yıkım projesi devredeyken AKP, teröristlerin insafa gelmesini beklemiş, bu
tavrı ile de bölücü terörün güçlenmesine ve cüret kazanmasına fırsat vermiştir.
Tükenme noktasına gelen PKK’ya bu yolla yeni bir kapı aralanmış, âdeta yeni bir
nefes olunmuştur. 20 Temmuzdan sonraki süreçte Hükûmet üyelerinin yaptığı ikrar
ve itiraflar bunu ispat etmektedir. Nitekim o süreçte Sayın Başbakan ülke ve
millet bekası tehlikesine dikkat çekmiştir. İyi de ülkemiz beka meselesinin
olduğu bir noktaya gelirken bu ülkeyi yöneten kimdi? Şehirlere hendekler
kazılırken, silah ve bombalar depolanırken, sözde mahkemeler, vergi daireleri,
öz savunma güçleriyle âdeta bir paralel devlet yapılanmasına girilmişken siz ne
yapıyordunuz? Evet, zamanın bir Hükûmet yetkilisinin dediği gibi
“Kalaşnikoflarla karakol önünden geçen militanlara el sallıyor, güvenlik
güçlerini kışla ve karakollara hapsediyordunuz.” Milliyetçi Hareketin lideri
“Çözüm denilen ihanet süreci bitirilsin.” dediğinde Milliyetçi Hareket
Partisini kandan beslenmekle itham ediyordunuz. Geldiğiniz bu noktada,
Milliyetçi Hareket Partisi olarak terörle mücadelenin akamete uğratılmadan,
ülkemizin her köşesinde mutlak kamu düzeninin tesis edilmesini, Türkiye’nin ve
Türk milletinin artık terör belasından kurtulmasını istiyoruz. 
Değerli milletvekilleri, bilindiği gibi, görüşmekte
olduğumuz 68 sıra sayılı Kanun Tasarısı’nın 1’inci maddesi daha önce Genel
Kurulda görüşülerek kabul edildi. Tasarının 1’inci maddesiyle Gelir Vergisi
Kanunu’nda değişiklik yapılarak genç girişimcilere kazanç istisnası desteği
öngörülmektedir. Kabul edilen madde hükmü 2016 yılı için Gelir Vergisi Kanunu’nun
103’üncü maddesinde yazılı tarifenin ilk gelir diliminde yer alan 12.600
liralık kısmın yüzde 15’i olan 1.890 liralık bir destek öngörmekteydi. Bu
şekilde, ticari, zirai ve mesleki faaliyeti nedeniyle adlarına ilk defa gelir
vergisi mükellefiyeti tesis edilen 29 yaşını doldurmamış tam mükellef gerçek
kişilere, belirli şartlar dâhilinde, kazanç istisnası getirilmekteydi. Bu defa,
söz konusu maddenin İç Tüzük’ün 89’uncu maddesine göre yeniden görüşülmesi
suretiyle, genç girişimcilere verilen destek miktarının artırılması
öngörülmektedir. Biz Milliyetçi Hareket Partisi olarak girişimci desteğinin
artırılmasına yönelik bu girişimi destekliyoruz. 
Değerli milletvekilleri, Türkiye’nin sağlıklı bir
üretim ekonomisi tesis edememesi sebebiyle üretimsizlik, ona bağlı işsizlik ve
beraberinde gelen yoksulluk bugün ülkemizin en önemli sorunlarındandır. Son iş
gücü istatistiklerine göre ülkemizdeki işsizlik oranı yüzde 10,5; genç
nüfustaki işsizlik oranı ise yüzde 19,3’tür. Gerçek işsiz sayısı 5,5 milyon
kişiye ulaştı. TÜİK verilerine göre 724 bin işsiz iş bulma ümidi kalmadığı için
iş aramayı bırakmış durumdadır, üstelik bunların sayısı bir yılda 166 bin kişi
artmıştır. Özellikle genç nüfustaki işsizlik ürkütücü oranlarda ve toplumsal
travmalara sebep olabilecek boyutta seyretmeye devam etmektedir. O sebeple
Türkiye’nin istihdam odaklı bir üretim ekonomisini hayata geçirmesi, bu
çerçevede girişimciliğin önündeki engellerin kaldırılması şarttır. Milliyetçi
Hareket Partisi olarak yenilikçiliği ve girişimciliği desteklemeyi,
girişimcimizin üretime katılma yollarının açılmasını, girişimcilik
kapasitesinin artırılmasını, yeni girişimcilerin ekonomiye kazandırılmasını ve
Türk girişimciliğinin istihdam odaklı büyüme stratejisinin lokomotifi olmasını
öngördük. Bu anlayışla üreten ekonomi programımızda ve seçim beyannamemizde
yeni iş yeri açan ve istihdam yaratan esnaf ve sanatkâra o iş yerindeki
faaliyetleriyle ilgili olarak beş yıl süreyle gelir vergisi muafiyeti
getireceğimizi beyan ettik. Ayrıca, yeni iş yeri açan esnaf ve sanatkârın kendi
adlarına ödedikleri sigorta primlerinin yarısının beş yıl süreyle devlet
tarafından karşılanacağını da ifade ettik. Asgari ücretin net 1.400 lira
olacağını ve ücretlilerin asgari ücret kadar gelirinin vergi dışı
bırakılacağını da söyledik ve bunları sadece 1 Kasımda değil, 2007’de, 2011’de
de önerdik. 
Söz konusu 1’inci maddenin Genel Kurulda görüşülmesi
esnasında da genç girişimcilere destek verilmesine ilişkin düzenlemeyi
desteklediğimizi ancak önerilen desteği yetersiz bulduğumuzu bu kürsüden dile
getirdik ve destek miktarıyla destekleme süresini artırmayı öngören değişiklik
önergesi verdik. Bu şekilde, genç girişimcilere verilen teşvikin miktar olarak
da süre olarak da anlamlı hâle gelecek şekilde artırılmasını önerdik ancak bu
önergemiz Adalet ve Kalkınma Partisi oylarıyla reddedildi. Bu defa bir
yanlıştan dönerek Milliyetçi Hareket Partisinin önergesi paralelinde anılan
1’inci maddenin yeniden görüşülmesi suretiyle genç girişimcilere verilen
desteğin artırılmasını olumlu buluyor ve destekliyoruz. Bununla birlikte,
destek miktarı yanında destek süresinin de uzatılmasını istiyoruz. Girişimciye
üç vergi dönemiyle sınırlandırılan destek süresinin önergemiz doğrultusunda
uzatılması hâlinde başka bir eksiklik giderilmiş, yaptığımız destek daha
anlamlı ve sonuç alıcı hâle gelmiş olacaktır. 
Değerli milletvekilleri, Hükûmetin açıkladığı eylem
planı çerçevesindeki vaatlerin gerçekleşmelerini milletimiz adına takip
ediyoruz. Partimizin program ve beyannamesinde yer alan dar gelirli
vatandaşlarımızın hayatını kolaylaştıran ve Hükûmetçe Meclise getirilen her
türlü düzenlemeyi yeterli bulmasak da destek olduk, olmaya da devam edeceğiz.
Türk milleti ve devletinin birlik ve bekasına dönük girişimlerin ise hep
karşısında durduk, durmaya devam edeceğiz. 
Bu anlayış içinde, mezkûr 1’inci maddenin yeniden
görüşülmesini ve genç girişimciliği desteklemeye dönük içerik değişikliğini
desteklediğimizi tekrar ifade ediyor, Genel Kurulu saygıyla selamlıyorum. (MHP
sıralarından alkışlar) 
BAŞKAN – Teşekkürler Sayın Aksu. 
Şahsı adına ilk söz Mehmet Emin Adıyaman’a aittir. 
Buyurun Sayın Adıyaman. (HDP sıralarından alkışlar)
Süreniz beş dakikadır. 
MEHMET EMİN ADIYAMAN (Iğdır) – Teşekkür ederim.
Sayın Başkan, değerli milletvekilleri; hepinizi
saygıyla selamlıyorum. 
Değerli arkadaşlar, ısrarla kaç gündür hep dile
getiriyoruz, 24 sivil vatandaşımız bir bodrumda, bu konuda girişimler var.
FARUK ÖZLÜ (Düzce) – Yeter artık ya, bıktık ya!
MEHMET EMİN ADIYAMAN (Devamla) – Ya, arkadaşlar, lütfen
bir dinleyin, daha “Bismillah” demeden siz bağırıyorsunuz. Yeni bir durumdan
bahsedeceğiz. (AK PARTİ sıralarından gürültüler)
ABDULLAH ÖZTÜRK (Kırıkkale) – Ama bunu hep dinledik. 
BAŞKAN – Sayın milletvekilleri, lütfen dinleyelim
hatibi!
MEHMET EMİN ADIYAMAN (Devamla) – Şimdi, bu, Veli Çiçek
isminde 13 yaşında bir çocuk. Eminim çoğunuzun 13-14 yaşında çocuğunuz vardır
veya yeğenleri vardır çocuğu olmayanların. Bakın, şu anda buradan yüce Meclise
hitap ediyorum ve ismini zikrediyorum: Veli Çiçek’in şu anda durumu giderek
kritikleşti. Korkarım ki -bakın, arkadaşlar tepki gösteriyor- yarın bu Meclis
çalışmaya başladığı zaman arkadaşlarımızdan biri çıkar da “Veli Çiçek -13
yaşında bir çocuk- hastaneye kaldırılmadığı için, bodrumda olduğu için hayatını
kaybetti.” derse…
ABDULLAH ÖZTÜRK (Kırıkkale) – Bundan üzüntü duymanız
lazım sizin.
AHMET GÜNDOĞDU (Ankara) – Ambulans orada bekliyor.
BAŞKAN – Sayın milletvekilleri, lütfen, istirham
ediyorum. 
Sayın Adıyaman, siz konuşun, Genel Kurula hitap edin.
MEHMET EMİN ADIYAMAN (Devamla) – Şimdi, değerli
arkadaşlar, gerçekten vahim bir durum. 
AHMET GÜNDOĞDU (Ankara) – Ya ambulansın geçişine
müsaade edin arkadaşlar, madem öyle. Kapatın çukurları, gitsin ambulans,
gidemiyor. 
MEHMET EMİN ADIYAMAN (Devamla) – Bakın, değerli
arkadaşlar, ambulans gidiyor arkadaşlar. Bakanlıkla görüşmelerimiz var,
milletvekili arkadaşlarımız görüşüyor hem Sağlık Bakanlığıyla -belli ki sizin
kendi bakanlığınızla irtibatınız yok- hem İçişleri Bakanlığıyla görüşülüyor. Defalarca
ambulans gidiyor ama oradaki güvenlik güçleri ambulans gittikten bir müddet
sonra âdeta bir çatışma havası veriyor, bizatihi kendileri giden sağlık
görevlilerine “Hayatınız risktedir, biz hiçbir sorumluluk kabul etmiyoruz.”
diyor ve çatışma ortamı varmış gibi bir hava yaratılıyor, ambulans geri dönüyor.
Yani, biraz empati kurun, biraz farklı bir perspektifle bakın. Salt böyle ön
yargılarla, çoğunluk psikolojisiyle tepki göstermenin bir anlamı yok. 
Bakın, isim zikrediyorum, 13 yaşında bir
çocuk -ben vicdan azabı çekiyorum, dile getiriyorum, sorumluluk hissediyorum,
burada dile getiriyorum- ve yarın bir arkadaşımız çıkar bu 13 yaşındaki çocuğun
hayatını kaybettiğini söylerse tıpkı geçen gün burada 1920’lerde bir cumhuriyet
savcısının rüyalarına nasıl Kürtçe bilmediği için salt idam edilen şahıs
giriyor idiyse bu çocuk hepinizin rüyasına girecektir. Bunu anlatmaya
çalışıyoruz. Bizim burada derdimiz sizinle polemik yaşamak değil, derdimiz
birbirimize laf atmak, laf yetiştirmek değil. 
Bakın, arkadaşlar, ben hukukçuyum, AKP Grubundan hep şu
sesleri duyuyoruz: “Oradakiler sivil değil, teröristtir.” Velev ki sizin
söylediğiniz olsa dahi, bakın arkadaşlar, demokratik bir ülkede kim olursa
olsun, suçlu suçsuz, sıfatı ne olursa olsun, demokratik bir devletin öncelikli
görevi yaralı şahısları alıp tedavi etmektir. Tedavi ettikten sonra yargılama
hakkı başlar varsa suçu. 
HASAN TURAN (İstanbul) – Tamam, devlete teslim
olsunlar.
MEHMET EMİN ADIYAMAN (Devamla) – Şimdi, bakın, gereksiz
tepkiler göstermenize gerek yok. 
HASAN TURAN (İstanbul) – Devlete teslim olsunlar.
MEHMET EMİN ADIYAMAN (Devamla) – İşte arkadaşım, senin
zihniyetin değişmez, ne söylersem boş. Burada hukuki bir durumdan bahsediyorum,
siz ezberlediğiniz bir şey söylüyorsunuz. Velev ki söylediğiniz gibi olsun.
Bakın, bahsettiğim çocuk bu arkadaşlar, geldi fotoğrafı bana. Bahsettiğim çocuk
bu, buyurun.
NURSEL REYHANLIOĞLU (Kahramanmaraş) – Orada ne işi var?
MEHMET EMİN ADIYAMAN (Devamla) – İşte, yani evinin
bodrumuna sıkışmış çocuğun orada ne işi var? Dağda mıdır Hanımefendi, dağda
mıdır? Cizre’nin mahallesinde, kendi mahallesinde, kendi evinde arkadaşlar,
dağdan bahsetmiyoruz. “Ne işi var?” diye ne kadar rahat soruyorsunuz, ne kadar
sorumsuzca soruyorsunuz? Vicdanınız hiç sızlamıyor mu arkadaşım? Cizre’nin Cudi
Mahallesi’nde bir bodrumda. Nerede olur bir insan? Dağ başında mı olacak?
Elbette mahallede, evinde, sokağa çıkma yasağı var. 
Peki, hepinizi saygıyla selamlıyorum arkadaşlar. (HDP
sıralarından alkışlar) 
BAŞKAN – Şahıslar adına ikinci söz Bursa Milletvekili
Lale Karabıyık’a aittir. 
Buyurun Sayın Karabıyık. (CHP sıralarından alkışlar)
Sizin de süreniz beş dakikadır. 
LALE KARABIYIK (Bursa) – Teşekkürler.
Sayın Başkan, değerli milletvekilleri; Gelir Vergisi
Kanunu ile Bazı Kanunlarda Değişiklik Yapılmasına Dair Kanun Tasarısı’nın
birinci bölümünün 1’inci maddesinde geçen hafta hatırlarsanız yine ben
konuşmuştum ve demiştim ki: Bu genç girişimci sermayesinin ve genç girişimci
desteğiyle ilgili, vergi istisnasıyla ilgili kamuoyunda yanlış bir bilgilenme
var. Çünkü iktidar partisi milletvekillerinin kamuoyunda vergi istisnasının üç
yıl ve tamamı için olduğunu ifade ettiğini, yetmedi bir de orta vadeli
programda yine aynı cümlenin geçtiğini ifade etmiştim ve kamuoyu yanlış
bilgilenmişti. 
Oysa tasarının ilgili maddesine baktığımızda, 12.600
liraya kadar kazancın istisnası vardı, o da 1.800 liraya tekabül eden bir
miktardı. 
Yine, şunları söyledim, dedim ki: Türkiye'de işsizlik
12,7. Yine, genç işsizlik oranı yüzde 20, üniversite mezunlarındaki işsizlik
oranı ise yüzde 30’a vardı ve Türkiye istihdam yaratmada 34 ülke içerisinde
sondan 2’nci geliyor, en kötü 2’nci ülke. 
Ve yine demiştim ki: Eğer nitelikli üretim ve nitelikli
ihracat yapmak istiyorsak, katma değeri yüksek sektörler istiyorsak, özellikle
risk sermayesini devreye sokmak istiyorsak girişimcilere destek olmalıyız, yeni
fikirlere destek olmalıyız. 
Ve yine ifade etmiştim ki: Birileri kamuda çalışacak,
birileri kırsalda çalışacak, birileri fabrikalarda ama birileri de iş kuracak,
istihdam yaratacak. 
Ve yine demiştim ki: Eğer biz bu istihdam olanağını
sağlamazsak ve genç girişimcilere yeterli miktarda desteği vermezsek, onlar
elini taşın altına koyamazlar, bu riske giremezler. 
Hatırlarsanız rakamları, kapanan şirketlerin sayısını
daha önceki konuşmalarımızda da ortaya koymuştuk. Ve ne oldu? Yine söylediğimiz
noktaya gelindi. 
Ben buradaki konuşmamdan sonra bir basın açıklaması
yaptım ve dedim ki: Vatandaşın gerçekleri bilmeye hakkı var. Kamuoyunda böyle
yansıtılan madde aslında 12.600 liraya kadardır ve sadece 1.800 lirayı
içermektedir. 
Ve dün gece gelen değişiklik önergesiyle -işte şu anda
bunu konuşuyoruz- 75 bin liraya çıktı. 
Biz, tabii ki üç yıl vergi istisnasından bahsetmiştik,
yani daha fazlasından, ama buna da memnunuz; iyi ki dile getirdik, iyi ki ifade
ettik ve genç girişimciler bu sayede en azından riske giriyorlar ve 75 bin
liraya kadar kazançtan vergi istisnasına tabi olma hakkını aldılar. İyi ki bunu
ifade ettik. İşte biz Cumhuriyet Halk Partisi olarak sürekli proje üretiyoruz,
vatandaşın penceresinden bakıyoruz. Sizler iktidar partisi olarak “Olmaz, nasıl
yapacaksınız? Kaynak nerede?” diyorsunuz ama sonra dönüp dolaşıp bizim
söylediğimiz noktaya geliyorsunuz. Hatırlatmak istiyorum sizlere: İşveren
desteği konusu vardı gündemde, birkaç hafta önce, asgari ücretle ilgili. Ve
gecenin bir saatinde burada 1.300 lira asgari ücrete kadar iş gören çalıştıran
işletmelere 115 lira diye geçerken bu madde, ertesi gün değişti, yine gecenin
bir saatinde, 2.550 lira ücrete kadar işçi çalıştıran yerlerde 100 liralık
istisnaya geldi. İşte demek ki aklın yolu bir. Tartıştıkça, konuştukça, bazı
gerçekleri ortaya koydukça doğruyu bulabiliyoruz. Biz buna memnunuz. Sorunları
gören biziz, projeyi üreten biziz, yapmak isteyen biziz… 
HİLMİ BİLGİN (Sivas) – Bir iktidara gelemediniz!
LALE KARABIYIK (Devamla) – O da olacak o da olacak. 
AYŞE SULA KÖSEOĞLU (Trabzon) – Biz görmeyiz, siz de
göremezsiniz.
LALE KARABIYIK (Devamla) – Göreceğiz. Lütfen
dinleyiniz.
Ne oluyor sonra? Hep bizim dediğimiz noktaya
geliyorsunuz. Dönüp dolaşıp “olmaz” dedikten sonra bizim dediğimiz noktaya
geliyorsunuz. Bu da bizi gerçekten mutlu ediyor çünkü biz doğruyu bir defada
buluyoruz. Doğruyu bir defada buluyoruz, dolanarak dolanarak bulmuyoruz. Bunun
için de mutluyuz. Asgari ücrette de, bu konuda da bütün projelerde gerçekten
vatandaşın penceresinden bakarak biz çözüm üretiyoruz. 
Teşekkür ediyorum. (CHP sıralarından alkışlar)
BAŞKAN – Madde üzerinde konuşmalar tamamlanmıştır. 
Şimdi madde üzerinde on dakika süreyle soru-cevap
işlemi gerçekleştireceğiz. Bu on dakikanın beş dakikasını sorulara, beş dakikasını
da cevaba ayıracağız.
Sayın Aydın, buyurun.
ERKAN AYDIN (Bursa) – Sayın Bakan, Bursa nüfus olarak
Türkiye'nin en büyük 4’üncü kenti ancak yaşanabilir kent olarak iyice geriye
gidiyor. TÜİK’in “Yaşanabilir Şehirler” araştırmasına göre konut, çalışma
hayatı, gelir ve servet, sağlık, eğitim, çevre, güvenlik, sivil katılım,
altyapı hizmetlerine erişim, sosyal yaşam ve yaşam memnuniyeti olmak üzere
yaşamın farklı boyutlarını kapsayan araştırmada Bursa 19’uncu sırada. 
Adı bir zamanlar “yeşil Bursa” olan seçim bölgem çevre
ve yeşil konusunda sıralamada ise 48’inci sırada. 
Sağlık konusu ise daha acı. Bursa sağlık konusunda
35’inci sırada.
Bursa’nın yaşanabilir bir kent olması için bir çabanız
olacak mı?
BAŞKAN - Sayın Topal…
SERKAN TOPAL (Hatay) - Teşekkür ediyorum Sayın Başkan.
Sorum Ulaştırma Bakanına olacak.
Türkiye'nin çeşitli yerlerinden, otoyollardaki HGS
geçiş sistemlerinin otoban girişinde çalışmadığı ve çıkışta ise bu nedenle en
uzak mesafe ücreti alındığı yolunda şikâyetler gelmektedir, iddialar
gelmektedir.
Öncelikle, otoban girişlerindeki bu sistemlerin
kontrolleri ne kadar sürede yapılmaktadır? Gerçekten bozuk mu, çalışmıyor mu?
Eğer böyle ise, iddialar doğru ise, bahsedildiği gibi bir mağduriyet varsa
vatandaşlarımızdan haksız yere tahsil edilmiş olan ücretler konusunda ne
yapmayı düşünüyorsunuz?
Teşekkür ediyorum. 
BAŞKAN - Sayın Bektaşoğlu…
BÜLENT YENER BEKTAŞOĞLU (Giresun) - Sayın Başkan, çok
teşekkür ediyorum.
Sorum Hükûmete.
AKP’nin, çözüm sürecinin başarıyla yürüdüğünü düşündüğü
dönemde, kendince bu başarıya kimseyi ortak etmemek için, süreci muhalefet
partilerinden ve Türkiye Büyük Millet Meclisinden gizlediği, PKK’nın güçlenip
palazlandığı uyarılarını dinlemediği fakat bugün ortaya çıkan tabloyu ve
başarısızlığı ise hiç üzerine alınmadığı görülüyor. 
Hükûmetin, terör olayları nedeniyle, şimdi, Hakkâri ve
Şırnak’ın il merkezlerini ilçelere kaydıracağı, yasa değişikliğiyle Yüksekova
ve Cizre’yi il statüsüne kavuşturacağı ifade edilmektedir. Bu çalışmalar
yapılırken, ilim Giresun’un Şebinkarahisar ilçesi, 1923’te il iken ilçe yapılan
bu ilçenin diğer ilçeler gibi hakkının iadesi düşünülmekte midir? Yeniden il
yapılması gerekmektedir. 
Sayın Başbakanın bu yasayla birlikte birleştirmeyi
istediği başka iller ve ilçeler var mıdır? Örneğin, daha önce Hükûmetiniz
tarafından gündeme getirilen, Giresun’un Ordu iline bağlanması düşünülmekte
midir? 
Teşekkür ederim. 
BAŞKAN - Sayın Öz…
BÜLENT ÖZ (Çanakkale) - Sayın Bakan, 25 Aralık 2015
tarihinde Gıda, Tarım ve Hayvancılık Bakanı Sayın Faruk Çelik tarımsal
desteklemeler kapsamında toplam 800 milyon liranın bugün çiftçilerin
hesaplarına aktarılmaya başlandığını söylemişti. Fakat, Çanakkale ilinde
görüştüğüm çiftçilerimiz “Ocak ayının sonu geldi, hâlâ bizler 2015 yılı hububat
desteklerini alamadık. Ne zaman ödenecek?” diye bize sormaktalar. Bu bağlamda,
2015 yılı buğday desteklemeleri bölge üreticisinin hesabına ne zaman
aktarılacak? Yine aynı şekilde, zeytinyağı desteği, hayvancılık destekleri
kapsamında çiğ süt, süt regülasyon desteği, çatak sertifikalı tohum kullanım ve
sertifikalı tohum üretim desteklerinden ne kadarı hâlâ üreticilerin hesaplarına
aktarılmayı beklemektedir? 2015 yılı desteklerinin tamamı üreticilerimize
ödenmiş midir? 
BAŞKAN – Sayın Ağbaba… 
VELİ AĞBABA (Malatya) – Sayın Bakan, 1 Kasım öncesinde
İŞKUR aracılığıyla “Toplum Yararına Çalışma Projesi” adı altında binlerce işçi
alındı. Şimdi bunların bir kısmı işten çıkarıldı, bir kısmı da önümüzdeki
aylarda işten çıkarılacak. Orada işe alınan insanlar, biliyorsunuz, asgari
ücretle çalışıyorlar. Evlerine ekmek götürmekte zorlanacaklar bu kış gününde.
Bunların devam etmesi yönünde bir çalışmanız var mı? Eğer yoksa bu konuda
çalışma yapılmasını talep ediyoruz çünkü işçiler özellikle kış aylarında aç
kalacaklar. Bunu talep ediyorlar sizden. 
Bir de Malatya, bölgenin en büyük şehirlerinden
birisidir. Geçtiğimiz yıllarda çevre illere, bizim yarı nüfusumuza sahip illere
bizim 2 katımız, 3 katımız çalışan verilirken bize daha az verildi, Malatya’ya.
Bu konuda yeni bir çalışmanız var mı? Malatya’ya yapılan bu haksızlığı
gidermeyi düşünüyor musunuz? 
Teşekkür ediyorum. 
BAŞKAN – Son soru, Sayın Yıldız… 
HÜSEYİN YILDIZ (Aydın) – Sayın Bakanım, Aydın’da şu
anda üretimde olan jeotermal santrallerin tümü havaya 1 kömür santrali kadar
karbondioksit, 3 kömür santrali kadar sülfür dioksit, 1 kömür santrali kadar
azot dioksit gaz emisyonu salgılamaktadır. Bugün, Türkiye’de incir üretiminin
yüzde 63’ü Aydın’da oluşmaktadır. Bu dönem, bu santraller yüzünden incir
üreticileri aşırı derecede zarara uğratılmıştır. Hatta, daha dün bize gelen
telefona göre ilk ihraç ettiğimiz 20 milyon dolarlık incirimiz tekrar iade
edilmiştir. Bu santral sahiplerine herhangi bir araştırma yapacak mısınız?
Aydın’da 30 bin aile geçimini incirden sağlamaktadır. Aydınlıların bu zararını karşılayacak
mısınız? 
Teşekkür ediyorum.
BAŞKAN – Hükûmet adına soruları cevaplandırmak üzere
sözü Çalışma ve Sosyal Güvenlik Bakanına bırakıyorum.
Buyurun Sayın Bakanım.
ÇALIŞMA VE SOSYAL GÜVENLİK BAKANI SÜLEYMAN SOYLU
(Trabzon) – Sayın Başkan, çok değerli milletvekillerimiz; öncelikle herkese
hayırlı akşamlar, hayırlı geceler diliyoruz.
İlk olarak HGS’yle ilgili gelen, Ulaştırma Bakanlığıyla
ilgili gelen soruya hemen bir cevap vermek isterim. Bu HGS’lerin bozulduğu
andan itibaren bir saati geçmeyecek bir şekilde onarılması her zaman
planlanmaktadır, hemen hemen bu ortalama noktalarda da onarıldığı
söylenmektedir. Sürekli kontrol edilirler ve ana kontrol merkezine de sinyal
gider ve müdahale edilir, kendine ait oluşturulmuş bir sistemi var. Eğer
buradan kaynaklanan bir hata üzerine bir ceza kesilmişse de bu cezaya itiraz
üzerine, elbette ki haksız bir şekilde bu cezalar kesilmekten geri alınır. 
İkincisi, Bursa’yla ilgili bir soru
geldi. Bursa hem ülkemizin hem Marmara Bölgesi’nin hem de bulunduğu hinterlandın
gerek ekonomik açıdan gerek coğrafi açıdan gerekse tarihî açıdan bize bırakılan
en temel miraslardan bir tanesidir. Şu doğrudur: Bursa uzun zamandır çok ciddi
göç almaktadır ve Bursa şehrimiz tarım açısından da Türkiye’nin önemli destek
alanlarından bir tanesidir. Yaşanılabilir şehirler içerisinde yapılan
kriterler, değerlendirilen kriterler bugün de televizyonlarda, gazetelerde var,
TÜİK üzerinden yapılan değerlendirmeler. Elbette ki bunlar da kendi adına
göreceli yaklaşımlardır. Ama bütün bunların ortaya çıkardığı sonuç, Bursa’yı,
yeşil Bursa’mızı, güzel Bursa’mızı elbette ki bu kriterler içerisinde geri
duruma itmez düşüncesi içerisindeyim. Çünkü Bursa bugün ekonomik hayatın
içerisinde de, tarım hayatının içerisinde de önderliğini ve liderliğini muhafaza
etmekte ve devam ettirmektedir. Ama daha detaylı bilgi muhakkak size yazılı
olarak gelecektir.
Çözüm süreciyle ilgili bir soru geldi.
Şunu ifade etmek istiyorum: Türkiye çok travmalardan geçmiş bir ülke ve biz bu
travmaları artık taşımamalıyız. Demokrasi açısından da şu çok nettir ki:
Türkiye, çok bedel ödemiş, çok sıkıntılar çekmiş ve dönemlerce eleştirilmesine
rağmen, Türkiye’de “Türkiye, demokrasiyi hak etmeyen, daha henüz bu olgunluğa
gelmemiş bir ülke.” denmesine rağmen bugün demokratik anlayışı kendi içerisinde
yaşayan bir ülke konumuna gelmiştir. Ama, şunu bilmek lazım: Demokrasi bir
tahammül rejimidir, birbirini anlama rejimidir. Demokrasi, bir kavga ve
geçmişte yaşanılanlar ve travmalar üzerinden geleceği biçimlendirme rejimi ve
sistemi değildir. 
Ve yine ifade etmek isterim ki, bakın,
biz bunları hep beraber dönem dönem yaşadık. Türkiye’de Dersim’in bedelini
insanlar ödediler, istiklal mahkemelerinin bedelini insanlar ödediler,
İskilipli Atıf’ın asılmasının bedelini insanlar ödediler, Şeyh Sait meselesinden
sonra gelişen olayların bedellerini insanlar ödediler. 
VELİ AĞBABA (Malatya) – Özel yetkili
mahkemeleri unuttunuz.
ÇALIŞMA VE SOSYAL GÜVENLİK BAKANI
SÜLEYMAN SOYLU (Trabzon) – Ve bütün bu ödenen bedeller üzerinden bu ülkede bu
travmayı yaşayan insanlar -bilmenizi isterim ki- birbirinden koparılmak için
özel senaryolar üretildi. Bizim 21’inci asrın başından itibaren attığımız her
adım bu travmaları tamir etmek üzere atılmış her adımdır. Çözüm süreci için
ortaya koyduğumuz samimiyet de budur, Dersim’de yaptığımız açıklamalar da
budur, demokratikleşmede ve sessiz devrimde attığımız adımlar da tamamen budur.
Elbette ki bütün bu geçmiş tarih içerisinde yapılan hadiselerin tamamına,
mümkündür ki bu travmaların tamamına hemen çare üretebilmek de mümkün değildir.

(Mikrofon otomatik cihaz tarafından
kapatıldı) 
ÇALIŞMA VE SOSYAL GÜVENLİK BAKANI
SÜLEYMAN SOYLU (Trabzon) – Toparlayayım isterseniz.
BAŞKAN – Arkadaşlar, toparlasın Sayın
Bakan.
ÇALIŞMA VE SOSYAL GÜVENLİK BAKANI SÜLEYMAN SOYLU
(Trabzon) – Ama, bir şey ortadadır ve nettir, Allah’a şükürler olsun ki bugün
bu meselelerin farkındayız ve bu meseleleri anlayabiliyoruz ve bunu toplum
konuşabiliyor ve bunu milletimiz bir şekilde hissedebiliyor. Onun için, geçmiş
dönemde yapılan çözüm sürecinde atılan adımların tamamı, bu ülkede yıllarca
halının altına süpürülen meselelerle yüzleşmek ve bunları demokratik şartlar
içerisinde çözmeye yöneliktir. İnşallah, önümüzdeki günlerde de bunları hep
beraber sağlayabilmek adına bir adım atacağız. 
Diğerlerine arkadaşlarımız cevap verecekler. 
Aslında İŞKUR’la ilgili de bir şey vardı, isterseniz
bir cümleyle ona da cevap vereyim. Bizim toplum yararına çalışma projemiz,
belki de dünyanın bugün üzerinde tartıştığı, bizim de başarıyla uyguladığımız,
bir taraftan kapsayıcılığı yani çalışma hayıtındaki kapsayıcılığı bir taraftan
da çalışma hayatındaki dayanıklılığı ve bizim yine üzerinde durduğumuz hem
istihdam oranını hem iş gücü oranını artırmaya yönelik adımların başında
gelmektedir. Yani bizim toplum yararına çalışma projemizi sadece “işsiz kalan
insanlara iş bulma” anlayışı olarak görmek hem eksik hem de yanıltıcı olur. Biz
burada iş gücü kapasitesini artırmaya çalışıyoruz, istihdam oranını artırmaya
çalışıyoruz ve iş hayatını, özellikle toplumun kırılgan kesimlerini -çünkü
bizim her projemizin kendi adına önemli bir hedef kitlesi vardır- engellileri,
kadınları, 35 yaşın üzerindekileri ve özellikle ekonomik krizden etkilenenleri
ve özellikle sizin dediğiniz dönemlerde yarına ait umudu eksik olanları,
bunları ayakta tutup, bunları istihdama katmak için. Burada da çeşitli
kriterler var. Mesela bizim, özellikle açık iş pozisyonlarımız var İŞKUR’da. Bu
değerlendirmeleri yaparken açık iş pozisyonlarının en fazla olduğu illeri
yukarıdan aşağıya alarak, bu kriteri değerlendirerek yapmaya çalışıyoruz.
Bunları gerçekleştirmeye çalışıyoruz. 
BAŞKAN – Teşekkürler Sayın Soylu.
ÇALIŞMA VE SOSYAL GÜVENLİK BAKANI SÜLEYMAN SOYLU
(Trabzon) - Vakit olarak da çok fazla vaktinizi almak istemiyorum. 
VELİ AĞBABA (Malatya) – Çıkanlar bir daha devam edecek
mi?
ÇALIŞMA VE SOSYAL GÜVENLİK BAKANI SÜLEYMAN SOYLU
(Trabzon) – Şöyle söyleyeyim: Burası sürekli istihdam sağlamaya yönelik bir
projenin adı değildir. Bu, tekraren söylediğim gibi, istihdamı artırmaya,
istihdam oranını artırmaya, iş gücü oranını artırmaya yönelik ve toplumda
çalışmayan kesimlerin bir bölümünü de, özellikle bizim kırılgan olarak
nitelendirdiğimiz kesimlerin bir bölümünü de çalışma hayatına adım attırmak
için koordine edilen bir projedir ve dünyaca da takdir edilen ve sonucunu aldığımız
bir projedir çünkü belki de ilk kez insan işe giriyor burada ve ondan sonra
çalışma hayatına başlıyor. Biz bunu sağlamaya çalışıyoruz. 
Sağ olun.
BAŞKAN - Teşekkürler Sayın Soylu.
Sayın milletvekilleri, madde üzerinde bir adet önerge
vardır, okutuyorum.
Türkiye Büyük Millet Meclisi
Başkanlığına
Görüşülmekte olan 68 sıra sayılı Kanun Tasarısı’nın
çerçeve 1’inci maddesiyle yeniden düzenlenmesi öngörülen 193 sayılı Gelir
Vergisi Kanunu’nun mükerrer 20’nci maddesinin birinci fıkrasında yer alan “103
üncü maddede yazılı tarifenin ilk gelir diliminde yer alan tutara” ibaresinin
“75.000 Türk Lirasına” şeklinde değiştirilmesini arz ve teklif ederiz. 
 Mehmet Doğan Kubat Ramazan
Can Mehmet Naci Bostancı
 İstanbul Kırıkkale Amasya

 Mehmet Demir Hüsnüye
Erdoğan Radiye Sezer Katırcıoğlu
 Kırıkkale Konya Kocaeli
 Hüseyin Özbakır Kerem
Ali Sürekli
 Zonguldak İzmir
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ HAMZA DAĞ (İzmir) –
Takdire bırakıyoruz efendim. 
BAŞKAN – Hükûmet katılıyor mu?
ÇALIŞMA VE SOSYAL GÜVENLİK BAKANI SÜLEYMAN SOYLU
(Trabzon) – Katılıyoruz.
BAŞKAN – Gerekçeyi okutuyoruz.
Gerekçe:
Tasarının çerçeve 1’inci maddesiyle yeniden
düzenlenmekte olan 193 sayılı Gelir Vergisi Kanunu’nun mükerrer 20’nci maddesi
çerçevesinde, inovasyonun, ekonomik büyümenin ve kalkınmanın itici gücü olan
genç girişimcilerin artırılması amaçlanmaktadır. 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmiştir.
Önerge doğrultusunda maddeyi oylarınıza sunuyorum:
Kabul edenler… Kabul etmeyenler… Madde kabul edilmiştir. 
Sayın milletvekilleri, İç Tüzük’ün 86’ncı maddesine
göre, tasarının tümünün oylamasından önce oyunun rengini belli etmek üzere
talep eden iki milletvekiline söz vereceğim. 
İlk söz lehte olmak kaydıyla Konya Milletvekili Mustafa
Baloğlu’na aittir. 
Buyurun Sayın Baloğlu. (AK PARTİ sıralarından alkışlar)
Süreniz beş dakikadır. 
MUSTAFA BALOĞLU (Konya) – Sayın Başkan, değerli
milletvekilleri; görüşmekte olduğumuz kanunda oyumun rengini belli etmek üzere
söz aldım. Hepinizi saygıyla selamlıyorum. 
Evet, iki haftalık yoğun bir görüşme temposundan sonra,
performanstan sonra bugün kanunun son saatlerine geldik, son dakikalarına
geldik. Özellikle, toplumun tüm kesimlerine, gençlerimize, kadınlarımıza, esnafımıza,
emeklimize, çiftçimize, askerlerimize, polisimize ve toplumun hemen hemen tüm
kesimlerine dokunan birçok kanunu burada birlikte gerçekleştirdik ve birazdan
kanunlaştıracağız.
Ben kanunda emeği geçen herkese, başta Başbakanımız,
bakanlarımız, Plan ve Bütçe Komisyonumuz ve Meclis görüşmelerimizde özellikle
eleştirileriyle ve katkılarıyla kanuna destek veren tüm milletvekillerimize
teşekkür ediyorum ve mevcut yasalaşacak kanunun ülkemiz için, milletimiz için
hayırlı olmasını diliyor, hepinizi saygıyla selamlıyorum. (AK PARTİ
sıralarından alkışlar)
BAŞKAN – Aleyhte, Manisa Milletvekili Özgür Özel.
Buyurun Sayın Özel. (CHP sıralarından alkışlar)
ÖZGÜR ÖZEL (Manisa) – Sayın Başkan, değerli
milletvekilleri; hepinizi saygıyla selamlıyorum.
Bir torba yasanın daha sonuna gelmiş durumdayız. Torba
yasanın burada torba yasa olarak görüşülmesine ilkesel olarak da karşıyız, İç
Tüzüksel olarak da fevkalade sorunlu bir iş yapıyoruz. Hele hele 36 maddelik
bir kanunun on sekizer maddelik iki bölüm hâline getirilmesi ve o şekilde
görüşülmesi de son derece yanlış. 
Temel kanun, İç Tüzük’ün 91’inci maddesi gereğince
madde sayısının çok fazla olduğu ve en çok otuzarlı bölümlere ayrılarak
görüşülecek kanun. Yani 600 maddelik bir Vergi Usul Kanunu olur –ki 2004’te
bunlar yaşandı- ya da Türk Ceza Kanunu üzerinde 900 maddelik bir değişiklik
yapacak olsanız -veya baştan aşağı yazarsınız- o zaman 30 maddelik 30 bölüm
hâlinde görüşürsünüz bunu. Anayasa ve İç Tüzük buna olanak tanıyor fiilî
imkânsızlıklardan dolayı gecikme olmasın diye. İlk kez AKP döneminde temel
kanun buradaki verilen hakkın, muhalefetin maddeler üzerine görüş bildirme
imkânını kısıtlamak üzere, suistimal edilmesiyle kullanılmaya başlandı; geldi,
geldi en son geçtiğimiz haftalarda 12 maddelik bir kanun 6-6 iki parçaya
ayrıldı. 
Şimdi, özellikle bu dönem ilk kez milletvekili olmuş
arkadaşlara: Bazı önergelere sinirleniyorsunuz, bazı önergeleri anlamsız
buluyorsunuz, tepki gösteriyorsunuz. Aslında empati kurarsam son derece hak
veriyorum size ama bunun, temel kanun mantığı gereğince maddelerin
görüşülemeyip o madde üzerinde görüş bildirmek isteyen gruplar için tek
alternatifin o maddeye önerge verip üzerinde konuşmak zorunda bırakıldığımız
için olduğunun altını çizmek veya takdirlerinize sunmak isterim.
Öyle bir iş yapmak için buradayım ki şimdi, fevkalade
zor. Bir torba kanun üzerinde oyumuzun rengini belli edeceğiz. Biz bu kanuna
yabancı değiliz arkadaşlar, önemli kısmına. Bu kanun uzun yıllardır Cumhuriyet
Halk Partili milletvekillerinin, siyasetçilerin, sahada halkımıza, Parlamentoda
size anlatmaya çalıştığı birçok maddeyi içeriyor. Komisyonlarda konuştuk,
buralarda konuştuk, komisyonlarda önerge verdik. Buraya geldik, önergelerimizi
reddettiniz, zaman zaman basın sizin bu reddedişinizi yazdı, zaman zaman
aramızda tartışma konusu oldu bunlar ama geldiğimiz noktada, birçok madde
-biraz önce Sayın Veli Ağbaba’nın, Genel Başkan Yardımcımın ifade ettiği gibi-
bizlerin seçim vaatlerinde olan, yıllardır söyleyip size kabul ettiremediğimiz
ama 7 Haziran akşamı tek başına iktidarı kaybetmenizle sonuçlanan seçim
sonuçlarından sonra dönüp “Yahu, bu CHP’nin ekonomik vaatleri neymiş? Emekliye
ne demiş? Muhtarları bu CHP nasıl böyle heyecanlandırmış?” diye baktığınızda
gördüğünüz ve buraya dercettiğiniz maddeler. 
Ben şimdi birazdan kullanacağımız oyun rengini belli
edeceğim. Torba yasa şöyle bir şeye beni mecbur kılıyor: Sosyal güvenlik destek
priminin, 15’ten 10’a inmiş destek priminin sıfırlanmasına evet; muhtarların
ödeneğinin 1.300 TL’ye çıkarılmasına evet; gübre, yemde KDV’nin kalkmasına
evet; uzman erbaşla ilgili yapılan iyileştirmelere evet; polise, jandarmaya
yapılan ek gösterge artırma kandırmacasına yetmez ama evet çünkü 3600 olması
gerekiyor, beklenti 3600. 3000 bazısına 40 lira, bazısına 110 lira getiriyor.
Mandallardan konuşuyorlar: “3600 olmadıktan sonra olmaz olsun…” Ama bunu duymak
lazım. Bu yüzden, bu konuda, yetmez ama evet. Lütfen bir dahaki sefere bu işi
çözelim.
Bunun yanında, örneğin, Hasankeyf’in, bir kanunla, bir
torba kanunla bir ilçenin taşınmasına hayır, hayır. Keşke bu torba kanun
olmayaydı da Hasankeyf’i tek başına getirseydiniz uzun uzun konuşabilseydik.
Şimdi, karşı karşıya kaldığımız duruma bak. Burada arkadaşlarım kanunun
bütününe “evet” diyecek, yarın sizin bir milletvekiliniz çıkacak “Yahu,
Hasankeyf’e siz de ‘evet’ demediniz mi?” diyecek. Hasankeyf’i düşünerek kanunun
bütününe “hayır” desem, köyde gideceksiniz, muhtara diyeceksiniz ki: “Biz sizin
ödeneği 1.300 TL yapacaktık, CHP karşı çıktı.” (CHP sıralarından alkışlar) Bu,
sizin demokrasimize kazandırdığınız bir şey ama kamuoyundaki olumlu beklenti ve
geneldeki “evet”lerin çokluğundan dolayı oyumuzun rengi “evet” ama böyle bir
yasama mantığına “hayır” arkadaşlar.
Teşekkür ederim. (CHP sıralarından alkışlar) 
BAŞKAN – Teşekkürler Sayın Özel.
Tasarının görüşmeleri böylece tamamlanmıştır.
ERKAN AKÇAY (Manisa) – Sayın Başkan...
BAŞKAN – Buyurun Sayın Akçay.
V.- AÇIKLAMALAR (Devam)
21.- Manisa Milletvekili Erkan Akçay’ın,
Milliyetçi Hareket Partisi olarak kanun tasarı ve tekliflerine kendi program ve
ilkeleri doğrultusunda olumlu katkı vermeye çalıştıklarına ilişkin açıklaması
ERKAN AKÇAY (Manisa) – Teşekkür ederim Sayın Başkan.
Sayın Başkan, değerli milletvekilleri; biz de
Milliyetçi Hareket Partisi Grubu olarak, bu görüştüğümüz 68 sıra sayılı Kanun
Tasarısı’nın ülkemize, milletimize, bütün vatandaşlarımıza hayırlı uğurlu
olmasını temenni ediyoruz ve kabul oyu vereceğimizi de konuşmamın başında
peşinen ifade ediyorum.
Biz
Milliyetçi Hareket Partisi olarak yıllardır, ister komisyonlarda, Plan ve Bütçe
Komisyonunda veya diğer komisyonlarda veya Genel Kurulda, gelen tasarı ve
tekliflere programımız ve ilkelerimiz doğrultusunda hep olumlu katkı vermeye
çalıştık ve yapıcı bir tutum aldık. Olumlu maddelere destek verdiğimiz gibi,
daha da olumlu hâle gelmesi için gayret gösterdik, katkı verdik. Olumlu
görmediklerimizi de çok açık ve tutarlı bir şekilde ifade ettik. Bu 36 maddelik
tasarıda da genel hatlarıyla, büyük çoğunlukla kabul edilebilir gördüğümüz ve
desteklenebilir gördüğümüz maddelere olumlu oy verdik ama diğer karşı
çıkılanları da bir teraziye koyduğumuzda bu tasarının tümüne kabul oyu vermenin
daha doğru bir tutum olacağına inanıyoruz. 
Sayın Başkan, değerli milletvekilleri; aslında bu
tasarı için tabii, iktidarın bir de 7 Haziran seçim sonuçlarına bir teşekkür
borcu olduğunu düşünüyorum. Biz Milliyetçi Hareket Partisi olarak, çok iyi
hatırlıyorum ki, 2007, 2011, 2015 7 Haziran ve 1 Kasım seçim beyannamelerimizde
ısrarla öngördüğümüz, taahhüt ettiğimiz hususları ve Milliyetçi Hareket Partisi
milletvekilleri olarak Mecliste verdiğimiz kanun tekliflerinin önemli bir
kısmının da 7 Haziran seçimlerinden sonra 1 Kasım seçimlerinde Adalet ve
Kalkınma Partisinin seçim vaatleri arasında yer almasından dolayı da
memnuniyetimizi ifade etmek gerekir. Yani, böyle bir sonucun, 7 Haziran seçim
sonuçlarının da hayırlı bir neticesini aslında burada görüyoruz. Tabii
noksanlıklar vardır; örneğin, gübrede, yemde katma değer vergisi
sıfırlanmıştır, sayısını hatırlamıyorum ama bizim tarafımızdan en az on beş,
yirmiye yakın kanun teklifi verilmiştir bugüne kadar ama Adalet ve Kalkınma
Partisinin mutlaka hatırlaması gereken bir önemli vaadini ben bu vesileyle
hatırlatmak istiyorum: 2002 seçimleri öncesi çiftçilerimize bir yeşil mazot
vaadi vardı Adalet ve Kalkınma Partisinin yani yeşil mazottan kasıt, vergisiz
mazot. Bu vaat yerine getirilmemiştir. Sadece yatı, kotrası, deniz araçları
olanlar ÖTV’siz mazot kullanma imkânına kavuşmuştur. 
BAŞKAN – Sayın Akçay, toparlayalım. 
ERKAN AKÇAY (Manisa) – Toparlıyorum Sayın Başkan. 
Teşekkür ederim. 
Yalnız, on üç yıldır çiftçilerin vergisiz mazot
talepleri karşılanmamıştır. Biz Milliyetçi Hareket Partisi olarak öncelikle
bütün bu seçim taahhütlerinde yer alan hususların takipçisi olmaya, olumlu
önerileri de takip etmeye çalışacağız. 
BAYRAM ÖZÇELİK (Burdur) – Sayın Başkan… 
ERKAN AKÇAY (Manisa) – Sayın Başkan, Bayram Bey bir
mesaj mı göndermeye çalışıyor, onu anlayamadım. Bayram Bey sabırlıdır, o konuda
bir zorluğun olmaması gerekir. 
BAŞKAN – Yalnız bu saatte de sabırları da fazla
zorlamamak lazım Sayın Akçay. 
ERKAN AKÇAY (Manisa) – Sayın Başkan, evet. 
Söylenecek çok şey var, pek çoğunu arkadaşlarımız da
ifade ettiler.
Çok teşekkür ediyorum.
Hayırlı uğurlu olsun diyorum. 
BAŞKAN – Çok sağ olun, çok teşekkür ediyoruz. 
Biz de tüm gruplara Başkanlık Divanına verdiği destek
için de ayrıca bu süreçte teşekkür ediyoruz. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (Devam)
BAŞKAN - Tasarının görüşmeleri böylece tamamlanmıştır. 
Tasarının tümü açık oylamaya tabidir. 
Açık oylamanın şekli hakkında Genel Kurulun kararını
alacağım. 
Açık oylamanın elektronik oylama cihazıyla yapılmasını
oylarınıza sunuyorum: Kabul edenler… Kabul etmeyenler… Kabul edilmiştir. 
Oylama için üç dakika süre vereceğim. Bu süre içinde
sisteme giremeyen üyelerin teknik personelden yardım istemelerini, bu yardıma
rağmen de sisteme giremeyen üyelerin oy pusulalarını oylama için öngörülen üç
dakikalık süre içinde Başkanlığa ulaştırmalarını rica ediyorum. 
Ayrıca vekâleten oy kullanacak sayın bakanlar var ise
hangi bakana vekâleten oy kullandığını, oyunun rengini ve kendisinin ad ve
sodayı ile imzasını da taşıyan oy pusulasını yine oylama için öngörülen üç
dakikalık süre içerisinde Başkanlığa ulaştırmalarını rica ediyorum. 
Oylama işlemini başlatıyorum. 
(Elektronik cihazla oylama yapıldı)
BAŞKAN – Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi açık
oylama sonucu: 




“Kullanılan oy sayısı:


:


228








Kabul :


:


215






Ret :

Çekimser :


:

:


 12

 1(x)

























Kâtip Üye
Ali Haydar Hakverdi
Ankara


Kâtip Üye
Fehmi Küpçü
Bolu”



Böylece, tasarı kabul edilmiş ve kanunlaşmıştır.
Allah hayırlı, mübarek eylesin. (AK PARTİ sıralarından
alkışlar) 
Birleşime on dakika ara veriyorum.
Kapanma
Saati: 01.03
DOKUZUNCU OTURUM
Açılma Saati: 01.14
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 34’üncü Birleşiminin
Dokuzuncu Oturumunu açıyorum. 
64 sıra sayılı Türkiye Cumhuriyeti ile
Peru Cumhuriyeti Arasında Ekonomik ve Ticari İşbirliği Anlaşması ile Anlaşmada
Düzeltme Yapılmasına İlişkin Notaların Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu’nun görüşmelerine başlayacağız.
2.- Türkiye Cumhuriyeti ile Peru Cumhuriyeti
Arasında Ekonomik ve Ticari İşbirliği Anlaşması ile Anlaşmada Düzeltme
Yapılmasına İlişkin Notaların Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/354) (S. Sayısı:64)
BAŞKAN – Komisyon? Yok.
Ertelenmiştir.
Alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek için 29
Ocak 2016 Cuma günü saat 14.00’te toplanmak üzere birleşimi kapatıyorum,
hayırlı geceler diliyorum.
Kapanma
Saati: 01.15




(x) Bu bölümde hatip tarafından Türkçe
olmayan kelimeler ifade edildi.


(x) Bu ifadeye ilişkin düzeltme bu
birleşim Tutanak Dergisi’nin 144’üncü sayfasında “Açıklamalar” bölümünde yer
almaktadır.


(x) Bu cümleye ilişkin düzeltme bu
birleşim Tutanak Dergisi’nin 136’ncı sayfasındadır.


(x) 68 S. Sayılı Basmayazı 19/1/2016
tarihli 29’uncu Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.




