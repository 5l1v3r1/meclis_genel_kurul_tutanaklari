



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
72’nci Birleşim
15 Mart 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Van Milletvekili Lezgin Botan’ın, 16
Mart Halepçe katliamının 30’uncu yıl dönümüne ilişkin gündem dışı konuşması
2.- Çanakkale Milletvekili Bülent Öz’ün, 18
Mart Çanakkale Deniz Zaferi’nin 103’üncü yıl dönümüne ilişkin gündem dışı konuşması
3.- Kayseri Milletvekili Sami Dedeoğlu’nun,
18 Mart Çanakkale Zaferi ve Şehitleri Anma Günü’ne ilişkin gündem dışı
konuşması

III.- AÇIKLAMALAR
1.- Amasya Milletvekili Mehmet Naci
Bostancı’nın, Van Milletvekili Lezgin Botan’ın yaptığı gündem dışı
konuşmasındaki bazı ifadelerine ilişkin açıklaması
2.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
3.- Denizli Milletvekili Kazım Arslan’ın,
Karayolları ve diğer kurumlarda çalıştırılan taşeron işçilerin Anayasa ve yasalara
göre verilen haklardan neden eşit yararlandırılmadıklarını öğrenmek istediğine
ilişkin açıklaması
4.- Niğde Milletvekili Ömer Fethi Gürer’in,
“Çiftlikbank” adıyla internet kullanılarak binlerce yurttaşın dolandırılmasına
nasıl göz yumulduğunu öğrenmek istediğine ilişkin açıklaması
5.- Bursa Milletvekili Nurhayat Altaca
Kayışoğlu’nun, bir gece yarısı geçirilen seçim yasasının uygulanabilir olmaktan
uzak, kirli pazarlıklar üzerine kurulmuş, milletin iradesini yok sayan bir
düzenleme olduğuna ve Çanakkale şehitlerini saygıyla andığına ilişkin
açıklaması
6.- Bursa Milletvekili Erkan Aydın’ın, 18
Mart münasebetiyle bütün şehitleri rahmetle andığına ve ülkenin hâline ilişkin
açıklaması
7.- İstanbul Milletvekili Sibel Özdemir’in,
SGK verilerinde stajyer, çırak, kursiyer ve lise öğrencilerinin istihdama dâhil
edilerek işsizliğin düşük gösterildiğine ilişkin açıklaması
8.- Artvin Milletvekili Uğur
Bayraktutan’ın, Çanakkale Zaferi’nin komutanı Büyük Önder Gazi Mustafa Kemal
Atatürk ve silah arkadaşlarını minnetle yâd ettiğine ve Yusufeli ilçe
merkezinde yapılmakta olan viyadükle alakalı sorunlar için tedbir alınması
gerektiğine ilişkin açıklaması
9.- Mersin Milletvekili Hüseyin Çamak’ın,
AKP hükûmetlerinden 102 milyar TL’nin üzerindeki alacakları olan çiftçilerin kan
ağladığına ve iktidarın çelişkili politikalarına ilişkin açıklaması
10.- Çanakkale Milletvekili Ayhan Gider’in,
Çanakkale Zaferi’nin 103’üncü yıl dönümüne ilişkin açıklaması
11.- İzmir Milletvekili Mustafa Ali
Balbay’ın, Çanakkale Zaferi’nin 103’üncü yıl dönümüne ve Cumhurbaşkanının
İstiklal Marşı’yla ilgili bazı ifadelerine ilişkin açıklaması
12.- Adana Milletvekili Zülfikar İnönü
Tümer’in, Seyhan, Çatalan, Ceyhan ve Aslantaş barajlarının özelleştirme
kapsamından çıkarılması, usulsüzlük tespit edilen sulama birliklerine müdahale
edilmesi, örnek sulama birliklerinin güçlendirilmesi ve çiftçilerin sulamada kullanılan
elektrik faturalarındaki KDV ve TRT payı yükünden kurtarılması gerektiğine
ilişkin açıklaması
13.- Kocaeli Milletvekili Tahsin Tarhan’ın,
Birleşmiş Milletlerin hazırladığı 2018 Dünya Mutluluk Raporu’na göre
Türkiye’nin 155 ülke arasında 74’üncü sırada yer aldığına ilişkin açıklaması
14.- Kahramanmaraş Milletvekili İmran
Kılıç’ın, elde kesin bir ölçü bulunmadığı zaman dengenin bozulacağına, anlaşmazlıkların
patlak vereceğine ve hayatın bir kaosa döneceğine ilişkin açıklaması
15.- Balıkesir Milletvekili Mehmet Tüm’ün,
Çanakkale Zaferi’nin 103’üncü yıl dönümüne ve Yüksek Seçim Kurulunun 55 milyon
seçmen için Devlet Malzeme Ofisine 500 milyon adet seçim zarfı siparişi
vermesine ilişkin açıklaması
16.- İzmir Milletvekili Kerem Ali
Sürekli’nin, Çanakkale Zaferi’nin 103’üncü yıl dönümüne, Türk Silahlı
Kuvvetlerinin Afrin’de adım adım zafere yürüdüğüne ve ordunun maruz kaldığı
“sivil katliamı” iftirasının iftira sahiplerinin şuursuzluğu ve hadsizliğinden
başka bir şey olmadığına ilişkin açıklaması

17.- Adıyaman Milletvekili Behçet
Yıldırım’ın, Nevruz Bayramı’nı kutladığına ilişkin açıklaması
18.- İstanbul Milletvekili Mahmut Tanal’ın,
Afrin ve İdlib’de görev yapan Türk Silahlı Kuvvetleri mensuplarına ek görev
tazminatlarının ne zaman ödeneceğini öğrenmek istediğine ilişkin açıklaması
19.- Kocaeli Milletvekili Fatma Kaplan
Hürriyet’in, Çanakkale Deniz Zaferi’nin 103’üncü yıl dönümüne ve emeklilerin
geçim sıkıntılarına çözüm bulunması gerektiğine ilişkin açıklaması
20.- Erzurum Milletvekili Zehra
Taşkesenlioğlu’nun, 18 Mart 1918 Çanakkale ruhu ne ise Afrin Operasyonu’nun da
aynı ruhla ilerlediğine ilişkin açıklaması
21.- İstanbul Milletvekili Yakup Akkaya’nın,
TÜİK ve SGK verilerinde yanıltıcı bilgi verilerek işsizliğin kamufle edildiğine
ilişkin açıklaması
22.- Manisa Milletvekili Erkan Akçay’ın, 18
Mart Çanakkale Deniz Zaferi’nin 103’üncü yıl dönümüne, Türkiye Cumhuriyeti’nin
çok cepheli ve amansız bir şekilde terörle mücadele ettiğine ve bu mücadelenin
uluslararası hukuk açısından, bölgedeki insanların yaşam hakkı açısından,
bölgenin huzur ve güvenliği açısından meşru ve hukuki olduğuna ilişkin
açıklaması
23.- Adana Milletvekili Meral Danış
Beştaş’ın, Selahattin Demirtaş’ın duruşmasının yarın saat 10.30’da Silivri
Alibey Spor Salonu’nda yapılacağına, Ankara’da 14 Mart Tıp Bayramı nedeniyle
Numune Hastanesi önünde taleplerini dile getirmek isteyen sağlık meslek
örgütlerine polisin müdahalede bulunmasına ve iş kazaları ile iş cinayetleri
konusuna ilişkin açıklaması
24.- Manisa Milletvekili Özgür Özel’in,
Mavi Marmara’da hayatını kaybedenlerin ailelerine verilen sözlerin
tutulmadığına, Cumhurbaşkanının İstiklal Marşı’yla ilgili bazı ifadelerine ve
18 Mart Çanakkale Deniz Zaferi’nin 103’üncü yıl dönümüne ilişkin açıklaması
25.- Amasya Milletvekili Mehmet Naci
Bostancı’nın, 18 Mart Çanakkale Zaferi’nin 103’üncü yıl dönümüne ve
Cumhurbaşkanının ifadelerinin milletin mutabakatı olursa İstiklal Marşı’nın
bestesine ilişkin bir düzenleme olabileceği bağlamında olduğuna ilişkin
açıklaması
26.- Ankara Milletvekili Erkan Haberal’ın,
nisanda yapılacak seçimlerde yabancı sermayenin bütün temsilcilerini Ankara
Sanayi Odası Meclisine sokmaya çalıştıklarına ilişkin açıklaması
27.- Adana Milletvekili Meral Danış
Beştaş’ın, Çanakkale Savaşı’nda yaşamını yitirenleri rahmetle andığına ve
Çanakkale’de oluşan birlik, kardeşlik ruhunun bugün Zeytin Dalı Harekâtı’yla
parçalandığına ilişkin açıklaması
28.- Adana Milletvekili Meral Danış Beştaş’ın,
Amasya Milletvekili Mehmet Naci Bostancı’nın sataşma nedeniyle yaptığı konuşmasındaki
bazı ifadelerine ilişkin açıklaması


29.- Manisa Milletvekili Erkan Akçay’ın,
Adıyaman Milletvekili Behçet Yıldırım’ın 533 sıra sayılı Kanun Tasarısı’nın
35’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
30.- Amasya Milletvekili Mehmet Naci
Bostancı’nın, Kayseri Milletvekili Çetin Arık’ın 533 sıra sayılı Kanun
Tasarısı’nın 37’nci maddesiyle ilgili önerge üzerine yaptığı konuşmasındaki
bazı ifadelerine ilişkin açıklaması
31.- Kayseri Milletvekili Çetin Arık’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
32.- Manisa Milletvekili Özgür Özel’in,
Siirt Milletvekili Kadri Yıldırım’ın 533 sıra sayılı Kanun Tasarısı’nın 38’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
33.- Adana Milletvekili Meral Danış
Beştaş’ın, bakanların 21 Mart Nevroz Bayramı kutlamalarının yapılması konusuyla
ilgilenmelerini rica ettiğine ilişkin açıklaması
34.- Amasya Milletvekili Mehmet Naci
Bostancı’nın, Aydın Milletvekili Hüseyin Yıldız’ın 533 sıra sayılı Kanun
Tasarısı’nın 39’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
35.- Manisa Milletvekili Özgür Özel’in,
şeker fabrikalarının satılması konusunu bir inatlaşmaya götürmemek gerektiğine
ilişkin açıklaması
36.- Manisa Milletvekili Özgür Özel’in,
Mehmet Akif Ersoy’un torunu Selma Ersoy’un yaptığı açıklamaya ilişkin
açıklaması
37.- Uşak Milletvekili Özkan Yalım’ın,
nişasta bazlı şeker kotasının yüzde 10’dan yüzde 5’e düşürülmesine ve bu konuda
Bakanlar Kurulunun artırma ve eksiltme yetkisinin de kaldırılmasını istediğine
ilişkin açıklaması
38.- Bursa Milletvekili Orhan Sarıbal’ın,
bu ülkede şeker fabrikalarının kuruluş amacının sadece rantiyeye hizmet etmek
olmadığına ilişkin açıklaması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, 18 Mart Çanakkale Deniz Zaferi’nin 103’üncü yıl dönümüne
ilişkin konuşması
2.- Oturum Başkanı TBMM Başkan Vekili Ayşe
Nur Bahçekapılı’nın, grup başkan vekillerinin söz taleplerine veya herhangi bir
konudaki taleplerine karşı son derece hassas davrandığına ama hiçbir grup
başkan vekilinin İç Tüzük’ten kaynaklanan özel bir hakkı ve yetkisi olmadığına
ilişkin konuşması


V.- ÖNERİLER
A) Siyasi Parti Grubu Önerileri
1.- HDP Grubunun, 15/3/2018 tarihinde Grup
Başkan Vekili Adana Milletvekili Meral Danış Beştaş tarafından, uluslararası
birçok kurumun yayınladığı rapor veya endekslerde Türkiye’de gün geçtikçe
eşitsizliklerin derinleştiğinin gözlemlendiğine ve ülkenin farklı alanlarda
kötüye giden gerçekliklerini tespit ederek çözüm yolları geliştirebilmek
amacıyla verilmiş olan Meclis araştırması önergesinin ön görüşmelerinin, Genel
Kurulun 15 Mart 2018 Perşembe günkü birleşiminde yapılmasına ilişkin önerisi
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, yerel radyo ve televizyonların sorunlarının
araştırılarak alınması gereken önlemlerin belirlenmesi amacıyla verilmiş olan
(10/2291) esas numaralı Meclis Araştırması Önergesi’nin ön görüşmelerinin,
Genel Kurulun 15 Mart 2018 Perşembe günkü birleşiminde yapılmasına ilişkin
önerisi

VI.- SATAŞMALARA İLİŞKİN KONUŞMALAR
1.- İstanbul Milletvekili Mehmet
Bekaroğlu’nun, İstanbul Milletvekili Markar Eseyan’ın CHP grup önerisi üzerinde
AK PARTİ Grubu adına yaptığı konuşması sırasında Cumhuriyet Halk Partisine sataşması
nedeniyle konuşması
2.- Amasya Milletvekili Mehmet Naci
Bostancı’nın, Adıyaman Milletvekili Behçet Yıldırım’ın 533 sıra sayılı Kanun
Tasarısı’nın 35’inci maddesiyle ilgili önerge üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
3.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında Halkların Demokratik Partisine sataşması nedeniyle
konuşması
4.- Amasya Milletvekili Mehmet Naci
Bostancı’nın, Adana Milletvekili Meral Danış Beştaş’ın sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
5.- Adana Milletvekili Meral Danış
Beştaş’ın, Manisa Milletvekili Erkan Akçay’ın yaptığı açıklaması sırasında
Halkların Demokratik Partisine sataşması nedeniyle konuşması
6.- Bingöl Milletvekili Hişyar Özsoy’un,
Amasya Milletvekili Mehmet Naci Bostancı’nın yerinden sarf ettiği bazı
ifadeleri sırasında şahsına sataşması nedeniyle konuşması



VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı (1/914)
ile Plan ve Bütçe Komisyonu Raporu (S. Sayısı: 533)
2.- Türkiye Cumhuriyeti Hükümeti ile
Uluslararası Göç Örgütü (IOM) Arasında Türkiye Cumhuriyeti Hükümeti ile
Uluslararası Göç Örgütü Arasında Örgüt ve Ofisin Türkiyedeki Yasal Statüsü
Ayrıcalıkları ve Bağışıklıklarına İlişkin Anlaşmayı Tadil Eden Anlaşmanın
Onaylanmasının Uygun Bulunduğuna Dair Kanun Tasarısı (1/848) ve Dışişleri
Komisyonu Raporu (S. Sayısı: 517)
3.- Türkiye Cumhuriyeti Hükümeti ile
Bangladeş Halk Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun
Tasarısı (1/428) ve Dışişleri Komisyonu Raporu (S. Sayısı: 167)
15 Mart 2018 Perşembe
BİRİNCİ OTURUM
Açılma Saati: 14.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İshak GAZEL (Kütahya), Barış KARADENİZ (Sinop) 
-----0-----
BAŞKAN
– Türkiye Büyük Millet Meclisinin 72’nci Birleşimini açıyorum. 
Toplantı
yeter sayısı vardır. 
Görüşmelere
başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, 16 Mart Halepçe katliamının yıl dönümü münasebetiyle söz isteyen
Van Milletvekili Lezgin Botan’a aittir. 
Buyurun
Sayın Botan. (HDP sıralarından alkışlar)
II.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Van Milletvekili Lezgin Botan’ın, 16
Mart Halepçe katliamının 30’uncu yıl dönümüne ilişkin gündem dışı konuşması
LEZGİN
BOTAN (Van) – Teşekkür ediyorum Sayın Başkan. 
Sayın
Başkan, değerli milletvekilleri; bugün, 16 Mart 1988 yılında gerçekleştirilen
Halepçe katliamı dolayısıyla söz almış bulunmaktayım. Genel Kurulu saygıyla
selamlıyorum.
20’nci
yüzyılda Ruandalıların, Boşnakların, Ermenilerin, Yahudilerin, Cezayirlilerin
ve birçok ulusun katledilmesine şahit olduk. Kürtler de yüz yıldır Dersim’den
Cizre’ye, Zilan’dan Amuda’ya kadar birçok katliama maruz kaldılar. Bu
katliamlardan biri de 16 Mart 1988’de Irak’ta Saddam rejiminin gerçekleştirdiği
Halepçe katliamıdır. İnsanlık gailesi, aslında, Halepçe’yi anlamak bugünü de
anlamaktır. Baas rejimi Halepçe’ye giden süreçte Kürtlerin yaşadığı yerleri
yasak bölge ilan ederek tüm yasal hakları askıya aldı. 1986-1989 yıllarında
sürdürülen soykırım operasyonunun adı Enfal’dı. Enfal savaş ganimeti demekti ve
Kur’an-ı Kerim’de de 8’inci sureydi. Enfal Harekâtı da 8 büyük operasyon olarak
planlanmıştı. Oysa savaş ilan ettikleri Kürt halkı da Müslüman’dı ama amaç
İslam üzerinden Kürt halkının soykırımına meşruiyet kazandırmaktı. Tabii, bu
etnik temizlikte “cahş”ları kullanmayı da ihmal etmemişlerdi. 
Sürecin
son halkası da Halepçe’ydi. Saddam dünyanın gözleri önünde Halepçe’ye zehirli
gazlarla saldırdı, çoluk çocuk 5 binden fazla insan katledildi. Aynı günlerde
toplanan İslam Konferansı Teşkilatı susmayı tercih etmişti ne yazık ki. Dünya
Sağlık Örgütü bu saldırı nedeniyle bugüne kadar 43.753 kişinin öldüğünü ve
62.200 kişinin de sakat kaldığını rapor etmiştir. 
Tabii,
diktatörlerin ve zulmün de bir sonu vardı. Saddam Hüseyin yargılandığı
mahkemeye “Adil yargılanmak istiyorum.” dediğinde hâkimin verdiği “Bunlar senin
çıkardığın kanunlar.” cevabı bütün diktatörler için ibretliktir. Tabii,
Saddam’ı bu noktaya getiren 3 tane temel hatası vardı: Bir, Kürtleri ve Şiileri
katletmek, asimile etmek; iki, yolsuzluk ve israf; üç, komşulara saldırmak ve
Kuveyt işgali, İran Savaşı’ydı. 
Değerli
milletvekilleri, Halepçe’nin yıl dönümünde Afrin de saldırı altındadır. Halkın
orada inşa ettiği demokratik sistem ve siviller tehdit altındadır. Kürtlere
saldıranlar Mahabat’tan bugüne kadar birçok kirli ittifak kurdular.
Dolayısıyla, Rusya’yla kol kola giren siyasal İslamcılara soruyorum: Bir
zamanlar dilinize pelesenk ettiğiniz Şeyh Şamil destanı, Mücahit Cevher Dudayev
direnişi ne oldu? İlginçtir ki düne kadar “Komünistler Moskova’ya.” diyen ve
Rabbani’nin dizinin dibinde oturanlar bugün Rusya’nın emir eri olup onların
destek ve izniyle Afrin’de çoluk çocuk demeden Müslüman Kürtleri bombalıyorlar.

Bilindiği
üzere Yezid Kerbela’da ehlibeyti susuz bırakmıştı. Hazreti Hüseyin’e
yapılanların aynısı bir haftadır Afrinlilerin suları kesilerek
tekrarlanmaktadır. Buradan sizleri uyarıyoruz: Orta Asya, Kafkasya, Doğu Avrupa
ve Orta Doğu’daki radikal cihatçı teröristlerle kol kola girerek Türkiye
halklarının başına büyük belalar açtığınızın farkında mısınız? FETÖ konusunda
da yıllarca sizi uyardık, uyarmıştık ama siz Hocaefendi’ye siper oldunuz, “O,
dünyanın en büyük âlimi, sevgili hocamız.” demiştiniz. Bu tavrınız yüzünden
Meclis bombalandı, ülke OHAL ve KHK’lerle âdeta cehenneme çevrildi. Onlarca
çeteden oluşan tavuk hırsızları ÖSO konusunda da sizleri uyarıyoruz çünkü dün
Gülen’e ne istediyse veren sizler milyonlarca genç işsiz dururken halkın
vergileriyle ÖSO çetelerine maaş veriyorsunuz ama yarın öbür gün sakın
“Kandırıldık.” demeyin, bugün her şey kayıt altındadır. Dolayısıyla, Srebrenitsa,
Arakan ve Gazze ne ise bugün Afrin de odur. Nasıl ki geçmişte Kürt halkı
esedullah timlerine Silvan’da, Cizre’de, Nusaybin’de, Gever’de iradesine sahip
çıkarak direndiyse, boyun eğmediyse bugün de ÖSO çetelerine karşı Afrin’de
direnecek ve direnmeye devam edecektir, bu en temel meşru hakkıdır. AKP
iktidarını bu çılgınlığa bir son vermeye çağırıyoruz çünkü Afrin’de kadınlar ve
çocuklar öldürülüyor, doğal değerler, doğa ve kültürel değerler, tarihî
değerler, yerler yok ediliyor. Afrin işgaline derhâl son verin çünkü yaşananlar
savaş suçudur, insanlık suçudur.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim.
HALİS
DALKILIÇ (İstanbul) – Nereye mesaj veriyorsun?
LEZGİN
BOTAN (Van) – Size veriyorum, savaşı sürdüren sizsiniz.
HALİS
DALKILIÇ (İstanbul) – Bu Parlamentoya değil o mesaj, geç onu.
ZEHRA
TAŞKESENLİOĞLU (Erzurum) – Savaş değil, mücadele, mücadele, operasyon.
LEZGİN
BOTAN (Van) – Neyin mücadelesi? Esad da yarın…
İBRAHİM
AYDEMİR (Erzurum) - Teröristlerle mücadele! Neyin savaşı? Teröristleri yok
ediyoruz orada.
HALİS
DALKILIÇ (İstanbul) – Orada sadece teröristlerle mücadele ediliyor, bir tane
sivile yapılan bir şey yok, algı yönetme.
ZEHRA
TAŞKESENLİOĞLU (Erzurum) – Afrin’deki mücadele tek bir terörist kalmayıncaya
kadar devam edecektir nokta.
BAŞKAN
– Sayın Botan, ısrarlı bir şekilde “Afrin’de kadınlar ve siviller öldürülüyor.”
diyorsunuz, böyle bir şey yok Sayın Botan. 
LEZGİN
BOTAN (Van) – Esad yarın Hatay’a aynı saiklerle girerse ne diyeceksiniz?
Ayıptır.
BAŞKAN
- Böyle bir şey yok Sayın Botan, biz orada terörle mücadele ediyoruz. 
LEZGİN
BOTAN (Van) – Çocuklar terörist değildir, kadınlar terörist değildir. Ayıptır
Sayın Başkan.
İBRAHİM
AYDEMİR (Erzurum) – Sivilleri teröristler öldürüyor, PKK’lılar öldürüyor.
BAŞKAN
- Kürtler bizim kardeşimizdir, Türkiye'nin sorunu Kürtlerle mücadele etmek
değil, terörle mücadele etmektir, lütfen.
MERAL
DANIŞ BEŞTAŞ (Adana) – Sayın Başkan…
İBRAHİM
AYDEMİR (Erzurum) – Çocukları PKK öldürüyor PKK, çocukları korumak için
oradayız.
HALİS
DALKILIÇ (İstanbul) – Bir tane Kürt kardeşimiz hedefte değil orada.
BAŞKAN
- Buyurun Sayın Bostancı.
III.- AÇIKLAMALAR
1.- Amasya Milletvekili Mehmet Naci
Bostancı’nın, Van Milletvekili Lezgin Botan’ın yaptığı gündem dışı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
16
Mart 1988 tarihinde Irak Halepçe’de kimyasal silahlarla sivil halka yapılan
saldırı ve katliam neticesinde çoluk çocuk, kadın, erkek, hiçbir ayrım
gözetilmeksizin 5 bin civarında insan hayatını kaybetmiştir. Ahlaksızca bir
saldırıdır, insafsızca bir saldırıdır, esasen hukuken de Irak Yüksek Mahkemesi
bunun bir soykırım operasyonu olduğunu kabul etmiştir. Halepçe katliamına karşı
çıkmak ne kadar insani, ahlaki ve evrensel normlarla uygunsa, aynı şekilde bir
terör örgütünün sivil insanları kalkan yaparak, emperyal siyasetin lejyoneri
olarak bölgede kana, vahşete, katliama davetiye çıkartan pozisyonuna karşı
çıkmak da aynı bağlamdadır, kimin yaptığının önemi yoktur. Terör örgütü, sivil
halkı araçlaştırmakta, onların kanlı bedenleri üzerinden propaganda yapmak
istemektedir ve Afrin’de hâlihazırda sivillerin çıkışına engel olması, onları
birer kalkan gibi kullanmaya çalışması kirli ittifakının ve siyasetinin aracı
hâline o sivil insanları, orada bulunan Kürt, Arap, Türkmen hiçbir ayrım
gözetmeden…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bostancı, bir dakika süre veriyorum size.
MEHMET
NACİ BOSTANCI (Amasya) - …hepsinin kanı üzerinden kendi pozisyonunu oluşturma
girişimidir. Nasıl Halepçe katliamına karşı çıkmak ahlaki, insani ve vicdani
bir tavırsa, aynı şekilde Afrin’de ve Suriye’nin kuzeyinde bir terör örgütünün
emperyal siyaset doğrultusunda her şeyi araçlaştırarak yürüttüğü siyasete,
silahlı siyasete karşı çıkmak da Kürt olsun, Türk olsun herkesin ahlaki ve
insani görevidir. Türkiye Cumhuriyeti, Afrin’e operasyonu terör örgütüne karşı
yapmıştır; sivil halk ile terör örgütünü birbirinden
ayıran bir dikkat ve ihtimamla sürdürülmektedir. Bu ikisi arasında doğrudan
veya dolaylı bağ kurmak kesinlikle ahlaki, insani ve vicdani bir tavır
değildir. Kürtlerle de hiçbir ilgisi olamaz.
Teşekkürler.
(AK PARTİ sıralarından alkışlar)
BAŞKAN
– Teşekkür ederim.
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Danış Beştaş…
MERAL
DANIŞ BEŞTAŞ (Adana) – Ben de yerimden söz istiyorum.
BAŞKAN
– Buyurun, bir dakika size de…
2.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan.
Şimdi, Halepçe katliamını biz de kınıyoruz ve o dönemde
de dünyanın sağır ve dilsizi oynadığını hatırlatmak istiyoruz açıkçası. 
Bugün
Afrin’de yaşananlara dair -burada başka zamanlarda da tartışmalar oldu- şunu
ifade etmek istiyoruz: Biz her türlü savaşa karşıyız. Bugün Birleşmiş Milletler
ateşkes kararının bu konuda da uygulanması gerektiğini söylüyoruz. Bizim
dışımızda, Türkiye dışında, uluslararası basını gerçekten Genel Kurulun dikkatine
sunmak istiyorum. Afrin meselesine dair eğer gerçekten bilgilenmek istiyorsak
BBC’den, CNN International’dan ya da Independent’tan ya da başka gazetelerden
bu olayın nasıl gerçekleştiği biliniyor. Buna biz savaş demiyoruz, bu bir savaş
zaten. 
(Mikrofon
otomatik cihaz tarafından kapatıldı) 
BAŞKAN
– Bir dakika ek süre veriyorum.
Buyurun.
MERAL
DANIŞ BEŞTAŞ (Adana) – Ve Sayın Erdoğan’ın bu konuda önümde çok sayıda
açıklaması var. Mesela, 22 Ocaktaki açıklaması, diyor ki: “Amerika ‘Süre belli
olmalı, fazla uzun olmamalı.’ diyor. Savaş matematik bir olay değil ki. Nasıl
böyle bir şey sorarsın?” Erdoğan: “Savaş stratejisinde geceler sayısızdır.
Afrin Operasyonu Suriyeli muhaliflerle yapılacak.” 
Türkiye'nin
psikolojisi bozduruldu. Her gün rakamlar veriliyor, istatistikler kaç kişi
öldürdük diye açıklanıyor. Gerçekten bu artık kabul edilemez bir noktaya geldi.
Türkiye'de 20 milyon Kürt yurttaşın yaşadığını önemle hatırlatmak istiyorum. Bu
can yakıyor, bu kırıyor, bu öfkeye sebep oluyor. Dilimize özen gösterelim.
Teşekkür
ediyorum.
II.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
2.- Çanakkale Milletvekili Bülent Öz’ün, 18
Mart Çanakkale Deniz Zaferi’nin 103’üncü yıl dönümüne ilişkin gündem dışı
konuşması
BAŞKAN
– Gündem dışı ikinci söz, Çanakkale Zaferi hakkında söz isteyen Çanakkale
Milletvekili Bülent Öz’e aittir. 
Buyurun
Sayın Öz. (CHP sıralarından alkışlar)
BÜLENT
ÖZ (Çanakkale) – Sayın Başkan, değerli milletvekilleri; Gazi Meclisimizi
Çanakkale ruhuyla selamlıyorum.
Üç
gün sonra 18 Mart Çanakkale Deniz Zaferi’mizin yıl dönümü. Başta Anafartalar
kahramanı Gazi Mustafa Kemal olmak üzere, tüm şehitlerimizi rahmetle anıyorum.
Çanakkaleliler
olarak son yıllarda stadyumdaki 18 Mart törenlerine alınmasak da akşam fener alayında
on binlerce Çanakkaleli hemşehrimizle birlikte Çanakkale ruhunu yaşatıyoruz.
Umuyoruz ki bu yıl ev sahibi Çanakkaleli hemşehrilerimin alınmadığı bir stadyum
kutlaması yapılmaz. 
Değerli
milletvekilleri, Çanakkale türküsü söylenince herkesin yüreği titrer. Kınalı
kuzular, kadınlar tek yürek olmuş, “Çanakkale geçilmez.” dedirtmiştir.
Çanakkale, dünümüzün namusu, bugünümüzün onurudur. Herkes namusunu ve onurunu,
Çanakkale kahramanlarının Çanakkale’yi ve yurdunu savunduğu gibi korur. O
yüzden nereli olduğumuzun önemi yoktur, herkes Anafartalıdır, herkes
Conkbayırlıdır. Çanakkale, ön söz, son söz, en güzel sözdür. Dün esaret ile
tutsaklığa “Dur.” diyenlerin dileği, bugün Atatürk’ün izinde çağdaş
Türkiye’dir. 
Hatıramızı
ve hafızamızı yenileyelim, düşünelim. Gelibolu Yarımadası’nda bir bedel vardı.
O, çileydi, candı, kandı; ödendi. Anafartalar’da, Conkbayırı’nda bedel
ödeyenler vardı; onlar, gazi, şehit ve kahramanlardı, atalarımızdı. Bugün
Çanakkale’de vatanımız için şehit olmuş, toprak olmuş insanlara borcumuz var.
Bu borcu ülkemizi çağdaş yarınlara ulaştırarak ödeyebiliriz, dil uzatarak
değil. 
Mustafa
Kemal Atatürk, Çanakkale savaşları için “Biz Çanakkale’de bir darülfünun
gömdük.” demişti. Şehit olan üniversiteli fidanlarımızı kastetmişti. İşte o
fidanlar yetmiş yedi yıl sonra Boğaz’ın karşı yakasında yeniden filizlendi.
1915’te Boğaz’ın bir yakasında bir üniversite gömülürken, 1992’de Boğaz’ın
diğer yakasında 18 Mart Üniversitesi olarak doğdu. İşte o 18 Mart Üniversitesi
şehitlerimizin ruhunu taşıyor. Fakat şanlı tarihimizden ismini alan 18 Mart
Üniversitemizde sözde akademisyen bir densiz “Camilerimizden ezan sesi
susmasın.” diyerek Çanakkale’de şehit olan o fidanlarımıza ve camilerimize
iftira atarak dil uzatıyor, Çanakkale ruhuna saygısızlık yapıyor. Bu kişi için
soruşturma açıldığı söyleniyor. Söylediği açık, neyin soruşturması yapılıyor
sormak gerekiyor. Cumhuriyetimizi ve değerlerini Çanakkale’yi savunur gibi
savunacağız. Genelev ile camiyi yan yana tutacak kadar fütursuzca konuşan
birisinin hâlâ görevde tutulması Çanakkale’mize, şehitlerimize, milletimize
hakarettir. (CHP sıralarından alkışlar) Soruyorum: Bu zat kimler tarafından
korunuyor, neden hâlâ görevde tutuluyor? 
Bu
noktada, kaleme aldığım “Çanakkale” şiirimi aktarmak isterim: “Çanakkale; düşman
için birlik olanların, toprak için toprak olanların, yârini, yuvasını, atasını
bırakanların şehridir/ Okullarını bırakıp şehit olan on beşlik çocukların,
özgürlüğe susayanların şehridir/ Çanakkale, mübarek bir anne gibi evlatlarını
bağrına basanların şehridir/ Arıburnu, Kocadere, Çataldere, öleceğini bile bile
kendi cenaze namazlarını kılanların şehridir/ Çanakkale dokuz harfle yazılan
fakat binlerce kelimeyle anlatılmayacak bir şehirdir/ Şehitlerimizin
omuzlarımızdaki sorumluluğuyla, kahramanların ruhumuzdaki onuruyla
yaşayanların, direnen ve kazananların şehridir/ Gücünü koca bir donanmayı yerle
bir eden Nusret Mayın Gemisi’nden alanların şehridir/ Çanakkale savaştan barışı
yaratanların şehridir/ Çanakkale barışın dilidir.”
Bu
bakımdan, 18 Mart Deniz Zaferi’mizi kutlayacağımız ve şehitlerimizi anacağımız
bu hafta öncesi Çanakkale halkı barışın dilini zehirleyen, namusumuza dil
uzatan bu sözde akademisyenin derhâl görevinden alınmasını bekliyor. (CHP
sıralarından alkışlar) 
Bu
düşünceyle tekrar 18 Mart Deniz Zaferi’mizi kutluyorum ve şehitlerimizi
rahmetle anıyorum. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Öz. 
Gündem
dışı üçüncü söz, Çanakkale Zaferi ve Şehitleri Anma Günü münasebetiyle söz
isteyen Kayseri Milletvekili Sami Dedeoğlu’na aittir. 
Buyurun
Sayın Dedeoğlu. (AK PARTİ sıralarından alkışlar) 
3.- Kayseri Milletvekili Sami Dedeoğlu’nun,
18 Mart Çanakkale Zaferi ve Şehitleri Anma Günü’ne ilişkin gündem dışı
konuşması
SAMİ
DEDEOĞLU (Kayseri) – Teşekkür ederim Sayın Başkan. 
Değerli
milletvekilleri, Çanakkale Savaşı’nın dünya tarihinde ülkemiz için ne kadar
önem arz ettiğini hepimiz bilmekteyiz. Bundan yüz üç yıl önce Çanakkale’de
yazılan destanı, o destanın tüm kahramanlarını bir kez daha hürmetle, minnetle
yâd ediyorum. 
Çanakkale,
bin yıllık tarihimizin her anına damga vuran istiklal ve istikbalimiz konusunda
kararlılığımızın, iman gücünün çok büyük fedakârlıklarla bir kez daha teyit
edildiği yerdir. Dünya tarihinde örneğine pek az rastlanan savaşlardan biri olan
Çanakkale Savaşı siyasi ve askerî açıdan pek çok hesabın hüsrana uğratıldığı
bir savaştır. On binlerce şehit ve gazi veren Türk milleti bu savaşlar
sonucunda bağımsızlık mücadelesini kazanıp Türkiye Cumhuriyeti’nin kuruluşunun
yolunu açmıştır. 
Ancak,
siyasi amaçla Çanakkale’de sözde “adalet kurultayı” yaparak bazı katılımcıların
yaptıkları nahoş hareketler hem şehitlerimizin ruhlarını incitmiş hem de biz
şehit yakınlarını derinden üzmüştür.
ÖMER
FETHİ GÜRER (Niğde) – Yok yok, o, yanlış bilgi.
SAMİ
DEDEOĞLU (Devamla) - Bu ve benzeri davranış ve gösterilere izin verilmemesi
konusunda devletimizin bundan sonra daha da hassas davranacağına inanıyorum. 
Bir
Çanakkale şehidinin torunu olarak yaklaşık otuz yıldan beri her yıl senenin
önemli bir bölümünü yaşadığım Çanakkale benim ikinci ikametgâhımdır. Şehitler
diyarı olan bu kentte bu manevi atmosferi âdeta kılcal damarlarımıza kadar
hissederek yaşamak herhâlde hazların en büyüğü ve yücesi olsa gerek. Bu haz
ancak yaşayarak hissedilebilir, tatmayan bilemez. Buradan bir kez daha, bu
vatan toprağı için canını veren aziz şehitlerimize Cenab-ı Allah’tan rahmet,
gazilerimize de acil şifalar diliyorum. 
Ben
de bir Çanakkale şehidinin torunu olarak dedem Mustafa Dedeoğlu’nun
Çanakkale’de şehit olmasına ve onun aziz hatırasına yazmış olduğum bir şiiri
sizlere takdim etmek istiyorum: “Dedem Ahmet oğlu Mustafa/ Çanakkale geçilmez
diyen ruh vardı o gün/ Yaşamak değil, ölmek en büyük en kârdı o gün/ Ufukları
ilahi olan nur sardı o gün/ Ne dönmeyi düşündü ne sılayı bir defa/ Şehadete
yürüdü dedem Ahmet oğlu Mustafa/ Ayak yalın, baş çıplak, günde bir tayın/ Hava
soğuk, kurşun az, düşman hain mi hain/ Yüzünü karartmadın gözü yaşlı ananın/
Meleklerle dururken omuz omuza safa/ Şehit oluyordu dedem Ahmet oğlu Mustafa/
Yer şahit, gök şahitti unutulmaz zafere/ Yurduma göz dikmişti yedi koldan
kefere/ Kınalı koç yiğitler yürüdüler hep birlikte sefere/ Yüzünde tebessümle
giderken huzuru Hakk’a/ Destanlar yazıyordu dedem Ahmet oğlu Mustafa/ Millet
düşmanları gömdü Çanakkale’de denize/ İnandım bir daha su uyur düşman uyumaza/
Yüzüncü yılda 15 Temmuz hainleri çıktı karşımıza/ Kükreyip tükürdü milletim
alçakların suratına/ Rahat uyu sen dedem Ahmet oğlu Mustafa” diyor, bu
duygularla hepinizi saygı, sevgi, muhabbetle selamlıyorum. (AK PARTİ sıralarından
alkışlar)
BAŞKAN
– Teşekkür ederim Sayın Dedeoğlu. 
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, 18 Mart Çanakkale Deniz Zaferi’nin 103’üncü yıl dönümüne
ilişkin konuşması
BAŞKAN
– Sayın milletvekilleri, Çanakkale Zaferi bağımsızlık, özgürlük, kardeşlik,
vatan sevgisi ve inanç gücüyle imkânsızın başarıldığı, tarihe sığmayacak kadar
büyük bir kahramanlık mücadelesinin gösterildiği eşsiz bir destandır. Çanakkale
Zaferi süreci aynı kardeşlik duygusunu diğer ülkelerin insanları için
hissettiğimizi ispat ettiğimiz, dünya tarihine örnek olan bir destandır.
Çanakkale’de vermiş olduğumuz büyük mücadele 18 Mart 1915 tarihinde “Çanakkale
geçilmez.” diyerek vatanın her bir karış toprağı için var gücüyle mücadele
etmenin ve ulus olma bilincinin tohumlarının atıldığının göstergesidir. Ben de
Divandaki arkadaşlarımla birlikte Çanakkale Zaferi’ne giden yolda kurulan
kardeşliğin geleceğimize ışık tutmasını diliyorum ve başta Gazi Mustafa Kemal
Atatürk olmak üzere tüm şehitlerimizi gururla anıyorum. Onlarla onur duyuyorum
ve anıları önünde saygıyla eğiliyorum. 
Sayın
milletvekilleri, şimdi sisteme giren 20 milletvekiline yerinden birer dakikalık
söz vereceğim. Aslında 15 milletvekiline söz vermem gerekiyordu ama Çanakkale
Zaferi’miz nedeniyle bu sayıyı 20’ye çıkardık. 
Söz
vereceğim sayın milletvekillerinin isimlerini okuyorum: Sayın Engin yerine
Sayın Engin yerine Sayın Arslan, Sayın Gürer, Sayın Kayışoğlu, Sayın Aydın,
Sayın Özdemir, Sayın Bayraktutan, Sayın Çamak, Sayın Kurt yerine Sayın Gider,
Sayın Balbay, Sayın Tümer, Sayın Yarayıcı yerine Sayın Tarhan, Sayın Durmuşoğlu
yerine Sayın Kılıç, Sayın Tüm, Sayın Sürekli, Sayın Yıldırım, Sayın Tanal,
Sayın Ertem, Sayın Hürriyet, Sayın Kurt, Sayın Akkaya. 
Sayın
Arslan, buyurun. 
III.- AÇIKLAMALAR (Devam)
3.- Denizli Milletvekili Kazım Arslan’ın,
Karayolları ve diğer kurumlarda çalıştırılan taşeron işçilerin Anayasa ve
yasalara göre verilen haklardan neden eşit yararlandırılmadıklarını öğrenmek
istediğine ilişkin açıklaması
KAZIM
ARSLAN (Denizli) – Başbakana soruyorum: 696 Sayılı KHK’yle Karayolları Genel
Müdürlüğünde çalışan yol bakım, onarım ve karla mücadele işinde çalışan taşeron
işçileri ile demir yollarında, enerjide, Devlet Hava Meydanlarında, TRT’de,
Anadolu Ajansında, Ziraat Bankasında ve 26 farklı özel bütçeli kurum ve
kuruluşlarda çalışan işçiler taşeron işçiler düzenlemesinden
faydalandırılmamıştır. Hâlbuki, buralarda çalışan taşeron işçilerimizin hepsi
kesintisiz hizmet vermektedirler. Bu durum dikkate alınmadan, bunların hizmet
alımından çıkarılıp “anahtar teslimi ihale” olarak kabul edilip taşeron işçiler
düzenlemesinin dışında tutulmasının sebebi nedir? Karayollarında çalıştırılan
taşeron işçilerimiz ve diğerleri bu haktan neden yararlandırılmıyor? Karayollarında
ve diğer kurumlarda çalıştırılan bu taşeron işçilerimiz Anayasa’mıza ve
yasalara göre verilen haklardan neden eşit yararlandırılmıyor? Taşeron işçiler
arasında neden ayrım yapılıyor? 
Teşekkür
ederim. 
Sağ
olun. 
BAŞKAN
– Sayın Gürer… 
4.- Niğde Milletvekili Ömer Fethi Gürer’in,
“Çiftlikbank” adıyla internet kullanılarak binlerce yurttaşın dolandırılmasına
nasıl göz yumulduğunu öğrenmek istediğine ilişkin açıklaması
ÖMER
FETHİ GÜRER (Niğde) - Teşekkürler Sayın Başkan. 
“Çiftlikbank”
adıyla internet kullanılarak binlerce yurttaşımız dolandırılmıştır. Banker
faciasını yaşamış ülkemizde bu süreç neden seyredilmiştir? Bazı çiftçilik
yapanların da olumsuz koşullardan arınmak adına reklamlarla sunulan, getirisi
olan sisteme dâhil oldukları görülmektedir. Sermaye Piyasası Kurulunun
Çiftlikbank hakkında suç duyurusunda bulunduğu, hileli işler yapıldığını
belirttiği ifade edilmektedir. 132 bini aktif, toplam 500 bin kişiye varan
sayıyla, yüksek vaatlere inanıp para yatıranlar mağdurdur. 6502 sayılı Tüketicinin
Korunması Hakkında Kanun’un 80’inci maddesine göre kurulması yasak olan sisteme
nasıl göz yumulmuştur? Hükûmet süreci neden seyretmiştir? Bunlar
açıklanmalıdır. 
Teşekkür
ederim. 
BAŞKAN
– Teşekkür ederim ben de. 
Sayın
Kayışoğlu… 
5.- Bursa Milletvekili Nurhayat Altaca
Kayışoğlu’nun, bir gece yarısı geçirilen seçim yasasının uygulanabilir olmaktan
uzak, kirli pazarlıklar üzerine kurulmuş, milletin iradesini yok sayan bir
düzenleme olduğuna ve Çanakkale şehitlerini saygıyla andığına ilişkin açıklaması
NURHAYAT
ALTACA KAYIŞOĞLU (Bursa) – Teşekkürler. 
Bir
gece yarısı KHK’ye bir kelime ekledik “Gemlik depremden kurtuldu.” dediniz,
Gemliklileri perişan ettiniz, tek bir adım atamadan çark ettiniz. Kimseye
sormadan, ortak aklı yok sayarak zorbaca yaptığınız her düzenleme dönüp dolaşıp
sizi vuruyor. Bir gece yarısı düzenbazlıkla geçirdiğiniz sopalı seçim yasası da
uygulanabilir olmaktan uzak, kirli pazarlıklar üzerine kurulmuş, milletin
iradesini yok sayan bir düzenlemedir. 2019’da milletimizle beraber sandıklara
da oylarımıza da sahip çıkacağız, bu kirli oyunu bozacağız, ülkemizi aydınlığa
çıkaracağız diyor, bize bu cennet vatanı bırakan Çanakkale şehitlerimizi
saygıyla anıyorum.
BAŞKAN
– Sayın Aydın…
6.- Bursa Milletvekili Erkan Aydın’ın, 18
Mart münasebetiyle bütün şehitleri rahmetle andığına ve ülkenin hâline ilişkin
açıklaması
ERKAN
AYDIN (Bursa) – Teşekkür ederim Sayın Başkan.
Ben
de öncelikle, 18 Mart münasebetiyle bütün şehitlerimizi rahmetle anıyorum.
İktidar
sabahlara kadar çalışıp seçim kazanmak için yasa çıkartıyor. Bir kez olsun bu
Meclis çatısı altında “Bu ülkenin hâli nedir?” diye sormuyor. Sormasınlar ama
ben yine de söyleyeyim: Açlık sınırı 1.600 lira, yoksulluk sınırı 5 bin lirayı
geçti. Buna karşın, bir iş adamının silinen vergi borcu 425 milyon TL, çiftlik
dolandırıcısının çarptığı para 550 milyon TL, yandaşların silinen vergi borcu 4
milyar, operatörlerin silinen vergi borcu 5 milyar TL, şeker fabrikalarının
borcu ise sadece 33 milyon TL. Sarayın on üç günlük harcaması şeker
fabrikalarının tüm zararlarını karşılıyorsa, Meclis Başkanına 12 milyonluk
zırhlı araçlar alınıyorsa bu halk ne yapsın diyorum, gülsün mü ağlasın mı?
BAŞKAN
– Sayın Özdemir…
7.- İstanbul Milletvekili Sibel Özdemir’in,
SGK verilerinde stajyer, çırak, kursiyer ve lise öğrencilerinin istihdama dâhil
edilerek işsizliğin düşük gösterildiğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
AKP
Hükûmeti seçim hilelerinden sonra istihdam verilerinde de hilelere başvurmakta.
TÜİK’in bugün açıkladığı işsizlik verileri genel işsizlik oranında yüzde 2,3;
genç işsizlikte ise yüzde 4,8 puanlık düşüş olduğunu gösteriyor. Ancak istihdam
edilenler içinde iş başında olmayan, çalışma çağında olan nüfusa 15 yaş ve
üstündeki lise öğrencisi, stajyer, çırak, kursiyer grubu da istihdama eklenerek
istihdam oranı artırılıyor ve neticede iş gücüne katılım oranı yükseltilerek
işsizlik oranında da astronomik bir düşüş verisi ortaya çıkıyor. Oysa, SGK
verilerine göre Haziran 2016’dan Haziran 2017’ye çırak, stajyer ve kursiyer sayısı
yüzde 437 artarak 1 milyon 689 bine yükselmiştir. İşte, SGK’nın bu verileri
Hükûmetin stajyer, çırak, kursiyer, lise öğrencilerini istihdama dâhil ederek
işsizliği nasıl düşürdüğünü göstermektedir.
BAŞKAN
- Sayın Bayraktutan…
8.- Artvin Milletvekili Uğur
Bayraktutan’ın, Çanakkale Zaferi’nin komutanı Büyük Önder Gazi Mustafa Kemal
Atatürk ve silah arkadaşlarını minnetle yâd ettiğine ve Yusufeli ilçe
merkezinde yapılmakta olan viyadükle alakalı sorunlar için tedbir alınması
gerektiğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Ben
de sözlerimin başında Çanakkale Zaferi’nin komutanı, eşsiz komutan, Büyük Önder
Gazi Mustafa Kemal Atatürk ve silah arkadaşlarını minnetle yâd ediyorum. 
Artvin’in
Yusufeli ilçesinde yapılmakta olan bir Yusufeli Barajı var. Yusufeli Barajı’nda
yeni yerleşim yerine geçişi sağlayacak bir viyadükle alakalı infial boyutuna
ulaşan bir sorun var. Burada yeni yerleşim yeri bitmeden bir viyadük çalışması
yapılıyor. Viyadük çalışmasının yapılacağı yerde esnaf ne yazık ki ciddi
anlamda bir mağduriyet içerisinde. Bu inşaat çalışması nedeniyle esnafın, orada
yaşamını sürdüren halkımızın ciddi anlamda bir sorunla karşı karşıya olduğu bir
gerçek var. Bu nedenle Hükûmet yetkililerinin, Yusufeli ilçe merkezinde
yapılmakta olan viyadükle alakalı bu sorunu yerinde görmesi açısından ve bu
yanlıştan geri dönmesi açısından gerekli tedbirleri almasını ve bu konuda
ilgili makamlara gerekli emirleri vermesini ve viyadüğün yapılmasının yeni
yerleşim yeri yapıldıktan…
(Mikrofon
otomatik cihaz tarafından kapatıldı)
BAŞKAN
– Sayın Çamak…
9.- Mersin Milletvekili Hüseyin Çamak’ın,
AKP hükûmetlerinden 102 milyar TL’nin üzerindeki alacakları olan çiftçilerin
kan ağladığına ve iktidarın çelişkili politikalarına ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
AKP
hükûmetlerinden 102 milyar TL’nin üzerinde alacakları olan çiftçilerimiz kan
ağlıyor. İktidar tarım ve hayvancılıkta ilerlemeler kaydedildiğini belirtmesine
rağmen bu alanlarda ithalat rekorları kırılmakta. Gıda, Tarım ve Hayvancılık
Bakanının “Ben de ithalata karşıyım.” demesinin ardından 2018’de 300 bin ton et
ithal edileceğini açıklaması bu çelişkilerin sadece bir tanesi. Millî tarıma
vurgu yapılırken tarım ve hayvancılıktaki ithalat rakamları 2017 yılında 17
milyar dolara dayanmıştır. Öte yandan yerli ve millî şeker fabrikalarımızın
özelleştirme kapsamına alınması ise bu çelişkili yaklaşımların son örneğidir.
“Millî” kelimesini dilinden düşürmeyen Hükûmetin bu uygulamalarının millîlikle
bağdaşır bir yanı var mıdır?
Teşekkür
ederim. 
BAŞKAN
– Teşekkür ederim ben de.
Sayın
Gider…
10.- Çanakkale Milletvekili Ayhan Gider’in,
Çanakkale Zaferi’nin 103’üncü yıl dönümüne ilişkin açıklaması
AYHAN
GİDER (Çanakkale) – Sayın Başkan, Çanakkale Zaferi’nin 103’üncü yılının
milletimize, Türk-İslam âlemine ve dünyadaki tüm ezilmiş halklara kutlu
olmasını diliyorum. Çünkü Çanakkale, sadece cumhuriyetin ön sözü değil, dünyada
emperyalizme karşı mücadele veren herkesin ilk nefesidir. Çanakkale, Mustafa
Kemal’in tarih sahnesine çıktığı yerdir. Bu anlamda, 103’üncü yılı da geçmiş
yıllardaki gibi coşkuyla kutlanacaktır. Çanakkaleli olmak da artık bir
felsefedir, herhangi bir coğrafyaya bunun bağlanmasının insanlara haksızlık
olacağını düşünüyorum çünkü orada can veren 253 bin şehide hiç kimse
“Nerelisin?” diye sormamıştı. 
Bu
anlamda, ben, Çanakkale’de bulunan bütün Çanakkalelilerle birlikte, coşkuyla
pazar günü bu töreni kutlayacağımızı biliyorum ve buradan söylemek istiyorum,
Çanakkale Bosna’dır, Çanakkale Afrin’dir, Çanakkale Yemen’dir, Çanakkale,
dünyada nerede ezilen halk varsa orasıdır. 
Teşekkür
ediyorum.
BAŞKAN
– Teşekkür ederim ben de. 
Sayın
Balbay…
11.- İzmir Milletvekili Mustafa Ali
Balbay’ın, Çanakkale Zaferi’nin 103’üncü yıl dönümüne ve Cumhurbaşkanının İstiklal
Marşı’yla ilgili bazı ifadelerine ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan.
Ben,
Çanakkale Zaferi’nin 103’üncü yılını kutluyorum. Çanakkale, üç yüz yıllık
geriye gidişimizin durdurulduğu ve Türkiye Cumhuriyeti’nin temellerinin
atıldığı, ön sözünün yazıldığı yerdir. 
Sayın
Başkan, sayın milletvekilleri; Cumhurbaşkanı Recep Tayyip Erdoğan’ın,
muhtarlarla yaptığı konuşmada, İstiklal Marşı’mızın bestesini güftesinden
ayırmasını şiddetle reddediyorum. Bu en büyük ayrımcılıktır diyorum, lütfen
İstiklal Marşı’ndan elinizi çekin diyorum. İstiklal Marşı’na saldırmak,
İstiklal Marşı’nın bestesinin güftesiyle uymadığını söylemek, yüreklere
nakşetmediğini söylemek, bu millî duruşu hissetmemek demektir ve İstiklal
Marşı’nın sözlerini yazan Mehmet Akif Ersoy’un torunu Selma Ersoy Argon’un
sözleriyle sesleniyorum “Allah, bu ülkeye bir daha -güftesiyle ve bestesiyle-
İstiklal Marşı yazdırmasın.” diyorum.
BAŞKAN
– Sayın Tümer…
12.- Adana Milletvekili Zülfikar İnönü
Tümer’in, Seyhan, Çatalan, Ceyhan ve Aslantaş barajlarının özelleştirme
kapsamından çıkarılması, usulsüzlük tespit edilen sulama birliklerine müdahale
edilmesi, örnek sulama birliklerinin güçlendirilmesi ve çiftçilerin sulamada
kullanılan elektrik faturalarındaki KDV ve TRT payı yükünden kurtarılması
gerektiğine ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, çiftçinin can damarı olan Adana’daki
Seyhan, Çatalan, Ceyhan ve Aslantaş barajlarının işletimlerinin özel şirkete
devredilme girişimleri büyük sorun doğuracaktır. Söz konusu barajların
özelleştirme kapsamından çıkarılması, bölge çiftçisi adına son derece önem
taşımaktadır.
Öte
yandan, Orman ve Su İşleri Bakanlığı, valilikler ile Devlet Su İşleri bölge
müdürlükleri tarafından denetlenen ve usulsüzlük tespit edilen sulama
birliklerine yasalar çerçevesinde müdahale edilmeli ancak genel bütçeden pay
almayan, kâr amacı olmayıp denk bütçe esasına göre gelir-gider dengesi kuran,
seçilen yöneticilerin tamamı su kullanıcısı üreticilerden oluşan, edinilen
tecrübe, araç parkları ve akıllı sulama yönetimi modeliyle örnek sulama
birlikleri güçlendirilmelidir. 
Sulamada
kullanılan elektrik faturalarındaki KDV ve TRT payı büyük yük oluşturmaktadır.
Çiftçi bu yüklerden kurtulmalıdır. Sorunların çözümü Türk çiftçisi ve tarım
sektörü adına büyük önem taşımaktadır.
BAŞKAN
– Sayın Tarhan…
13.- Kocaeli Milletvekili Tahsin Tarhan’ın,
Birleşmiş Milletlerin hazırladığı 2018 Dünya Mutluluk Raporu’na göre
Türkiye’nin 155 ülke arasında 74’üncü sırada yer aldığına ilişkin açıklaması
TAHSİN
TARHAN (Kocaeli) – Teşekkür ediyorum Sayın Başkan.
Birleşmiş
Milletlerin hazırladığı 2018 Dünya Mutluluk Raporu’na göre Türkiye 155 ülke
arasında Libya’dan sonra 74’üncü sırada yer almaktadır. Mutlu ülke
vatandaşlarının sağlıklı, refah seviyesi yüksek, adalet duygusu gelişmiş ve
Hükûmete güven sahibi oldukları görülmektedir. Ancak, ülkemizde TÜİK
raporlarına göre mutsuz olduğunu söyleyenlerin oranı yüzde 61’dir. Ayrıca, bu
mutsuzluk sonucu kullanılan depresyon ilaçları son beş yılda 7 milyon kutudan 12
milyon kutuya çıkmıştır. İktidara vatandaşların mutluluğunun önemini
Mevlâna’nın şu cümleleriyle hatırlatmak isterim: “Mutluluğu sende bulan
senindir, ötesi misafirdir.” 
BAŞKAN
– Sayın Kılıç…
14.- Kahramanmaraş Milletvekili İmran
Kılıç’ın, elde kesin bir ölçü bulunmadığı zaman dengenin bozulacağına,
anlaşmazlıkların patlak vereceğine ve hayatın bir kaosa döneceğine ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkan.
İki
güçlü birbirini yorarsa bir üçüncü zayıf ikisini de yener. Bir terazide iki dağ
karşı karşıya gelse sadece küçük bir taş dengeleri bozar. Kurdun özgürlüğü ile
kuzunun masumluğu birlikte tartılırsa yine denge bozulur. Hristiyan mimarla
mahkemesinde, Fatih, mahkemede öne geçmek isteyince Kadı Hızır uyarmış, “Beyim,
geç şuraya, hasmının yanında dur.” diyerek dengeyi kurtarmıştı. Dengeyi kurmada
anı yakalamak gerek. Yapılan mescit Yahudi’nin evine gölge yapıyor diye Hazreti
Ömer mescidin yıkılmasına hemen karar vermişti. Sevap ve günahı eşit olan
insanın yapacağı bir iyilik bu eşitliği bozar. Onun için Peygamberimiz “Elinde
bir hurma fidanı varsa kıyamet kopuyor da olsa onu hemen dik.” buyurmuştur.
Elde kesin bir ölçü bulunmadığı zaman denge bozulur, anlaşmazlıklar patlak
verir, hayat bir kaosa döner. Ortak bir değer lazım. Herkes haklı olduğu zaman
herkes haksızdır. 
BAŞKAN
– Sayın Tüm…
15.- Balıkesir Milletvekili Mehmet Tüm’ün,
Çanakkale Zaferi’nin 103’üncü yıl dönümüne ve Yüksek Seçim Kurulunun 55 milyon
seçmen için Devlet Malzeme Ofisine 500 milyon adet seçim zarfı siparişi
vermesine ilişkin açıklaması
MEHMET
TÜM (Balıkesir) – Teşekkür ederim Sayın Başkan.
Çanakkale
Zaferi’mizin yıl dönümünü kutluyor, başta Mustafa Kemal Atatürk olmak üzere
şehit ve gazilerimizi saygıyla anıyorum.
Yüksek
Seçim Kurulu 2019’da yapılacak Cumhurbaşkanlığı genel ve yerel seçimleri için
hazırlıklara başlamıştır. Sayıştay raporlarında, Yüksek Seçim Kurulunun 55
milyon seçmen için Devlet Malzeme Ofisine 500 milyon adet seçim zarfı siparişi
verdiği ortaya çıkmıştır. Hükûmete soruyorum: 55 milyon için 500 milyon adet
zarf siparişi vermenin gerekçesi nedir? Yüksek Seçim Kurulu 2015 genel
seçimlerinde 53 milyon seçmen için neden 73 milyon zarf sipariş etmiştir? 550
milyon zarf siparişi, ittifak yasasıyla mühürsüz oyların geçerli sayılacağının
bir işareti midir? Seçimlerin ardından oluşacak pusula ve zarf fazlası nasıl
toplanacaktır? Zarfların denetimi nasıl yapılacaktır? İttifak yasasına göre
pusulalar aynı zarfa konulacak olmasına rağmen hangi gerekçelerle bu kadar
fazla sayıda zarf sipariş edilmiştir? 500 milyon zarf için ne kadar masraf
yapılmıştır?
BAŞKAN
– Sayın Sürekli…
16.- İzmir Milletvekili Kerem Ali
Sürekli’nin, Çanakkale Zaferi’nin 103’üncü yıl dönümüne, Türk Silahlı
Kuvvetlerinin Afrin’de adım adım zafere yürüdüğüne ve ordunun maruz kaldığı
“sivil katliamı” iftirasının iftira sahiplerinin şuursuzluğu ve hadsizliğinden
başka bir şey olmadığına ilişkin açıklaması
KEREM
ALİ SÜREKLİ (İzmir) – Teşekkür ediyorum Sayın Başkan.
Çanakkale
Zaferi’nin 103’üncü yıl dönümünü kutluyorum. Bu zaferin komutanı Gazi Mustafa
Kemal Atatürk ve arkadaşlarını rahmetle, saygıyla anıyorum.
Türk
Silahlı Kuvvetleri Afrin’de adım adım zafere yürümektedir. Dünyada emsali
görülmemiş bir operasyon ifa edilmekte, sivillerin -tabiri caizse- üzerlerine
titrenmektedir. Millî birliğe ihtiyacımız olan bugünlerde ordumuzun maruz
kaldığı “sivil katliamı” iftirası, iftira sahiplerinin şuursuzluğu ve
hadsizliğinden başka bir şey değildir. Masum bölge halkını kalkan olarak
kullanan alçakların devletimize insanlık dersi vermeye çalışması apaçık bir
skandaldır. Ordumuzun bu dik duruşu bizlere gurur verirken düşmanlarımızın
dizlerini titretmektedir.
Genel
Kurulu saygıyla selamlıyorum.
BAŞKAN
– Teşekkür ediyorum.
Sayın
Yıldırım…
17.- Adıyaman Milletvekili Behçet
Yıldırım’ın, Nevruz Bayramı’nı kutladığına ilişkin açıklaması
BEHÇET
YILDIRIM (Adıyaman) – Teşekkürler Başkan.
Nevruz
yaklaşıyor. Başta eş genel başkanlarım Selahattin Demirtaş, Figen Yüksekdağ,
tutuklu 9 vekilimiz olmak üzere rehin alınan tüm partililerimizin Nevruz
Bayramı’nı kutluyorum.
Yurdun
dört bir yanında halkımız Nevruz kutlamalarını yapmaya çalışacak. Nevruz’un
coşkulu geçmesi için hafta sonu 17-18 Mart günleri için yaptığımız müracaatlara
keyfî olarak izin verilmiyor. Hafta içi yoğun çalışan emekçi halkımızın hafta
sonu kutlamalarına neden izin verilmiyor? Acaba hafta sonu izinlerinin
verilmemesinin nedeni, kutlamalara kitlelerin katılımının fazla olmasını
önlemeye yönelik bir düşünce midir? Madem hafta sonuna izin vermiyorsunuz, 21
Mart gününü resmî tatil ilan edin.
Yine
de ister hafta içi ister hafta sonu olsun, hangi gün kutlanırsa kutlansın,
barış ve özgürlük taleplerimizin yükseleceği Nevruz alanlarına tüm halkımızı
bekliyoruz.
Şimdiden
tüm halkımızın Nevruz Bayramı’nı kutlar, Nevruz’un onurlu bir barışa ve
kardeşliğe vesile olmasını dilerim.
BAŞKAN
– Sayın Tanal…
18.- İstanbul Milletvekili Mahmut Tanal’ın,
Afrin ve İdlib’de görev yapan Türk Silahlı Kuvvetleri mensuplarına ek görev
tazminatlarının ne zaman ödeneceğini öğrenmek istediğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Sizin
vasıtanızla Sayın Başbakana sorulmak üzere sorularımı şu şekilde size
yöneltiyorum: 
Afrin’de
ve İdlib’de görev yapan Türk Silahlı Kuvvetleri mensuplarına ek görev tazminatı
üç aydır yatırılmıyor. Söz konusu durum, Suriye’de görev yapan ve yapmakta olan
askerlerimize maddi ve manevi anlamda zarar vermektedir. Hain terör
örgütleriyle mücadele eden Mehmetçik bir de moral bozukluğuyla uğraşmamalıdır.
15 Martta yani bugün gece yarısından sonra maaşların yanı sıra yatması gereken
ek görev tazminatı, ocak ve şubat aylarında olduğu gibi bu ay da yatmadı. Üç
aydır ek görev tazminatını alamayan askerlerimizin aileleri maddi anlamda büyük
sıkıntı yaşamaktadırlar. Suriye’de, El Bab’da, İdlib’te ve Afrin’de görev yapan
tahminen 2.500 askerî personelimizin hiçbiri üç aydır ek görev tazminatını
alamıyor. Söz verilen rakam 4.300 lira iken üç aydır hiç yatmayan ek görev
tazminatları askerlerimize ne zaman yatırılacaktır? 
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
Sayın
Ertem… Yok. 
Sayın
Hürriyet… 
19.- Kocaeli Milletvekili Fatma Kaplan
Hürriyet’in, Çanakkale Deniz Zaferi’nin 103’üncü yıl dönümüne ve emeklilerin
geçim sıkıntılarına çözüm bulunması gerektiğine ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Öncelikle,
Çanakkale Deniz Zaferi’nin 103’üncü yılını kutluyor, ebedî Başkomutan Gazi
Mustafa Kemal Atatürk ve aziz şehitlerimizi rahmet ve şükranla anıyorum. 
Başbakan
Binali Yıldırım yaptığı bir açıklamada 2016 yılında yaklaşık 6,5 milyar dolar,
2017 yılında ise 8 milyar dolar; toplam 14,5 milyar dolar düzeyinde muhtaç
ülkelere yardımda bulunulduğunu açıkladı. Dünyanın dört bir yanındaki muhtaç
elleri görmek, duyarsız kalmamak elbette ki önemli ama bunu yaparken
ülkemizdeki emeklilerin geçim sıkıntılarını ne yazık ki görmüyorsunuz. Emekli
vatandaşlarımızın taleplerine artık kulak tıkamayın. Cömertliğinizi sadece
başka ülkelerdeki insanlara göstermeyin, kendi ülkenizdeki insanlardan da
esirgemeyin. Gelin, 12 milyon emekliden aldığınız muayene ücretini, ilaç katkı
payını ve ilave ücreti almayın. Gelin, emekli maaşını enflasyon canavarı
karşısında eritmeyin. Gelin, emekli maaşlarını asgari ücretin altına
düşürmeyin. Çalışmak zorunda kalan emekliden sosyal destek primi kesmeyin.
Artık müjde diye sunduğumuz zamlar emeklilerimizin ihtiyaçlarını karşılamaya
yetmiyor. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
Sayın
Taşkesenlioğlu… 
20.- Erzurum Milletvekili Zehra
Taşkesenlioğlu’nun, 18 Mart 1918 Çanakkale ruhu ne ise Afrin Operasyonu’nun da
aynı ruhla ilerlediğine ilişkin açıklaması
ZEHRA
TAŞKESENLİOĞLU (Erzurum) – Sayın Başkan, kıymetli milletvekilleri; 18 Mart 1918
Çanakkale ruhu ne ise 20 Ocak 2018’de başlayan Afrin Operasyonu da aynı ruhla
ilerliyor. Afrin Operasyonu’nu hâlen anlamayanlara birtakım raporlardan elde
ettiğimiz verileri vermek istiyorum. İnsan Hakları Suriye Raporu’na göre,
Uluslararası Af Örgütünden ve insan ticareti raporlarından elde ettiğimiz
verilere göre, Afrin’de son üç senede 42 kadın infaz edildi. Hatta
kadınlarımızdan bir tanesi Tarfa Halil, kocası kendisinin gözleri önünde infaz
edildikten sonra başından tek kurşunla çocuklarının gözleri önünde infaz
edildi. Yine 19 köy tamamıyla yakıldı. 9 yerleşim yerinde bir tek canlı
kalmayacak şekilde infaz gerçekleştirdiler. 88 tane kadın kaçırıldı. 15 yaşın
altındaki 215’ten fazla çocuk kaçırıldı. 
Biz
bugüne kadar nasıl ki mazlum ve masum coğrafyaların sesi olmaya devam ettiysek,
Afrin’deki mazlum ve masum insanların da yanında olmaya devam edeceğiz. Bunu da
insanlar anlamıyorlarsa, hâlen vicdanları yoksa, 48 tane kadının ahı için de
orada olmaya devam edeceğiz.
BAŞKAN
– Sayın Akkaya…
21.- İstanbul Milletvekili Yakup
Akkaya’nın, TÜİK ve SGK verilerinde yanıltıcı bilgi verilerek işsizliğin
kamufle edildiğine ilişkin açıklaması
YAKUP
AKKAYA (İstanbul) – Sayın Başkan, bugün işsizlik rakamları açıklandı. Sayın
Bakan işsizliğin düştüğünü söyledi. Ne yazık ki gerçekler öyle değil. TÜİK’in
ve Sosyal Güvenlik Kurumunun rakamlarına, verilerine baktığımızda burada bir
yanıltıcı bilgi verildiğini ve işsizliğin kamufle edildiğini görüyoruz. TÜİK iş
gücü verilerine baktığımız zaman AKP’nin istihdam politikaları seferberliğinin
tutmadığını görüyoruz. Bu politikalar genç nüfusa bir umut, iş ve aş sunmaktan
uzaktır. Stajyerlerin, belediyelerin açtığı kurslara katılanların, İŞKUR
kurslarına katılanların istihdamda yer alıyormuş gibi açıklanması doğru
değildir. Gerçek rakam, istihdama katılan 581 bin kişi değil 137 bin kişidir.
Eğer istihdamı artırmak, işsizliği düşürmek istiyorsanız üretime yönelik…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Akkaya.
Sayın
milletvekilleri, şimdi, söz talebinde bulunan sayın grup başkan vekillerinin bu
taleplerini karşılayacağım.
Sayın
Akçay, buyurun.
22.- Manisa Milletvekili Erkan Akçay’ın, 18
Mart Çanakkale Deniz Zaferi’nin 103’üncü yıl dönümüne, Türkiye Cumhuriyeti’nin
çok cepheli ve amansız bir şekilde terörle mücadele ettiğine ve bu mücadelenin
uluslararası hukuk açısından, bölgedeki insanların yaşam hakkı açısından,
bölgenin huzur ve güvenliği açısından meşru ve hukuki olduğuna ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
18
Mart 1915 Çanakkale Deniz Zaferi’nin 103’üncü yıl dönümü. Türk milleti
tarihinde pek çok büyük zafer kazanmıştır. Çanakkale Zaferi de milletimizin
büyük kahramanlık destanlarından biridir. Çanakkale, yalnızca Anafartalar’da,
Arıburnu’nda destan yazan Mehmetçik’in kazandığı muharebelerden bir muharebe
değildir. Çanakkale, Viyana’dan bu yana ricat eden bir milletin şahlanışıdır,
emperyalizme karşı verdiği en muhteşem cevaplardan biridir. Çanakkale,
Conkbayırı’nı aşarak Seyit Onbaşı’nın Türk milletinin bekasının ilelebet
süreceğini dünyaya haykırışıdır. Çanakkale, göğe yükselen 57’nci Alay’ın adını
tarihe kazıyan iradedir. Çanakkale, Mustafa Kemal Atatürk’ün Anafartalar
kahramanı olarak, Kazım Karabekir, Fevzi Çakmak gibi Millî Mücadele
kahramanlarının daha sonra yazacakları kurtuluş ve cumhuriyet destanının ön
mücadelesidir.
Bu
vesileyle bütün şehitlerimizi ve kahramanlarımızı rahmet, minnet ve şükranla
yâd ediyorum.
Sayın
Başkan, Zeytin Dalı Harekâtı kapsamında sürdürdüğümüz terörle mücadelenin
55’inci günündeyiz. Türk Silahlı Kuvvetleri, Afrin kent merkezini üç taraftan kuşatmış
durumdadır. Sadece kentin güney kesiminden bir koridor oluşturularak sivillerin
çıkışı sağlanmaktadır. Terör örgütü PYD-YPG bölgeden sivillerin çıkmasına izin
vermemektedir. Yol güzergâhında eli silahlı kanlı teröristler Kandil’den
aldıkları talimatla sivilleri geri göndermektedir. Ev ev dolaşıp araçlarının
anahtarlarını ellerinden almakta, arabaları barikat olarak kullanmaktadır,
çocukları silahlandırmaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Akçay.
ERKAN
AKÇAY (Manisa) - Bu harekâtın en hassas noktası, terörle mücadele ve bölgedeki
sivilleri korumak ve kurtarmaktır. Kahraman ordumuz girdiği her köyde, her
yerde kurtarıcı olarak büyük bir sevinçle karşılanmakta, muhabbetle
kucaklanmaktadır. Örneğin, Deyr Ballut köyü sakinleri askerlerimizi şu sözlerle
karşılamıştır: “Allah’a şükür Türk ordusu bizi bu zulümden kurtardı. Türk
askeri geldi, camide ezan okunmaya başladı.” Yine, Maristal Hatip köyünde
Mehmetçik’i karşısında gören kadın şöyle sesleniyor: “Bekledik sizi niye erken
gelmediniz? Neden beş yıl önce gelmediniz? Kocamı öldürdüler.” Zeytin Dalı
Harekâtı’nın gerekliliğini ve meşruluğunu görmek isteyenler bu görüntülere
baksın, bölge halkının sevinç çığlıklarına kulak versin. Herkes görsün ve kabul
etsin ki PKK/YPG bir terör örgütüdür, bir suç çetesidir.
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlayabilir miyim?
BAŞKAN
– Sayın Akçay, lütfen tamamlayın. 
ERKAN
AKÇAY (Manisa) – Terör örgütünün gerçek yüzü pek çok uluslararası rapora da
yansımıştır. Örneğin, Uluslararası Af Örgütünün Ekim 2015’te yayımladığı
“Gideceğimiz Hiçbir Yer Yoktu” başlıklı raporunda PYD-YPG’nin 2012 sonrasına
başvurduğu zorla göçürtme, yer değiştirme ve yıkım uygulamaları, masum
insanların kurşuna dizilmeleri çarpıcı örneklerle anlatılmaktadır. 
Bir
diğeri, İnsan Hakları İzleme Örgütünün Haziran 2014 tarihli raporunda
PYD-YPG’nin sebep olduğu yaşam hakkı ihlalleri, 18 yaş altı çocukların
silahlandırılması gibi hak ihlalleri ve terör faaliyetleri anlatılmaktadır.
Kara propaganda sahiplerinin geldikleri nokta Türkiye’yi neredeyse bir işgale
davet etmektir. Bu kara propagandacılar Zeytin Dalı Harekâtı’nı destekleyen
Kürt kökenli vatandaşlarımıza bela dahi okumuştur. Suriye’de mazlum insanların
hayatları uğruna… 
(Mikrofon
otomatik cihaz tarafından kapatıldı) 
BAŞKAN
– Sayın Akçay, son bir dakika daha bir ek süre vereyim size. Lütfen tamamlayın.
ERKAN
AKÇAY (Manisa) – Mandacı zihniyete geçit vermeyecektir Türkiye.
Türkiye
Cumhuriyeti çok cepheli, gerek yurt içinde gerekse sınırlarımızın ötesinde
amansız bir şekilde terörle mücadele etmektedir. Bu mücadele uluslararası hukuk
açısından da bölgedeki insanların yaşam hakkı açısından da bölgenin huzur ve
güvenliği açısından da gereklidir, zorunludur, meşrudur, hukukidir. Bu
mücadeleden geri dönüş yoktur. Taşeron terör örgütlerinin ablukası kırılacak,
çevremizdeki ateş çemberi sönecektir. 
Teşekkür
ederim Sayın Başkan.
BAŞKAN
– Teşekkür ederim ben de Sayın Akçay.
Sayın
Danış Beştaş, buyurun. 
23.- Adana Milletvekili Meral Danış
Beştaş’ın, Selahattin Demirtaş’ın duruşmasının yarın saat 10.30’da Silivri
Alibey Spor Salonu’nda yapılacağına, Ankara’da 14 Mart Tıp Bayramı nedeniyle
Numune Hastanesi önünde taleplerini dile getirmek isteyen sağlık meslek
örgütlerine polisin müdahalede bulunmasına ve iş kazaları ile iş cinayetleri
konusuna ilişkin açıklaması
MERAL
DANIŞ BEŞTAŞ (Adana) - Teşekkür ederim Sayın Başkan.
Demirtaş
yarın İstanbul Silivri’ye geliyor, yarın saat 10.30’da Silivri Alibey Spor
Salonu’nda yapılacak duruşmaya katılacak. Demirtaş bu davada İstanbul
Zeytinburnu’nda 2013 yılında düzenlenen Nevruz kutlamalarında yaptığı konuşma
sebebiyle suçlanıyor. Çok ilginç bir durum var: Demirtaş hakkındaki fezleke 20
Ekim 2015 tarihinde hazırlanmış yani suç olarak görülen konuşmadan tam olarak 2
yıl 7 ay 13 gün sonra. E, madem Demirtaş’ın konuşması suçtu, hakkında fezleke
düzenlemek için 2 yıl 7 ay 13 gün neyi beklediler diye soruyoruz. Neden
konuşmanın hemen ardından fezleke hazırlanmadı? Neden? Çünkü yargı bağımsız, ondan
mı? Yok, hayır, ondan değil. Erdoğan Temmuz 2015’te “Dokunulmazlıklar
kaldırılmalı.” dedi. Ondan sonra, temmuz, eylül, ekim; tam üç ay sonra fezleke
hazırlandı. Bu da yargının nasıl çalıştığını ortaya koyuyor. Tüm İstanbullulara
yarın Demirtaş’ın Silivri’de olduğunu ve kendileriyle buluşabileceklerini
tekrar ifade etmek istiyorum. 
Sayın
Başkan, dün buradan ifade etmiştik, 14 Mart Tıp Bayramı dolayısıyla sağlık
emekçilerinin, doktorların yaşadığı sorunlara da değindik. Ancak dün Ankara’da
14 Mart Tıp Bayramı nedeniyle Numune Hastanesi önünde taleplerini dile getirmek
isteyen sağlık meslek örgütlerine polis müdahalede bulundu. Müdahalede, SES Eş
Genel Başkanı İbrahim Kara ve Ankara Tabip Odası Yönetim Kurulu üyesi Onur Naci
Karahancı gözaltına alındı. Öte yandan, polisin müdahale esnasında plastik
mermi ve biber gazı kullanması oldukça çarpıcı. Dün ifade ettik, Türkiye’de…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Danış Beştaş. 
MERAL
DANIŞ BEŞTAŞ (Adana) – …sağlık çalışanlarının maruz kaldığı zorlu çalışma
ortamı ve oluşan baskı çok yüksek. Hâl böyleyken bir de üzerine, sadece
taleplerini duyurmak için basın açıklaması düzenleyenlere yönelik plastik
mermilerle, biber gazıyla müdahale son derece vahimdir. Bu, aynı zamanda,
sağlık çalışanlarının yaşadığı sorunların da iyice kulak ardı edildiğinin
resmidir. 
Başka
bir mesele, iş kazaları ve iş cinayetlerine ilişkin. Geçtiğimiz günlerde İşçi
Sağlığı ve İş Güvenliği Meclisi şubat ayında yaşanan iş cinayetlerinde yaşamını
yitiren işçileri açıkladı. Açıklamaya göre, ulusal ve yerel basın ile işçilerin
çalışma arkadaşlarının bildirimine göre şubat ayında en az 123 işçi iş
cinayetinde yaşamını yitirdi. Uluslararası kuruluşlar, ILO ve Dünya Sağlık
Örgütü iş kazası sonucu -ki biz buna iş cinayeti diyoruz- ölüm varsa
istatistiklere göre altı meslek hastalığı sonucu ölüm vardır… 
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Adana) – Tamamlayacağım Sayın Başkan.
BAŞKAN
- Tamamlayın lütfen, size iki dakika daha ek süre veriyorum.
MERAL
DANIŞ BEŞTAŞ (Adana) – Bu durumda 123 iş cinayetinin olduğu ülkemizde yaklaşık
700 meslek hastalığı ölüm olabileceği gerçekliği de orta yerde duruyor. Daha
önce 2017 yılında kayıt altına alınabilmiş 2.006 ölüm yaşandığını belirtmiştik.
AKP iktidarı boyunca 20.500 ölüm olduğu realitesi orta yerde duruyor. Bu sabah
Tuzla'daki bir antrepoda forkliftin çarptığı rafların işçilerin üzerine
devrilmesi sonucu 4 işçi yaralandı ve olay yerine çok sayıda itfaiye ve sağlık
ekibi gitti, şu anda henüz tedavi altındalar. Yine Bursa'nın Nilüfer ilçesinde
apartman inşaatı için kurulan iskelenin dördüncü katında dengesini kaybederek
düşen 44 yaşındaki Mustafa Asan kaldırıldığı hastanede yaşamını yitirmiştir.
İşçiler bu ülke…
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Adana) – Sadece kayıtlara geçsin diye…
BAŞKAN
- Tamamlayın Sayın Danış Beştaş.
MERAL
DANIŞ BEŞTAŞ (Adana) – Gerçekten bu rakamları verirken iki defa değil üç defa
düşünmek zorunda kalıyor insan çünkü savaş olan ülkelerde bile bu rakamlarda
ölümler çok nadir yaşanıyor. Sivil ölümleri konusunu takmayanların elbette iş
cinayetleri yerine işveren teşviklerini önceleyeceğini biliyoruz ama bu ülke bu
politikalara mahkûm değildir, mahkûm olmayacaktır.
Teşekkür
ediyorum.
BAŞKAN
- Teşekkür ederim ben de.
Sayın
Özel...
24.- Manisa Milletvekili Özgür Özel’in,
Mavi Marmara’da hayatını kaybedenlerin ailelerine verilen sözlerin
tutulmadığına, Cumhurbaşkanının İstiklal Marşı’yla ilgili bazı ifadelerine ve
18 Mart Çanakkale Deniz Zaferi’nin 103’üncü yıl dönümüne ilişkin açıklaması
ÖZGÜR
ÖZEL (Manisa) - Teşekkür ederim Sayın Başkan. 
Bugün
gazetelerde Mavi Marmara gemisiyle ilgili bir haberi okuduk ve yüreğimiz
dağlandı. Mavi Marmara yaşandıktan sonra Türkiye’nin resmî tavrı şuydu: Bir, İsrail
mutlaka özür dileyecek. İki, mağdurlara tazminat ödeyecek. Üç, Mavi Marmara
müze olacaktı. Bugün Mavi Marmara’nın Ro-Ro gemisine dönüştürülüp yük taşıma
için kullanılacağını okuduktan sonra şu şartlar gerçekleşmiş oluyor: Müze
olmadı Ro-Ro oldu. Tazminat yerine İsrail 20 bin doları bir lütuf olarak,
bahşiş olarak verdiğini Latince kelimeyi özenle seçerek yaptı ve bunu kabul
ettiler, karşılığında da bütün davalar düştü. İsrail özür dileyecekti, ülkeyi
yöneten Sayın Erdoğan diyor ki: “Amerikan Başkanı telefonu ona verdi, ben
dinledim, benden özre karşılık gelebilecek bir şeyler söyledi.” Kaydı yok,
kuydu yok, mektubu yok, yazısı yok. Mavi Marmara'da ölenler sahipsizdir, Mavi
Marmara'da hayatını kaybedenlerin ailelerine verilen sözler tutulmamıştır. Bu ayıp
Adalet ve Kalkınma Partisi Hükûmetine yeter. 
Hiç
yerinde değilken, hiç ihtiyaç yokken 80 milyon yüreğine nakşedilmiş İstiklal
Marşı’nı söylerken, örneğin Naim Süleymanoğlu dünyayı kaldırdığında İstiklal
Marşı’yla hepimiz ağlarken, millî atletimiz bayrağa sarılmış da göndere çekilen
bayrağı İstiklal Marşı’yla işgal ederken, hepimiz ağlarken, hepimizin gönlüne
marşıyla, sözüyle ve bestesiyle nakşedilmişken ülkenin Cumhurbaşkanı bu marşın
yüreğine değmediğini itiraf etmiştir.
(Mikrofon
otomatik cihaz tarafından kapatıldı) 
BAŞKAN
– Buyurun.
Bir
dakika ek süre…
ÖZGÜR
ÖZEL (Manisa) - Aslında yapılan mesele, cumhuriyetle, cumhuriyetin
kazanımlarıyla, cumhuriyetin kurucu kadrolarıyla, ülkenin kurucu babalarıyla
hesaplaşmak, onlara dil uzatmak, onlarla boy ölçüşmek, onların yaptıklarına
karşı benzer şeyleri yapıp kendisini yeni Türkiye'nin kurucu lideriymiş gibi
tescil ettirmeye çalışmaktan başka bir şey değildir. 
Erdoğan’ın
cumhuriyetsiz, Atatürk’süz, İstiklal Marşsız bir Türkiye tasarrufuna karşı,
bütün gücümüzle cumhuriyet kazanımlarını, Atatürk'ün hedeflerini, Atatürk'ün
manevi şahsiyetinde bize emanet edilmiş olan her şeyi savunmaya devam edeceğiz.
Son
olarak, Sayın Başkan, 18 Mart Çanakkale şehitlerinin yıl dönümü yaklaşmaktadır.
18 Mart Çanakkale'yi geçilmez kılan, emperyal güçlere karşı antiemperyalist
duruşumuzun…
(Mikrofon
otomatik cihaz tarafından kapatıldı) 
BAŞKAN
– Tamamlayın… 
ÖZGÜR
ÖZEL (Manisa) - …tescil edildiği, dünyadaki tüm ezilen mazlum ve mağdur
halklara örnek olmuş bir ulusun unutulmaz bir zaferidir ama ülkeyi yönetenlerin
unutmaması gereken bir şey daha var: Ölmüş bir çocuğun annesini meydanda
yuhalatanlara, kendisinden olmayanın şehidine dahi saygı duymayanlara karşı
Atatürk’ün topraklarımızda ölmüş Anzak askerleri ve diğer ulusların askerlerine
karşı söylediklerini hatırlatmak lazım: “Bu memleketin toprakları üzerinde
kanlarını döken kahramanlar, burada bir dost vatanın toprağındasınız. Huzur
içinde uyuyunuz. Sizler Mehmetçik'le yan yana, koyun koyunasınız. Uzak
diyarlardan harbe evlat yollayan analar, gözyaşlarınızı dindiriniz.
Evlatlarınız bizim bağrımızdadır. Huzur içindeler, huzur içinde uyuyacaklardır.
Onlar bu topraklarda canlarını verdi, artık bizim evlatlarımız oldular.” 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
ÖZGÜR
ÖZEL (Manisa) – Kendi acısını acı olarak gören, kendi kayıplarına ağlayan,
başkasının kaybettiğini meydanlarda yuhalatan, gözü yaşlı anneyi düşman bilen,
ötekileştirerek arkasını kalabalıklaştırmaya çalışanlara karşı; siz
ötekileştirdikçe biz Çanakkale duruşuyla birleştireceğiz, siz ittikçe, kaktıkça
biz kucaklaşacağız, siz ayrılıkları savundukça biz birliği, beraberliği,
vatanın bölünmezliğini -hem fiziken hem ruhen- savunacağız diyor, yüce Meclisi
saygıyla selamlıyorum. (CHP sıralarından alkışlar)
BAŞKAN
– Teşekkür ederim. 
Sayın
Bostancı…
25.- Amasya Milletvekili Mehmet Naci
Bostancı’nın, 18 Mart Çanakkale Zaferi’nin 103’üncü yıl dönümüne ve
Cumhurbaşkanının ifadelerinin milletin mutabakatı olursa İstiklal Marşı’nın
bestesine ilişkin bir düzenleme olabileceği bağlamında olduğuna ilişkin
açıklaması
MEHMET
NACİ BOSTANCI (Amasya) – Sayın Başkan, teşekkürler. 
“Şu
Boğaz Harbi nedir? Var mı ki dünyada eşi/ En kesif orduların yükleniyor dördü
beşi/ Tepeden yol bularak geçmek için Marmara'ya/ Kaç donanmayla sarılmış
ufacık bir karaya.” Bu şiiri herkes bilir, Mehmet Akif Ersoy, İstiklal
Marşı’mızın şairi, Çanakkale şehitleri için bu destanı kaleme almış ve oradaki
atmosferi çok güzel anlatmıştır. Bir mısrada da “Bedr’in aslanları ancak bu kadar
şanlı idi.” diyerek Çanakkale şehitlerini Bedir’in aslanlarıyla mukayese ederek
bizim değer dünyamızda nereye karşılık geldiklerine ilişkin bir çarpıcı ifade
kullanmıştır. Çanakkale Harbi, Çanakkale Zaferi, Anadolu’nun her tarafından
Osmanlı İmparatorluğu’nun bütün topraklarından gelen insanların ortak bir
şekilde, vatandaşlarımızın, kardeşlerimizin ortak bir şekilde yedi düvele karşı
sergiledikleri bir dik duruş, şanlı bir zaferdir. Milletlerin nasıl oluştuğuna
ilişkin çok çeşitli tartışmalar vardır. Renan, milleti plebisiter bir ruhla her
gün güncellenen bir kolektif varlık olarak tanımlar. Doğrudur, milletin bir
tarafı rasyonelliktir ama milletin diğer tarafı da kendi hikâyesinde saklıdır. 
Bizim
bu coğrafyadaki milletimiz, Çanakkale Zaferi’nin ve yine başka zaferlerin
işaret ettiği gibi kardeşliğin değil, kan kardeşliğinin üzerine kurulu bir
millettir. O yüzden Çanakkale Zaferi ve onun hatırlattığı bütün o geçmişte…
(Mikrofon
otomatik cihaz tarafından kapatıldı) 
BAŞKAN
– Sayın Bostancı, ek sürenizi veriyorum. 
MEHMET
NACİ BOSTANCI (Amasya) - …yaşadığımız zaferler ve bütün savaşlar bu milletin
kan kardeşliğini perçinleyen bir geçmiştir. Sadece geçmişte kalmamıştır, aynı
zamanda geleceğe taşınması kastıyla böyle bir bağlama yerleşmiştir. Çanakkale
Zaferi’nin bir tarafı emperyal dünyaya karşı haysiyetli, vakur bir duruş,
hayatını hiçe sayan bir tavır ve heybetli bir meydan okuma, kesin bir zaferdir;
düşmanla boğaz boğaza yapılan bir mücadeledir. 
Çanakkale
Zaferi’nin bir diğer tarafı, Anzak askerleri, bu topraklarda hayatını kaybetmiş
olan yabancı güçler, burayı sözde fethe gelmiş olanlar ama hayatlarını
kaybetmiş olanlara karşı Atatürk’ün o meşhur sözlerinde sergilediği…
(Mikrofon
otomatik cihaz tarafından kapatıldı) 
BAŞKAN
– Ek sürenizi tekrar veriyorum Sayın Bostancı.
MEHMET
NACİ BOSTANCI (Amasya) – …insani, ahlaki ve vicdani tavırdır. Mehmetçiklerle
birlikte koyun koyuna yatan Anzak askerlerinin artık bizim evlatlarımız
olduğunu söyleyen insani tavırdır. Biz her ikisini de hatırlayarak bugüne ve
geleceğe bakıyoruz. 
Çanakkale
zaferlerinin bir diğer tarafı, 1911 Bingazi’de İtalyanlara karşı savaşın önemli
komutanlarından, Çanakkale’de yıldızı parlayan askerî deha, daha sonra Yıldırım
Orduları Komutanı ve nihayet 19 Mayısta Millî Mücadele’yi ateşleyen Atatürk’ün
askerlerimize ölümüne bir zaferi işaretleyen o sözleriyle tarihe geçmiş ve
Türkiye Cumhuriyeti’nin kuruluşunun, Atatürk’ün riyasetinde, silah
arkadaşlarıyla birlikte, kilometre taşlarını oluşturan bir geçmiştir.
(Mikrofon
otomatik cihaz tarafından kapatıldı) 
BAŞKAN
– Son bir dakikanız…
Buyurun.
MEHMET
NACİ BOSTANCI (Amasya) – O yüzden, Çanakkale Zaferi sadece geçmişte olmuş
bitmiş bir zafer değil, hatıraları ve çağrışımlarıyla bu milletin kan
kardeşliği üzerine kurulmuş olan ortak kader ve geleceği üzerine bize sürekli
hatırlatmalar yapan bir tarihsel geçmiş olarak geleceğe taşınması gereken bir
anlam ifade eder.
Diğer
taraftan, İstiklal Marşı’na ilişkin tartışmalar hususundaki kanaatimiz,
tavrımız şudur: Bizim İstiklal Marşımız milletin ortak marşıdır; sözleriyle,
bestesiyle hepimizin bugün karşısında hazır ola geçerek saygı gösterdiğimiz ve
milletin varlığını sembolleştirmiş bir marş olarak değerlendirdiğimiz bir
marştır. 
(Mikrofon
otomatik cihaz tarafından kapatıldı) 
BAŞKAN
– Peki, buyurun.
MEHMET
NACİ BOSTANCI (Amasya) – İstiklal Marşı’nın bestesine ilişkin geçmişte de
birtakım tartışmalar oldu. Bu tartışmalar bestenin zorluğundan kaynaklanıyor.
Elbette bu tartışmalar yapılabilir. Bu tartışmaları yaparken aranan milletin
ortak mutabakatıdır. Eğer milletin bir mutabakatı olur ise ancak o zaman
İstiklal Marşı’nın bestesine ilişkin bir düzenleme olabilir. Sayın
Cumhurbaşkanımızın ifadesi bu bağlamdadır. 
İstiklal
Marşı gibi siyasal farklılıkların ötesinde hepimizin ortak değeri olan bir
marşa ilişkin bu tür teknik tartışmaları siyasal angajman duygusuyla
değerlendirmeyi uygun bulmadığımızı ifade etmek isterim. 
Teşekkür
ederim. 
BAŞKAN
– Teşekkür ederim sayın milletvekilleri. 
ERKAN
HABERAL (Ankara) – Sayın Başkanım…
BAŞKAN
– Sayın Haberal…
ERKAN
HABERAL (Ankara) – Sayın Başkanım, kısa bir açıklama yapmak istiyorum. 
BAŞKAN
– Bir dakika yerinizden… 
Lütfen
bir dakika içinde tamamlayın ama. 
26.- Ankara Milletvekili Erkan Haberal’ın,
nisanda yapılacak seçimlerde yabancı sermayenin bütün temsilcilerini Ankara
Sanayi Odası Meclisine sokmaya çalıştıklarına ilişkin açıklaması
ERKAN
HABERAL (Ankara) – Teşekkür ederim Sayın Başkanım. 
Ankara
Sanayi Odası ve Ticaret Odası seçimleri nisan ayı başında yapılacaktır.
Aldığımız duyumlara göre, yabancı sermayelerin temsilcileri özellikle Sanayi
Odasında söz sahibi olabilmek için bir temsilcileri yetmezmiş gibi bütün
temsilcilerini Sanayi Odası Meclisine sokmaya çalışmaktadır. Buradan Ankara
Sanayi Odası Başkanına sesleniyorum: Burada bulunması gereken temsilciler yerli
ve millî olmak zorundadır. Temsil edilmesi gereken sermeye Türk sermayesi,
temsil edilmesi gereken sanayici Türk sanayicisi olmak zorundadır. Aksi
takdirde Ankara sanayisi sahipsiz, sanayicisi temsilcisiz kalır. Ankara Sanayi
Odası Başkanı ve yöneticilerini bu konu üzerinde dikkatli olmaları konusunda
bir kez daha uyarırken gözlerimizin üzerlerinde olacağını da özellikle
belirtmek istiyorum.
Sizlere
de çok teşekkür ediyorum Sayın Başkanım. 
BAŞKAN
– Ben de teşekkür ederim Sayın Haberal. 
MERAL
DANIŞ BEŞTAŞ (Adana) – Sayın Başkanım, Çanakkale Savaşı’na ilişkin bir
dakikalık söz istiyorum. 
BAŞKAN
– Bir dakika içinde tamamlayın lütfen Sayın Danış Beştaş.
27.- Adana Milletvekili Meral Danış
Beştaş’ın, Çanakkale Savaşı’nda yaşamını yitirenleri rahmetle andığına ve
Çanakkale’de oluşan birlik, kardeşlik ruhunun bugün Zeytin Dalı Harekâtı’yla
parçalandığına ilişkin açıklaması
MERAL
DANIŞ BEŞTAŞ (Adana) – Sayın Başkan, teşekkür ediyorum. 
Birinci
Dünya Savaşı sırasında bir paylaşım savaşı vardı ve bu paylaşım savaşında,
Çanakkale’de kendi topraklarını, ülkesini korumak adına toprağa düşen herkesi
saygıyla anıyorum. Çanakkale’de Türk-Kürt kardeşliği aslında bir Eşme ruhuydu,
bunu yakın tarihte de gördük. Ancak, Çanakkale’de oluşan birlik, kardeşlik ruhu
bugün Zeytin Dalı Harekâtı’yla, saldırı savaşıyla parçalanıyor, bunu üzülerek
izliyoruz. Toplumsal kutuplaşma zirve yaptı ve nefret suçları işlenmeye devam
ediyor. Gerçekten yani son olarak da şunu söylüyorum: Yaşamını yitirenleri
rahmetle anarken bugün bu kardeşlik ruhunun parçalandığını ve buna son
vermezsek ilerisinin çok daha karanlık olacağını hatırlatmak istiyorum. 
Teşekkür
ediyorum. 
BAŞKAN
– Teşekkür ederim. 
Gündeme
geçiyoruz ve birleşime on beş dakika ara veriyorum.
Kapanma Saati: 15.06
İKİNCİ OTURUM
Açılma Saati: 15.25
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
----- 0 -----
BAŞKAN
– Türkiye Büyük Millet Meclisinin 72’nci Birleşiminin İkinci Oturumunu
açıyorum. 
Başkanlığın
Genel Kurula sunuşları vardır.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
V.- ÖNERİLER
A) Siyasi Parti Grubu Önerileri
1.- HDP Grubunun, 15/3/2018 tarihinde Grup
Başkan Vekili Adana Milletvekili Meral Danış Beştaş tarafından, uluslararası
birçok kurumun yayınladığı rapor veya endekslerde Türkiye’de gün geçtikçe
eşitsizliklerin derinleştiğinin gözlemlendiğine ve ülkenin farklı alanlarda
kötüye giden gerçekliklerini tespit ederek çözüm yolları geliştirebilmek
amacıyla verilmiş olan Meclis araştırması önergesinin ön görüşmelerinin, Genel
Kurulun 15 Mart 2018 Perşembe günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma Kurulu
15/3/2018 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Meral
Danış Beştaş
 Adana

 Grup
Başkan Vekili 

Öneri:
15
Mart 2018 tarihinde Adana Milletvekili Grup Başkan Vekili Meral Danış Beştaş
tarafından “Uluslararası birçok kurumun yayınladığı rapor veya endekslerde
Türkiye'de gün geçtikçe eşitsizliklerin derinleştiği gözlemlenmektedir. Ülkenin
farklı alanlarda kötüye giden gerçekliklerini tespit ederek çözüm yolları
geliştirebilmek…” amacıyla Türkiye Büyük Millet Meclisine verilmiş olan 7125
grup numaralı Meclis Araştırması Önergesi’nin diğer önergelerin önüne alınarak
görüşmelerinin 15/3/2018 Perşembe günkü birleşimde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına İzmir Milletvekili Sayın Ertuğrul Kürkcü konuşacak.
Buyurun
Sayın Kürkcü. (HDP sıralarından alkışlar) 
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar;
grubumuzun önerisi üzerine söz aldım. 
Bu
araştırma komisyonu kurulması önerimizin son derece sağlam maddi gerekçeleri
var çünkü bütün iç ve uluslararası göstergeler ekonomide, siyasette, hukukta,
insan haklarında, eğitimde eşitlik prensibinin hayata uygulanmasında son
yıllarda artan ölçüde bir gerilemeyle karşı karşıya olduğumuzu gösteriyor. 
Uluslararası
Şeffaflık Örgütü’nün 2017 yılı raporu Türkiye'nin 6 puan daha gerileyerek 40
puanla 180 ülke arasında 81’inci sıraya gerilediğini gösterdi. Daha önceki yıla
göre, yolsuzluk konusunda 9 basamak gerileyerek 75’inci sıraya düşmüştük. Bu
gerileme devam ediyor ve 35 OECD üyesi devlet arasında da sondan 2’nci sıraya
gerilendi. 
Dünya
Ekonomik Forumu’nun yayınladığı Cinsiyet Eşitsizliği Raporu gene Türkiye'yi 144
ülke arasında 131’inci sıraya doğru iteledi. Fakat aynı rapor da daha
geçtiğimiz on yıl içerisinde son derece ağır bir iç savaş ve soykırım
faciasından geçmiş olan Ruanda’nın en fazla kadın parlamenter sıralamasında
4’üncü sıraya yükseldiğini bize gösteriyor. 
Sınır
Tanımayan Gazeteciler örgütünün raporları Türkiye'nin basın özgürlüğü
sıralamasında 180 ülke arasında 155’inci sıraya gerilediğini gösterdi. Amerika
Birleşik Devletleri merkezli Freedom House’un Dünyada Özgürlükler Raporu’nda da
Türkiye ilk kez özgür olmayan ülkeler arasına katılmış oldu. 
UNICEF’in
Geleceği Kurma, Çocuklar ve Zengin Ülkelerde Sürdürülebilir Kalkınma Hedefleri
arasında da Türkiye 41 ülke arasında 36’ncı sırada. Eğitim kalitesinde de
sonuncu sırada. 
Aslında,
bütün bunlarda kimi öznellikler olduğu söylenebilir. Ama net sayılar, net
göstergeler var. Bunlar, esasen, asıl uyarıcı olması gereken şeyler. Bu
raporların geçerli ve yol gösterici olduğu konusunda bir tartışma yok ama
tartışılır ise tartışılmaz başka şeyler var. Örneğin, Dünya Zenginlik Endeksi
Raporu, Güney Afrika merkezli bir uluslararası araştırma kuruluşunun
yayınladığı, 2017’de Türkiye’de kişisel zenginlikte yüzde 7 bir düşüş var.
Türkiye’yi terk eden profesyoneller ve zenginlerin sayısı 2017’de 7 bin, bir
önceki yılda 6 bindi, bu trend devam ediyor. Daha da önemlisi, uluslararası
öğrenci değerlendirme raporlarında Türkiye, özellikle 2006’dan beri sürekli bir
düşüş gösteriyor; ortalamanın altındadır ve okuduğunu anlama yetisi bakımından
Türkiye’deki öğrenciler OECD ortalamasının daha da altına düşmüşlerdir.
Dünyanın en önemli 500 üniversitesi arasında artık Türkiye’den kimse yoktur. 
Ama
Türkiye’de bir başka zenginlik ve refah artışı da var. Bunlar, daha çok AKP
Hükûmetiyle iş yapan sermaye grupları. Bunlar arasında Cengiz Holding, Limak
Grup, Kolin Grup, Çalık Holding, Sancak Grubu, Torunlar grubu ve Ciner Grubu
başı çekiyorlar. Bu, sermayesini Türkiye’den kaçıran ya da sermayesini elden
çıkaranların yerini almaktan ibaret bir ilerleme. Yoksa gerçek bir katma değer
ve gerçek bir zenginlik Türkiye’ye katarak gerçekleşmiş zenginleşmeler değil. 
Sayın
Başkan, bir dakika daha rica edebilir miyim, bitirmek için?
BAŞKAN
– Buyurun Sayın Kürkcü.
ERTUĞRUL
KÜRKCÜ (Devamla) – Bunlar elbette kendi kendine olmuyor, bir ekonomi
politikası, bir toplumsal siyasetin ürünüdür. Sonuç olarak, Türkiye aslında
uluslararası literatürde “Crony capitalism” denilen yani ahbap çavuş ya da eş
dost kapitalizmi ilkesine göre bir büyüme ve sermaye birikimi prensibi
yürütmektedir. Bu da Hükûmetle yakın ilişkilerde olanların yükseldiği, buraya
ayak uydurmayanların ya da uluslararası standartları ileri sürenlerin kenara
atıldıkları bir yeni ilişki biçimidir. Bu yeni ilişki biçimi bir askerî sınai
kompleksi, bir savaş endüstrisini, enerji ve inşaata dayalı bir büyümeyi
öngören bir stratejidir. Böyle olması kaçınılmaz olarak bu gerileme rakamlarını
ortaya koymaktadır ama ben eminim ki şimdi AKP sözcüsü arkadaşımız gelecek ve
“Cumhurbaşkanımız kurt işareti yapmadı.” dedikleri gibi, bunların gerçek
olmadığını anlatacaktır ama gerçeğin ölçüsü onun sınanabilir olmasıdır.
Sınanabilir gerçeklikler bakımından maalesef bu siyaset Türkiye'yi yolsuzluk
sıralamasının en dibine düşürmüştür. Meclisin bir an önce bu konuda bir adım
atması gerekecektir.
Teşekkür
ederim. (HDP sıralarından alkışlar)
BAŞKAN
– Teşekkür ederim.
Halkların
Demokratik Partisi grup önerisi üzerinde şimdi de Cumhuriyet Halk Partisi Grubu
adına Manisa Milletvekili Sayın Özgür Özel konuşacaklar.
Buyurun
Sayın Özel. (CHP sıralarından alkışlar)
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri;
hepinizi saygıyla selamlıyorum. 
Grup
önerisinin içeriğinde de var uluslararası örgütler, derecelendirme kuruluşları
ve Türkiye’yle ilgili gidişatı tarif eden endeksler, sıralamalar. Grup
önerisinde olanlara ilaveten birkaç tane söyleyeyim: Örneğin, Uluslararası
Şeffaflık Örgütü 2017 Yolsuzluk Algı Endeksi’nde Türkiye 6 puan gerilemiş ve
180 ülke arasında 81’inci sıraya düşmüş, sadece bir yıl içerisinde. Cinsiyet
Eşitsizliği Raporu var, 144 ülke arasında 131’inci sıradayız. Sınır Tanımayan
Gazeteciler Raporu’na göre 2017 yılında basın özgürlüğünde 180 ülke arasında
155’inci sıradayız. Sondan 25’inciyiz 180 ülke arasında. 2018 Dünya Özgürlükler
Raporu’na göre Türkiye ilk defa özgür olmayan ülkeler içinde sıralandı, öyle
kategorize edildi. Bunların hepsi büyük sıkıntılar. Bu Parlamentoda görev almış
olan bütün milletvekilleri için yurt dışına gittiğinde yüzümüzü kızartacak
durumlar ama herhâlde en çok üzerinde düşünmesi gerekenler iktidar sıralarında
oturan değerli milletvekilleri.
Bugün
ne açıklandı? Bugün GRECO’nun 2 tane raporu açıklandı, önümüzdeki günlerde
Türkiye’de ve dünyada çok konuşulacak. Peki, hızlı bir şekilde göz attığımızda
GRECO’nun raporunda… Önce “GRECO nedir?” diye bir bakalım, Avrupa Konseyi
bünyesinde faaliyet gösteren Yolsuzluğa Karşı Devletler Grubu. GRECO
Türkiye’yle ilgili bir rapor yazdı, maalesef zehir zemberek. Diyor ki: “Son
yasal değişiklikler yargı bağımsızlığını tehlikeye atmıştır. HSK üyelerinin yargı
mensupları tarafından değil de Cumhurbaşkanı ve onun hükmettiği Türkiye Büyük
Millet Meclisindeki çoğunluk grubu tarafından belirleniyor olması büyük endişe
kaynağıdır. Hâkim adaylarının seçilmesi, istekleri dışında görevlendirilmesi
uygulamaları tamamen sorunludur. Parlamentodaki yasama süreci şeffaf değildir.
Milletvekili etik kanunu hâlen çıkmamıştır. Siyasetin finansmanı konusu hâlen
büyük bir hayal kırıklığı olmaya devam etmektedir.” Ve GRECO “22 tane tavsiyede
bulunduk Türkiye’ye, sadece 2 tanesine uydular, 20 tanesini reddettiler.”
demektedir. Bu böyle herhangi bir kuruluş değil, Türkiye’nin de temsil edildiği
Avrupa Konseyinde Yolsuzluğa Karşı Devletler Grubu ve öyle bir şey ki söylediği
sözün bütün dünya tarafından ciddiye alındığı, yazdığı raporun son derece
önemli olduğu GRECO’ya belki yarın -bilmiyoruz- Cumhurbaşkanı çıkacak “Sen kim
oluyorsun be?” diyecek ama öyle değil. 
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – Başkanım, bir dakika…
BAŞKAN
– Tamamlayın lütfen bir dakikada.
ÖZGÜR
ÖZEL (Devamla) – Türkiye’ye güven olsun, dışarıdan yabancı yatırımcı gelsin,
turizmimiz iyi olsun, ülkemiz cazip bir ülke olsun diyorsanız öyle GRECO’ya
mesela “Sen kimsin? Bizim için yok hükmündedir.” diyemezsiniz. Bilmiyorum bu
çılgınlık da yapılacak mı, bu utanç da Türkiye’ye yaşatılacak mı bilmiyorum ama
bildiğimiz bir şey var, biz ana muhalefet partisi olarak geçtiğimiz yıl şubat
ayında parlamenter demokrasinin güçlendirilmesi paketini sunmuştuk, paketin 17
maddelik ve 55 maddelik iki bileşeni vardı. 17 maddelik bileşeni siyasi
ahlaksızlıkla mücadele ve siyasi etik kanununu öneriyordu, 55 maddelik diğer
değişiklik ise siyasi partilerin ve seçimlerin finansmanı kanun teklifini.
Bugün bakıyorsunuz, GRECO’nun en çok üstünde durduğu, basın açıklamasında
yazdığı, siyasetin finansmanı konusuna geçen sene “Gelin yapalım.” demişiz.
“Siyasi etik kanununun çıkmaması kabul edilemez.” diyor, “Gelin kuralım.”
demişiz. Ne saydıysa eğer bizi dinleseydiniz bu hâle düşmeyecektik ve GRECO’nun
raporundan bu kırmızı kartı yemeyecektik. (CHP sıralarından alkışlar)
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – Yapıcı muhalefet istiyorsunuz.
Son
söz olarak şunu söyleyeyim: Diyorsunuz ki “Muhalefet katkı versin, katkı
vermiyor, bilmem ne.” Hiçbiri doğru değil. Bakın, mikrofon da kapandı, kimse
duymuyor, biz bize söylüyorum, “Hiçbir tanesi doğru değil, yapıcı katkı yok.”
filan diyorsunuz. Aslında nelerin olduğunu görüyorsunuz. 
BAŞKAN
– Teşekkür ederim Sayın Özel. 
ÖZGÜR
ÖZEL (Devamla) – Bu kadar yapıcı katkılardan bir satır yararlanmamış bir
iktidar partisi kendi Hükûmetini, kendi grup yönetimini sorgulamak
durumundadır. 
Hepinize
saygılar sunarım. (CHP sıralarından alkışlar)
BAŞKAN
– Teşekkür ederim. 
Adalet
ve Kalkınma Partisi Grubu adına İstanbul Milletvekili Yıldız Seferinoğlu
konuşacak. 
Buyurun
Sayın Seferinoğlu. 
AK
PARTİ GRUBU ADINA YILDIZ SEFERİNOĞLU (İstanbul) – Sayın Başkan, değerli
milletvekilleri; HDP grup önerisi hakkında konuşmak üzere grubum adına söz
almış bulunmaktayım. Genel Kurulu saygıyla selamlıyorum. 
Çanakkale
kahramanlarımızı bu vesileyle de saygıyla, hürmetle selamlıyorum. 
Tarihî
tecrübemiz, kadim medeniyet birikimimiz, insanı yücelten manevi değerlerimiz
bugünün dünyasında temel hak ve hürriyetleri sağlam bir zeminde inşa etmemizin
de güvencesidir. Şiarımız etnik kimliği, mezhebi ve inancı ne olursa olsun
herkesi bağrına basan, onları eşit vatandaşlık ile evrensel ilkeler ve değerler
temelinde demokratik bir ortak yaşam bilincine ulaştıran bir anlayışı daha güçlü
bir şekilde hayata geçirmektir. 
Türkiye,
AK PARTİ hükûmetlerinin anlayışında 80 milyonun aynı vatan toprağı üzerinde,
aynı bayrağın gölgesinde, aynı hedef ve idealler çerçevesinde bir ve beraber
yaşamayı sürdürecekleri bir ülkedir. Türkiye hiç kimsenin dininden, dilinden,
etnik kökeninden, renginden, mezhebinden, yaşam tarzından dolayı dışlanmadığı,
horlanmadığı, kendisini yalnız ve ötelenmiş, kimsesiz hissetmediği bir ülkedir.
80 milyonun kendi kimliğiyle, kendi kültürüyle, inancıyla ve yaşam tarzıyla birbirine
anlayış ve hoşgörü içinde bakması Türkiye’nin de, geleceğin güçlü Türkiyesi’nin
de yegâne kaynağı ve hazinesidir.
Millî
iradenin en iyi şekilde tecelli etmesi, özgürlüklerin en geniş şekilde
kullanılması ve temel hak ve hürriyetlerin teminat altına alınması yeni ve
güçlü Türkiye’nin olmazsa olmazlarındandır. On beş yıllık AK PARTİ iktidarları
döneminde yasakların kaldırılması, özgürlüklerin genişletilmesi, birlikte
yaşama kültürünün daha da güçlendirilmesi için çok sayıda cesur reformlar
yapılmıştır. “İnsanı yaşat ki devlet yaşasın.” anlayışıyla devlet hizmetlerinde
kalitenin, yaygınlığın ve hızın artması için reformlarımıza inşallah devam
edeceğiz.
Şu
an devam eden olağanüstü hâlin 15 Temmuz askerî darbe teşebbüsünün ardından
ilan edildiği malumunuzdur. 15 Temmuz darbe teşebbüsü Anayasa’ya, demokrasiye,
hukukun üstünlüğü ve insan haklarına şiddetli bir saldırıydı. Olağanüstü hâl
döneminde alınan idari kararlar ve yapılan işlemler yargı denetimine elbette
tabidir. Olağanüstü hâl süresi boyunca idare mahkemeleri için tek sınırlama bu
süre içerisinde alınan idari kararlar hakkında yürütmeyi durdurma kararı
verilememesiyle sınırlıdır. 
(Mikrofon
otomatik cihaz tarafından kapatıldı)
YILDIZ
SEFERİNOĞLU (Devamla) – Sözlerimi tamamlayabilir miyim?
MUSTAFA
AKAYDIN (Antalya) – Bir şey demiyorsun ki kardeş zaten.
BAŞKAN
– Buyurun, bir dakika ek süre veriyorum.
YILDIZ
SEFERİNOĞLU (Devamla) – Sonuç olarak, Hükûmetimiz olağanüstü hâl şartlarında
olmamıza rağmen…
ÖZGÜR
ÖZEL (Manisa) – Üç dakikaya düşsün diye oy kullanmıştınız, hatırlatayım, devam
edin, helalühoş olsun iki dakika.
BAŞKAN
– Sayın Özel…
ÖZGÜR
ÖZEL (Manisa) – On dakikaydı bu süre, üçe siz düşürdünüz.
BAŞKAN
– Sayın Özel…
ÖZGÜR
ÖZEL (Manisa) – Bunu bilin, konuşun.
BAŞKAN
– Sayın Özel, herkes biliyor süresini.
YILDIZ
SEFERİNOĞLU (Devamla) – Sayın Özel, cümlemi tamamlamak istedim. 
ÖZGÜR
ÖZEL (Manisa) – Hayır, bunu bilsin.
BAŞKAN
– Sizin müdahale etmenize gerek yok.
ÖZGÜR
ÖZEL (Manisa) – Hayır, niye yetmiyor, niye yetmiyor yani?
BAŞKAN
– Her seferinde bunu söylüyorsunuz, lütfen…
ÖZGÜR
ÖZEL (Manisa) – On dakika vardı, üç olsun diye oy kullandırdılar size. 
BAŞKAN
– Sayın Seferinoğlu, bir dakikalık ek süre veriyorum, tamamlayın lütfen. 
YILDIZ
SEFERİNOĞLU (Devamla) – Aslında sadece sözlerimi tamamlamak üzere ek süre
istemiştim. 
ÖZGÜR
ÖZEL (Manisa) – İşte on dakika vardı, on dakika. 
YILDIZ
SEFERİNOĞLU (Devamla) – Size az önce bir dakika ilave süre verildi. 
ÖZGÜR
ÖZEL (Manisa) – Çünkü ben “Kısalmasın.” demiştim, kısaltan sizsiniz. 
YILDIZ
SEFERİNOĞLU (Devamla) – Sonuç olarak, Hükûmetimiz olağanüstü hâl şartlarında
olmamıza rağmen, vatandaşların temel hak ve özgürlüklerinin korunması konusunda
azami çaba göstermektedir. 
Bu
duygu ve düşüncelerimizle Genel Kurulu saygıyla selamlıyorum. (AK PARTİ
sıralarından alkışlar) 
Gördüğünüz
gibi süremi de tamamlamıyorum, gözünüz aydın. 
ÖZGÜR
ÖZEL (Manisa) – On dakikayı üç dakikaya siz indirdiniz, siz. 
BAŞKAN
– Teşekkür ederim Sayın Seferinoğlu. 
Halkların
Demokrasi Partisi grup önerisini oylarınıza sunacağım… 
ÖZGÜR
ÖZEL (Manisa) – Karar yeter sayısı aranmasını istiyoruz. 
BAŞKAN
– Karar yeter sayısı arayacağım. 
Öneriyi
kabul edenler… Kabul etmeyenler… 
Karar
yeter sayısı yoktur.
Birleşime
on beş dakika ara veriyorum. 
Kapanma Saati: 15.44
ÜÇÜNCÜ OTURUM
Açılma Saati: 16.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
----- 0 -----
BAŞKAN
– Türkiye Büyük Millet Meclisinin 72’nci Birleşiminin Üçüncü Oturumunu
açıyorum. 
Halkların
Demokratik Partisi grup önerisinin oylamasında karar yeter sayısı
bulunamamıştı.
Şimdi
öneriyi tekrar oylarınıza sunacağım ve karar yeter sayısı arayacağım: Öneriyi
kabul edenler... Kabul etmeyenler... 
Karar
yeter sayısı yoktur.
Birleşime
on beş dakika ara veriyorum.
Kapanma Saati: 16.02
DÖRDÜNCÜ OTURUM
Açılma Saati: 16.20
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
----- 0 -----
BAŞKAN
– Türkiye Büyük Millet Meclisinin 72’nci Birleşiminin Dördüncü Oturumunu
açıyorum. 
Halkların
Demokratik Partisi grup önerisinin ikinci oylamasında da karar yeter sayısı
bulunamamıştı.
Şimdi
öneriyi tekrar oylarınıza sunacağım ve karar yeter sayısı arayacağım: Öneriyi
kabul edenler... Kabul etmeyenler... 
Katip
üyeler arasında anlaşmazlık olduğundan oylamayı elektronik cihazla yapacağız.
Oylama
için iki dakika süre veriyorum ve süreyi başlatıyorum. 
(Elektronik
cihazla oylama yapıldı) 
BAŞKAN
– Öneri kabul edilmemiştir, karar yeter sayısı vardır. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, yerel radyo ve televizyonların sorunlarının
araştırılarak alınması gereken önlemlerin belirlenmesi amacıyla verilmiş olan
(10/2291) esas numaralı Meclis Araştırması Önergesi’nin ön görüşmelerinin,
Genel Kurulun 15 Mart 2018 Perşembe günkü birleşiminde yapılmasına ilişkin
önerisi
15/3/2018
Türkiye Büyük Millet Meclisi Başkanlığına
Danışma
Kurulu 15/3/2018 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel 










Kurulun onayına sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması Yapılmasına
Dair Öngörüşmeler” kısmında yer alan, yerel radyo ve televizyonların
sorunlarının araştırılarak alınması gereken önlemlerin belirlenmesi amacıyla,
(10/2291) esas numaralı Meclis araştırması önergesinin görüşmesinin, Genel
Kurulun 15/3/2018 Perşembe günlü (bugün) birleşiminde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Cumhuriyet Halk Partisi
Grubu adına İstanbul Milletvekili Sayın Mehmet Bekaroğlu konuşacaklar.
Buyurun
Sayın Bekaroğlu. (CHP sıralarından alkışlar)
CHP
GRUBU ADINA MEHMET BEKAROĞLU (İstanbul) – Sayın Başkan, değerli milletvekili
arkadaşlarım; yerel radyo ve televizyonların sorunlarıyla ilgili bir önerge
verdik, bu önergenin gerekçesini size açıklayacağım.
Değerli
arkadaşlarım, yerel radyo ve televizyonlar, 90’lı yıllarda önce geçici lisansla
kuruldu, çok büyük zorluklarla, sıkıntılarla kuruldu ama yerelde çok önemli
işler yaptılar, bunları biliyorsunuz. İstihdam sağlamaktan yerel kültürün
korunmasına kadar, demokrasinin yerleşmesine, yerel yönetimlerin denetlenmesine
kadar çok önemli işler yaptılar. Çok sayıda televizyon, onlarca televizyon, her
gün sayısını bilmediğimiz değişik televizyonlar ve radyolar açılıyor,
kapanıyor, çok sayıda da radyo var. Eskişehir’de Kanal 26, Bolu’da Merkez TV,
KONTV, Muğla’da Kent TV, Rize’de Kaçkar TV, TV52… TV52 geçtiğimiz günlerde
Ordu’da kapandı ama yani biraz sonra söyleyeceğim nedenlerden dolayı değil,
orada Enver-Numan kavgasından dolayı kapandı, yakında açılır sanıyorum.
Diyarbakır’da Gün TV gibi bu TV’ler o şehirlerin markası hâline gelmiş
durumdalar. (Uğultular)
BAŞKAN
– Biraz sessizlik sayın milletvekilleri… 
MEHMET
BEKAROĞLU (Devamla) - Değerli arkadaşlarım, bu radyo ve özellikle televizyonlar
karasal yayın yapıyorlardı ama zaman içinde teknolojinin gelişmesi, bunların
ekonomik olarak zayıflaması sonrasında karasal yayınlar izlenmez hâle gelince
uyduya çıkmak zorunda kaldılar. Uyduya çıkma ise çok pahalı bir şey. Hem
uydudan yani uyduya çıkmak için uydu yayın lisansı alması 300 bin lira
civarında bir para oluyor, ayrıca ayda 70 bin lira civarında kira ödüyorlar.
Bunları yerel televizyonların ödemesi mümkün değil. 
Değerli
arkadaşlarım, temel sorun, yerel radyo ve televizyonlar ile ulusal radyo ve
televizyonların aynı kurallara tabi olmaları, aynı masrafları yapıyor olmaları;
bu, tabii, mümkün olmuyor. Bu rakamların çok yüksek rakamlar olduğunu, bu
rakamlarla yerel radyo ve televizyonların yaşayamayacağını herkes söylüyor.
Sayın Ulaştırma Bakanıysa diyor ki: “Biz fiyatları yüzde 60 indirdik.” 
Değerli
arkadaşlarım, aslında yüzde 60 fiyat filan inmedi. Teknik bir kavram var MPEG-2
diye, bunlar uyduya çıkmak için kullanılan platformdur, yerel televizyonlar
bunu kullanıyorlar, daha ucuz oluyor ama yeni platform, yeni televizyonlara,
“HD” dediğiniz televizyonlara uygun platformlar var MPEG-4, bunu kullanmaya
zorlanıyor “Bunu kullanırsan yüzde 60 indirim yapacağım.” diyor. Bunu yapmaları
da mümkün olmuyor. Dolayısıyla yerellerle ulusalları birlikte çalıştırmak çok
ciddi bir problem oluyor değerli arkadaşlarım. 
Şimdi,
bakın, burada bunları bu MPEG’le yani platformla yarıştırmak yanlıştır. Yerel
televizyonlar ile ulusal televizyonları ayıran şey bu “megabayt” dediğimiz
sistemdir. 3 ve altında olan yerel televizyonların fiyatını düşüreceksiniz. Bu
fiyat Azerbaycan’da bin dolar değerli arkadaşlarım, bizde 5.500 dolar. Bunu
yerel televizyonların ödemesi mümkün değil. 
Sadece
bunlar değil değerli arkadaşlarım. Yerel televizyonların başka ciddi
problemleri de var. RTÜK’e para ödüyorlar. Ödeyemedikleri zaman kapanma cezası
alıyorlar. Cezalar reklamlara göre yapılıyor. “Reklamların yüzde 1 ve 3’ü”
deniliyor ama ondan sonra da “En az 15 bin lira olacak.” deniliyor.” Yerel
televizyonların zaten aylık geliri 15 bin lira. Bir ceza aldıkları zaman en az
15 bin lira, kapanıyorlar değerli arkadaşlarım.
Yerel
televizyonların başka problemleri de var. Reklam alamıyorlar. Korunması
gerekiyor. Kültür Bakanlığının bunlara el atması gerekiyor. Bu kamu spotlarıyla
ilgili bir ödeme yapılması gerekiyor. Kamu kurum ve kuruluşlarının ihale
ilanlarından yerel televizyonların da pay alması gerekiyor. Bunlar yapılmazsa
değerli arkadaşlarım, bu televizyon ve radyoların tamamı kapanacaktır.
Şimdi,
bakın, belki Anadolu’da küçük şehirlerde olmayan; Ankara’da, İstanbul’da,
İzmir’de olanlar için bu söylediklerim çok anlamsız filan… Yani “Meclise gündem
yapılacak konu mudur, araştırma komisyonu kurulması gerekli olan bir konu
mudur?” diye düşünebilirsiniz. İş öyle değil değerli arkadaşlarım. Eğer küçük
bir şehirde yaşıyorsanız; Trabzon’da, Eskişehir’de, Diyarbakır’da, Van’da,
Ağrı’da yaşıyorsanız bu televizyonların o şehir için ne kadar önemli olduğunu
bilirsiniz. Değerli arkadaşlarım, Anadolu’da bu televizyonların haberleri
mutlaka izlenir, takip edilir. Bu televizyonların programları yerel kültür…
Orada horonundan barına kadar bu televizyonlarda izlenir. Dolayısıyla, hani,
farklı renkler zenginliğimizdir dediğimiz şeyler bu televizyonlarda yaşatılır. 
Bu
önergeye destek verin değerli arkadaşlarım.
(Mikrofon
otomatik cihaz tarafından kapatıldı)
MEHMET
BEKAROĞLU (Devamla) – Yarım dakika…
BAŞKAN
– Lütfen.
MEHMET
BEKAROĞLU (Devamla) – Araştıralım ve bu yerel televizyonlar için ihtiyacın ne
olduğunu tespit edelim. Bir komisyon kurulsun, teknik bir çalışma yapsın ve
Hükûmetimize ve yetkililere, yapılması gerekenleri iletelim. Bunlar yapılsın ve
bu televizyonlar yaşasın değerli arkadaşlarım.
Bakın,
o kadar çok dava var, sanatçıların telif hakkı ile yayıncı birlikleri arasında
çok ciddi davalar var ve büyük rakamlar bunlar. Bu rakamları bu insanların
ödemesi mümkün değil. 
Bütün
bunları düzenleyelim ve herkes rahat etsin diyor, saygılarımı sunuyorum. (CHP
sıralarından alkışlar) 
BAŞKAN
– Teşekkür ederim Sayın Bekaroğlu. 
Halkların
Demokratik Partisi Grubu adına Adana Milletvekili Sayın Meral Danış Beştaş
konuşacaklar. 
Buyurun
Sayın Danış Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Teşekkür ederim Sayın Başkan. 
Cumhuriyet
Halk Partisinin özellikle yerel televizyonların yaşadıkları sıkıntılar
konusundaki önergesini destekliyoruz, öncelikle söyleyeyim. Çünkü şu anda,
hâlihazırda, uydu frekans ücretlerinde ulusal televizyonlar ile yerel televizyonlar
arasında gerçekten ciddi bir ayrımcılık yapılıyor. Yerel televizyonlar ulusal
televizyonlarla aynı uydu frekans ücretleri ödemektedir. Ulusal televizyonların
TÜRKSAT’a ödediği aylık frekans ücreti 20-25 bin dolar arasında. Aynı ücreti,
sırf uyduya çıktı diye, yerel televizyonlar da ödemek zorunda bırakılıyor. Bu,
ciddi bir eşitsizlik yaratıyor. 
Tabii,
basın ve televizyonlar alanında yaşanan sıkıntılar sadece bununla da sınırlı
değil, bunun kapsamını gerçekten genişletmemiz gerekiyor. Şu anda, örneğin,
Radyo Televizyon Üst Kurulunda bizim temsilcimiz bile yok. Normalde 9 üyeli bir
dağılım yapılması gerekirken son seçimlerde temsiliyet hukuku tümüyle ortadan
kaldırıldı. İktidar partisinin çoğunluğu ele geçirdiği başka bir yer hâline
geldi ve zaten medyada var olan çok seslilik değil, tek seslilik artık RTÜK
üyeliklerinde bile geçerliliğini koruyor. 
Şimdi
“sandalye sayısı” diyeceksiniz. Evet, biz Meclisin 3’üncü büyük partisiyiz.
Vekiller düşürüldüğü hâlde 50 milletvekiliyle bizim RTÜK’te üyemiz yok ama MHP’nin
2, CHP’nin 2 ve AKP’nin 5 üyesi var. Bu da RTÜK’e ve yayın hayatına nasıl
yaklaşıldığını ve ayrımcılığın nasıl derinleştirildiğini ortaya koyuyor. 
Çoğulcu
medya artık yok, tümüyle tekçi bir medya tarafından bu alan kontrol ediliyor.
Nefret söylemleri artıyor. İnançlar, kültürler, diller, kimlikleri aşağılayan,
şiddeti teşvik eden ve toplumsal cinsiyet eşitliğine aykırı, çocukların
korunmasını göz ardı eden yayınlar yapılıyor. 
Tekçi
anlayış medya alanında da tahakkümünü sürdürmektedir ve farklı sesler tümüyle
zapturapt altına alınmıştır. Bu nedenle, şiddet üreten dizeleri de özellikle
Parlamentonun dikkatine sunmak istiyorum. Şiddet ve şiddet dili, öfke ve nefret
duygusu televizyon dizilerinde her gün yeniden yeniden üretiliyor. Örneğin özel
harekât dizilerinde, lütfen izleyin, şiddetin, ayrımcılığın, kinin, nefretin,
ötekileştirmenin, düşmanlığın, aşağılamanın, militarizmin nasıl teşvik
edildiğini göreceksiniz, tabii tahammülünüz varsa bu dizileri izlemeye. 
Bununla
birlikte, lisanslama alanında da çok ciddi sıkıntılar var yani önergede her ne
kadar yerel televizyonların yaşadığı… 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
MERAL
DANIŞ BEŞTAŞ (Devamla) – …ayrımcılık öne çıkarılmışsa da bu da çok önemlidir
çünkü yerel televizyonlar mevcut bölgelerde -hangi bölgede, hangi ildeyse
orada- yerel siyasetin, çalışmaların, sivil toplumun, halkın aynı zamanda haber
alma hakkı açısından çok büyük bir önem arz etmektedir. Yerel televizyonların
gelişkinliği, bu konuda yayın yapabilmesi ve onlara kolaylık sağlanması aynı
zamanda çağdaş demokrasilerde olması gerekendir. Ama maalesef bu iktidar
döneminde, her alanda olduğu gibi, çoğulculuk, yerellik, farklılık değil her
alanda tekçilik dayatılmaktadır. Bu tekçiliğe karşı bu önergeyi destekleyeceğimizi
söylüyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederim ben de.
Adalet
ve Kalkınma Partisi Grubu adına İstanbul Milletvekili Sayın Markar Eseyan
konuşacaklar.
Buyurun
Sayın Eseyan. (AK PARTİ sıralarından alkışlar)
AK
PARTİ GRUBU ADINA MARKAR ESEYAN (İstanbul) – Değerli Başkan, değerli
milletvekilleri ve saygıdeğer vatandaşlarımız; hepinizi sevgi ve saygıyla
selamlıyorum.
Tabii
ki yerel radyo ve televizyonlar önemsiz bir konu değil. CHP’li saygıdeğer
hatibin görüşüne katılıyorum, bizim önem verdiğimiz bir konu. Tabii, burada,
önergede özellikle uyduya çıkılmasındaki fiyat yüksekliğinden bahsedildi. Bu
konudaki şikâyet yerinde bir şikâyettir. Ancak bu konuda maalesef CHP biraz
geriden geliyor, ben burada yerel radyo ve televizyonlara da bir müjde vermek
açısından da bunu ifade edeyim: Bu konuda zaten Hükûmetimiz bir çalışmayı
başlatmıştır. Hükûmet Sözcümüz ve Başbakan Yardımcımız Sayın Bekir Bozdağ’ın
başkanlığında yine Değerli Başbakan Yardımcılarımız Fikri Işık ve Hakan
Çavuşoğlu’nun katılımlarıyla bu konuda bir kurul kurulmuştu ve önemli mesafeler
alındı bu konuda. Özellikle yerel radyo ve televizyonlarımızın uyduya çıkarken
daha adilane, daha eşit şartlarda bu imkândan faydalanması yönünde çok önemli
bir çalışma yapılıyor. Ben burada yine yerel radyo ve televizyon sahiplerine
bir müjdeyi de şimdiden vermek isterim, bu vesile için CHP’ye teşekkür ederiz:
Bu konudaki çalışmalar yakında nihayetlenecek ve bu konudaki sıkıntılar, fiyat
yüksekliği ve adaletsizlikler noktasında bir müjde de yakında değerli yerel
medya kuruluşlarımıza verilecektir. Tabii, burada işin teknik kısmına girmek
istemiyorum ama işte frekans “zip”lemesinden tutun, pek çok teknik konuda bir
çözüm üretilmeye çalışılıyor. Dolayısıyla ben de bu Meclis araştırması
önergesinin aleyhinde konuşurken, burada bu konunun öneminin altını çizmek ve
bu konuda önemli girişimlerin olduğunu hatırlatmak istedim.
Şimdi,
diğer konuda, RTÜK konusunda da gerçekten bu konudaki 6112 sayılı Yasa’ya
baktığınızda, burada eşit bir düzenleme olmadığı iddiası da doğru değildir.
Çünkü buradaki aşağı yukarı 23 fıkrada düzenlenen suçlar -hangisine bakarsanız
bakın- buradaki 4 parti grubunun da gerçekten bunların suç olduğu konusunda
uzlaşacağı suçlardır. Nedir bunlar? Cinsiyet ayrımcılığı, her türlü ırk, dil,
toplumsal kesim ayrımcılığı gibi, şiddeti özendirmek gibi, teröre destek vermek
gibi konularda bir suç oluşmuşsa bu suçu büyük, küçük kuruluş ayrımına
götüremeyeceğimize göre, hukukta böyle bir anlayış olmadığına göre burada cezada
bir hassasiyet gösterilmesi gerekir ki 6112 sayılı Kanun’umuza baktığımızda, o
hassasiyet gösterilmiştir. Nedir o hassasiyet? “O kuruluşun, o suçu işleyen
kuruluşun bir önceki aydaki gelirlerinin yüzde 1 ile yüzde 3’ü arasındaki
gelirlerinin…”
MEHMET
BEKAROĞLU (İstanbul) – “En az” diyor, “en az”.
MARKAR
ESEYAN (Devamla) - Ve burada da bu kesin bir ifadedir, “yüzde 1 ve yüzde 3’ünü
aşmamak şartıyla” ve burada cezanın da tabii ki caydırıcılığına zarar vermemek
için, radyolar için en az 1.000 lira…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, size de bir dakika süre veriyorum 
ÖZGÜR
ÖZEL (Manisa) – Markar Bey, üç dakikaya siz indirdiniz, on dakikaydı bu.
BAŞKAN
– El sallayarak benim size bakmamı sağlamaya çalışmayın lütfen. 
Bir
talebiniz varsa Sayın Eseyan, lütfen, elinizi kaldırırsınız ve bunu
söylerseniz.
ÖZGÜR
ÖZEL (Manisa) – On dakikaydı, üçe indi.
BAŞKAN
- Böyle el sallayarak bir işaretleşme yok.
ÖZGÜR
ÖZEL (Manisa) – Bence iki dakika verin ama üç dakikaya Markar Bey indirdi yani.
MARKAR
ESEYAN (Devamla) – Bakın, çok karmaşık bir konuyu çok güzel bir şekilde
toparladık. 
BAŞKAN
– Bir dakika, buyurun.
MARKAR
ESEYAN (Devamla) - Siz de böyle hatiplere sahipsiniz, biz de sahibiz.
ÖZGÜR
ÖZEL (Manisa) – Sağ olun. 
MARKAR
ESEYAN (Devamla) – Dolayısıyla burada ceza, suç asla büyük, küçük kuruluş
olarak değiştirilemeyeceğine göre, burada, kanunda hassasiyet gösterilmiştir ve
yerel medyaya da bu konuda gelirlerine göre bir ceza ortaya konmuştu. Ben bu
arada listelere de baktım, taban cezalara yakın cezalar verilmektedir,
radyolara da televizyonlara da. Bu açıdan da bu müjdeyi vermiş olalım, yerel
radyo ve televizyonlarımıza uydu konusunda yakında bir müjdeyi Hükûmetimiz
açıklayacak.
Beni
dinlediğiniz için teşekkür ediyorum. (AK PARTİ sıralarından alkışlar)
BAŞKAN
– Teşekkür ederim Sayın Eseyan. 
MEHMET
BEKAROĞLU (İstanbul) – Sayın Başkanım “CHP her konuda olduğu gibi geriden
geliyor.” diye istiskal etti grubumuzu.
MEHMET
NACİ BOSTANCI (Amasya) – Bu bir eleştiri Sayın Başkan. Eleştirir, bunda ne var?
BAŞKAN
– Yani bu kadar bir cümle nedeniyle sataşmadan dolayı söz almak, artık kürsüde
hiçbir şeyin konuşulmaması sonucunu doğuracak Sayın Bekaroğlu. 
MEHMET
BEKAROĞLU (İstanbul) – Sataşma... “Geriden geliyor.” demek sataşma. 
BAŞKAN
- Buyurun iki dakika. (CHP sıralarından alkışlar)
Yani
size söz vermediğim zaman arkasından grup başkan vekili söz talep ediyor. 
VI.- SATAŞMALARA İLİŞKİN KONUŞMALAR
1.- İstanbul Milletvekili Mehmet
Bekaroğlu’nun, İstanbul Milletvekili Markar Eseyan’ın CHP grup önerisi üzerinde
AK PARTİ Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
MEHMET
BEKAROĞLU (İstanbul) – Değerli arkadaşlarım, Sayın Eseyan yanlış bilgi verdi ya
da bilmiyor konuyu tam olarak. 
BAŞKAN
– Siz de sataşıyorsunuz şimdi. 
ÖZGÜR
ÖZEL (Manisa) – Ona da cevap verin.
MEHMET
BEKAROĞLU (Devamla) – Bu, 6112 sayılı Kanun’da cezalarla ilgili, evet, bir
önceki ayın reklam gelirlerine göre ceza veriliyor ama deniliyor ki: “15 bin
liradan az olamaz.” Sayın Eseyan; 10 bin idi, şimdi 15 bin oldu Sayın Eseyan.
Takip ediyorum ben bu işi çünkü Rize’de çok televizyon kapandı. Bunun -yerel
televizyonlar için- zaten 15 bin, 20 bin lira geliri var. Belki İstanbul’da
büyük bir televizyon için yüzde 1 oluyor bu 15 bin lira, 20 bin lira ama
Rize’deki, Ağrı’daki bir televizyon için bu, gelirinin yüzde 90’ı, yüzde 95’i
oluyor.
Diğer
konuda komisyon kuruldu, düzeltilecekti, düzeltilmedi; değerli arkadaşlarım. 
Bakın,
Ulaştırma Bakanı “Yüzde 60.” diyor. Burada teknik bir konu var, o konuya çok
fazla girmek istemedim. Bugün, yerel televizyonlar, bu “MPEG2” dediğimiz bir
platformla giriyorlar, “MPEG4”e zorlanıyor, “O zaman indirim yaparım.”
deniliyor. “MPEG4” ne demek, biliyor musunuz? Televizyonlar “HD” yayın yapıyor
ya, onu alabilsinler; yerel televizyonlar üzerinde çalışılıyor. Hâlbuki bu işin
platformla bir ilgisi yok, bu iş megabaytla ilgili bir iştir ve yerel
televizyonların 3 megabayttan fazla ihtiyacı yoktur. 1.000 dolar yapılır,
sembolik, 3 bin dolar alınır; bu iş çözülür. O nedenle, bunun için de bakanlar
arası bir şey kurmaya falan gerek yok. Meclis bu konuda bir baskı oluşturursa,
değerli arkadaşlarım, bunu kabul ederseniz bu iş çözülür. Ne var? Yani dünya
kadar komisyon kuruyoruz, herkesi ilgilendiren bu konuyla ilgili bir komisyon
kurulmasını talep ediyoruz. “Evet” dersiniz AK PARTİ’nin değerli grup başkan
vekilleri ve herkes mutlu ayrılır buradan.
Teşekkür
ederim. (CHP sıralarından alkışlar) 
MAHMUT
TANAL (İstanbul) – Para da harcamıyoruz bu işe, para da harcamıyoruz. 
ÖZGÜR
ÖZEL (Manisa) – Karar yeter sayısı…
V.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, yerel radyo ve televizyonların sorunlarının
araştırılarak alınması gereken önlemlerin belirlenmesi amacıyla verilmiş olan
(10/2291) esas numaralı Meclis Araştırması Önergesi’nin ön görüşmelerinin,
Genel Kurulun 15 Mart 2018 Perşembe günkü birleşiminde yapılmasına ilişkin
önerisi (Devam)
BAŞKAN
– Cumhuriyet Halk Partisi grup önerisini oylarınıza sunacağım ve karar yeter
sayısı arayacağım.
Kabul
edenler… Kabul etmeyenler… 
Kâtip
üyeler arasında anlaşmazlık olduğundan oylamayı elektronik cihazla yapacağım.
İki
dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN
– Karar yeter sayısı vardır, önerge kabul edilmemiştir
Gündemin “Kanun Tasarı ve Teklifleri ile Komisyonlardan
Gelen Diğer İşler” kısmına geçiyoruz.
1’inci
sırada yer alan, Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı ile Plan ve Bütçe
Komisyonu Raporu’nun görüşmelerine kaldığımız
yerden devam ediyoruz.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı (1/914)
ile Plan ve Bütçe Komisyonu Raporu (S. Sayısı: 533) (x)
BAŞKAN
– Komisyon? Yerinde.
Hükûmet?
Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 533
sıra sayılı Kanun Tasarısı’nın ikinci bölümünde yer alan 34’üncü maddenin
oylama işleminde kalınmıştı.
Şimdi,
34’üncü maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
35’inci
madde üzerinde aynı mahiyette olmak üzere iki adet önerge vardır, önergeleri
birlikte işleme alacağım. 
Türkiye Büyük Millet Meclisi
Başkanlığına
Görüşülmekte
olan 533 sıra sayılı Kanun Tasarısı’nın 35’inci maddesinin tasarı metninden
çıkarılmasını arz ve teklif ederiz. 
 Meral Danış Beştaş  Behçet
Yıldırım  Mehmet Ali Aslan 
 Adana Adıyaman Batman
 Mahmut Toğrul Müslüm
Doğan
 Gaziantep İzmir
Aynı
mahiyetteki diğer önergenin imza sahipleri:
 Zekeriya Temizel Bihlun
Tamaylıgil Musa Çam
 İzmir İstanbul İzmir
 Lale Karabıyık Bülent
Kuşoğlu
 Bursa  Ankara
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz. 
BAŞKAN
– Hükûmet? 
GENÇLİK
VE SPOR BAKANI OSMAN AŞKIN BAK (Rize) - Katılmıyoruz Sayın Başkan.
BAŞKAN
– Aynı mahiyetteki önergeler üzerinde ilk olarak Adıyaman Milletvekili Sayın
Behçet Yıldırım konuşacaklar.
Buyurun
Sayın Yıldırım. (HDP sıralarından alkışlar)
BEHÇET
YILDIRIM (Adıyaman) – Teşekkürler Başkanım.
Az
önce, Genel Kurulda arkadaşlar Çanakkale Zaferi üzerine konuşmalar yaptı. Evet,
Çanakkale ruhu vardır, bu ruha sahip çıkmak lazım; en çok da ben sahip
çıkıyorum. Niye sahip çıkıyorum? Çünkü dedem orada şehit, ailece taraftarı olduğumuz
Beşiktaş Futbol Takımı’nın o zamanki futbolcularının hepsi orada şehit -gururla
yaptığım- meslektaşlarım Tıbbiyelilerin hepsi Çanakkale’de şehit. Çanakkale
ruhuna sahip çıkıyoruz ama Eşme ruhuna da sahip çıkacağız. Çanakkale ruhu neyse
Eşme ruhu da odur. Eğer biz bu Eşme ruhunu Orta Doğu’da yakalamış olsaydık
bugünkü Orta Doğu’daki bu çıkmazdan kolaylıkla çıkardık. Bu Eşme ruhunu bize
öneren Kürt halk önderi Sayın Abdullah Öcalan dinlenilseydi Türkiye bugünkü bu
pozisyonları yaşamıyor olacaktı. 
Orta
Doğu’da yaptığımız en son çılgınlıklardan birisi de Afrin saldırısıdır. Bunun
tartışılmasına bile karşısınız. Havuz medyasının yalan ve yanlış haberleriyle
bu toplumu resmen rehin almış durumdasınız. Biraz insaflı ve vicdanlı olun
diyorum, tarafsız yayın organlarını dinleyin; Birleşmiş Milletlerin, UNICEF’in,
insan hakları örgütlerinin görüşlerine sahip çıkın. Orta Doğu’da kurtuluş ancak
Türk ve Kürt halkının birlikte hareket etmesiyle, Eşme ruhunu tekrar
diriltmekle olur diye düşünüyorum.
Arkadaşlar,
madde üzerindeki görüşlerimiz şudur: İki gün önce, yangından mal kaçırırcasına,
gözlerden uzak, televizyon yayınlarının olmadığı bir gecede sabaha kadar süren
gergin bir ortamda kirli bir ittifak yasası kabul edildi. Şimdi, bu ittifakı
eleştirmeyecek miyiz? Eleştirdiğimiz zaman hemen sizden tepkiler geliyor. Bu
ittifakın temelinde ne vardır? İçeride ve dışarıda Kürt düşmanlığı meselesi
vardır, ırkçılık vardır, şovenizm vardır, tekçi anlayış vardır. Geçmişte
birbirlerine olmadık hakaretler yapan iki parti nasıl bu ittifakı kurdu?
Kutuplaşmayı artıracak bu ittifakı deşifre etmek, halka anlatmak en doğal
hakkımız, bunu her platformda dile getirip sizin Kürt düşmanlığınızı her yerde
teşhir edeceğiz…
EJDER
AÇIKKAPI (Elâzığ) – İftira atma, iftira atma. 
BEHÇET
YILDIRIM (Devamla) - …siz de tersini savunun, bir şeyiniz varsa gelin, burada
söyleyin.
EJDER
AÇIKKAPI (Elâzığ) – İftira atıyorsun, iftira.
BEHÇET
YILDIRIM (Devamla) – Biliyorsunuz, 14 Mart Tıp Bayramı’nı dün kutladık… 
AHMET
UZER (Gaziantep) – Her şeye maydanoz olmak zorunda mısınız?
BEHÇET
YILDIRIM (Devamla) – …taleplerini dile getiren meslektaşlarım bile gözaltına
alındı. Bu arkadaşlardan iki arkadaş gözaltına alındı. Bunlar niye alındı?
Yanlış sağlık politikalarınızı eleştirdi ve bugüne kadar yapılan vaatleriniz
artık karın doyurmuyor, pratiğe gelelim dediler…
EJDER
AÇIKKAPI (Elâzığ) – Doğruları konuş, doğruları.
MERAL
DANIŞ BEŞTAŞ (Adana) – Yani müdahale etmeyin lütfen ya.
EJDER
AÇIKKAPI (Elâzığ) – Doğruları konuş.
BEHÇET
YILDIRIM (Devamla) – Bunların hepsi doğrudur.
EJDER
AÇIKKAPI (Elâzığ) – İftira atıyorsunuz, iftira.
BEHÇET
YILDIRIM (Devamla) – Şimdi, yanlış politikalarınız yüzünden bugün binlerce
sağlık emekçisi mağdur hâlde. Bunların içerisinde doktor var, ebe var; hemşire,
teknisyen, laborant, evde bakım bölümü mezunları ve engelli, yaşlı bakım
mezunları atanmayı bekliyor. Her gün onlarca telefon, mesaj, mail alıyoruz,
herkes bir an önce iş beklemektedir. İstihdam edilmeyi bekleyen sağlık
emekçilerinin atamalarının yapılmaması sağlık emekçilerinin iş yükünü
artırmıştır, sağlık sektörünün ağır aksak ilerlemesine ve hizmetlerin âdeta
durma noktasına gelmesine sebep olmuştur. Atanamayan sağlıkçı sayısı 450 bin
civarındadır. 2017 yılında sadece 17 bin kişinin ataması yapılmıştır. Verilen
ek atama sözü yerine getirilmemiş, bunun için atanamayan sağlıkçılar telaşlı,
stresli, psikolojisi bozuk bir şekilde bir an önce bu atamalarının yapılmasını
beklemektedir. OHAL sürecinde güvenlik soruşturması kurumlar arası geçişten
geçici süreli hizmet alımlarına kadar her kademede kamu hizmetlerini kapsayacak
şekilde genişletilmiştir. İlgili yönetmelikte güvenlik soruşturmalarının en geç
altmış gün içerisinde tamamlanması gerektiği açıkça belirtilmiş olmasına rağmen
sekiz, dokuz ayı bulduğu hâlde tamamlanmayan ve hiçbir gerekçe sunulmadan
olumsuz sonuçlanan güvenlik soruşturmaları bulunmaktadır. Eğitimini
tamamlayarak gerekli sınavda başarılı olmuş, atanmaya hak kazandığı hâlde
beklemek zorunda kalan kişiler hem maddi hem de manevi sıkıntılar yaşamakta,
aynı zamanda ciddi bir gelecek kaygısıyla yüz yüze kalmaktadır. Bazı kurumlarda
ise bekleyişler kişilerin özlük haklarında kayıplar meydana getirmektedir.
Kişilere haklarında yürütülen güvenlik soruşturmalarının neden olumsuz
sonuçlandığına dair bilgi verilmezken hak arama yolları ise tamamen kapalıdır. 
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) – Tamamlayabilir miyim?
BAŞKAN
– Lütfen son cümlenizi söyleyin.
BEHÇET
YILDIRIM (Devamla) – Bir devletin kendi vatandaşlarını fişleme, kodlama, ihbar,
keyfîlik ve benzeri durumlarla hazırlanan güvenlik soruşturmalarına göre
sakıncalı ve sakıncasız olarak ikiye ayırması demokrasiye ve evrensel hukuk
ilkelerine aykırıdır diyor, Genel Kurulu saygıyla selamlıyorum. (HDP
sıralarından alkışlar) 
HALİS
DALGILIÇ (İstanbul) – Kim Kürt düşmanıysa Allah belasını versin, terörist
düşmanıyız biz!
MEHMET
NACİ BOSTANCI (Amasya) – Sayın Başkan...
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sayın Yıldırım’ın kürsüde okuduğu metinde,
seslendirdiği metinde Kürt halkı düşmanı politikalar yürüttüğümüz şeklinde... 
BEHÇET
YILDIRIM (Adıyaman) – Aynen öyle!
MEHMET
NACİ BOSTANCI (Amasya) – ...hakikatin hilafına ve açık bir sataşma cümle
geçmektedir. Bu çerçevede söz almak istiyorum.
BAŞKAN
– Buyurun, iki dakika. (AK PARTİ sıralarından alkışlar)
VI.- SATAŞMALARA İLİŞKİN KONUŞMALAR (Devam)
2.- Amasya Milletvekili Mehmet Naci
Bostancı’nın, Adıyaman Milletvekili Behçet Yıldırım’ın 533 sıra sayılı Kanun
Tasarısı’nın 35’inci maddesiyle ilgili önerge üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; zaman zaman Sayın
Yıldırım ve arkadaşları bu cümleyi kullanıyorlar “Kürt halkı düşmanı
politikalar yürütülüyor.” diye. Bunun kastı nedir biliyor musunuz? Kürt halkına
şöyle diyorlar: Bu, “Ey Kürt halkı! Bizim safımızda değilsiniz. Karşıdakiler
size düşmanlık yapıyor, siz de onlara düşman olun.” stratejisidir. Bir kere,
düşmanlığa dayalı dili, hakikatin reddettiği dili, Türkiye toplumsal ve politik
gerçekliğine hiçbir şekilde uymayan, bir politik strateji olan bu kirli dili
reddediyoruz. 
İkincisi:
Türkiye’de Kürt kökenli vatandaşlarımızın siyasette farklı eğilimlere oy
verdikleri, Türkiye’nin geleceğine ilişkin farklı yaklaşımları olduğunu herkes
biliyor ama bu arkadaşlar da lütfen kabul etsinler bunu; “demokrasi” ve
“özgürlükler” diyorlar ya, Kürt halkından bu kadarlık demokrasiyi ve özgürlüğü
esirgemesinler. (AK PARTİ sıralarından alkışlar) Kürt halkını terör örgütüyle özdeşleştiren,
sadece o çerçevede gören, onun dışına düşen kesimleri de tahkir etmek,
kışkırtmak, hasımlaştırmak için kullanılan bu çirkin dili kesin bir şekilde
reddediyoruz. Bu strateji sizlerin de işine yaramaz, Türkiye’nin de işine
yaramaz. “Demokrasi” “özgürlük” “barış” “kardeşlik” diyenler gerçekten böyle
olsalar böyle bir kirli dili tercih etmezler. 
Saygılarımla.
(AK PARTİ sıralarından alkışlar)
BAŞKAN
– Teşekkür ederim. 
MERAL
DANIŞ BEŞTAŞ (Adana) – Sayın Başkan…
BAŞKAN
– Sizi dinliyorum Sayın Beştaş. 
MERAL
DANIŞ BEŞTAŞ (Adana) – Sayın Bostancı konuşmasında hatibimize yönelik olarak,
ayrıca grubumuza yönelik olarak kirli dil kullandığımızı ifade etti, sataşmadan
söz istiyorum. 
BAŞKAN
– Buyurun, iki dakika. 
3.- Adana Milletvekili Meral Danış Beştaş’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
MERAL
DANIŞ BEŞTAŞ (Adana) – Teşekkürler Sayın Başkan. 
Doğrusu
sayın hatibi dinlerken barışı savunmanın ve savaşa karşı olmanın neresi kirli
dille ilgili çözebilmiş değiliz. Hatibimiz bir realiteyi ifade etti. Şu anda
Türkiye’de hiçbir basın organı Afrin’e yönelik saldırı savaşına dair aksine tek
cümle söyleyemiyor. Bu savaşa, bu saldırıya karşı çıkan herkes ilk günden büyük
bir tehditle baskı altına alınmak istendi çünkü gerçeklerin görünmesi
istenmiyor. Biz sadece Kürt halkını değil, bu saldırının aynı zamanda
demokratik bir Orta Doğu’ya da saldırı olduğunu düşünüyoruz, aynı zamanda Orta
Doğu’da halkların birlikte eşit ve özgür yaşamına bir saldırı olduğunu da
düşünüyoruz çünkü biz gerçekten demokratik bir yaşamdan ve savaşsız bir
ortamdan yanayız. Sizin, uluslararası kurumların raporlarından haberiniz vardır
eminim buna. Şu anda Suriye İnsan Hakları Gözlemevi, operasyonun başlamasıyla
nasıl bir ihlal zinciri yaratıldığını raporlarında açıklıyor. Uluslararası
İnsan Hakları İzleme Örgütünün, yine, sivillere ilişkin ayrı raporları
yayınlandı. UNICEF, Afrin’de bu saldırılarda en az 11 çocuğun geçen hafta yaşamını
yitirdiğini söyledi. Birleşmiş Milletler ateşkes ilan etti. 
Dünya
başka bir yerden bakıyor ama Parlamentoda, bizim bulunduğumuz Genel Kurulda bu
gözle bakılmasına tahammül edilemiyor. Evet, Afrin’de Kürtler yaşıyor, Afrin’in
tarihteki adı Kürt Dağı’dır ve en homojen yapılardan biridir orası ve orada
Kürtlere yönelik şu anda bombalar yağıyor. Biz bunu nasıl tanımlayalım? Gelin,
siz tanımlayın. 
Teşekkür
ediyorum. 
YILMAZ
TUNÇ (Bartın) – Kürtleri teröristlerden kurtarmak için Afrin’de mücadele veriyoruz.

MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Afrin Operasyonu’nun Kürtlere karşı olduğu anlamında
değerlendirmede bulundu. Hem apaçık bir şekilde hakikate aykırı hem de Türkiye
Cumhuriyeti devletinin yürüttüğü oradaki terör örgütüne karşı, operasyonlara
karşı, bir politik eleştirinin ötesinde açık bir hakaret kastı taşımaktadır. Bu
çerçevede söz hakkı talep ediyorum. 
BAŞKAN
– Buyurun, iki dakika.
4.- Amasya Milletvekili Mehmet Naci
Bostancı’nın, Adana Milletvekili Meral Danış Beştaş’ın sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
NACİ BOSTANCI (Amasya) – Orta Doğu coğrafyasında demokrasi, barış, özgürlük ve
kardeşlik terör örgütleri marifetiyle kurulamaz. Türkiye’de 1984’ten bu yana
PKK, etnik temelde, kimlik temelinde insanlar birbirlerine düşman olsunlar, biz
de Kürtleri düşmanlık safında toparlayarak oradan bir kimlikçi inşa kuralım;
silahla ve şiddetle yapmaya çalıştığı budur. 
PKK’nın
Türkiye’de 1984’ten bu yana yaptığı işi, onun uzantısı olan, Kandil'den
yönetilen YPG denilen yapı -ki PKK’dır- Suriye'nin kuzeyinde yapıyor. Onların
barışla, kardeşlikle, özgürlükle, demokrasiyle bir ilgileri yok. Onlar,
kendilerine silah veren, kendilerine zırhlı araçlar veren, bunun karşılığında
da kendi emperyal vizyonlarına uygun bir rolle onları donatan efendilerine
hizmet etmek için oradalar. Bu silahları ne yapacaklar; demokrasi için mi
kullanacaklar, özgürlükler için mi kullanacaklar? Kaldı ki bu terör örgütünün
Suriye'nin kuzeyinde neler yaptığına ilişkin uluslararası insan hakları
gözlemcilerinin raporlarında çok dramatik örnekler vardır. 
Bu
yapı, bu terörist yapı, en başta kendisini desteklemeyen Kürtlere karşı
düşmandır. Türkiye'nin Orta Doğu'ya yaklaşımı, Kürtlerin, Türkmenlerin,
Arapların, Acemlerin barış içinde yaşayacağı bir ortam kurmak ve bunu tahrip
eden, varlığını bunun üzerine kurmaya çalışan terör örgütüne karşı mücadele
vermek esası üzerine kuruldu. Orta Doğu coğrafyasında PKK'nın yanında olmak,
terörün ve düşmanlığın yanında olmaktır. 
Saygılarımla.
(AK PARTİ sıralarından alkışlar) 
ERKAN
AKÇAY (Manisa) – Sayın Başkan… 
MERAL
DANIŞ BEŞTAŞ (Adana) – Sayın Başkan, sadece yerimden zabıtlara geçmesi için… 
BAŞKAN
– Sayın Akçay, size de söz vereceğim daha sonra. 
Sayın
Danış Beştaş, nedir talebiniz? 
MERAL
DANIŞ BEŞTAŞ (Adana) – Yerimden 60’a göre açıklama yapayım, sataşmadan dolayı
söz istemediğim için yani. 
BAŞKAN
– Yani şimdi konuşmacının konuşması üzerine mi açıklama yapacaksınız? 
MERAL
DANIŞ BEŞTAŞ (Adana) – Açıklama yapacağım, evet. 
BEHÇET
YILDIRIM (Adıyaman) – Sayın Başkan… 
BAŞKAN
– Sayın Yıldırım, şu anda grup başkan vekilinizle konuşuyorum çünkü sayın
konuşmacı konuşmasını PKK terör örgütünün karşıtlığı üzerine kurdu. Buna
ilişkin savunma niteliğinde bir açıklama yapacaksanız vermeyeceğim söz. 
MERAL
DANIŞ BEŞTAŞ (Adana) – Sayın Başkan, ben grup başkan vekili olarak İç Tüzük
60’a göre yerimden söz istiyorum. 
BAŞKAN
– O zaman, İç Tüzük’e göre benden söz istiyorsanız ben de İç Tüzük’e göre size
söz verme zamanımı tayin edeceğim. 
MERAL
DANIŞ BEŞTAŞ (Adana) – Şu anda siz bir meclis başkan vekili olarak…
BAŞKAN
- İstediğiniz anda size söz vermek zorunda değilim. Şu anda size… 
MERAL
DANIŞ BEŞTAŞ (Adana) – Bir grup başkan vekili olarak bir savunma için de…
BAŞKAN
- Bu birleşimin herhangi bir yerinde size söz verebilirim. Bakın, bu benim
hakkım ama konuyu buraya getirmek istemiyorum, sadece söz talebinizin içeriğini
netleştirmek istiyorum.
MERAL
DANIŞ BEŞTAŞ (Adana) – Ben biraz önce… 
BAŞKAN
- Diyorum ki size, eğer konuşmacının PKK karşıtlığı, terör karşıtlığı…
ERTUĞRUL
KÜRKCÜ (İzmir)- Allah Allah ya!
BAŞKAN
- …konuşması üzerine bir açıklama yapacaksanız bu konuda söz size düşmez diye
tahmin ediyorum.
MERAL
DANIŞ BEŞTAŞ (Adana) – Sayın Başkan, tamam, açıklayayım müsaade ederseniz.
BAŞKAN
– Buyurun, bir dakika, uzatmayacağım yalnız. 
III.- AÇIKLAMALAR (Devam)
28.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın sataşma nedeniyle
yaptığı konuşmasındaki bazı ifadelerine ilişkin açıklaması
MERAL
DANIŞ BEŞTAŞ (Adana) - Şu anda, siz, gerçekten Meclis Başkan Vekili olarak
bence yanlış bir…
BAŞKAN
– Bana cevap vermeyin, açıklamanızı yapın.
MERAL
DANIŞ BEŞTAŞ (Adana) - Hayır, hayır, ben vermek zorundayım çünkü siz benimle
tartışıyorsunuz.
BAŞKAN
- O zaman bir dakika içinde tamamlayın konuşmanızı.
ERTUĞRUL
KÜRKCÜ (İzmir)- Ne oluyoruz, burası yatılı okul mu ya!
MERAL
DANIŞ BEŞTAŞ (Adana) - Siz beninle tartışıyorsunuz.
BAŞKAN
– “Bir dakika” diyorum.
Buyurun.
MERAL
DANIŞ BEŞTAŞ (Adana) - Sayın Başkan, öncelikle sizi görevinizi yapmaya davet
ediyorum ilk söz olarak. Hiçbir grup başkan vekiliyle tartışmadan sadece HDP
Grubuyla bu polemiğe girmenizi kesinlikle kabul edilemez bulduğumuzu ifade
etmek istiyorum.
BAŞKAN
– Tamam, peki.
MERAL
DANIŞ BEŞTAŞ (Adana) - Siz orada bir vatandaş olarak oturmuyorsunuz, orada bu
Meclisi temsil eden tarafsız bir şahsiyet olarak… Biz saygıda kusur ettiğimiz
an, tabii ki kuralları ihlal ettiğimizde müdahale edin. Ama biz görevimizi
yaparken ayrımcı bir tutum takınmanızı ve orada grup başkan vekili gibi
konuşmanızı, bu tutumu kesinlikle reddediyoruz ve bunu kabul etmeyeceğimizi de
söylüyorum. 
Ben
sözü aslında konuşmacının yanlış bir bilgilendirme yapması üzerine, sırf
uzamasın diye sataşmadan söz almadan yerimden istemiştim, zabıtlara geçsin
diye. 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) - Afrin’e yönelik yapılan açıklamalar kesinlikle
spekülasyon ve konuyu karartmaya dönüktür, esas ayrıdır…
BAŞKAN
– Teşekkür ederim.
MERAL
DANIŞ BEŞTAŞ (Adana) - Daha sözüm bitmedi sanırım. Bir dakikam bitti mi?
BAŞKAN
– Doldu.
MERAL
DANIŞ BEŞTAŞ (Adana) - Dolduysa bilahare tekrar açıklarız, tamam.
BAŞKAN
– Tamam. 
Bir
de 69/2’yi okumanızı öneriyorum size.
MERAL
DANIŞ BEŞTAŞ (Adana) - Ben gayet iyi okudum Sayın Başkan, gayet iyi okudum.
BAŞKAN
– Yani bu konuda benim takdir yetkim var.
MERAL
DANIŞ BEŞTAŞ (Adana) - Gayet iyi biliyorum.
BAŞKAN
– Saygılı davranmanızı rica edeyim.
BEHÇET
YILDIRIM (Adıyaman) – Sayın Başkan…
BAŞKAN
- Sayın Akçay, bir dakika siz de lütfen.
29.- Manisa Milletvekili Erkan Akçay’ın,
Adıyaman Milletvekili Behçet Yıldırım’ın 533 sıra sayılı Kanun Tasarısı’nın
35’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Kürsüde
“Kürt halk önderi Abdullah Öcalan’ın dediği…” diyerek ifade edilen sözler,
kanlı terör örgütü PKK ve elebaşının sözcülüğünü yapmaktır. “Kürt’e karşı kirli
ittifak” ifadeleri yerine… Asıl Kürt’e karşı ittifak, Türkiye düşmanlarıyla
kurdukları, PKK’yla, ABD’yle, FETÖ’yle kurulan ittifaktır. PKK ve sözcüleri
ırkçılığın ve Kürt düşmanlığının âlâsını yapmaktadırlar. Kürt düşmanı PKK’dır.
Türkiye Cumhuriyeti, milletimizi ve Kürtlerimizi PKK’nın tasallutuna karşı
korumak üzere mücadele vermektedir. PKK’nın elinde on binlerce Kürt’ün ve aziz
milletimizin kanı vardır ve PKK, bu kanlı, fanatik ideolojisi için Kürt’ün
canını alır.
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkanım. 
BAŞKAN
– Bir dakika demiştim Sayın Akçay, daha sonra devam edin isterseniz. 
ERKAN
AKÇAY (Manisa) – Ama bir cümle…
BAŞKAN
– Buyurun, siz söyleyin. 
ERKAN
AKÇAY (Manisa) – Ama istirham ediyorum Sayın Başkan, zaman zaman veriliyor. 
BAŞKAN
– Sayın Akçay, haklısınız ama şimdi Sayın Meral Danış Beştaş’a bir dakika söz
verdim aynı konuyla ilgili, lütfen siz de buna riayet ederseniz… Daha sonra -konuşmada-
size söz veririm. 
MERAL
DANIŞ BEŞTAŞ (Adana) – Sayın Başkan…
BAŞKAN
– Efendim?
ERKAN
AKÇAY (Manisa) – Pardon, müsaadenizle.
PKK,
kanlı ideolojisi için Kürt’ün canını alır, bizler, hepimiz, Türk milleti,
Türkiye Cumhuriyeti, askeriyle, polisiyle birlikte…
ÖZGÜR
ÖZEL (Manisa) – Sayın Başkan, grup başkan vekilini niye bir dakikayla
sınırlıyorsunuz? Rahat rahat konuşacağız tabii ki. 
ERKAN
AKÇAY (Manisa) – Bir sus ya, müsaade et, sözümü tamamlayayım ya!
BAŞKAN
– Sayın Özel, lütfen dinler misiniz beni. 
ÖZGÜR
ÖZEL (Manisa) – Hayır, ben onun için demedim ki.
BAŞKAN
– Sayın Özel, ben idare ediyorum, lütfen müdahale etmeyin. 
ÖZGÜR
ÖZEL (Manisa) – Peki, siz bilirsiniz. 
BAŞKAN
– Sayın Danış Beştaş’a bir dakika söz verdim, arkasından Sayın Akçay’a da bir
dakika söz veriyorum. 
MAHMUT
TANAL (İstanbul) – Ses gelmediği için, sesi duymak için söyledi Sayın Başkan. 
ERKAN
AKÇAY (Manisa) – Ya, bu kadar mı zor Sayın Başkan? Mikrofonu açsaydınız bunlar
yaşanmayacaktı. Neyse… 
ÖZGÜR
ÖZEL (Manisa) – Duyamadık Erkan Bey. 
ERKAN
AKÇAY (Manisa) – Ben bağıra bağıra konuşuyorum. 
ÖZGÜR
ÖZEL (Manisa) – Buyurun Erkan Bey. 
BAŞKAN
– Bitti mi Sayın Akçay?
ERKAN
AKÇAY (Manisa) – Sayın Başkan, sözümü tekrarlıyorum: PKK, kanlı ideolojisi için
Kürtlerin canını alırken aziz milletimiz, hepimiz, askerimiz, polisimiz ve
Türkiye Cumhuriyeti canını verir, canımızı veriyoruz ve canımızı emanet ederiz.
(MHP ve AK PARTİ sıralarından alkışlar)
BAŞKAN
– Teşekkür ederim Sayın Akçay. 
Sayın
Danış Beştaş…
MERAL
DANIŞ BEŞTAŞ (Adana) – Sayın Başkan, Sayın Akçay konuşmasında bizim kirli, cani
yani şu anda kelimeyi tam hatırlamıyorum da… Sözcülüğünü yaptığımızı söyledi. 
BAŞKAN
– Sizinle ilgili bir şey söylemedi Sayın Akçay. 
MERAL
DANIŞ BEŞTAŞ (Adana) – Hatibimize söyledi, bize söyledi.
BAŞKAN
– PKK’yla ilgili söyledi.
MERAL
DANIŞ BEŞTAŞ (Adana) – Hayır, bizim sözcülüğünü yaptığımızı söyledi. 
BAŞKAN
– Sayın Akçay, öyle mi söylediniz?
MERAL
DANIŞ BEŞTAŞ (Adana) – Hayır, öyle söyledi. 
ERKAN
AKÇAY (Manisa) – Evet efendim, öyle söyledim. 
BAŞKAN
– Buyurun o zaman, iki dakika. 
VI.- SATAŞMALARA İLİŞKİN KONUŞMALAR (Devam)
5.- Adana Milletvekili Meral Danış
Beştaş’ın, Manisa Milletvekili Erkan Akçay’ın yaptığı açıklaması sırasında
Halkların Demokratik Partisine sataşması nedeniyle konuşması
MERAL
DANIŞ BEŞTAŞ (Adana) – Teşekkür ederim Sayın Başkan.
Sayın
Akçay, biz hiç kimsenin, farklılıkların sözcülüğünü yapma noktasında kimseden
icazet almıyoruz, kimin sözcülüğünü yapacağımızı gayet iyi biliyoruz. Biz 6,5
milyon oy almış, 20 milyon nüfusu temsil eden bir siyasi partinin
temsilcileriyiz.
KAMİL
AYDIN (Erzurum) – Geç onları, geç. Sizin kimseyi temsil ettiğiniz yok.
MERAL
DANIŞ BEŞTAŞ (Devamla) – Ve burada konuşurken hiç kimseye şirin görünmek,
politikaları desteklemek gibi bir kaygımız da tabii ki yoktur. Biz,
seçmenlerimizin şu anda Hükûmetin politikalarının Kürt karşıtlığı olduğu noktasındaki
duygularını, hassasiyetlerini yaşıyoruz. 
Daha
dün, Sayın Erdoğan kurt işareti yaptı, Kürtlere karşı kurt postuna büründü.
AHMET
UZER (Gaziantep) – Korktunuz mu? Korktunuz mu?
MERAL
DANIŞ BEŞTAŞ (Devamla) – Ve dün Sayın Mahir Ünal dedi ki: “Efendim, Rabia
işareti yaparken o kurt gibi görünmüş.” El insaf! Milyonlarca insan izledi, biz
gördük yani. Lütfen Başbakanın, Cumhurbaşkanının, Hükûmet yetkililerinin
açıklamalarına gerçekten bakın. Bizim sözcülüğümüzü yaptığımız mesele
demokrasidir, insan haklarıdır, savaş karşıtlığıdır, barış yanlılığıdır.
TAHİR
ÖZTÜRK (Elâzığ) – Ne demokrasisi? Yalan! Yalan! 
MERAL
DANIŞ BEŞTAŞ (Devamla) – Gelin, barışın en yüce değer olduğunu hep birlikte
burada tartışalım. Biz burada çocukların ölümüne karşıyız. 
ŞİRİN
ÜNAL (İstanbul) – Bir tane çocuk ölmedi, yalan söylüyorsun.
MERAL
DANIŞ BEŞTAŞ (Devamla) – Biz burada Orta Doğu’nun kan gölüne dönüşmesine
karşıyız; biz burada bir arada eşitçe, özgürce yaşayan küçücük, Hatay’ın yarısı
gibi bir ilçeye bu kadar bomba yağdırılmasına karşıyız. 400 binlik nüfusa on
binlerce JÖH, PÖH, Özel Harekât timi, bir de ÖSO çetesi gönderildi. 
ŞİRİN
ÜNAL (İstanbul) – Bir de PKK’yı kınayın.
MERAL
DANIŞ BEŞTAŞ (Devamla) – Bunu görmeyenlere biz ne anlatabiliriz ki? Biz burada
insanlıktan ve insanlık değerlerinden yanayız. İnsanlık mücadelesinin
kesinlikle tartışılmaz olduğunu görüyoruz ve teşekkür ediyoruz. (HDP
sıralarından alkışlar)
YILMAZ
TUNÇ (Bartın) – PKK’ya çete demiyorsun da ÖSO’ya diyorsun.
MEHMET
NACİ BOSTANCI (Amasya) – Sayın Başkanım…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Başkanım, zabıtlara geçsin diye söylüyorum.
Herkes her şeyi söyleyebilir ama halkımız kim, neyi, niye söylüyor, çok iyi
takdir ediyor. 
ERTUĞRUL
KÜRKCÜ (İzmir) – Aynı fikirdeyiz.
MEHMET
NACİ BOSTANCI (Amasya) – Kim, kime şirin gözükmeye çalışıyor? Demokrasiye saygı
gösterenlerin elbette şirin görüneceği kesimler vardır. Bu, doğrudan doğruya
halkın kendisidir. Halktan güç alarak burada var olanlar buna dikkat
etmelidirler.
YILMAZ
TUNÇ (Bartın) - PKK’ya hiç “çete” dediğinizi görmedim sizin. 
MEHMET
NACİ BOSTANCI (Amasya) – Diğer yandan, ÖSO’ya “çete” diyen bir akıl asıl çeteyi
ıskalıyor, terör örgütünü ıskalıyor, vahşetin ve zulmün sahiplerini ıskalıyor,
efendilerine hizmet edenleri ıskalıyor. 
ERTUĞRUL
KÜRKCÜ (İzmir) – ÖSO’nun bir çete olduğu apaçık bir gerçek.
MERAL
DANIŞ BEŞTAŞ (Adana) - Biz söylemiyoruz, dünya söylüyor, dünya.
MEHMET
NACİ BOSTANCI (Amasya) – ÖSO -“demokrasi, barış, özgürlük” deniyor ya- oradaki
Suriye halkının temsilcisidir. Ama, tabii, böyle bakarsanız, aklınızı bir yere
yaslandırarak oradan değerlendirme yaparsanız dünyanın gerçekliği size böyle
tahrip edilmiş şekilde görünür.
Saygılarımla.
(AK PARTİ sıralarından alkışlar)
BAŞKAN
– Teşekkür ederim.
ERKAN
AKÇAY (Manisa) – Sayın Başkan…
BAŞKAN
– Sayın Akçay…
ERKAN
AKÇAY (Manisa) – Sayın Başkan, yine kürsüde PKK elebaşı Öcalan’ın sözlerine
atıf yaparak, bunları referans vererek konuşmak tamamen PKK terör örgütünün
sözcülüğünü yapmak demektir veya o doğrultuda görüşler ifade etmektir, bir.
İkincisi:
Amerika Birleşik Devletleri’nin açık açık söylediği 5 bin tır silah, mühimmat
-buradan tırları peş peşe sıralasak Ankara’dan Sivrihisar’ı geçer- bu kadar
silah kime karşı kullanılıyor, niçin kullanılıyor? Bunlar hiç sorulmuyor mu,
bunlar bilinmiyor mu? Bunun emperyalizmin bir oyunu olduğu, Türkiye’yi ve
bölgeyi kan gölüne dönüştürmek için, insanları birbirine düşürmek için, bölüp
parçalamak, emperyalist emellerle yıkmak için olduğu belli değil mi? Hatay’a
düşen, atılan bombalar, Kilis’e atılan bombalar, füzeler veya diğer birtakım
patlayıcılar neden atılıyor? Bunları göz ardı edemeyiz.
Teşekkür
ediyorum Sayın Başkanım. (MHP sıralarından alkışlar)
BAŞKAN
– Ben de teşekkür ederim.
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Danış Beştaş…
MERAL
DANIŞ BEŞTAŞ (Adana) – Sayın Başkan, biz bu görüşlerin, dünyaya meydan
okumaların nasıl değiştiğini çok yakın görüyoruz. Daha iki yıl öncesine kadar
Rusya’ya yönelik olumlu bir söz “vatan hainliği” demekti. Dört yıl önce İsrail
hakkında bir söz söylemek olanaksızdı. Bizim eş genel başkanımızın Rusya’ya
ziyareti sonrası “hain” manşetleri atılmıştı. Şimdi ABD’ye bunu söyleyenler
yarın öbür gün en büyük müttefik olarak kol kola gezecektir, siyaset böyle bir
şeydir ama bu iktidar döneminde daha da fazla değişkenlik arz eder bir yapıya
sahip. Bu nedenle bizim ayaklarımız yere basıyor. Uluslararası dünyayı terörist
ilan etmek, bütün Avrupa kurumlarını bu kadar dışlamak mümkün değil. Yani biz
Türkiye'de yurttaşın da Hükûmetin de ve bütün partilerin de gerçeklerle temas
etmesi gerektiğine inanıyoruz.
BAŞKAN
– Teşekkür ederim.
MERAL
DANIŞ BEŞTAŞ (Adana) – Son olarak ÖSO’ya ilişkin şunu söyleyeyim: ÖSO ve
bileşenleri –tarihten bir bilgi- daha geçen sene bir Türk bir de Kürt iki
askeri diri diri yakmıştı, bunu hatırlatmak istiyoruz ve o zaman bu kabul
edilmişti. Şimdi ÖSO’yu yere göğe sığdıramayanlar, yarın bunun aksini
söyleyecekler. 
BAŞKAN
– Teşekkür ederim.
MERAL
DANIŞ BEŞTAŞ (Adana) - O silahlar da bildiğimiz kadarıyla IŞİD’e karşı
kullanılmak üzere gönderiliyor… 
BAŞKAN
– Sayın Danış Beştaş, tamamlar mısınız lütfen.
MERAL
DANIŞ BEŞTAŞ (Adana) - …ve IŞİD, dünyanın çete ilan ettiği bir örgüttür, bir
yapıdır. 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı (1/914)
ile Plan ve Bütçe Komisyonu Raporu (S. Sayısı: 533) (Devam)
BAŞKAN
– Aynı mahiyetteki önergeler üzerinde şimdi de İzmir Milletvekili Sayın
Zekeriya Temizel konuşacak. 
Buyurun
Sayın Temizel. (CHP sıralarından alkışlar)
ZEKERİYA
TEMİZEL (İzmir) – Teşekkür ederim Sayın Başkan.
Sayın
Başkan, değerli milletvekilleri; 533 sıra sayılı Kanun Tasarısı’nın 35’inci
maddesi üzerinde Cumhuriyet Halk Partisinin verdiği önerge üstüne konuşacağım.
Keşke bu madde olmasaydı da bu önerge üstüne konuşmasaydım. Bu konuşmayı
yapmamak için gereken çabayı göstermediğimi burada hiç kimse iddia edemez. 
Değerli
milletvekilleri, aslında burada konuştuğumuz konu direkt olarak sizin
yetkinizin bir gasbıdır, size ait olan bir yetkinin sizin elinizden
alınmasıdır. Hatırlayacaksınız daha iki ay önce, 6/12/2017 tarihinde 7063
sayılı Kanun’la yine bu Mecliste profesyonel futbolculardan kesilen vergilerin
düşük oranlı olarak 2019’a kadar devam ettirilmesi konusunda bir madde kabul
etmiştik. “Vergide hakkaniyet, adalet” diye çırpınıldı burada. Yani milyonlarca
dolar transfer ücreti olan futbolculardan sadece yüzde 15, bir aşağı ligde
yüzde 10, en alt ligde yüzde 5 vergi kesintisinin adalete aykırı olduğunu
söylemeye çalıştık. Zaten süresi bitecek ama bunu üretmenin bir anlamı yok
dedik. Biz o kanunu tartışırken medyada, gazetelerde “Transfer tarihinin en
büyük transfer harcamaları” diye haberler çıkıyor idi. Onlarla ilgili olarak,
örneğin -isimlere özellikle dikkatinizi çekerim- Belhanda’ya 8 milyon avro,
Ndiaye'ye 7 milyon avro, Maicon’a 7 milyon avro, Fernandao’ya 5 milyon 250 bin
avro; sayarsam bütün süremi alırım. Milyonlarca avro ödeme yapılan bu insanlar
dünyanın hiçbir tarafında Türkiye’de olduğu kadar az vergi ödemiyorlar idi. 8
milyon avro transfer ücreti olan bir futbolcu, İtalya’da ödese bunun neredeyse
yüzde 48’ine yakın vergi öder, başka bir ülkede olsa, Almanya’da olsa yaklaşık
yüzde 52’ye yakın vergi öder. 
Bunu uzatamayız dedik ama uzatıldı fakat bugün
çıkarttığınız madde yani 35’inci madde, bu maddeye maalesef rahmet okutturacak
bir madde oldu. 
Ne yapıyorsunuz biliyor musunuz değerli arkadaşlar?
Şimdi, bu kişilerden kestiğimiz o küçük kısıntılı vergiler var ya, bunları, bu
insanların kulüplerine iade ediyorsunuz. Düşünün, aldığınız bir vergiyi futbol
kulübü ya da futbol kulübünün sahibi olan anonim şirkete iade ediyorsunuz. Bu,
vergicilik tarihinde görülen bir olay değil. Niye iade ediyorsunuz?
Gerekçesinde yazıyor: “Amatör spor branşlarını desteklemek için.”
Değerli
arkadaşlar, bunun yöntemi gayet nettir. Bütçe hakkı gereği olarak bu vergileri
alırsınız, Spor Bakanlığının hesabına aktarırsınız, ne şekilde kullanacağını
belirtirsiniz, sadece kendi kulüplerinin amatör branşlarına değil Türkiye’nin
bütün amatör branşlarına eşit ve adaletli bir şekilde dağıtılmasını sağlarsınız,
bunun yöntemi budur. Yoksa oturup da milyonlarca -47 milyon avro- transfer
ücreti ödeyen bir kulüpten kestiğiniz bütün kesintilerin tamamını o kulübe
verip bir de üstelik yazdığınız maddeyle 30 bin lira, 40 bin lira -30 bin lira
en fazlası- 30’ar bin lira ücret ödettirmezsiniz bu insanlara. Böyle adalet
olmaz. 
Bizim
hukukumuzda bütçede ademitahsis ilkesi uygulanır, ademitahsis ilkesi. Nedir
ademitahsis ilkesi? Bütün gelirler devletin bütün giderleri içindir. Yani
hiçbir geliri -mali tevzinle ilgili istisnalar hariç- hiçbir şekilde bir gidere
ayıramazsınız, olmaz öyle şey. Bütün gelirleri toplarsınız, devletin
gereksinimleri çerçevesinde sıralarsınız onların hepsini -bu Meclisin
görevidir, Anayasa’nın 2’nci maddesi bu adaleti içerir zaten- bu çerçeve
içerisinde de paranız artıyorsa bunun dağıtımını yaparsınız. Bunları bu
kulüplere dağıttığınız andan itibaren Anayasa’nın 3 maddesini birden ihlal
ediyorsunuz; 106, 87 ve 2. Anayasa’nın 3 maddesine aykırı olarak, ademitahsis
ilkesini çiğneyerek ve zaten yapılmaması gereken bir adaletsizliği bütün mali
sistemi bozarak 5018’de çok net olarak yazmasına karşın… 5018 sayılı Kanun bizim
mali kanunumuz, temel maliyeyi düzenleyen kanunumuz bu ödemelerin kesinlikle
herhangi bir amaç için kullanılmayacağını çok net olarak yazar.
(Mikrofon
otomatik cihaz tarafından kapatıldı)
LEVENT
GÖK (Ankara) – Bir dakika daha verin Sayın Başkan.
BAŞKAN
– Sayın Temizel…
ZEKERİYA
TEMİZEL (Devamla) - Bunu yapamazsınız.
BAŞKAN
– Sayın Temizel, teşekkür ederim.
ZEKERİYA
TEMİZEL (Devamla) - “Yaparsak ne olur?” diyeceksiniz. Yaparsanız devlet
sistemini zedelersiniz, devlet sistemini ve mali sistemi zedelersiniz.
BAŞKAN
– Sayın Temizel…
ÖZGÜR
ÖZEL (Manisa) - Bu kadar önemli bir konuda bir dakika Sayın Bakana süre verin
efendim, ne olur yani?
MEHMET
NACİ BOSTANCI (Amasya) – Sayın Başkanım, bir dakika ek süre verin.
ZEKERİYA
TEMİZEL (Devamla) - Teşekkür ederim Sayın Başkan.
BAŞKAN
– Teşekkür ederim ben de.
ZEKERİYA
TEMİZEL (Devamla) - Yani ek süre vermenizin de pek fazla bir anlamı yok.
BAŞKAN
– Talep etseydiniz verirdim.
ZEKERİYA
TEMİZEL (Devamla) - Çünkü bu, iki dakikada konuşulacak bir olay falan değil.
Yapacak herhangi bir şeyimiz maalesef yok ama herkesin vicdanına tevdi
ediyorum. (CHP sıralarından alkışlar) 
BAŞKAN
– Teşekkür ederim.
Talep
etseydiniz süre verirdim size.
ÖZGÜR
ÖZEL (Manisa) – Karar yeter sayısı istiyoruz.
BAŞKAN
– Aynı mahiyetteki önergeleri oylarınıza sunacağım ve karar yeter sayısı
arayacağım.
Önergeleri
kabul edenler… Kabul etmeyenler... Karar yeter sayısı yoktur.
Birleşime
on dakika ara veriyorum.
Kapanma Saati: 17.17
BEŞİNCİ OTURUM
Açılma Saati: 17.31
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
----- 0 -----
BAŞKAN
– Türkiye Büyük Millet Meclisinin 72’nci Birleşiminin Beşinci Oturumunu
açıyorum. 
533
sıra sayılı Kanun Tasarısı’nın 35’inci maddesi üzerinde verilen aynı
mahiyetteki önergelerin oylamasında karar yeter sayısı bulunamamıştı.
Şimdi
önergeleri tekrar oylarınıza sunacağım ve karar yeter sayısı arayacağım.
Önergeleri
kabul edenler... Kabul etmeyenler... 
Kâtip
üyeler arasında anlaşmazlık olduğundan elektronik cihazla oylama yapacağız.
Oylama
için iki dakika süre veriyorum ve süreyi başlatıyorum. 
(Elektronik
cihazla oylama yapıldı) 
BAŞKAN
– Önergeler kabul edilmemiştir, karar yeter sayısı vardır. 
533
sıra sayılı Kanun Tasarısı’nın görüşmelerine devam ediyoruz. 
Komisyon
yerinde. 
Hükûmet
yerinde. 
35’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Sayın
milletvekilleri, 36’ncı maddede iki adet önerge vardır, aykırılık sırasına göre
işleme alacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 36’ncı maddesinin aşağıdaki şekilde
değiştirilmesini arz ve teklif ederiz. 
 Meral Danış Beştaş Behçet
Yıldırım Mahmut Toğrul
 Adana Adıyaman Gaziantep
 Müslüm Doğan Mehmet Ali Aslan 
 İzmir Batman
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet? 
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkanım. 
BAŞKAN
– Önerge üzerinde Adana Milletvekili Sayın Meral Danış Beştaş konuşacaklar. 
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Teşekkür ederim Sayın Başkan.
Evet,
yani burada İç Tüzük gereğince aslında milletvekillerinin aralıksız takip etmesi
gereken bir yasama faaliyeti yürütüyoruz ama maalesef karar yeter sayısı
bulunamadığı için her seferinde hem zaman kaybı hem de emek kaybı yaşıyoruz. 
Dün
burada çok da doğru bulmadığımız, gerçekten talihsiz tartışmalar yaşandı.
Meclisin yönetimine dair şüphesiz hepimiz belirli bir belgeyle, bir İç Tüzük’le
bağlıyız ve bu İç Tüzük’e uyma konusunda aynı zamanda teamüllerin olduğunu da
ifade etmek istiyoruz. Bu teamüller, yeri geldiğinde birilerinin lehine, bir
grubun lehine, yeri geldiğinde başka bir grubun lehine uygulanamaz; teamüller,
yasalar, tüzükler ve yönetmelikler yani yasal olarak kabul edebileceğimiz her
şey -ve sözlü teamüller aynı zamanda- bir konsensüs gerektirir. Ama -yani bunu
şahsileştirmiyoruz asla- Meclis başkan vekili kim olursa olsun -gerek bizim
partimizin başkan vekili, gerek iktidarın gerekse diğerlerinin olsun- bu konuda
Anayasa ve Tüzük’e göre tarafsızlığını korumak zorundadır. 
Hiç
doğru bulmadığım bir tartışmanın içinde kendimi buldum ve sözüm gerçekten
kesildi. Meclis başkan vekilleri burada bir partiyi temsil etmezler, vatandaş
olarak da konuşmazlar. Vatandaş, bu koltuğa çıkıp oturamaz. Vatandaş olarak
görüşlerimizi dışarıda söyleyebiliriz ama bir Meclis başkan vekili bize, Grup
Başkan Vekili sıfatıyla bana, tabii ki partime “Lütfen Hükûmete güvenin. Lütfen
medyaya güvenin. Lütfen devletinize güvenin. Lütfen bilgi kaynaklarınızı
kontrol edin. Siz önce ölen askerlerin hesabını verin.” şeklinde bir açıklama
yapıyorsa açıkçası bu en büyük İç Tüzük ihlalidir. 
BAŞKAN
– Sayın Danış Beştaş, bir önerge üzerinde söz aldınız. 66’ncı maddeye göre sizi
İç Tüzük’e uymaya ve konudan ayrılmamaya davet ediyorum. Bu, size ilk
ihtarımdır. 
Buyurun,
devam edin. 
MERAL
DANIŞ BEŞTAŞ (Devamla) – Bu konuda biz basına olan güvenin hangi aşamada
olduğunu biliyoruz. Biz, A Haber, CNN, NTV ya da CNN International izleme
konusunda özgürlüğe sahibiz. Bilgi kaynaklarını herkes kendisine göre tayin
eder. Biz farklı düşüncedeyiz ki farklı bir partide siyaset yapıyoruz. Eğer 4
parti, bütün memleket meselelerinde ve uluslararası meselelerde aynı kanaatte
olsaydı zaten aynı parti çatısı altında biz siyaset yapmış olurduk. Bizim
görüşlerimiz tabii ki iktidar partisiyle ayrı olabilir, ana muhalefetle de ayrı
olabilir. Bu nedenle, biz Hükûmete güvenmek zorunda değiliz; biz her işleme,
her karara imza atmak zorunda değiliz. Biz burada basın-yayın organları
vasıtasıyla bilgi kaynaklarımızı da kendimize göre yürütmek zorunda kalırız. 
BAŞKAN
– Sayın Danış Beştaş, sözünüzü kesiyorum İç Tüzük 66’ncı maddeye göre. Burada
İç Tüzük’e ve teamüllere göre hareket etmek zorundayız. Size ikinci davette
bulunuyorum, lütfen konudan ayrılmayınız ve İç Tüzük’e uyunuz. 
MERAL
DANIŞ BEŞTAŞ (Devamla) – Ben süremi dolduracağım Sayın Başkan.
BAŞKAN
– İç Tüzük’e uygun davrandığım için bunları söylüyorum. İkinci davetimi lütfen
dikkate alınız.
MERAL
DANIŞ BEŞTAŞ (Devamla) – Biz burada barışı savunurken Meclis başkan vekilinin
savaş yanlısı tutumunu kabul etmek zorunda değiliz. Biz uluslararası basın ve
yayın organlarından beslenebiliriz. Eğer içerideki basın yayın organları
tümüyle yalan üzerine bir politika ve tek partinin gündemini Türkiye'nin
gündemi hâline getiriyorsa bizim görevimiz de halkın gündemini buraya
taşımaktır. Bizim önümüze gelen torba kanunlarda görüşlerimizi hem komisyonda
hem Genel Kurul aşamasında ayrıntılı bir şekilde veriyoruz hem de sayımızın bu
kadar azalmasına rağmen bunu gerçekten azami düzeyde bir gayretle yapmaya
çalışıyoruz ve biz bu Mecliste de dışarıda da herkese eşit uzaklıkta olan bir
yönetim tasvip ediyoruz. Biz ne vatandaşlar arasında ne Meclis grupları
arasında ne vekiller arasında bir ayrımın kesinlikle malzemesi olmayı, süjesi
olmayı kabul etmiyoruz. İç Tüzük’e hep birlikte uyalım ama teamülleri ya da
aleyhe uygulamaları sadece bir parti grubuna karşı uygulamaya kalkarsanız, biz
de bunu kabul etmeyiz tabii ki.
Teşekkür
ediyorum. (HDP sıralarından alkışlar) 
BAŞKAN
– Sayın Danış Beştaş, yaptığım iki davete uygun olarak… Süre de doldu. Sizi
konuşmaktan menedecektim 66’nın ikinci bendine göre ama süreniz doldu. Bundan
sonra dikkat ederseniz memnun olurum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
IV.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ayşe
Nur Bahçekapılı’nın, grup başkan vekillerinin söz taleplerine veya herhangi bir
konudaki taleplerine karşı son derece hassas davrandığına ama hiçbir grup
başkan vekilinin İç Tüzük’ten kaynaklanan özel bir hakkı ve yetkisi olmadığına
ilişkin konuşması
BAŞKAN
– Diğer önergeyi okutacağım, yalnız okutmadan önce şu bilgiyi de açıklamak
istiyorum: Ben geçmişte grup başkan vekilliği yaptım. Bu konuda grup başkan
vekillerinin davranışlarına, söz taleplerine veya herhangi bir konudaki
taleplerine son derece hassasiyetli davranıyorum. Bundan sonra da davranmaya
özen göstereceğim ama hiçbir grup başkan vekilinin Tüzük’ten kaynaklanan özel
bir hakkı ve yetkisi yok. Milletvekillerine ne uygulanırsa İç Tüzük’te onlara
da, grup başkan vekillerine de aynı hükümlerin uygulanacağı son derece açık ve
nettir. Ama özen göstereceğimi tekrar bilginize sunmak isterim.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı (1/914)
ile Plan ve Bütçe Komisyonu Raporu (S. Sayısı: 533) (Devam)
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 533 sıra sayılı Vergi Kanunları ile
Bazı Kanun ve Kanun Hükmünde Kararnamelerde Değişiklik Yapılması Hakkında Kanun
Tasarısı”nın 36’ncı maddesinin aşağıdaki şekilde değiştirilmesini arz ve teklif
ederiz.
 Zekeriya
Temizel  Kadim Durmaz  Erkan Aydın
 İzmir Tokat Bursa
 Bihlun
Tamaylıgil Bülent Kuşoğlu Musa Çam
 İstanbul
 Ankara İzmir
MADDE
36- 29/5/1986 tarihli ve 3294 sayılı Sosyal Yardımlaşma ve Dayanışmayı Teşvik
Kanununun 4 üncü maddesinin son fıkrası aşağıdaki şekilde değiştirilmiştir.
"Engelli
ve Yaşlı Hizmetleri Genel Müdürlüğü tarafından engellilere ve yaşlılara yönelik
olarak hazırlanan veya hazırlatılan projeler ile yapım ve kiralama işleri ve
anılan Genel Müdürlüğün bu konudaki faaliyetlerine yönelik olarak kullanılmak
üzere, bu maddede sayılan gelirlerin %5'e kadarı Sosyal Yardımlaşma ve
Dayanışmayı Teşvik Fonu Kurulu kararıyla Aile ve Sosyal Politikalar Bakanlığı
emrine tahsis edilir. Bu amaçla tahsis edilen kaynak Sosyal Yardımlaşma ve
Dayanışmayı Teşvik Fonu Kurulunun onaylayacağı projeler için kullanılabilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz.
BAŞKAN
– Önerge üzerinde Bursa Milletvekili Sayın Erkan Aydın konuşacaklar.
Buyurun
Sayın Aydın. (CHP sıralarından alkışlar) 
ERKAN
AYDIN (Bursa) – Teşekkür ederim Sayın Başkan.
Değerli
milletvekilleri, hepinizi saygı ve sevgiyle selamlıyorum. 
533
sıra sayılı Kanun Tasarısı’nın 36’ncı maddesi üzerinde verdiğimiz önerge için
söz almış bulunmaktayım. Baştan söyleyeyim, önergemiz ve madde engelli ve
yaşlılarla ilgili, ben de onunla ilgili konuşacağım. 
Şimdi
engelliler deyince, dün 76 yaşında hayatını kaybeden, kendisi de engelli olan
İngiliz fizikçi Stephen Hawking’in şu sözüyle başlamak istiyorum: “Yaşam ne
kadar kötü gözükürse gözüksün her zaman başarılı olacak bir yol vardır. Hayat
varsa umut da vardır.” Değerli bilim adamının sözlerini hatırlatarak insan
umudunu korumalı diyorum. Ancak iktidarın getirdiği şu günümüzde maalesef pek
de fazla umut kalmadı diyorum.
Görüşmekte
olduğumuz yasa, Engelli ve Yaşlı Hizmetleri Genel Müdürlüğü tarafından
engellilere ve yaşlılara yönelik hazırlanan projelerde “yapım ve kiralama”
işleri diye iki tane kelime ekliyor. Şimdi, bu yapım ve kiralama işlerine de
yüzde 5 fon aktarılır, sosyal yardımlaşmayla ilgili kullanılır diyor. 
Bakıyoruz
şimdi, hangi yapım işleri, hangi kiralama? Bu yapım ve kiralama işleri kime
verilecek, hangi koşullarda verilecek? Buradan kim, ne kadar rant sağlayacak ya
da ne kadar gelir elde edecek? Ne maddede ne de fıkrada bunlarla ilgili
herhangi bir şey yok. Doğal olarak, on altı yıllık AKP iktidarının
uygulamalarından da akla ne geliyor: Yap-işlet-kırışalım modeli mi var acaba
burada? Çünkü ne zaman böyle bir muğlak ifade, muğlak kanunlara kelimeler
eklendiğinde altından yandaşa bir rant imkânı sağlandığı görülüyor. Yani bu
yüzde 5’lik kısımdan kimler yap-işlet-kırışalım modeliyle para alacak?
Nasıl
kuşkulanmayalım? Şimdi ülkenin geldiği duruma bir bakalım. Bir tane çocuk
çiftlik kuruyor Bursa İnegöl’de. Adı Mehmet Aydın, birçok yerde de “Tosun” diye
geçiyor. Adam yarım trilyon parayı alıyor, tokatlıyor, herkesin gözünün içine
baka baka kayboluyor. 
Ne
yapmış bu Tosun? “Çiftlik Bank” adı altında bir oyun kurmuş internette.
“Buradan hayvan alacaksın, inek alacaksın, tavuk alacaksın, parayı kıracaksın.”
diye de 80 bin kişiden para toplamış, 510 trilyon. 
Peki,
SPK burada ne demiş? 28/12/2017 tarihinde demiş ki: “Kardeşim, bu yasal değil.”
Suç duyurusunda bulunmuş yaklaşık dört ay önce. 
Peki,
ne olmuş? Ne olmuş biliyor musunuz, bu çiftliklerin açılışına Tarım ve Gıda
Bakanı telgraf yollamış “Yoğun işlerimden dolayı katılamıyorum. Yeni iş yeriniz
hayırlı uğurlu olsun.” demiş. Kaymakam katılmış, vali katılmış, müftü katılmış.
Adam da “Din, Allah, Kur’an, iman” demiş, 510 trilyonu iç etmiş. Buna rağmen
herhangi bir şey yapılmış mı? Hiçbir şey yapılmamış. Adam bundan üç ay önce
gitmiş Uruguay kimliğini de almış, orada da şu anda -haberlerde izlediğimize
göre- gününü gün ediyor. 
Tabii,
Türkiye sadece bunlarla mı sınırlı? Hepimiz hatırlıyoruz bir Sülün Osman vardı,
Banker Kastelli vardı, ondan sonra Jet Fadıl… Ki Jet Fadıl ekol oldu, adam üç
sefer geldi bir dolandırdı bir daha geldi, bir daha gitti, bir daha geldi. Hele
Sülün Osman, o daha da ekol, adam hapishanede “Alın Teriyle Yaşamak” diye
seminer bile verdi. Bildiğimiz tokatçı, alın teriyle nasıl tokatlandığının
dersini bile verdi.
Peki,
bunlar olurken, bu Çiftlik Bank, -bir tanesi de İnegöl’de- olurken ne yapmış
bizim Hükûmetimiz, yetkililer? Hiçbir şey yapmamış. Adam, hatta en son,
teşvikten yararlanmış. Konya Akşehir’de açacağı çiftlik için 700 bin liralık
bir çiftlik raporu götürmüş, yüzde 30 da hibe almış. Yani baktığınızda sadece
80 bin kişiyi değil, 80 milyon kişiyi dolandırmış. Çünkü o teşvik parası
hepimizin paraları; bunu yapmış. Dolayısıyla bu maddede getirilen ve yüzde 5’in
nereye gideceği belli olmayan yapım işlerinin, kiralama işlerinin nasıl olacağı
açıklanmadığı için bu maddenin aslında reddedilmesi gerekiyor. 
Evet,
engelliler ve yaşlılar bizim baş tacımız. Biz de hafta sonu yaptığımız
Cumhuriyet Halk Partisi Tüzük Kurultayı’nda tüzüğümüze engellilerle ilgili kota
koyarak da ne kadar değer verdiğimizi, baş tacı olduklarını gösterdik ama siz
buradaki bu muğlak ifadeleri buradan çıkartmazsanız sanırım bu Tosunlar gibi,
Sülün Osmanlar gibi, işte, Jet Fadıllar gibi vurgunlar daha fazla artacak. 
Bu
yüzde 5’lik yapım ve kiralama işlerinden kimin nemalanacağını da buradan az çok
fikir vermesi anlamında da bu Çiftlik Bankla kıyaslamış oldum. “Takdir
sizlerin.” diyorum, hepinize saygılar sunuyorum. 
BAŞKAN
– Teşekkür ederim Sayın Aydın. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
37’nci
maddede iki adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 37’nci maddesinin kanun tasarısından
çıkarılmasını arz ve teklif ederiz. 
 Meral Danış Beştaş Behçet
Yıldırım Mahmut Toğrul
 Adana Adıyaman Gaziantep
 Müslüm Doğan Mehmet
Ali Aslan Erol Dora
 İzmir Batman Mardin
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet? 
BAŞBAKAN
YARDIMCISI HAKAN ÇAVUŞOĞLU (Bursa) - Katılmıyoruz Sayın Başkanım. 
BAŞKAN
– Önerge üzerinde Mardin Milletvekili Sayın Erol Dora konuşacaklar. 
Buyurun
Sayın Dora. (HDP sıralarından alkışlar) 
EROL
DORA (Mardin) – Sayın Başkan, değerli milletvekilleri; Vergi Kanunları ile Bazı
Kanun ve Kanun Hükmünde Kararnamelerde Değişiklik Yapılması Hakkında Kanun
Tasarısı’nın 37’nci maddesi üzerinde Halkların Demokratik Partisi adına söz
aldım. Genel Kurulu saygıyla selamlıyorum.
Değerli
milletvekilleri, tasarının bu maddesinde Terörle Mücadele Kanunu’nda değişiklik
yapılmaktadır. Öncelikli olarak belirtmek isterim ki Terörle Mücadele Kanunu,
bir Olağanüstü Hâl Yasası olarak mevzuatımızda hâlen ısrarla devam
ettirilmektedir. Bu yasa, esasen devlet yönetimi konusunda güvenlikçi
yaklaşımların bir eseri olarak âdeta tüm toplumsal muhalefet üzerinde
Demokles’in kılıcı gibi sallanmaktadır. 
Değerli
milletvekilleri, Türkiye’nin hukuk düzenindeki güvenlikçi yaklaşımı kuşkusuz
1982 Anayasası’yla başlamamıştır ve sadece bu Anayasa’nın ürünü de değildir. Bu
bakış açısı, cumhuriyetin ilk yıllarından itibaren belirleyici bir yere
sahiptir ve bu yüzden de, o zamandan beri güvenliği esas alan, güvenlik adına
hak ve özgürlükleri sınırlayan, istisnai yolları ve yöntemleri âdeta
süreklileştiren düzenlemeler çok sıklıkla göze çarpmaktadır. Neredeyse tüm
politik sorunlarını güvenlikçi bakış açısıyla asayiş sorununa indirgeyen
Türkiye, uzun yıllar boyu güvenlik gerekçesiyle olağanüstü rejimlerle
yönetilmiştir. 
Sayın
Başkan, değerli milletvekilleri; hepimizin bildiği gibi olağanüstü rejimler,
dünyanın neresinde uygulanırsa uygulansın, insan hakları ihlallerinin daha çok
yoğunlaşmasına, daha kolaylaşmasına ve süreklileşmesine yol açmaktadır. Hatta
Türkiye’de olağanüstü rejim, büyük ölçüde olağan rejim hâline dönüştürülmüştür
ve âdeta istisna ve geçici olmaktan çıkarılıp kural hâline getirilmiş ve
süreklileştirilmiştir. Örneğin, cumhuriyetin ilan edilmesinden son olağanüstü
hâl yönetiminin kaldırıldığı 2002 yılına kadar geçen yaklaşık seksen yıllık
sürecin neredeyse kırk yılında olağanüstü yönetim usulleri uygulanmıştır. Yine,
1923-1987 yılları arasındaki altmış dört yıllık sürenin yaklaşık yirmi altı
yılı sıkıyönetim altında geçirilmiştir.
Değerli
milletvekilleri, Türkiye’de Avrupa Birliği müktesebatına uyum sürecinde mevcut
yasal düzenlemelerdeki insan haklarının kapsamı genişletilmiştir. Bu anlamda
kısa süreli de olsa bu olumlu gelişmeyi not etmek gerekmektedir. Türkiye’de
2000’lerin başında, insan haklarının geçmişteki otoriter güvenlik
politikalarına oranla daha iyi bir şekilde korunması konusunda umut verici
gelişmeler yaşandı. Özellikle Şubat 2002 ile Mayıs 2004 arasında, Avrupa
Birliği uyum süreci kapsamında tam 8 paket, Türkiye Büyük Millet Meclisi
tarafından kabul edildi. Paketlerin bir kısmı DSP-ANAP-MHP koalisyonu
tarafından, bir kısmı da Kasım 2002’de tek başına iktidara gelen ve bugüne
değin ülkeyi tek başına yöneten Adalet ve Kalkınma Partisi tarafından yürürlüğe
konuldu. Bu paketlerin her biri, geçmişin güvenlik odaklı devlet yapılarına
oranla yurttaş hakları açısından etkileyici yasal değişiklikler içermekteydi.
Ancak, maalesef, bu olumlu reform süreci çok kısa sürmüştür. 
Değerli
milletvekilleri, diğer otoriter kanunlarla birlikte işleyen Terörle Mücadele
Kanunu, ülkemizde zaten sınırlı olan yurttaş hakları ve özgürlükler alanını
daha da kısıtlamakta ve insan hakları konusunda ihlallerin artmasına yol açmaya
devam etmektedir. Tabii, üzülerek belirtiyoruz ki Türkiye’de de insan hakları hiçbir
zaman güvenliğin önünde ve üstünde tutulmamıştır. Çünkü güvenlikçi bakış açısı,
ülkedeki neredeyse tüm siyasi sorunların başından itibaren birer güvenlik ve
asayiş sorununa indirgenmesine yol açmıştır. Çünkü istisna olması gereken
olağan dışı yönetim rejimleri Türkiye’de süreklileştirilmiş ve âdeta
olağanlaştırılmıştır. 
Sayın
Başkan, değerli milletvekilleri; son olarak belirtmek isterim ki günümüz çağdaş
demokrasilerinde devlet, ülkedeki tüm yurttaşların ortak mutluluğu için vardır.
Bu bağlamda, devletlerin görev ve sorumlulukları vardır ve devletin güvenliği
de esasen bireyin güvenliğini korumak için kullanılan bir araçtır. Bu nedenle,
Türkiye'de de artık bulunduğumuz çağda güvenlik kavramı ve güvenlik algısı
insan haklarını esas almak durumundadır. Bu bağlamda, devlet merkezli
yaklaşımlar bir yana bırakılmalı ve insan merkezli, yurttaşların insan hakları
ekseninde çağdaş demokrasilerle paralel güvenlik politikaları benimsenmelidir
diyor, bu duygularla hepinizi saygıyla selamlıyorum. (HDP sıralarından alkışlar)

BAŞKAN
– Teşekkür ederim Sayın Dora.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 37’nci
maddesinin aşağıdaki şekilde değiştirilmesini arz ve teklif ederiz.
Saygılarımızla.

 
 Zekeriya
Temizel Bihlun Tamaylıgil Musa Çam
 İzmir İstanbul İzmir
 Kadim
Durmaz Bülent Kuşoğlu Çetin Arık
 Tokat Ankara Kayseri
MADDE
37- 12/4/1991 tarihli ve 3713 sayılı Terörle Mücadele Kanununun ek 1 inci
maddesinin ikinci fıkrasının (a) bendinde bulunan "bu Kanunun 21 inci
maddesinin birinci fıkrasının (j) bendi kapsamına girenler hariç olmak üzere”
ifadesi ile (ç) bendinde yer alan “21 inci maddesinin birinci fıkrasının (j)
bendi kapsamında vazife malulü sayılanlar,” ibaresi madde metninden
çıkarılmıştır.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Önerge üzerinde Kayseri Milletvekili Sayın Çetin Arık konuşacak.
Buyurun
Sayın Arık. (CHP sıralarından alkışlar) 
ÇETİN
ARIK (Kayseri) – Teşekkür ederim Sayın Başkan.
Gazi
Meclisi saygıyla selamlıyorum. 
Mevlâna’nın,
Yunusların, Hacı Bektaş Velilerin hamuruyla yoğurulmuş, yüzyıllardan beri
sevgi, saygı, kardeşlik, hoşgörü temelinde yaşamış bu toplumu, bu gördüğünüz
AKP iktidarı böldü maalesef; herkesle kavga etti, öğretmenle, öğrenciyle,
doktorla, işçiyle, işsizle, köylüyle, çiftçiyle, muhalefetle, herkesle ama
herkesle kavga etti. Kutuplaştıran, ötekileştiren, ayrıştıran bir dil kullandı.
Şimdi de toplumu “millî ve gayrimillî” diye bölüyor. Ama millî olan, yerli olan
ne varsa kim varsa hepsiyle de kavga ediyor, Atatürk’le bile kavga ediyor.
“Keşke Yunan kazansaydı.” diyenleri, Atatürk’e küfredenleri baş tacı ediyor,
sofrasında ağırlıyor, hastanede ziyaret ediyor. Ya kitaplardan Atatürk ismini
çıkartıyor ya da Atatürk’e hakaret içeren kitaplar okullarda okutuluyor. 
Bakın,
elimde gördüğünüz bu kitap çocuklarımıza okutuluyor. Nar Çocuk Yayınları
tarafından basılan Küçük Prens adlı kitabın 22’nci sayfasından bir bölüm okumak
istiyorum sizlere: “Sonra B-612 Asteroit için sevindirici bir şey gerçekleşti
ve bir Türk diktatör, halkını ölümle tehdit ederek Avrupalılar gibi giyinmeye
zorladı. Böylece gök bilimci, 1920 yılında etkileyici giysiler içinde sunumu
tekrarladı ve bu defa herkes onun anlattıklarını kabul etti.” Kim bu diktatör?
Bu kitabı okullarımızda çocuklarımıza nasıl okutursunuz? Hiç mi vicdanınız
sızlamıyor? 
Şimdi
de kalkmışlar, gururla söylediğimiz, yüreğinde vatan sevgisi olan herkesin
söylerken tüylerinin diken diken olduğu İstiklal Marşı’mızın bestesini
beğenmediğinden bahsediyorlar. İstiklal Marşı’nın tek bir notasına
dokunamazsınız. İstiklal Marşı, senin adını söylemeye çekindiğin Türk
milletinin varlığının sembolüdür. 
Beyler,
kendinize gelin. “Türk” kelimesinden, Türklükten, Türk’ün değerlerinden neden
bu kadar rahatsız oluyorsunuz? Bu mudur yerlilik ve millîlik? 
Değerli
milletvekilleri, toplumun her kesimini bölen bu AKP, şimdi de şehitler arasında
ayrım yapıyor. Şehitlerimizi “15 Temmuz şehitleri ve diğerleri” diye bölüyor.
15 Temmuz şehitlerine “Onlar bizim şehidimiz.” diyor. Peki, bu ülkenin birliği
ve bütünlüğü için Doğu ve Güneydoğu’da PKK terör örgütüyle, Afrin’de PYD terör
örgütüyle, Suriye’de IŞİD terör örgütüyle mücadele ederek hayatının baharında
kara toprağa düşen, geride gözü yaşlı eş, yüreği yanan ana, yetim çocuk bırakan
şehidimiz kimin şehidi? 
Biraz
önce acı bir haber aldık, teğmenimiz Muhammet Kır, Afrin’de şehit olmuş.
Erzurumlu olan şehidimizin ailesi, Kayseri’de yaşıyor. Şehidimize Allah’tan
rahmet, ailesine ve milletimize başsağlığı diliyorum.
Şimdi
soruyorum sizlere: Şehidimiz Muhammet Kır kimin şehidi? Şehitler arasında ayrım
yapılması, siyasete göre yön verilmesi, devlet yönetimine yakışır bir tutum değildir.
Şehit şehittir. Şehitler arasında “15 Temmuz ve diğerleri” diye ayrım yapmak,
bu ülkeye yapılan bir ihanettir.
Bakınız
değerli milletvekilleri, geçtiğimiz günlerde bir gazimiz, Gazi Rehabilitasyon
Merkezini arıyor. Sorulan ilk soru “15 Temmuz gazisi misiniz?” oluyor. Yanıt
“Hayır.” olunca telefon yüzüne kapatılıyor.
Yine,
PKK terör örgütüyle mücadele ederken mayında gözlerini kaybetmiş bir gazimiz,
bir tane protez göz taktırmak için mücadeleler veriyor. Bir bilseniz yüreğiniz
parçalanır. Bu onurlu gazimiz, ne diyor, biliyor musunuz? “Kendim için
istemiyorum. Çocuğum benden korkuyor, yaklaşamıyor. Çocuğuma sarılamıyorum.
Onun için istiyorum.” diyor. Ama AKP uygulamalarına baktığınızda, 15 Temmuzda
parmağı kanayan gazi, Güneydoğu’da kolunu, bacağını, gözünü kaybeden gaziden
çok daha fazla maaş alıyor. Şehit yakınları ve gazilere verilen kartlarda bile
ayrımcılık yapılıyor. 
Ne
şehidin ne de gazinin ayrımı olmaz. Bu ülke için can veren, bedel ödeyen tüm
şehitlerimiz ve gazilerimiz bizim onurumuzdur. 
Değerli
milletvekilleri, şehit yakınlarımızın ve gazilerimizin…
(Mikrofon
otomatik cihaz tarafından kapatıldı)
ÇETİN
ARIK (Devamla) – Toparlıyorum Sayın Başkanım.
BAŞKAN
– Tamamlayın Sayın Arık.
ÇETİN
ARIK (Devamla) – Teşekkür ediyorum Sayın Başkan.
Değerli
milletvekilleri, şehit yakınlarımızın ve gazilerimizin en iyi koşullarda
hayatlarını idame ettirmek, hepimizin, en çok da Hükûmetin görevidir. Eğer bir
gazinin protez bacağına haciz geliyorsa bu ülkede herkesin, özellikle de ülkeyi
yönetenlerin şapkalarını önüne alıp düşünmeleri gerekiyor. Ben buradan bir kez
daha AKP iktidarına sesleniyorum: Evet, siz kutuplaşmadan, ötekileştirmeden,
ayrıştırmadan besleniyorsunuz ama gelin, hiç değilse bu ülkenin şehitleri ve
gazileri arasında ayrım yapmayın. Gelin, bizatihi Genel Başkanımız Sayın Kemal
Kılıçdaroğlu tarafından hazırlanan ve bütün grubumuzun altına imza attığı,
şehitlerimiz arasındaki ayrımı ortadan kaldıran, şehit yakınlarının ve
gazilerimizin taleplerini karşılayan kanun teklifimizi, el ele verelim, bu yüce
Meclisten geçirelim.
Hepinize
teşekkür ediyorum, saygılar sunuyorum. (CHP sıralarından alkışlar)
BAŞKAN
– Teşekkür ederim ben de Sayın Arık.
MEHMET
NACİ BOSTANCI (Amasya) – Sayın Başkanım, yerimden…
BAŞKAN
– Bir oylamayı yapayım.
ÖZGÜR
ÖZEL (Manisa) – Karar yeter sayısı istiyoruz.
BAŞKAN
– Önergeyi oylarınıza sunacağım ve karar yeter sayısı arayacağım.
Kabul
edenler… Kabul etmeyenler... 
Kâtip
üyeler arasında anlaşmazlık olduğundan oylamayı elektronik cihazla yapacağız.
Oylama
için üç dakika süre veriyorum ve süreyi başlatıyorum.
Sayın
Bostancı, oylamadan sonra size söz vereceğim.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
on dakika ara veriyorum. 
Kapanma Saati: 18.04
ALTINCI OTURUM
Açılma Saati: 18.21
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ
(Çanakkale)
----- 0 -----
BAŞKAN
– Türkiye Büyük Millet Meclisinin 72’nci Birleşiminin Altıncı Oturumunu
açıyorum. 
533
sıra sayılı Kanun Tasarısı’nın 37’nci maddesi üzerinde Kayseri Milletvekili
Çetin Arık ve arkadaşları tarafından verilen önergenin oylamasında karar yeter
sayısı bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım.
Önergeyi
kabul edenler... Kabul etmeyenler... 
Kâtip
üyeler arasında bir anlaşmazlık olduğundan elektronik cihazla oylama yapacağız.
Oylama
için iki dakika süre veriyorum ve süreyi başlatıyorum. 
(Elektronik
cihazla oylama yapıldı) 
BAŞKAN
– Önerge kabul edilmemiştir, karar yeter sayısı vardır. 
533
sıra sayılı Kanun Tasarısı’nın görüşmelerine devam ediyoruz. 
Komisyon?
Yerinde. 
Hükûmet?
Yerinde. 
37’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, buyurun. 
Bir
dakika… 
III.- AÇIKLAMALAR (Devam)
30.- Amasya Milletvekili Mehmet Naci
Bostancı’nın, Kayseri Milletvekili Çetin Arık’ın 533 sıra sayılı Kanun
Tasarısı’nın 37’nci maddesiyle ilgili önerge üzerine yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, teşekkürler. 
Exupery,
Fransız yazar, şair ve pilot; 1900’de doğdu, 1944’te Cebelitarık’ta uçağı
düştü, geçen yıllarda da uçağını bulmuşlardı. Büyük bir yazar; Gece Uçuşu,
Savaş Pilotu, Kale ve Küçük Prens. Küçük Prens, her yaştan insanın okuması
gereken bir kitap, sadece çocukların değil, büyüklerin de okuması gereken bir
kitap. 
Küçük
Prens’in okunmaması yahut da şu versiyonunun okunmaması, çocuklara nasıl
okutulduğuna ilişkin bir sorgulamanın doğru olmadığı kanaatindeyiz. Sayın
Arık’ın ifade ettiği husus, bir cümle olarak eleştirel bir ifade şeklinde
orijinal metinde de mevcuttur. Esasen eleştiriler yapılabilir -orada isim
söylenmiyor ama- kastedilen kim olursa olsun, hele Atatürk’ün kendisine yönelik
bu tür eleştirilerin hiçbir biçimde Atatürk’ün halkın gözündeki kıymetine
herhangi bir halel getirmesi söz konusu olmaz. Tarihi bilenler, Atatürk’ün
Türkiye Cumhuriyeti’nin banisi olarak silah arkadaşlarıyla birlikte nasıl bir
mücadele verdiğini gayet iyi bilirler. 
Geçtim
Küçük Prens’i, Mete Tunçay’dan Bernard Lewis’e, Şevket Süreyya’dan Celal
Şengör’e kadar, çeşitli biçimlerde Atatürk’e ve kuruluş dönemine ilişkin
çeşitli değerlendirmeler mevcuttur. Celal Şengör’ün -ki arkadaşlar herhâlde
kendisini yaklaşımları itibarıyla da olumlu bulurlar, Cumhuriyet Bilim
Teknik’te de yazılar yazmış bir insandır- 2014’te “Dâhi Diktatör” diye
Atatürk’le ilgili kitabı vardır. 
(Mikrofon
otomatik cihaz tarafından kapatıldı) 
MEHMET
NACİ BOSTANCI (Amasya) – “Diktatörlük”ün başına “dâhi”lik getirildiğinde
veyahut da ”Diktatörlük kötü bir şey.” denildiğinde bu, bu eleştiriden vareste
kılar mı insanı? Ben hiç arkadaşlardan “Bu Celal Bey de ne yapıyor böyle? Bunun
kitaplarını niye okuyorlar?” diye bir itiraz görmedim. 
BAŞKAN
– Teşekkür ederim Sayın Bostancı. 
MEHMET
NACİ BOSTANCI (Amasya) – Dolayısıyla böyle gereksiz tartışmalara girmenin doğru
olmayacağı kanaatindeyim. 
BAŞKAN
– Teşekkür ederim. 
ÇETİN
ARIK (Kayseri) – Sayın Başkan…
BAŞKAN
– Sayın Arık, talebiniz nedir?
ÇETİN
ARIK (Kayseri) – Sayın Başkan, Sayın Bostancı’ya cevap vermek isterim. 
BAŞKAN
– Efendim?
ÇETİN
ARIK (Kayseri) – Bu kitap okullarda ders kitabı olarak okutuluyor. 
MAHİR
ÜNAL (Kahramanmaraş) – Ders kitabı değil ya, tavsiye edilmiştir.
ÇETİN
ARIK (Kayseri) – Tavsiye, evet. Bunun Can Yayınlarından yayımlanan bir çevirisi
daha var ve burada tekrar okumak istiyorum müsaade ederseniz. 
BAŞKAN
– Sayın Arık, açıklama mı yapmak istiyorsunuz? 
ÇETİN
ARIK (Kayseri) – Evet, açıklama yapmak istiyorum. 
BAŞKAN
– Yerinizden bir dakika söz veriyorum.
31.- Kayseri Milletvekili Çetin Arık’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
ÇETİN
ARIK (Kayseri) – Teşekkür ediyorum Sayın Başkanım. 
Bu
kitabın “Küçük Prens” adlı kitabın Can Yayınları versiyonlarında -Can
Kitabevinden- aynı çevirisi var. Orada “bir Türk büyüğü” diye ifade edilirken
burada “Türk diktatörü” diye ifade ediliyor ve okullarda çocuklarımıza tavsiye
edilen kitap da bu, bizim itirazımız bunadır. Niçin Küçük Prens okullarda
okutuluyor diye değil, niçin “diktatör” adı geçen… Ya da bu ülkenin kurucusuna,
kurtarıcısına “Türk diktatörü, halkını ölümle tehdit ederek…” diye bir cümle
geçiyor, itirazımız bizim budur; bu versiyonun okullarda okutulmamasıdır, başka
yayınların okutulmasıdır. Can Yayınları versiyonunda bu yoktur Sayın Başkanım.
(CHP sıralarından alkışlar)
BAŞKAN
– Gençliğimde benim okuduğum kitapta da öyle bir tanımlama yoktu, bilmiyorum,
sonradan eklenmiş olabilir.
MEHMET
NACİ BOSTANCI (Amasya) - Sayın Başkanım…
BAŞKAN
– Buyurun.
MEHMET
NACİ BOSTANCI (Amasya) – Cümlenin kendisi zaten eleştirel bir ifadedir yani
insanların kılık kıyafetlerini değiştirdiğine ilişkin bir ifade mevcut. Öyle
demişsin, böyle demişsin… Tabii, orijinal metninin çeşitli biçimlerde tercümesi
mümkün. Can Yayınlarının aslına sadık bir şekilde tercüme edildiği, bunun
edilmediği iddiasını da çok doğru bulmayız. Cümlenin kendisine baktığımızda da
anlamı görürüz.
BAŞKAN
– Teşekkür ederim.
Herkese
tekrar bir kere daha okumasını tavsiye ediyorum bu güzel kitabı.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı (1/914)
ile Plan ve Bütçe Komisyonu Raporu (S. Sayısı: 533) (Devam)
BAŞKAN
– 38’inci maddede iki adet önerge vardır, aynı mahiyette olan önergeleri
birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 38’inci maddesinin tasarı metninden
çıkarılmasını arz ve teklif ederiz.

 Meral
Danış Beştaş Mehmet Ali Aslan Behçet Yıldırım
 Adana Batman Adıyaman
 Mahmut
Toğrul Müslüm Doğan Kadri Yıldırım
 Gaziantep İzmir Siirt

Aynı
mahiyetteki diğer önergenin imza sahipleri:

 Zekeriya
Temizel Lale Karabıyık Bihlun Tamaylıgil
 İzmir Bursa İstanbul
 Kadim
Durmaz Ünal Demirtaş Musa Çam
 Tokat Zonguldak İzmir
 Bülent
Kuşoğlu
 Ankara
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Önergeler üzerinde ilk olarak Siirt Milletvekili Sayın Kadri Yıldırım
konuşacaklar.
Buyurun
Sayın Yıldırım. (HDP sıralarından alkışlar)
KADRİ
YILDIRIM (Siirt) – Sayın Başkan, değerli milletvekilleri; sözlerime başlarken
hepinizi saygılarımla selamlıyorum. 
Çanakkale
Savaşı ve Zaferi’nin bir yıl dönümünü daha idrak ediyoruz. Bu savaş ve zafer,
başta Kürtler ve Türkler olmak üzere Türkiye’de yaşayan farklı etnik
kimliklerin bir nevi kardeşleşmiş bir somut örneğidir. Bu kardeşliğe katkıda
bulunan herkesi rahmetle, minnetle, şükranla anıyorum. Bütün şehitlere de bu
vesileyle rahmet diliyorum. 
Ben
bazen bu kürsüde kardeşlik vurgusunda bulunan bazı şahsiyetlerin bu vurgularına
vurguda bulunurken bu şahsiyetlerin daha çok günümüze hitap eden kardeşlik ve
birlik, beraberlik ruhlarını ön planda tutarak yapıyorum. Geçmişte bu şahsiyetlerin
kendi aralarında veya başkalarıyla olan görüş ayrılıklarını falan, bunları
günümüze hitap eden bir şeyle gündeme getirmedim ve getirmiyorum da.
Dolayısıyla eğer bunlardan birilerinin isimlerinin önüne veya arkasına saygı
ifade eden bir unvan, bir lakap, bir ifade getirilmişse veya getiriyorsam bu
bir nezaket icabıdır; bu, Said Nursi Hazretleri de olabilir, bu Mustafa Kemal
Paşa Hazretleri de olabilir. 
Bakın,
Amerika’nın eski Türkiye sefiri yani büyükelçisi, Atatürk zamanında
büyükelçilik yaptığı bir yıllık süreci bir kitapta dile getiriyor, topluyor ve
kitabına da “Gazi Mustafa Kemal Hazretleri Nezdinde Bir Yıllık Elçilik” adını
veriyor. Dolayısıyla bu tür ifadeler kutsiyet atfetmekten ziyade bir nezaket,
bir saygı ifadesi olarak telakki edilmelidir diye düşünüyorum. 
İkinci
bir husus, tabii, dün yine belki yanlış anlaşılan bir noktayı da düzeltmek
istiyorum bu vesileyle ki o da şudur: Bir grubun yapmış olduğu yanlış bir şeyi
hiçbir zaman, toptan bir şekilde devlete veya orduya mal etmeyecek kadar bir
tecrübeye sahip olduğumu da düşünüyorum, böyle bir niyetin de olmadığını arz
etmek istiyorum. 
Saidi
Nursi’nin vurgusuna gelince: Kendisinin, bu konuda örnek almamız gereken,
yararlanmamız gereken cümleleri son derece anlamlıdır. Bakın, bunlardan bir
tanesinde diyor ki: “Türkler bizim aklımız, biz de onların kuvvetiyiz -yani
Kürtler olarak biz de onların kuvvetiyiz- toplamımızla iyi bir insan oluruz.”
Dolayısıyla ben bunu burada dile getirmeyeceğim de nerede dile getireceğim,
üstelik en çok da ihtiyaç duyduğumuz bir aşamada? Dolayısıyla bunu dile
getirmekte herhangi bir beis görülmemelidir. Aynı Saidi Nursi, Alevi ve Sünni
ittifakına vurguda bulunmuş. Aynı Saidi Nursi, “Ermenilerle dostluk kurmak bu
memleketin selametinedir.” demiş. Aynı Saidi Nursi, “Yahudi ve Hristiyanlarla
medeni çerçevede dostluk ve ittifak kurmakta bir sakınca yoktur dinen.” demiş.
Dolayısıyla arkadaşlar, bunlardan yararlanmanın hiçbir mahzuru yoktur,
günümüzde en çok ihtiyaç duyduğumuz bu söylemlerdir, görüşlerdir.
“Hazret”
kelimesine gelince: Dediğim gibi, Amerika’nın sefiri Gazi Mustafa Kemal Atatürk
hakkında da en son kelime olarak “Hazretleri” ifadesini kullanmıştır. Bu
vesileyle herhangi bir yanlış anlaşılmama durumuna vurguda bulunmak için bunu
söylüyorum…
(Mikrofon
otomatik cihaz tarafından kapatıldı) 
KADRİ
YILDIRIM (Devamla) - Yoksa herhangi bir sataşma, herhangi bir nezaketsizlik
veya bir üslup farkını da burada kastetmediğimi dile getirmek istiyorum. 
Saygılar
sunuyorum. 
BAŞKAN
– Teşekkür ederim Sayın Yıldırım. 
MERAL
DANIŞ BEŞTAŞ (Adana) – Sayın Başkan, karar yeter sayısı istiyoruz.
BAŞKAN
- Aynı mahiyetteki diğer önerge üzerinde…
MERAL
DANIŞ BEŞTAŞ (Adana) – Aynı mahiyette mi?
ÖZGÜR
ÖZEL (Manisa) – Sayın Başkan, şeyden önce söz taleplerimizi karşılasanız…
BAŞKAN
– Bir anonsumu yapayım.
ÖZGÜR
ÖZEL (Manisa) – Tamam.
BAŞKAN
– Zonguldak Milletvekili Ünal Demirtaş konuşacak ama ondan önce Sayın Özel’e
yerinden bir dakikalık söz veriyorum. 
III.- AÇIKLAMALAR (Devam)
32.- Manisa Milletvekili Özgür Özel’in,
Siirt Milletvekili Kadri Yıldırım’ın 533 sıra sayılı Kanun Tasarısı’nın 38’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
ÖZGÜR
ÖZEL (Manisa) – “Sataşma maksadımız yok, rencide etme maksadımız yok.” tipi,
dünkü tartışmanın üzerine bugün geliştirilen ifadeleri olumlu bulmakla
birlikte, dün söylediğimiz bir itirazın altını çizelim. Atatürk’e “deccal”
diyen birisinin olumlu söylediği şeyler üzerinden burada, Türk-Kürt kardeşliği
falan… Türk-Kürt kardeşliğiyle ilgili söylenecek her söz kıymetlidir, bu konuda
Parlamentoda kimsenin buna karşı çıkacağını düşünmeyiz ama referans verilen
kişinin diğer söylediklerini… Hani lafa bakmak lazım ama bir de kimin
söylediğine bakmak lazım. Atatürk’e “deccal” demiş birisinin ifadelerinin ve o
şahsiyetin çok yüceltilerek söylenmesine itiraz ettik. “Atatürk’ün manevi
şahsiyetine ve ortak geçmişimize karşı kötü bir niyetim yoktu.” denilmesi
kıymetlidir ama Saidi Nursi’nin Atatürk’le ilgili söylediği sözler
hafızamızdadır, duyduğumuz rahatsızlık bundandır. 
Teşekkür
ediyorum. 
BAŞKAN
– Sayın Danış Beştaş, siz karar yeter sayısı istediniz ama henüz oylama
aşamasında değiliz. 
MERAL
DANIŞ BEŞTAŞ (Adana) – Bir de kısa bir söz rica ediyorum.
BAŞKAN
– Ünal Bey konuşsun, sonra vereyim size söz. 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı (1/914)
ile Plan ve Bütçe Komisyonu Raporu (S. Sayısı: 533) (Devam)
BAŞKAN
- Buyurun Sayın Demirtaş. (CHP sıralarından alkışlar) 
ÜNAL
DEMİRTAŞ (Zonguldak) – Teşekkür ederim Sayın Başkan.
Genel
Kurulu saygıyla selamlıyorum. 
Değerli
milletvekilleri, madde 38’le yapılan düzenlemeyle Özelleştirme Kanunu’nun amacı
değişmektedir. Bu düzenleme yargının daha önce verdiği kararları bundan sonraki
süreç içinde ortadan kaldırmak için yapılan bir düzenlemedir. Bu düzenlemeyle
yetkinin kapsamı genişlemekte, tüm hazine taşınmazlarının özelleştirilmesi yoluyla
gelir elde edilmesine olanak sağlanmaktadır. Bu düzenlemeyle idareye öyle bir
yetki veriliyor ki yeri kıymetli diye Türkiye Büyük Millet Meclisini bile
satabilirsiniz. İşte böylesine geniş yetkiler veren, son derece tehlikeli bir
düzenleme olarak görmekteyiz. 
Değerli
milletvekilleri, iktidarın özelleştirme uygulamalarına baktığımızda, toplumda
ciddi bir tartışma yarattığı açıktır. Yapılan özelleştirmelerin toplumun
yararına olmadığı gibi, tam tersine zararına olduğu çok açık bir şekilde
ortadadır. Şimdiye kadar yapılan çoğu özelleştirmeler sonucu işletmeler tamamen
kapatılmıştır. SEKA, TEKEL, Et ve Balık Kurumu, Sümerbank gibi kurumlar
özelleştirildikten sonra maalesef kapatılmıştır. Bu sebeple, ülkemizde üretilen
birçok ürün artık üretilemediği gibi dışa bağımlılık artmıştır. SEKA’nın
ürettiği kâğıdı Rusya’dan, TEKEL’in ürettiği tütünü Amerika’dan, AVM’lerde
satılan tekstil ürünlerinin yüzde 85’ini ise Çin, Mısır, Uzak Doğu ülkeleri
gibi yabancı ülkelerden ithal etmekteyiz. Dış borcumuz ve cari açığımız bu
nedenlerle artıyor ve faiz lobilerinin esiri oluyoruz. Bugün ülkemizin
maalesef, faiz yükünden dolayı beli bükülmüş durumda. 
Değerli
milletvekilleri, şeker fabrikalarının yer dağılımına baktığımızda, bu
fabrikaların ekonomisi çok fazla gelişmemiş olan yerlere yapıldığını görüyoruz.
Bu fabrikaların olduğu yerlerde üretim var, tarla var, su var, buradan sağlanan
ekonomik gelir var ve istihdam var. Orada gençler çalışıyor, çiftçiler şeker
pancarı üretiyor, herkes bir şekilde işini bulmuş ve ülkeye, ekonomiye katkı
sağlıyordu. Peki, siz, uyguladığınız bu yanlış politikalarla tarımı ne hâle
getirdiniz? 2003 yılında pancar eken çiftçi sayısı 460 bindi. Bakın, şu anda
100 bin civarında bir sayıya düşmüş durumda. Şimdi de tutturdunuz “Afyon,
Alpullu, Bor -Niğde- Burdur, Çorum, Elbistan, Erzincan, Erzurum, Ilgın,
Kastamonu, Kırşehir, Muş, Turhal, Yozgat şeker fabrikalarını biz satacağız.”
diyorsunuz. Hâlbuki şeker fabrikaları zarar etmiyor. Şeker fabrikaları zarar
ettiriliyor. Nasıl mı zarar ettiriliyor? Bakın Alpullu, Ağrı, Çarşamba,
Susurluk şeker fabrikalarını 2010-2016 döneminde fiilen kapattınız ve
çalıştırmadınız. İşçiye ücret ödüyorsunuz, çalıştırmıyorsunuz; ürün var,
üretmiyorsunuz. Bu 4 fabrikanın zararı 32 milyon lira. Çalışmayan bir fabrika
elbette zarar edecek, zarar eder tabii çünkü çalıştırırsan kâr elde edecek.
Peki, geriye kalan 21 fabrikaya yani çalışan, üreten fabrikalara bakalım: 21
fabrikanın 2012-2016 dönemindeki kârı 103 milyon 300 bin lira yani hepsi kâr
elde ediyor. Peki, millete ne söylüyorsunuz? “Zarar ediyorlar.” diyerek yalan
söylüyorsunuz. 
Değerli
milletvekilleri, kapanan fabrikalardan bazılarına örnek vereyim: Afyon Et
Kombinası, 103 işçi vardı, kapandı; Ağrı Et Kombinası, 109 işçi çalışıyordu,
kapandı; Bayburt Et Kombinası, 50 işçi vardı, kapandı; Bursa Et Kombinası, 158
işçi vardı, kapandı. (Uğultular)
BAŞKAN
– Sayın milletvekilleri, lütfen biraz sessiz olabilir miyiz.
ÜNAL
DEMİRTAŞ (Devamla) – Böylece 54’e yakın fabrikayı kapattınız. Türkiye Şeker
Fabrikaları Anonim Şirketi güçlü şirket, peki niye kapatıyorsunuz? 25 fabrikası
var bu şirketin ve 4 alkol fabrikası var, 1 makine fabrikası var yani anahtar
teslimi şeker fabrikasını dünyanın her tarafında kurabilirler, böyle bir
imkânları var. Elektronik aygıtlar fabrikası var, tohum işleme fabrikası var ve
aynı şekilde, 150’den fazla bölge şefliği var, 300’ün üzerinde de pancar alım
merkezi var ve ilk İSO500 sıralamasında ilk 500 firma arasında. 
(Mikrofon
otomatik cihaz tarafından kapatıldı) 
ÜNAL
DEMİRTAŞ (Devamla) – Dolayısıyla değerli arkadaşlarım, şeker fabrikalarının
özelleştirilmesinden vazgeçin diyorum. Hepinize sevgi ve saygılarımı sunuyorum.
(CHP sıralarından alkışlar) 
BAŞKAN
– Teşekkür ederiz Sayın Demirtaş.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Sayın
Danış Beştaş, açıklama mı yapacaksınız? 
MERAL
DANIŞ BEŞTAŞ (Adana) – Evet, küçük…
BAŞKAN
– Bir dakika…
III.- AÇIKLAMALAR (Devam)
33.- Adana Milletvekili Meral Danış
Beştaş’ın, bakanların 21 Mart Nevroz Bayramı kutlamalarının yapılması konusuyla
ilgilenmelerini rica ettiğine ilişkin açıklaması
MERAL
DANIŞ BEŞTAŞ (Adana) – Sayın Başkan, teşekkür ediyorum. 
Şimdi,
gelecek hafta “Nevroz Bayramı” var 21 Martta, çarşamba günü, her yerde
kutlamalar için başvuru yapılıyor. Öncelikle, “Nevroz Bayramı”nı kutluyorum
şimdiden; haftaya olmayabiliriz. 
Ancak
şöyle bir sıkıntımız var, şu anda sayın bakanlar buradayken özellikle söz
aldım: Yapılan başvurulara, tertip komitelerinin yaptıkları başvurulara yanıt
verilmiyor ve şu ana kadar bazı yerlerde de reddedildi. Zaten 21’i dışında
hepsi reddediliyor ve 21’ine ilişkin, mesela, Ağrı’nın Bazid ilçesinde bu da
reddedilmiş. Yani sayın bakanların özellikle ilgilenmelerini yani “Nevroz
Bayramı”nın aslında izne tabi olmaması gerektiğini, bayramların izinle
kutlanamayacağını ve halkın bugüne kadar, on yıllardır bu “Nevroz”u her zaman
kutladığını ifade etmek istiyorum. Yani bu konuda partimizin de gerçekten,
özellikle hani kapalı alanlar olabilir, açık miting alanları olabilir… “Nevroz”
günü en azından bu kutlamaların yapılması açısından bakanların bu konuyla
ilgilenmelerini istiyoruz. 
Teşekkür
ederim. 
BAŞKAN
– Teşekkür ederim. 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı (1/914)
ile Plan ve Bütçe Komisyonu Raporu (S. Sayısı: 533) (Devam)
BAŞKAN
– 39’uncu maddede iki adet önerge vardır, aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 39’uncu maddesinin tasarı metninden
çıkarılmasını arz ve teklif ederiz. 

 Meral
Danış Beştaş Müslüm Doğan Behçet Yıldırım
 Adana İzmir Adıyaman
 Mehmet
Ali Aslan Hüda Kaya Mahmut Toğrul
 Batman İstanbul Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Hüda Kaya konuşacak. 
Buyurun
Sayın Kaya. (HDP sıralarından alkışlar) 
HÜDA
KAYA (İstanbul) – Teşekkür ederim. 
Sayın
Başkan, değerli milletvekilleri; 39’uncu madde hakkında söz almış bulunuyorum. 
Tabii
ki bu, gündemimizi bir süredir meşgul eden şeker fabrikalarının satılmasıyla
ilgili halkımızı ve çiftçimizi ilgilendiren son derece önemli bir konu.
Türkiye, çoğu son on yılda olmak üzere satılması mümkün kamu varlıklarının
çoğunu satmış durumdadır. Özelleştirme İdaresi Başkanlığı verilerine göre, 267
kuruluşta hisse senedi veya varlık satış, devir işlemi yapılmış ve bu kuruluşların
257’sinde hiç kamu payı kalmamıştır. Komisyon görüşmeleri sürerken Hükûmetin
Türkiye Şeker Fabrikalarının 14 fabrikasını özelleştirme kararı Resmî Gazete’de
ilan edilmiştir. 
Pancardan
elde edilen şeker sektörü 3 milyar doları aşan bir katma değer yaratmaktadır.
Türkiye'nin yıllık şeker ihtiyacı yaklaşık 3 milyon ton civarındayken şeker
pancarı fabrikaları yılda yaklaşık 2,3 milyon ton üretim yapabilmekteydiler.
Özelleştirme kapsamına alınan 14 fabrikada Türkiye’de şeker üretiminde toplam
çalışanlarının yüzde 55’i istihdam edilmekte, şeker üretiminin yüzde 67’si,
melas üretiminin yüzde 64’ü, yaş küspe üretiminin yüzde 67’si özelleştirme
kapsamına alınan fabrikalarca gerçekleştirilmektedir. Türkiye şeker
fabrikalarının pancar ekimi yaptırdığı alanların yüzde 66’sı, ekim yaptırdığı
çiftçilerin ise yüzde 71’i bu fabrikalara yönelik üretim faaliyetindedirler. 
Türkiye’de
tarımın tasfiye edilmesiyle başlayan hızlı piyasalaşma süreci her ürünü
etkilediği gibi şeker üretimini de etkiledi. Şeker pancarına uygulanan kota
öncesinde 500 bin hektar alanda iken şimdi 320 bin hektar alanda pancar üretimi
yapılıyor. Üretim, kota öncesi 22 milyon ton iken şimdi 15 milyon tona
düşmüştür. Türkiye’de 1998 yılında 492 bin aile şeker pancarı üretirken 2014
yılında şeker pancarı üreticilerinin sayısı 124 bine düşmüştür. Pancar
üreticilerinin yüzde 75’i pancar üretiminden uzaklaştırılmış, on altı yılda 368
bin çiftçi pancar üretiminden koparılmıştır. Şeker üreticisi sayısı hızla
gerilirken Türkiye'nin kaybı 5,7 milyar dolardır. 
Şeker
fabrikalarının özelleştirilmesi sanayide, tarımda ve hayvancılıkta üretimi
zayıflatırken ithalatla birlikte Türkiye'nin dışa bağımlılığı daha da
artacaktır. Bir yandan şeker pancarı üretimine kota getirilmesi, öte yandan
çiftçinin üretimini sürdürememesi sonucu ortaya çıkacak olan şeker açığı
ithalatla kapatılmak zorunda kalınacaktır. Bu süreçte, ucuz üretim yaptığı
bahanesiyle nişasta bazlı şekerlere tanınan ayrıcalıklar sürdürülecek, sanayide
kullanılan şekerler tamamen mısırdan elde edilen şekerlere dayandırılacaktır.
Ülkemizde pancar çiftçisinden esirgenen kaynaklar, ABD ve Arjantin'in mısır
üreticilerine ve çok uluslu tekellere aktarılacaktır. Yani hem ülkenin en
önemli üretim alanları, katma değer yaratan ürünü bütünüyle dış ülkelerin
tekeline verilmiş olacak hem birçok işçi, üretici ve aileleriyle beraber on
binlerce insan işinden, emeğinden olacak hem de toplumun sağlığı nişasta bazlı
şekerlerle bozulmuş olacaktır. Dolayısıyla özelleştirme hiçbir kamu yararına
değil, bütünüyle birilerinin çıkarına yapılmakta ve kamunun parasının
birilerine peşkeş çekilmesidir bu durum. 
Bu
yönleriyle, ilgili düzenlemenin tasarı metninden çıkarılmasını teklif ediyoruz.

Hepinize
teşekkür ediyorum. (HDP sıralarından alkışlar) 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 39’uncu
maddesinin aşağıdaki şekilde değiştirilmesini arz ve teklif ederiz.
Saygılarımızla. 
 Zekeriya Temizel Kadim Durmaz Bihlun
Tamaylıgil
 İzmir Tokat İstanbul
 Lale Karabıyık Bülent
Kuşoğlu Musa Çam 
 Bursa Ankara İzmir
 Hüseyin Yıldız
 Aydın
MADDE
39 – 4046 sayılı Kanunun 5 inci maddesinin birinci fıkrasında bulunan (a), (b)
ve (c) bentleri ile aynı Kanuna ekli (1) sayılı Liste aşağıdaki şekilde
değiştirmişler.
"a)
İdarenin ana hizmet birimleri; Finansman Fon Yönetimi ve Sermaye Piyasaları
Daire Başkanlığı, Proje Değerlendirme ve Hazırlık Daire Başkanlığı, İhale ve
Danışmanlık Hizmetleri Daire Başkanlığından oluşur. 
b)
İdarenin danışma birimleri; Hukuk Müşavirliği, Başkanlık Müşavirleri, Basın ve
Halkla ilişkiler Daire Başkanlığı, Strateji Geliştirme Daire Başkanlığından
oluşur.
c)
İdarenin yardımcı hizmet birimleri; Personel, Eğitim ve İstihdam Daire
Başkanlığı, İdari ve Mali işler Daire Başkanlığından oluşur.”
“(I) SAYILI LİSTE
 ÖZELLEŞTİRME-
İDARESİ BAŞKANLIĞI MERKEZ TEŞKİLATI



BAŞKAN


BAŞKAN
YARDIMCISI


ANA HİZMET BİRİMLERİ


DANIŞMA
BİRİMLERİ


YARDIMCI BİRİMLER




Başkan


Başkan
Yardımcısı


Finansman Fon
Yönetimi ve
Sermaye
Piyasaları Daire Başkanlığı


Hukuk
Müşavirliği


Personel,
Eğitim ve
İstihdam Daire Başkanlığı







Başkan
Yardımcısı


Proje 
Değerlendirme ve
  Hazırlık Daire 
Başkanlığı


Başkanlık
Müşavirleri


İdari ve Mali İşler
  Daire
Başkanlığı







Başkan
Yardımcısı


İhale ve Danışmanlık Hizmetleri Daire
Başkanlığı


Basın ve
Halkla ilişkiler
Daire
Başkanlığı
















Strateji
Geliştirme
Daire
Başkanlığı







BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) - Katılmıyoruz Sayın Başkan.
BAŞKAN
– Önerge üzerinde Aydın Milletvekili Hüseyin Yıldız konuşacak. (CHP
sıralarından alkışlar)
Buyurun
Sayın Yıldız. 
HÜSEYİN
YILDIZ (Aydın) – Teşekkür ederim Sayın Başkanım.
Sayın
Başkan, değerli milletvekilleri; hepinize saygılarımı sunuyorum.
Özelleştirmeyle
ilgili bir kanun geliyor, daha doğrusu Varlık Fonu’nda toplanan o mallarla
ilgili -Halk Bankası, Ziraat Bankası; nasıl dışarıya pazarlayabiliriz- bir
madde geliyor; başkan yardımcıları ve kadrolar çoğalıyor. 
Değerli
arkadaşlar, 2002’de AKP iktidara geldikten sonra gerçekten hepimiz bu ülkeyi
ileriye götürecek diye düşünüyorduk. Tek başınıza iktidara geldiniz. Gerçekte,
o dönemde Kemal Derviş yurt dışından gelmişti, her şeyi hazırladı, elinize
verdi, gönderdi. 
Değerli
arkadaşlar, 2002 yılında devletin borcu 242 milyardı, şu an, 2017’nin son
verilerine baktığımız zaman 876 milyar. Türkiye Cumhuriyeti kurulduğundan beri
-bütün yatırımlar- Atatürk’ten başlayıp İsmet İnönü, Bülent Ecevit, Demirel,
rahmetli Özal, rahmetli Erbakan’a kadar -2002’ye kadar- gelen hükûmetlerin
hepsi bu ülkeye çivi çaktı. Ama sizler ne yaptınız değerli arkadaşlar? On altı
yıldan beri yapılan bütün yatırımları tek tek sattınız. TÜPRAŞ’ı, PETKİM’i,
TELEKOM’u, yolları, fabrikaları, ne varsa sattınız değerli arkadaşlar, hiçbir
şey kalmadı. (CHP sıralarından alkışlar) Şimdi, en son şeker fabrikaları kaldı.

Arkadaşlar,
Türkiye Şeker Fabrikaları Anonim Şirketinin 25 tane fabrikası var, 25 tane. O
dönemde o hükûmetler oraya yatırım yaparken, o bölgenin geçim kaynaklarını
düşünerek oraya yatırım yaptılar. Şimdi kalkıyorsunuz, “Zarar ediyor...” Nasıl
zarar ediyor? Geçen sene anonim şirket 103 milyon lira kâr etmiş arkadaşlar,
103 milyon lira kâr etmiş. Şimdi birileri geldi, sarayda görüşüldü, talimat
verildi, ertesi gün, ne hikmetse, özelleştirmeye hemen getirdiniz, koydunuz
onu. 
Değerli
arkadaşlar, 25 tane fabrika var, tohum fabrikası var orada, 4 tane alkol
fabrikası var, her bölgede geçim kaynağı olan pancar üretimi var. 350 bin aile
geçimini oradan sağlıyor. Bu ne demek biliyor musunuz? 1 milyon kişi geçimini buradan
sağlıyor. 
ALİM
TUNÇ (Uşak) – Yine sağlayacak. 
HÜSEYİN
YILDIZ (Devamla) – Yani gerçekten bu şeker fabrikalarını satmak da vatanı
satmak anlamına geliyor. (CHP sıralarından alkışlar)
ŞİRİN
ÜNAL (İstanbul) – Aaa! O olmaz, yanlış yapıyorsun. Biz CHP miyiz…
HÜSEYİN
YILDIZ (Devamla) – Hepimiz bölgenin milletvekilleriyiz. Siz bu ülkede
yaşıyorsunuz. En azından çıkıp yumruk vurmanız gerekiyor değerli arkadaşlar.
Bizden sonra gelen çocuklarımıza, torunlarımıza doğru bir ülke bırakalım. Her
şeyimizi sattınız, ondan sonra çıkıyorsunuz, “millîyim” diyorsunuz. Neresi
millî bunun ya? Her şeyini satıyorsun, sonra çıkıp “millîyim” diyorsun. (CHP
sıralarından alkışlar) Millîlik nedir biliyor musun? Öz kaynaklarını bu ülkenin
insanlarına vermektir millîlik değerli arkadaşlar. Bugün baktığın zaman,
bankaları komple yurt dışına satmışsınız. 
ALİM
TUNÇ (Uşak) – Biz CHP değiliz, satmayız. 
HÜSEYİN
YILDIZ (Devamla) – Evet, biz sattırmayacağız, sattırmayacağız! O şeker
fabrikalarını sattırmayacağız, sattırmayacağız, sattırmayacağız! Net
konuşuyorum. (CHP sıralarından “Bravo!” sesleri, alkışlar) 
Evet,
değerli arkadaşlar, ben burada özellikle Bor, Çorum, Kırşehir, Yozgat,
Erzincan, Erzurum, Turhal, Kastamonu, Alpullu, Burdur, Elbistan, Muş’ta yaşayan
vatandaşlarıma sesleniyorum: Ayağa kalkın, ayağa kalkın, ayağa kalkın!
Cumhuriyet Halk Partisi olarak hep halkımızın yanında olacağız, onları
sattırmayacağız, göreceksiniz, sattırmayacağız, gerekirse bu ülke için canımızı
feda edeceğiz. (CHP sıralarından alkışlar) Öyle millîlik filan yok, öyle lafta
millîlik olmaz, lafta millîlik olmaz. 
Evet,
Eskişehir Ovası’nı birilerine termik santrali kurmak için ihale ettiniz, değil
mi? Gittiniz mi Eskişehir Ovası’na? Değerli arkadaşlar, dünyada, şu an,
önümüzdeki yıllarda ne var, biliyor musunuz? Gıda, su ve enerji, elektrik yani.
Bugün sabah gittim Komisyona. Şu an, biliyor musunuz sular birliği iptal
ediliyor, oraya memur atanacak, sular birliğinin seçilmiş başkanını görevden
alıyorsunuz. 
AYŞE
KEŞİR (Düzce) – “Sular birliği” diye bir birlik yok, sulama birlikleri onlar. 
HÜSEYİN
YILDIZ (Devamla) – Oraya memurlar atanacak, iki sene sonra veya bir sene sonra
onlar da özelleştirilecek değerli arkadaşlar.
Bu
ülke hepimizin arkadaşlar. Akşam eve giderken hepinizin çocuklara verecek bir
hesabınızın olması lazım. Öyle bol para, satıp satıp harcamakla bu ülke
düzelmez arkadaşlar. 7 milyon işsiz var bu ülkede, 16 milyon aç insan yatıyor
bu ülkede. Onun için sattırmayacağız, sattırmayacağız, sattırmayacağız diyorum.

Hepinizi
sevgiyle, saygıyla selamlıyorum. (CHP sıralarından alkışlar)
BAŞKAN
– Buyurun Sayın Bostancı.
Bir
dakika…
III.- AÇIKLAMALAR (Devam)
34.- Amasya Milletvekili Mehmet Naci
Bostancı’nın, Aydın Milletvekili Hüseyin Yıldız’ın 533 sıra sayılı Kanun
Tasarısı’nın 39’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, belagat ve ateşli konuşma, insanı
hakikatin temsilcisi yapmaz. Yeryüzünde birçok ülkelerin farklı yaklaşımları
vardır; kimisi devletçi olur, kimisi özelleştirme yanlısı olur. AK PARTİ, on
altı yıldan bu yana iktidarda ve özelleştirme yaklaşımını bu milletin çıkarları
bakımından daha değerli buluyor, daha rasyonel buluyor, herkesin çıkarına daha
uygun olduğunu düşünüyor. Özel sektörü de bir bakıma tahkir edecek şekildeki
bir yaklaşımı uygun bulmayız. 
Vatan
satmak… “Fabrikayı satmakla vatan satmak…” şeklindeki benzetme talihsiz bir
benzetme olmuştur. Buna ilişkin reddiyemizi, bunu yakışıksız bulduğumuzu ifade
etmek için söz aldım. 
Teşekkür
ederim.
BAŞKAN
– Teşekkür ederim. 
Sayın
Özel, size de bir dakika…
35.- Manisa Milletvekili Özgür Özel’in,
şeker fabrikalarının satılması konusunu bir inatlaşmaya götürmemek gerektiğine
ilişkin açıklaması
ÖZGÜR
ÖZEL (Manisa) – Sayın Başkan, Türkiye son bir aydır ittifakı konuşuyor ama bir
gerçek ittifak oluşmuş durumda; o da şeker ittifakı. Türkiye’nin dört bir
yanındaki, biraz önce bir kısmının isminin sayıldığı ilçelerdeki, illerdeki
hatta beldelerdeki şeker fabrikaları önlerinde Cumhuriyet Halk Partisi tüm
siyasi partilerin temsilcileriyle bir araya geliyor, orada “Şeker fabrikalarını
sattırmayacağız.” mitingi yapılıyor. 
Kamuoyunun
bilgisi dâhilindedir: Bugün Türkiye’de bir başka ittifakın içinde olduğunu ilan
eden partilerin ilçe temsilcilikleri dahi gidip orada o şeker ittifakına
katılıyor. Bu işi bir inatlaşmaya götürmemek lazım, dönüp bir bakmak lazım.
Şeker fabrikalarının satılmasına karşı kendi teşkilatlarınız dahi orada karşı
çıkıyorsa bu bir gerçekliğe, bu bir ihtiyaca, bu bir haklı direnişe karşılık
geliyordur. Bu konuda kategorik bir iktidar-muhalefet çelişkisi üzerinden “Sen
sattırmayacaksan ben satarım.” demek yerine doğrusunu yapmaya bakmak lazım.
Teşekkür
ediyorum.
BAŞKAN
– Teşekkür ederim.
MEHMET
NACİ BOSTANCI (Amasya) – Zabıtlara geçsin diye söylüyorum: AK PARTİ
teşkilatlarının bu yönde girişimlere destek verdiği yaklaşımı, değerlendirmesi
doğru değil.
MAHMUT
TANAL (İstanbul) – Yozgat, Yozgat…
ÖZGÜR
ÖZEL (Manisa) – Eğer bir şey yapmayacaksınız ismini verelim.
MAHMUT
TANAL (İstanbul) - Yozgat ya!
MEHMET
NACİ BOSTANCI (Amasya) – AK PARTİ teşkilatları iktidarın programı çerçevesinde
çalışan, uğraşan ve halkı doğru bir şekilde bilgilendiren teşkilatlardır.
MAHMUT
TANAL (İstanbul) – Yozgat, Yozgat il örgütünüz karşı. 
MEHMET
NACİ BOSTANCI (Amasya) – “Şeker fabrikalarını sattırmayacağız!” Kürsüde
bağırmakla olmaz. Halkımız politikalarınıza “Evet.” der, iktidar olursunuz,
satmazsınız, bunun yolu açık. (AK PARTİ sıralarından alkışlar) 
BAŞKAN
– Teşekkür ederim.
ÖZGÜR
ÖZEL (Manisa) – O zaman tutanağa şöyle geçsin: Ben, tabii, bir il örgütünün
ismini verip bir kez hedef göstermeyeyim ama basındaki haberlere bir tekzip
okumadık partinizden. 
Elbette
ki iktidar olduğumuzda sattırmayız ama iktidar olduğumuzda sattıklarınızı geri
alacağımızı da açıkça söyleyelim. (CHP sıralarından alkışlar)
BAŞKAN
– Teşekkür ederim.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı (1/914)
ile Plan ve Bütçe Komisyonu Raporu (S. Sayısı: 533) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
40’ıncı
maddede iki adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 40’ıncı maddesinin tasarı metninden
çıkarılmasını arz ve teklif ederiz.
 Meral Danış Beştaş Müslüm Doğan Behçet
Yıldırım
 Adana İzmir Adıyaman
 Mehmet Ali Aslan Mahmut Toğrul Ertuğrul
Kürkcü 
 Batman Gaziantep İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Önerge üzerine İzmir Milletvekili Sayın Ertuğrul Kürkcü konuşacak.
Buyurun
Sayın Kürkcü. (HDP sıralarından alkışlar)
ERTUĞRUL
KÜRKCÜ (İzmir) – Sayın Başkan, sevgili arkadaşlar; 40’ıncı maddenin tasarı
metninden çıkarılmasını istiyoruz. Bununla ilgili gerekçe aslında bir önceki
maddeyle ilgili olarak Hüda Kaya arkadaşımızın yaptığı sunumun gerekçesiyle
aynı çünkü bu maddeler aynı konuya ihdas edilmiş. O yüzden, tekrardan kaçınarak
şunu söylemek isterim: Şeker fabrikalarının özelleştirilmesi esasen toplumun,
halkın, Türkiye'nin büyük çoğunluğunun çıkarlarıyla çatışmaktadır. Uluslararası
mali sermayenin, kapitalizmin çıkarlarıyla ve Türkiye'nin kapitalizmin
çıkarlarından çıkarı olan yönetimiyle ve içerideki kapitalist sınıfın
çıkarlarıyla da tam bir uyum içerisindedir. Bu durumda arada bir derin uzlaşmaz
çelişki vardır. Tabii ki Halkların Demokratik Partisi bu çelişkinin halk,
yoksullar, emekçiler tarafında durmaktadır, durmaya devam edecektir. 
Ancak
burada şuna dikkat çekmek isterim: Yaklaşık iki yıldır Türkiye'nin Suriye
politikası batağa battığından beri bu bataktan çıkabilmenin bir geri vitesi,
manevrası olarak Hükûmetin diline bir antiemperyalist retoriğin hâkim olduğunu
düşünüyorum, görüyoruz. Ancak bunun yanıltıcı ve aldatıcı, gerçekte
antiemperyalist olmakla herhangi bir ilgisi olmayan egemenlik kavgasındaki
devletler arası bir retorik olduğuna işaret etmek isterim. Çünkü “emperyalizm”
dediğimiz zaman aslında şeker fabrikalarının satışı neyse emperyalizm odur. Bir
hükûmet, bir siyasi parti, bir program hem emperyalist hem antiemperyalist
olamaz. 
Emperyalizm
kavramını uluslararası iktisadi ve siyasi literatüre katan kişi Sosyalist Ekim
Devrimi’nin önderi Lenin’dir ve Lenin’in tanımı bu bakımdan son derece açıktır.
Birincisi; emperyalizmi önceki dönemden ayırt eden şey, üretimin ve sermayenin
tekelleri doğuracak ve ekonomiyi egemenliği altına alacak kadar gelişmiş
olmasıdır. 
İkincisi;
banka sermayesi ile sanayi sermayesinin iç içe geçerek bir mali sermaye
yapısının oluşması ve bunun bir mali sermaye oligarşisi doğurmasıdır. 
Üçüncüsü;
sermaye ihracının meta ihracının yerini almasıdır. 
Dördüncüsü;
uluslararası kapitalist tekellerin oluşması ve bunların dünyayı aralarında
paylaşmak için kavgaya tutuşmalarıdır. Nihayet, tüm dünya topraklarının
arazisinin en büyük emperyalist devletler arasında pay edilmesinin tamamlanmış
olmasıdır. 
Bu
çığır, artık günümüzün bütün gidişatını da 20’nci yüzyıl başlarındaki bu yeni
dinamikler oluşturmaktadır ve dünya 2 kez bu paylaşım savaşıyla karşı karşıya
gelmiştir, 3’üncü kez bunun eşiğindeyiz. 
Bu
çelişkilerin orta yerinde eğer siz dünya kapitalizminin kendisini krizden
çıkartmak için bulduğu özelleştirme, deregülasyon, kuralsızlaştırma araçlarına
başvuruyorsanız, iç piyasanızı uluslararası mali sermayenin dolaşımına
açmışsanız, siz kendiniz mali sermayenin hâkimiyet mücadelesi içerisinde
kendinize yeni alanlar yaratmaya çalışıyorsanız ve aynı zamanda
antiemperyalizmden söz ediyorsanız bu sizin antiemperyalizminize literatürde
verilen ad “pseudo antiemperyalizim”dir yani sahte antiemperyalizm. 
Birinci
Dünya Savaşı sona erdiğinde dünyada sosyalizm ve millî kurtuluş devrimleri çağı
başladı. Birinci Dünya Savaşı’nın mağlup blokunda yer alan Almanya ve Türkiye
arasındaki ittifak çatladı. Almanya, daha sonra İkinci Dünya Savaşı’na yol
açacak şekilde yeniden emperyalist paylaşım savaşını tetiklerken, Türkiye,
Sovyetler Birliği’yle sosyalizm ve millî kurtuluş ittifakı içerisinde yer aldı.

Bugün
aslında Türkiye’nin geldiği yer, yıkılmış bulunan Sovyetler Birliğinin yerini
almış olan emperyalist Rusya’yla yeniden bir ittifaka girerek Orta Doğu
paylaşımına katılmaktan ibarettir. Bu paylaşım Amerika Birleşik Devletleri ve
İngiltere ekseniyle karşı karşıyaymış gibi göründüğü için antiemperyalizm
lafını hiçbir şekilde hak etmeyen NATO üyesi, bütün emperyalist paktların üyesi
bir Hükûmetin şeker fabrikalarını satarak antiemperyalizm yaptığına inanmamız
için hiçbir sebep yoktur. Aynası iştir kişinin lafa bakılmaz. Siz emperyalizmin
Orta Doğu’daki ortağı, artık ölmüş olan BOP’un ortak yöneticisisiniz hepsi bu
kadar. (HDP sıralarından alkışlar)
ALİM
TUNÇ (Uşak) – PKK onun için mi Amerika bayrağını dikiyor?
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 40’ıncı
maddesinin aşağıdaki şekilde değiştirilmesini arz ve teklif ederiz.
 Zekeriya Temizel Kadim
Durmaz Bihlun Tamaylıgil
 İzmir Tokat İstanbul
 Lale Karabıyık Bülent
Kuşoğlu Musa Çam 
 Bursa Ankara İzmir
 Mahmut Tanal
 İstanbul
MADDE
40- 4046 sayılı Kanunun 18 inci maddesinin (B) bendinin (a) alt bendinde
bulunan "Sermaye Piyasaları Daire Başkanı” ifadesi "Finansman Fon
Yönetimi ve Sermaye Piyasaları Daire Başkanı” şeklinde, (C) bendinin (a) alt
bendinde yer alan "İhale Hizmetleri Daire Başkanı” ifadesi "İhale ve
Danışmanlık Hizmetleri Daire Başkanı” şeklinde, aynı bendin (g) alt bendinde
yer alan "Danışmanlık Hizmetleri Daire Başkanlığının” ifadesi "İhale
ve Danışmanlık Hizmetleri Daire Başkanlığının” şeklinde ve "Danışmanlık
Hizmetleri Daire Başkanı” ifadesi "İhale ve Danışmanlık Hizmetleri Daire
Başkanı” şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Mahmut Tanal konuşacak.
Buyurun
Sayın Tanal. (CHP sıralarından alkışlar) 
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
selamlıyorum.
Şimdi,
değerli arkadaşlar, geçen sene ramazan ayında, Diyanet İşleri Başkanlığı, 12
Mayıs 2017 tarihinde, Türkiye'de 4.995 camide imam eksikliği olduğu için 4.995
imamın alınması için bir sınav açtı. Bu sınavla ilgili olarak dedi ki:
“Efendim, en az 50 puan alan, yazılı puanı alan kişiye sözlü mülakat yapılacak
ve camilere biz imam alacağız.” denildi. Bu Diyanet İşleri Başkanlığı aynı
yazıyı Türkiye'deki 81 ilin il müftülüğüne de gönderdi ve bu gönderilen yazıda
da deniliyor ki...
BAŞKAN
– Sayın Tanal, lütfen konudan ayrılmayın.
MAHMUT
TANAL (Devamla) – Konuya geleceğim Sayın Başkanım, konuya geleceğim.
Burada
imamlarla ilgili, yazılı sınavla ilgili diyor ki: “Bir: Diplomasının aslı
olacak. İki: Hafızlık için hafızlık belgesi olacak.” Aynı zamanda “Sınav
konularının arasında Kur’an-ı Kerim’i kıraat, eda ve seda; dinî bilgilerden
itikat, ibadet, siyer, ahlak ve hitabetle ilgili sınav yapacağım." diyor
ve 4.995 imam bu şekilde sınava giriyor. Sınavı kazananların atamaları
yapılıyor. Atamaları yapılınca da ayrı ayrı hangi camiye atamasının yapıldığı
da yazıyor. Ve ataması yapıldıktan sonra cep telefonlarına Sayın Başkanım,
mesaj geliyor, deniliyor ki: “Siz görev yaptığınız yerde süpürgeyi alın
elinize, yerleri süpürdüğünüze ilişkin 2 tane fotoğrafı çekin, bize gönderin.”
Ve burada gönderenler var, göndermeyenler var tabii ki. Bu 4.995 cami imamını
-aslında imam olarak alındığı hâlde- İŞKUR’a temizlik personeli olarak alınmış gibi
gösteriyorlar, maaşları bu şekilde ödüyorlar. Şimdi, bu devam ederken aynı
şekilde Diyanet İşleri, il müftülüklerine yazı yazıyor, diyor ki: “İŞKUR’a
gidip bunlarla ilgili imzalarını alın, bu imza tutanakları sizde olsun yani biz
her ne kadar bunları camide görevlendirmiş isek de İŞKUR’un temizlik personeli
olsun.” 
Şimdi,
arkadaşlar, bu olay, camilerde görev yapan imamların onurlarıyla, gururlarıyla,
duygularıyla oynamaktır. Ve bugüne kadar bu cami imamlarıyla ilgili kadro
istenildi, çalışma süresinin uzatılması istenildi. Aslında o dönem bu cami
imamları niçin alındı? Ramazan ayıydı, ramazan ayında bu cami imamları alındı. 
BAŞKAN
– Sayın Tanal, lütfen konudan ayrılmayın. 
MAHMUT
TANAL (Devamla) – Konuya geleceğim Sayın Başkanım, konuya geleceğim. 
BAŞKAN
– Bitiyor, süreniz bitti, nereye geliyorsunuz? 
MAHMUT
TANAL (Devamla) – Geleceğim, işte konuya geleceğim, bağlantısına geleceğim
oradan Sayın Başkanım. 
Şimdi,
netice itibarıyla, bu…
Sayın
Başkanım, Diyanet İşleri Başkanı cami hocasını alıp eğer temizlik işçisi
yapıyorsa benim de bu işi anlatmam kadar doğal bir şey olamaz yani şimdi. 
BAŞKAN
– Anlatır da konu bu olursa anlatırsınız. 
MAHMUT
TANAL (Devamla) – E, konu bu zaten. 
BAŞKAN
– Konumuz bu değil. 
MAHMUT
TANAL (Devamla) – Konu bu zaten, tam bu. Yani biz burada…
BAŞKAN
– Tamam Sayın Tanal. 
MAHMUT
TANAL (Devamla) – Konuya geliyorum Sayın Başkanım, konuya geliyorum. 
BAŞKAN
– Bitti, süreniz bitti, uzatmayacağım sürenizi. 
MAHMUT
TANAL (Devamla) – Şimdi, bu cami hocalarının, şu anda Türkiye’de 4.995 cami
hocası işten atıldı, süresi bitti. Şu anda o camilerde vaaz verecek, hutbe
okuyabilecek, sela okuyabilecek ve oradaki cemaate namazı kıldırtabilecek 4.995
cami hocası eksik. Şimdi siz, bu 4.995 cami hocasının atamasını yeniden yapacak
mısınız, yapmayacak mısınız? 
İki:
Diyanet İşleri Başkanlığı, güya dürüstlüğün abidesi, doğruluğun simgesi, bu
insanları imam olarak siz camilere aldınız, niçin temizlik işçisi olarak
İŞKUR’a kaydettiniz? Niçin bunların bugüne kadar maaşlarını İŞKUR üzerinden
ödediniz de Diyanet İşlerinin bütçesinden ödemediniz?
Din,
doğruluk işidir, ahlak işidir; doğruluğun simgesidir, doğruluğun abidesidir.
Yani bugüne kadar her şeyde yalan söylenildi, imamların bu kadro işinde de
yalan söylenildi. Benim sizden istirhamım, imamların onurlarıyla oynamayın,
gururlarıyla oynamayın, bu insanları tekrar işlerine verin.
Teşekkür
ediyorum, saygılarımı sunuyorum. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
41’inci
maddede iki adet önerge vardır, aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 41’inci maddesinin tasarı metninden
çıkarılmasını teklif ederiz. 
 Meral Danış Beştaş Mehmet Ali Aslan Behçet
Yıldırım
 Adana Batman Adıyaman
 Mahmut Toğrul Müslüm Doğan
 Gaziantep İzmir
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet? 
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan. 
BAŞKAN
– Gerekçeyi okutuyorum:
Gerekçe:
Tasarının
38-41’inci maddeleri arasında özelleştirme uygulamalarıyla ilgili düzenlemeler
yapılmaktadır. Türkiye, çoğu son on yılda olmak üzere, satılması mümkün kamu
varlıklarının çoğunu satmış durumdadır. Özelleştirme İdaresi Başkanlığı
verilerine göre, 267 kuruluşta hisse senedi veya varlık satış/devir işlemi
yapılmış ve bu kuruluşların 257'sinde hiç kamu payı kalmamıştır. Komisyon
görüşmeleri sürerken AKP Hükûmetinin Türkiye Şeker Fabrikaları AŞ'nin 14
fabrikasını özelleştirme kararı Resmî Gazete'de ilan edilmiştir. Pancardan elde
edilen şeker sektörü 3 milyar doları aşan bir katma değer yaratmaktadır.
Türkiye'nin yıllık şeker ihtiyacı yaklaşık 3 milyon ton civarında iken şeker
pancarı fabrikaları yılda yaklaşık 2,3 milyon ton üretim yapabilmektedir.
Özelleştirme kapsamına alınan 14 fabrikada Türkiye şeker üretiminde toplam
çalışanlarının yüzde 55'i istihdam edilmekte; şeker üretiminin yüzde 67'si,
melas üretiminin yüzde 64'ü, yaş küspe üretiminin yüzde 67'si özelleştirme
kapsamına alınan fabrikalarca gerçekleştirilmektedir. Türkiye şeker fabrikalarının
pancar ekimi yaptırdığı alanların yüzde 66'sı, ekim yaptırdığı çiftçilerin ise
yüzde 71'i bu fabrikalara yönelik üretim faaliyetindedir. Türkiye'de tarımın
tasfiye edilmesiyle başlayan hızlı piyasalaşma süreci her ürünü etkilediği gibi
şeker üretimini de etkiledi. Uluslararası Şeker Birliği verilerine göre
Türkiye'nin şeker üretimi 2010'dan beri geriliyor. 2010 yılında dünya piyasası
içinde yüzde 1,7'den yüzde 1,3'e geriledi. 2010 yılında 59 bin ton ihraç
fazlası veren Türkiye, 2016 yılında ise 40 bin ton şeker ithal etmek zorunda
kaldı. Şeker pancarına uygulanan kota öncesinde 500 bin hektar alan iken şimdi
320 bin hektar alanda pancar üretimi yapılıyor. Üretim, kota öncesi 22 milyon
ton iken şimdi 15 milyon tona düşmüştür. Türkiye'de 1998 yılında 492 bin aile
şeker pancarı üretirken 2014 yılında şeker pancarı üreticilerinin sayısı 124
bine düşmüştür. Pancar üreticilerinin yüzde 75'i pancar üretiminden
uzaklaştırılmış, on altı yılda 368 bin çiftçi pancar üretiminden
kopartılmıştır. Şeker üreticisi sayısı hızla gerilerken Türkiye'nin kaybı 5,7
milyar dolardır. Şeker fabrikalarının özelleştirilmesi sanayide, tarımda ve
hayvancılıkta üretimi zayıflatırken ithalatla birlikte Türkiye'nin dışa
bağımlılığını artıracaktır. Bir yandan şekerpancarı üretimine kota getirilmesi,
öte yandan çiftçinin üretimini sürdürememesi sonucu ortaya çıkacak olan şeker
açığı ithalatla kapatılacaktır. Bu süreçte ucuz üretim yaptığı bahanesiyle
nişasta bazlı şekerlere tanınan ayrıcalıklar sürdürülecek, sanayide kullanılan
şekerler tamamen mısırdan elde edilen şekerlere dayandırılacak, ülkemizde
pancar çiftçisinden esirgenen kaynaklar ABD ve Arjantin'in mısır üreticilerine
ve çok uluslu tekellere aktarılacaktır. Yani hem ülkenin en önemli üretim
alanları, katma değer yaratan ürünü bütünüyle dış ülkelerin tekellerine
verilecek hem birçok işçi, üretici ve aileleriyle birlikte on binlerce insan
işinden, emeğinden olacak hem de toplumun sağlığı nişasta bazlı şekerlerle
bozulacak. Dolayısıyla özelleştirmelerin hiçbiri kamu yararına değil, bütünüyle
birilerinin çıkarına yapılmakta ve kamunun parasının birilerine peşkeş
çekilmesidir. Bu yönleriyle ilgili düzenlemelerin tasarı metninden
çıkarılmasını öngörmekteyiz.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 41’inci maddesinin
aşağıdaki şekilde değiştirilmesini arz ve teklif ederiz.
 Zekeriya
Temizel Kadim Durmaz Lale Karabıyık
 İzmir Tokat Bursa
 Bihlun
Tamaylıgil Bülent Kuşoğlu Sibel Özdemir
 İstanbul Ankara İstanbul
 Musa
Çam
 İzmir
MADDE
41- 4046 sayılı Kanuna aşağıdaki ek madde ilave edilmiştir.
"EK
MADDE 6- Ekli (1) sayılı listede yer alan kadrolar iptal edilerek 13/12/1983
tarihli ve 190 sayılı Genel Kadro ve Usulü Hakkında Kanun Hükmünde Kararnamenin
eki (I) sayılı cetvelin Özelleştirme İdaresi Başkanlığına ait bölümünden
çıkarılmış ve ekli (2) sayılı listede yer alan kadrolar ihdas edilerek 190
sayılı Kanun Hükmünde Kararnamenin eki (l) sayılı cetvelin Özelleştirme İdaresi
Başkanlığına ait bölümüne ilave edilmiştir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet? 
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sibel Özdemir konuşacaktır. 
Buyurun
Sayın Özdemir. (CHP sıralarından alkışlar) 
SİBEL
ÖZDEMİR (İstanbul) – Teşekkür ederim Sayın Başkan. 
Sayın
Başkan, değerli milletvekilleri; Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı’nın
41’inci maddesiyle ilgili verdiğimiz önerge üzerine söz aldım. Genel Kurulu
saygıyla selamlıyorum. 
Evet,
değerli milletvekilleri, benim de söz aldığım 41’inci maddede 1994 tarihli 4046
sayılı Özelleştirme Uygulamaları Hakkında Kanun’da değişiklik yapılmıştır. Maddeyle,
Özelleştirme İdaresi Başkanlığının bazı daire başkanlıkları birleştirilmek ve
yeniden isimlendirilmek suretiyle teşkilat yapısı ve kadroları yeniden
düzenlenmektedir. Dolayısıyla maddedeki teknik düzenlemeye ilişkin bir
itirazımız yok ama bizim, özellikle sizin iktidarınız dönemindeki özelleştirme
politikası ve Özelleştirme İdaresi Başkanlığının uygulamaları konusunda
itirazlarımız var ve bu itirazlar sadece bizim değil, sadece muhalefet
partilerinin değil, halkımızın büyük bir çoğunluğunun itirazları. İşte son
olarak özelleştirme kapsamına alınan şeker fabrikalarının durumu ortadadır.
Benden önceki hatipler de bu konuda ayrıntılı olarak görüşlerini ifade ettiler.
Şeker fabrikalarına sahip çıkmanın, millî ve yerli olmanın tam da kendisi
olduğunu düşünüyoruz ve şu an bizim birçok milletvekilimiz, parti meclisi
üyelerimiz, özelleştirilecek olan tüm şeker fabrikalarını ziyaret etmekte,
oradaki işçilerle, üreticilerle halkla bir araya gelmektedir. Bugün, şeker
fabrikalarının bulunduğu illerde halkın tamamı özelleştirmeye karşı çıkıyor
ancak Hükûmet bu tepkileri umursamıyor bile.
Değerli
milletvekilleri, döneminizde tarım alanlarımızın giderek küçüldüğü, stratejik
tarımsal ürünlerimizde dışa bağımlılığımızın arttığı ortadadır. Avrupa Birliği
ülkeleri başta olmak üzere dünyanın birçok ülkesi yüksek korumalı, devlet
destekli tarım politikaları uygulamaktadır. Ancak değerli milletvekilleri,
Adalet ve Kalkınma Partisi iktidarları döneminde ise birçok kamu kurumumuz
devlet denetiminden çıkarılarak sermaye ve kâr amaçlı ranta dönüşmektedir.
Stratejik gıda ürünlerimizde kendi kendimize yeterliliği sağlamak bir kenara,
dışa bağımlı ve ithalata bağımlı hâle geldik.
Değerli
milletvekilleri, şeker üretiminde kaybedenin olmadığı bir ortamda niçin bu
şeker fabrikalarını özelleştirme gayreti içindesiniz? Bir gerekçe maalesef
sunamıyorsunuz. Amacınız nişasta bazlı şeker üretimini teşvik etmek mi? Bu
konuda henüz bir cevap alamadık.
Sayın
Genel Başkanımızın iki haftadır grup toplantısında iktidara, Hükûmetinize
sormuş olduğu sorular hâlâ cevapsız kalmaktadır. Şeker fabrikalarının
kapatılarak nişasta bazlı ithalatın yapılması amacıyla yabancı kuruluşlarla
ilgili bir gizli anlaşma mı vardır? Bu anlaşma metni maalesef
vatandaşlarımızdan gizlenmektedir. Bu konularda Hükûmetin cevap vermesini
beklemekteyiz.
Evet,
değerli milletvekilleri, geçen hafta görüşmeye başladığımız bu kanun tasarısı
üzerine konuşmuştum ve bir gecede araya aldığınız ve hızlıca çıkardığımız ve
gerçekten yoğun ve hiç insani olmayan çalışma koşullarında kabul ettiğimiz
tartışmalı ittifak yasalarından sonra bugün tekrar bu kanun tasarısını
görüşmeye devam ediyoruz. Birçok alanda düzenleme yapmaktaydı; yatırım,
tasarruf, vergi teşvikleri, internet yayın yasağı, istihdam, kreş desteği gibi
birçok alanda. 
Değerli
milletvekilleri, burada yapılan teknik düzenlemelere gerek komisyonda gerek
Genel Kurulda bir itirazda bulunmamıştık ancak on altı yıldır ülkedeki her
alanda tüm politikalara tek başına yön veren iktidarınız döneminde yoksulluk,
yolsuzluk, yasakları gideremediğiniz gibi yoksulluğumuzun giderek arttığı
ortadadır. Yolsuzlukta ise 2013 yılından itibaren hızlı bir kötüleşme
sürecindeyiz. Dünyadaki bütün endekslerde maalesef kötüleşmekteyiz. Ve
yasaklar, düşünce ve ifade özgürlüğü üzerindeki baskı ortamı ve yaklaşık yirmi
bir ayı aşan bir süredir OHAL sürecindeyiz. Ve bu OHAL sürecinin Türkiye
ekonomisini felakete götüreceğini biz sizlere söyledik ancak dinlemediniz.
İşte, geçen hafta uluslararası kredi derecelendirme kuruluşu olan Moody’s’in
ülkemizle ilgili notu maalesef düşmüştür ve Türkiye'nin notu, yatırım
yapılabilir düzeyin iki kademe altına indirilmiştir. Bu indirim kararının
alınmasının en temel nedenlerinden biri kurumların direncindeki süregelen kayıp
ve dış şok riskinin, yüksek borç ve siyasi riskler nedeniyle sıralandığını
görmekteyiz. Kuruluş, son iki yıldır Türkiye’yi Avrupa Birliği ülkeleri
kategorisinden çıkarmıştır değerli milletvekilleri. 
İşte,
Adalet ve Kalkınma Partisinin ve Cumhurbaşkanının döneminde ülkemizin bugün
içinden geçtiği dönemi anlamak için sizlere Daron Acemoğlu ve James Robinson’ın
“Ulusların Düşüşü” çalışması…
(Mikrofon
otomatik cihaz tarafından kapatıldı) 
SİBEL
ÖZDEMİR (Devamla) – İzninizle bir dakika…
BAŞKAN
– Tamamlayın cümlenizi lütfen.
SİBEL
ÖZDEMİR (Devamla) – Teşekkür ederim. 
Bu
çalışmada, “Ulusların Düşüşü” çalışmasında gerçekten ülkemizi ilgilendiren çok
önemli tespitler vardır: Devlet yönetiminin bir kişinin ya da grubun elinde
olması… Ekonomik sistem, bir grubu zenginleştirmek için ve toplumun diğer
üyelerini sömürmek üzerine kurulmuştur. Bu sistemlerde rekabet ve yenilikçilik
düşünülemez çünkü esas olan tek şey yöneten grubun zenginliğini artırmak ve
gücü muhafaza etmektir. Bu tür sistemlerde geçici büyümeler, ekonomik
iyileşmeler görülebilir ama sürdürülemez ve zamanla çökmeye mahkûmlar. İşte, bu
teoriye göre değerli milletvekilleri, Türkiye hızla başarısız olma
noktasındadır ve sizin uyguladığınız bütün politikalar çökme noktasındadır. 
Evet,
biz Cumhuriyet Halk Partisi olarak… Temel sorunlarımızı, eğitim, istihdam, ekonomik
kalkınma, büyüme, araştırma geliştirme, katma değeri yüksek ürünler üretme
noktasındaki sorunlarımızı işte bu torba yasalarla, geçici çözümlerle
çözemeyeceğimiz ortadadır. Biz, düşüşte olduğunuz noktasını ve iktidarınızın
çökme noktasında olduğunu tekrar bilgilerinize ve halkın takdirine sunuyoruz. 
Teşekkür
ederim. Genel Kurulu saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
42’nci
maddede iki adet önerge vardır, aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 42’nci maddesinin tasarı metninden
çıkarılmasını arz ve teklif ederiz. 

 Meral
Danış Beştaş Behçet Yıldırım Mahmut Toğrul
 Adana Adıyaman Gaziantep

 Mehmet
Ali Aslan Müslüm Doğan Hişyar Özsoy
 Batman İzmir Bingöl
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Önerge üzerinde, Bingöl Milletvekili Hişyar Özsoy konuşacaklar.
Buyurun
Sayın Özsoy. (HDP sıralarından alkışlar) 
HİŞYAR
ÖZSOY (Bingöl) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum öncelikle. 42’nci madde
hakkında söz almış bulunuyorum. 
Doğrusu
Meclise gelen her şey artık neredeyse torbalarla geldiği için çok da üzerinde
doğru düzgün tartışma yürütülebilecek bir ortam olduğunu da düşünmüyorum. Bugün
ilginç bazı gelişmeler oldu. Hem Genel Kurulu hem dinleyen halkımızı o açıdan
bilgilendirmek istiyorum.
Avrupa
Parlamentosunun Doğu Guta ve Afrin’le ilgili bir kararı açıklandı. Avrupa
Parlamentosundaki bütün siyasi grupların oy birliğiyle geçen bir karar. Bir an
önce bu çatışmaların durdurulması gerektiğine ve Birleşmiş Milletler Güvenlik
Konseyinin aldığı karara uyulması gerektiğine dair bir karar. Tabii, bu kararın
çok bir bağlayıcılığı söz konusu değil. Yalnız, Suriye’deki askerî durumların
aslında uluslararası meşruiyetinin olmadığını gösteren bir başka veri. Gerçi
Cumhurbaşkanı “Bir kulağımızdan girer diğerinden çıkar.” dedi ama çok uzun bir
zamandır zaten dünyada kim ne derse desin bir kulağından giriyor bir kulağından
çıkıyor da iktidar partisinin fakat bu tavır Türkiye’deki ne iktisadi ne de
siyasi problemlere bir türlü çözüm olamıyor ve siyasal istikrarsızlık, ekonomik
istikrarsızlık artarak devam ediyor.
İkinci
önemli konu değerli arkadaşlar, biliyorsunuz Amerika Dışişleri Bakanı Tillerson
apar topar bir şekilde görevinden alındı, yerine de CIA’nın Başkanını
getirdiler, koydular. Eminim magazin boyutuyla olsa bile Türkiye’de birtakım
tartışmalara vesile oldu bu görev değişikliğinin ne anlama geleceği. Baştan
söyleyelim, öyle görünüyor ki önümüzdeki dönemde Amerika ile Rusya arasındaki
makas iyice açılacak ve ciddi gerilimler söz konusu. Tabii, bu, Türkiye’yi de,
iktidar partisini yeni bir pozisyon almaya itecektir. Fakat ben başka bir
noktanın altını çizmek istiyorum. Tillerson, biliyorsunuz, daha önce çok büyük
bir -ismini vermeyeyim- petrol şirketinin CEO’suydu, Türkiye’yle de düzenli
olarak görüşmeye çalışan diplomatlardan bir tanesiydi. Zaten çok uzun bir
zamandır iktidar partisi uçağa binip bir Moskova’ya bir Washington’a gidiyor,
bir Putin’i bir Trump’ı, bir Lavrov’u bir Tillerson’ı sürekli olarak ziyaret
ediyordu. En son Tillerson’ı Ankara’da bir odaya çektiler. Odanın içerisine hiç
kimse giremedi. Bir tek Çavuşoğlu -Sayın Bakan- Cumhurbaşkanı ve Tillerson bir
masada oturdular. Üç-üç buçuk saat kadar bir konuştular ama ne konuştuklarını
hiç kimse bilmiyor elçilik dâhil. Daha önce, hatırlarsınız, Büyükanıt’la böyle
bir görüşme olmuştu. Cumhurbaşkanı o zaman Başbakanken “Benimle mezara kadar
gidecek.” demişti. Şimdi, ilginç olan şu: Tabii, iktidar partisiyle kapalı
kapılar ardında birtakım ittifak görüşmeleri, müzakereleri yapan hiç kimse şu
ana kadar kurtulamamıştır, hepsinin bir şekilde siyasi kariyeri sonlanmıştır.
Son siyasi mevta da bu şekilde Tillerson olmuştur. Sözümüz Meclisten içeri; bir
şekilde, bu iktidar partisiyle kapalı kapılar ardında gizli pazarlıklar
yürütenler bu örneğe baksınlar çünkü kendilerini de benzer bir son bekliyordur.

Değerli
arkadaşlar, şu Afrin işgali başladıktan bu yana neler duyduk, neler. Meclis
Başkanı bunun cihat olduğunu söyledi. 
HALİL
ETYEMEZ (Konya) – Ne işgali ya?
HİŞYAR
ÖZSOY (Devamla) – Bir müsaade edin; sonra çıkın, konuşun. 
Meclis
Başkanı “Bu cihattır.” dedi. Diyanet camilerde Fetih duası okuttu.
Hatırlıyorsunuz bunları. Dün Cumhurbaşkanı “kâfir” dedi, resmen “kâfir” dedi,
kâfir. Şimdi, bilmiyorum Afrin’in demografik yapısını milletvekillerimiz,
halkımız ne kadar biliyor ama size şöyle söyleyeyim: Mesela, Afrin’in nüfusunun
önemli bir kısmı 1925’teki Şeyh Sait hadisesinden sonra bizim o taraflardan
giden insanlar. Mesela, Tekmanlılar var, biliyor musunuz? Karayazılılar var,
Hınıslılar var, Bitlisliler var, 1938’den sonra oraya giden Dersimliler var. Buradan
kaçmışlar, orada bir hayat kurmaya çalışmışlar, şimdi o hayat dağıtılıyor.
İlginç bir şey, altını çizeyim, kayıtlara geçsin: Putin’le, Lavrov’la,
Trump’la, Tillerson’la ittifaklar yapılıyor ve öldürülen insanların isimlerine
bakın ya da saldırılan: Asiye Abdullah, Salih Müslim, İlham Ahmet. Sonra da
dönüp bu Afrin işgalini bir cihada benzeştirip -tırnak içinde söylüyorum,
tırnak içinde…
(Mikrofon
otomatik cihaz tarafından kapatıldı)
HİŞYAR
ÖZSOY (Devamla) - …kesinlikle hakaret değil ama- Hükûmetin diliyle, dünyada
elin gâvuruyla iş tutup Asya’yı, Abdullah’ı, Salih’i, Müslim’i vurmak…
BAŞKAN
– Sayın Özsoy, teşekkür ederim.
HİŞYAR
ÖZSOY (Devamla) - …cihat değildir, olsa olsa insani ve İslami değerlerini
yitirmektir diyorum.
Teşekkür
ediyorum. (HDP sıralarından alkışlar)
HALİL
ETYEMEZ (Konya) – Orayı işgal edenler PKK’lılar. 
KAMİL
AYDIN (Erzurum) – Kur’an-ı Kerim’in içine bomba yerleştirenlere karşıyız biz.
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Başkanım, zabıtlara geçsin: Eğer Suriye’nin
kuzeyinde bir işgalden bahsedilecekse PKK’nin Münbiç’te, silahlı bir otorite
olarak Afrin’de, Rojava’da, Suriye’nin kuzeyinde Arapların, Türkmenlerin ve
şüphesiz onlara itaat etmeyen Kürtlerin bulunduğu, yaşadığı yerlerde kurmuş
olduğu otoriter yapılardır; işgal budur.
Sayın
konuşmacı isimlerden bahsetti. PKK’lılar 1984’ten bu yana hangi isimdeki
insanları şehit etti? Neydi bu insanların isimleri?
MUSTAFA
ELİTAŞ (Kayseri) – Ahmet’i, Mehmet’i, Ali’yi, Veli’yi şehit etti.
KAMİL
AYDIN (Erzurum) – Kur’an’a yerleştirilen bombaya ne diyeceğiz?
ERTUĞRUL
KÜRKCÜ (İzmir) – O iç savaş.
MEHMET
NACİ BOSTANCI (Amasya) – Bu bir dil; tabii ki yani Afrin’deki bu otoriter
yapıyı, Suriye’nin kuzeyinde emperyalizmin uzantısı olarak bir lejyon gücü
şeklinde iş görmeye çalışan PKK’nın uzantısı YPG’yi meşrulaştırma dilidir,
reddediyoruz. (AK PARTİ sıralarından alkışlar) 
BAŞKAN
– Teşekkür ederim.
MERAL
DANIŞ BEŞTAŞ (Adana) – Sayın hatibimiz herhangi bir kesimi meşrulaştırma amacı
tabii ki gütmüyor. “Sayın hatip YPG’yi meşrulaştırdı.” diyerek grubumuza
sataşmıştır, söz istiyoruz.
MUSTAFA
ELİTAŞ (Kayseri) – PKK’ya söyledi, Sayın Başkan PKK’yı mı temsil ediyor?
BAŞKAN
– Sizin grubunuzla ilgili bir şey söylemedi. Bakın, sizinle tartışmak
istemiyorum.
MUSTAFA
ELİTAŞ (Kayseri) – Hayır, Sayın Beştaş PKK’nın temsilcisi mi?
MERAL
DANIŞ BEŞTAŞ (Adana) – Hayır, bir açıklayayım, müsaade edin açıklayayım.
BAŞKAN
– Bakın, Sayın Meral Danış Beştaş…
MERAL
DANIŞ BEŞTAŞ (Adana) – Diyor ki sayın hatibimize atfen: “Bu konuşmalarla PKK ve
YPG’yi meşrulaştırıyor.” Biz de diyoruz ki: Böyle bir meşrulaştırma… 
BAŞKAN
– İşleminiz yok.
MERAL
DANIŞ BEŞTAŞ (Adana) – …atfı sataşmadır.
BAŞKAN
– Buyurun o zaman iki dakika.
VI.- SATAŞMALARA İLİŞKİN KONUŞMALAR (Devam)
6.- Bingöl Milletvekili Hişyar Özsoy’un, Amasya
Milletvekili Mehmet Naci Bostancı’nın yerinden sarf ettiği bazı ifadeleri
sırasında şahsına sataşması nedeniyle konuşması
HİŞYAR
ÖZSOY (Bingöl) – Değerli arkadaşlar, bu kadar önemli bir konuda gerçekten
polemik yaratmak istemiyorum.
Naci
Bey, haklısınız, bu coğrafyada çok uzun zamandır ölenlerin ismi zaten ya Ahmet
ya Mehmet ya Hüseyin ya Hasan oluyor, sizin o “terörist” dediklerinizin çoğunun
da ismi öyle, babalarının, analarının ismi de öyle. Tamam mı? Bu, altını
özellikle çizmemiz gereken bir durum. 
Ben
konuşmamda şunu dedim: Bakın, Putin, Tillerson, Trump, Obama, her neyse, bütün
bunlara gidilip belli bir diplomatik ortam oluşturulduktan sonra Afrin’e bir
müdahale yapıldı. Kürtler Kerkük’ten Afrin’e kadar çok yaygın bir coğrafyada
yaşıyorlar. Şu an Orta Doğu’da Kürtlerin böyle ortaya çıkması, belli bir
prestij kazanmaları, farkındayız, Türkiye Cumhuriyeti devletinin ideolojik
kodlarını sarsmış, ne yapacağını bilmiyor. Şunu söylüyoruz biz: Öldürerek,
saldırarak olmaz. Putin’le Lavrov’la, Tillerson’la bu kadar kapalı kapılar
ardında konuşulup pazarlıkla dünya kadar taviz verileceğine sınırın hemen diğer
tarafında işte Asya var, işte Salih var, işte İlham var, işte Ahmet var; bunu
konuşmanın zemininin olması gerekiyor. Dolayısıyla, gerçekten yani öyle ölü
yarıştırmak falan, böyle bir niyette değiliz. Bugün İslam coğrafyasında, Orta
Doğu coğrafyasında ölenlerin isimlerine bakın. Bakın, Hakkâri’ye giden
cenazeler de Ahmet, Mehmet oluyor, gerçi son dönemlerde Kürtçe isimleri de
verdiler, Edirne’ye gidenlerde de öyle. Bakın, şu an Afrin’den buraya sıvasız
evlere gelen cenazelerin ismi de öyle, Ahmet, Mehmet; Afrin’de defnedilenlerin
isimlerini biz gönderelim size, basın paylaşıyor. Dolayısıyla, yapılması
gereken bu meseleyi konuşarak bu coğrafya içerisinde çözmek, aksi hâlde vallahi
daha çok uçağa binilir, bir Moskova’ya, bir Washington’a gidilir ve bu memleket
bu kan revan, bu kan deryasının içerisinden çıkamaz. Söylemek istediğimiz
budur, sataşma niyetimiz yoktur.
Teşekkür
ediyorum. (HDP sıralarından alkışlar)
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı (1/914)
ile Plan ve Bütçe Komisyonu Raporu (S. Sayısı: 533) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 42’nci maddesi
ile 25/8/1999 tarihli ve 4447 sayılı İşsizlik Sigortası Kanunu’na eklenen
geçici 19’uncu maddenin (1)’inci fıkrasının aşağıdaki şekilde değiştirilmesini
arz ve teklif ederiz.
Saygılarımızla.

 Zekeriya
Temizel Kadim Durmaz Lale Karabıyık
 İzmir Tokat Bursa
 Bihlun
Tamaylıgil Bülent Kuşoğlu Kemal Zeybek
 İstanbul Ankara Samsun
 Musa
Çam
 İzmir
MADDE
42- 25/8/1999 tarihli ve 4447 sayılı İşsizlik Sigortası Kanunu’na aşağıdaki
geçici madde eklenmiştir. 
"GEÇİCİ
MADDE 19- Kuruma kayıtlı işsizler arasından 1/1/2018 ila 31/12/2020 tarihleri
arasında özel sektör işverenlerince 5510 sayılı Kanunun 4 üncü maddesinin
birinci fıkrasının (a) bendi kapsamında işe alınanların; işe girdiği aydan
önceki üç aylık sürede toplam on günden fazla 5510 sayılı Kanunun 4 üncü
maddesinin birinci fıkrasının (a) ve (c) bentleri kapsamında Sosyal Güvenlik
Kurumuna bildirilmemiş olmaları ve isteğe bağlı sigortalılık hariç 5510 sayılı
Kanunun 4 üncü maddesinin birinci fıkrasının (b) bendi kapsamında sigortalı
olmamaları, işe alındıkları yıldan bir önceki takvim yılında işe alındıkları
işyerinden bildirilen aylık prim ve hizmet belgelerindeki veya muhtasar ve prim
hizmet beyannamelerindeki sigortalı sayısının ortalamasına ilave olmaları
kaydıyla, işyerinin imalat veya bilişim sektöründe faaliyet göstermesi halinde
ilgili döneme ait günlük brüt asgari ücretin sigortalının prim ödeme gün
sayısıyla çarpımı sonucu bulunacak tutarı geçmemek üzere, sigortalının 5510
sayılı Kanunun 82 nci maddesi uyarınca belirlenen prime esas kazançları
üzerinden hesaplanan sigortalı ve işveren hissesi primlerinin tamamı tutarında;
işyerinin diğer sektörlerde faaliyet göstermesi halinde sigortalının 5510
sayılı Kanunun 82 nci maddesi uyarınca belirlenen prime esas kazanç alt sınırı
üzerinden hesaplanan sigortalı ve işveren hissesi primlerinin tamamı tutarında,
her ay bu işverenlerin Sosyal Güvenlik Kurumuna ödeyecekleri tüm primlerden
mahsup edilmek suretiyle işverene prim desteği sağlanır ve destek tutarı Fondan
karşılanır. Fondan karşılanan bu tutarlar ilgili yılı izleyen bütçe yılında
Çalışma ve Sosyal Güvenlik Bakanlığı Bütçesinden Fona ödenir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet? 
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan.
BAŞKAN
– Önerge üzerinde Samsun Milletvekili Kemal Zeybek konuşacaklar. 
Buyurun
Sayın Zeybek. (CHP sıralarından alkışlar)
KEMAL
ZEYBEK (Samsun) – Sayın Başkanım, değerli milletvekili arkadaşlarım; 4447
sayılı İşsizlik Sigortası Kanunu’na, 5510 sayılı Kanun’a ilaveten, geçici
olarak kapsam dışı bırakılan işçilerimize yeniden -18 yaşından başlayıp 25
yaşına kadar olan dönem içerisinde- kadınlarımızda 18 yaşından başlamak üzere
işsizlik sigortası uygulanması geçici maddesi eklenmiştir.
Bu
madde neden getiriliyor? Acaba burada gerçekten işçiye bir hak, onun ekonomik
durumunu iyileştirmek için bir hak mı veriliyor yoksa bugüne kadar Adalet ve
Kalkınma Partisinin hükûmetlerinin işverenler üzerindeki desteği için mi
veriliyor, onlara verilen katkı için mi veriliyor? 
Değerli
milletvekilleri, bu katkı, anladığımız kadarıyla, linyitte, taş kömüründe yani
Soma’da Gürmin Enerjinin yapmış olduğu, 2014 yılında 301 maden işçisinin,
emekçisinin şehit olduğu bir yerde, Amasya Yeni Çeltek İşletmesinde bu Gürmin
İşletmenin, Soma Holdingin uygulamalarına karşı, ona karşı yapılan bir yasa
olduğunu size söylemek istiyorum. Şöyle ki: Yeni Çeltek Maden, Havza, Suluova,
Merzifon yani Amasya ve Samsun üçgeni içerisinde bir maden ocağı, bu maden
ocağında yıllardır emekçilerin Yeni Çeltek’te direnme gücünü o bölgenin halkı çok
iyi biliyor. Ne yazıktır ki 12 Eylül 1980 faşizminden sonra 800’ün üzerindeki
işçinin orada işkencelerden geçirilerek direnme gücünün yok edildiği ve bugün
de, özellikle 2002 yılından sonra madende uygulanan sarı sendika uygulamasının,
MADEN-İŞ Sendikasının… 2013 yılında Soma Holdinge verilmesi… Bu maden 15 artı
15 olarak 30 yıllığına Soma Holdinge verilmiştir. 2014 yılında Soma’daki o
katliamdan sonra bu işçilerin orada çalıştırıldığını yine görüyoruz. Son ayda,
özellikle 2018’in Şubat ayında, Mart ayında Soma Holdingin 160’ın üzerinde işçi
çıkardığını görüyoruz ve Yeni Çeltek işletmesinde MADEN-İŞ’e bağlı YERALTI
MADEN-İŞ şubesinin MADEN-İŞ’ten çıkarılıp kapatıldığını görüyoruz. Sendika ile
oradaki şirketin ortaklaşa yaptığı ikili işlemden dolayı tamamen işçilerimizin
hakları yok ediliyor. 1980’den önce oradaki işçiler solcuydu, oradaki sendika
devrimciydi, şimdiyse sendika sağcı, işçiler sağcı. E, şimdi, sizin uygulamanız
neden bu hâli almıştır bugünkü koşullarda?
Benim,
çalışan işçilerimize, yer altında çalışan işçilerimize buradan söylemek istediğim
şu: Bunların sağı solu yok, bunların seni beni yok, bunlar sana da düşman bana
da düşman, bunlar esas emeğe düşman. (CHP sıralarından alkışlar) 
Şimdi,
değerli yurttaşlarımız, Sayın Naci Bey’in de seçim bölgesinin olduğu yerde
bunlar olup biterken YERALTI MADEN-İŞ’teki, o Çeltek’teki uygulamalara nasıl
“Dur.” diyeceğiz? O sarı sendikayla o holdingin, o katliamcı holdingin hâlâ
daha korunduğunu, onun üzerinden de hâlâ işçiler üzerinden menfaat sağlayan ve
Soma Holdinge destek sağlamak için yapılan bir kanunu doğru mu buluyoruz?
İşçilere verilmesi gereken hakların, hukukların, ekonomik verilenlerin doğru
olduğunu biliyoruz ama bu tür işverenlere bu hakların verilmesi doğru değildir.
Oradaki maden zarar etmemektedir, kâr etmektedir. Bir başkasına verilseydi bu
maden, bu şekilde mi davranılacaktı?
Şu
anda Adalet ve Kalkınma Partisinin kendi holdinglerinin, kendi çıkar
çevrelerinin korunmasından rahatsız olduğumuzu, maden işçilerinin yanında
olduğumuzu bildirmek istiyorum. 
Saygılarımı
arz ediyorum. (CHP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı…
MEHMET
NACİ BOSTANCI (Amasya) – Sayın Zeybek, değerli dostumuz kendisi de bilecektir
ki orada biz Yeni Çeltek’te -Eski Çeltek de var- her zaman işçilerle çok
yakından ilgilendik, problemlerinin çözümü için uğraştık. Buna ilişkin birçok
örnek vardır, bunları anlatacak değilim. 
Bu
Gürmin Madencilike Yeni Çeltek verildikten sonra yaşanan problemler vardı,
orada da bizim problemlerde hep yanında bulunduğumuz işçilerimiz oldu. Bu
madencilik, yaşanan olaydan sonra Yeni Çeltek’te de işleri yürütemez bir hâle
geldi. Orada yeni bir düzenleme gerekir hukuken, onların çalışması da
sürdürülüyor. İşçilerle, sendikayla da temaslarımız devam ediyor problemlerin
çözümü istikametinde. 
BAŞKAN
– Sayın Bostancı, teşekkür ederim. 
43’üncü
maddede iki adet önerge vardır, aykırılık sırasına göre işleme alacağım. 
Türkiye Büyük Millet Meclisi
Başkanlığına
Görüşülmekte olan 533 sıra sayılı Kanun Tasarısı’nın
43’üncü maddesinin tasarı metninde çıkarılmasını teklif ederiz. 

 Meral
Danış Beştaş Mehmet Ali Aslan Behçet Yıldırım
 Adana 
Batman Adıyaman
 Mahmut
Toğrul Müslüm Doğan  Mahmut Celadet Gaydalı
 Gaziantep İzmir Bitlis
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan. 
BAŞKAN
– Önerge üzerinde Bitlis Milletvekili Mahmut Celadet Gaydalı konuşacaklar. 
Buyurun
Sayın Gaydalı. (HDP sıralarından alkışlar) 
MAHMUT
CELADET GAYDALI (Bitlis) - Sayın Başkan, değerli milletvekilleri; görüşülmekte
olan 533 sıra sayılı Kanun Tasarısı’nın 43’üncü maddesi üzerine partim ve
grubum adına söz almış bulunmaktayım. Sözlerime başlamadan önce Genel Kurulu ve
ekranları başında bizleri izleyen yurttaşlarımızı saygıyla selamlıyorum.
Üzerinde
görüşmelerini gerçekleştirdiğimiz tasarı, AKP’nin artık bir rutin hâline
getirdiği torba tasarı formatındadır. Torba tasarıya baktığımız zaman, kreşlere
vergi istisnası, şeker fabrikalarının özelleştirilmesi, Süryani vakıf
mallarının iadesi, internet sansürü, nükleer enerji santrali yatırımlarına
ilave teşvikler, ücretli öğretmenlerin sözleşmeli pozisyonlara atanması,
birbirinden çok farklı alanlarda, farklı mevzularda değişiklikler yapıldığı
görülmektedir. Eğer gerçek anlamda bu Meclis yasama yetkisini kullanabilseydi
bu konuların her biri ayrı tasarı ve teklifler hâlinde ilgili komisyonda
görüşmeleri gerçekleştirilerek Genel Kurul gündemine gelirdi. Maalesef,
yasamayı yürütmenin noter bürosu hâline dönüştüren AKP iktidarı Meclisi bir
yasa fabrikası olarak işletiyor. Kapalı kapılar ardında hazırlanan ve
çoğunlukla virgülü bile değiştirilmeden Meclisten geçirilen düzenlemelerin
toplumda, Meclis komisyonlarında yeterince tartışılmasına izin verilmiyor. 
Bunun
en somut örneği, geçtiğimiz pazartesi günü bu ülkenin kaderini doğrudan
ilgilendiren seçim yasalarında yangından mal kaçırırcasına yapılan
düzenlemeydi. İktidar, koalisyon ortağı partiyle birlikte seçim güvenliğini
ortadan kaldıran tekliflerinin kamuoyunda tartışılmasına bile müsaade etmedi.
Çok olmak sizlere bu Meclisi istediğiniz gibi işletme olanağı verebilir lakin
çok olmanız, daha fazla sandalyeye sahip olmanız yaptığınız her işin doğru,
haklı ve meşru olduğu anlamına gelmez, seçim güvenliğini ortadan kaldıran,
temsilde adalet ilkesini yok sayan ve sadece iki partinin yararı gözetilerek
hazırladığınız seçim yasasında olduğu gibi. Teklifin bizler açısından meşru
olmadığını ve her zaman tartışma konusu yapılacağını bilmenizi isterim. 
Değerli
milletvekilleri, tasarının 42, 43 ve 44’üncü maddeleri 4447 sayılı İşsizlik
Sigortası Kanunu’nda değişiklikler öngörmektedir. Biraz önce de ifade ettiğim
gibi, öncelikle belirtmek gerekir ki bu düzenlemelerin hiçbiri ilgili
komisyonda görüşülen maddeler değildir. İşsizlik Fonu’yla ilgili bazı prim,
teşvik vesaire gibi düzenlemeleri içeren bu maddelerin Parlamentonun Sağlık,
Aile, Çalışma ve Sosyal İşler Komisyonunda görüşülmesi gerekirdi. 
Değerli
milletvekilleri, işçiler için kurulan İşsizlik Sigortası Fonu, uygulamada sermaye
ve işverenleri teşvik ve yatırım fonu hâline gelmiş durumdadır. İşsizlik Fonu
şu anda 117 milyar liraya ulaşmış, 2020 yılında da 158 milyar liraya ulaşacağı
öngörülmektedir. Şu ana kadar fondan 12 milyar TL GAP, 40 milyon TL kalkınma
projeleri için harcanırken fonun esas amacı olan, işsiz kalan yurttaşlara
aktarılan kaynak sadece 11 milyar TL olmuştur. 2016 yılında Sayıştay raporuna
göre İşsizlik Sigortası Fonu’nun faaliyet geliri 23,2 milyar, faaliyet
gideriyse 13,2 milyar olarak gerçekleşmiştir yani 10 milyar TL’lik bir fazla
oluşmuştur. 2016 yılı için işsizlik ödeneğinin toplam harcama içindeki oranı
yüzde 30’dur, biriken miktar içinde oran ise yüzde 10’dur. Bu rakamlar dışında
kalan dev miktarlar ise sermayedarları finanse etmek için harcanmaktadır.
İşsizliği
görüntüde düşürüp algı yaratmak adına iktidar palyatif ve pragmatik şekilde her
türlü teşviki vermek üzere bu ve benzer düzenlemeleri getirmektedir. İşsizlik
sigortasının kuruluş yasasına göre fon, işsizliği gidermek ve işsizlere
verilecek sosyal destekleri finanse etmek için kurulmuştur ancak bugüne kadar,
etkin bir şekilde, sermayeye verilen teşvikler ve finansman için
kullanılmıştır. Bu yapılan düzenlemelerde de benzeri içerikler mevcuttur.
Dolayısıyla tasarıdaki bu maddelerin ilgili ihtisas komisyonuna sevk edilmeden
bir torbada apar topar çıkarılması ve yine sermayeyi teşvik eden bir yaklaşımla
sunulması tarafımızca doğru görülmemektedir.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Gaydalı.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı’nın 43’üncü maddesiyle 25/8/1999
tarihli ve 4447 sayılı İşsizlik Sigortası Kanunu’na eklenen geçici 20’nci
maddenin (1)’inci fıkrasının aşağıdaki şekilde değiştirilmesini teklif ederiz. 

 Zekeriya
Temizel Lale Karabıyık Bihlun Tamaylıgil
 İzmir Bursa İstanbul
 Kadim
Durmaz Mustafa Ali Balbay Musa Çam
 Tokat İzmir İzmir
 Bülent
Kuşoğlu
 Ankara

“GEÇİCİ
MADDE 20- 2017 yılında Sosyal Güvenlik Kurumuna verilen aylık prim ve hizmet
belgelerinde kayıtlı sigortalı sayısı ortalaması 1 ila 3 olan, imalat
sektöründe faaliyet gösteren ve bu sektörde ustalık belgesi sahibi olunan özel
sektöre ait işyerlerince, işe giriş tarihi itibarıyla 18 yaşından büyük ve 25
yaşından küçük sigortalılardan ve Kuruma kayıtlı işsizler arasından olmak
kaydıyla 1/1/2018 tarihinden itibaren 5510 sayılı Kanunun 4 üncü maddesinin
birinci fıkrasının (a) bendi kapsamında işe alınanların; işe girdiği aydan
önceki üç aylık sürede toplam on günden fazla 5510 sayılı Kanunun 4 üncü
maddesinin birinci fıkrasının (a) ve (c) bentleri kapsamında Sosyal Güvenlik
Kurumuna bildirilmemiş olmaları ve isteğe bağlı sigortalılık hariç 5510 sayılı
Kanunun 4 üncü maddesinin birinci fıkrasının (b) bendi kapsamında sigortalı
olmamaları, 2017 yılında işyerinden Sosyal Güvenlik Kurumuna bildirilen aylık
prim ve hizmet belgelerinde veya muhtasar ve prim hizmet beyannamelerinde
kayıtlı sigortalı sayısının ortalamasına ilave olmaları kaydıyla, işe
alındıkları tarihten 2018 yılı Aralık ayı/dönemine kadar geçerli olmak üzere,
destek kapsamına giren sigortalılar için 5510 sayılı Kanunun 82 nci maddesi
uyarınca belirlenen prime esas kazanç alt sınırı üzerinden hesaplanan sigortalı
ve işveren hissesi primlerinin tamamı tutarında bu işverenlerin Sosyal Güvenlik
Kurumuna ödeyecekleri tüm primlerden mahsup edilmek suretiyle işverene prim
desteği sağlanır ve destek tutarı Fondan karşılanır. Fondan karşılanan bu
tutarlar ilgili yılı izleyen bütçe yılında Çalışma ve Sosyal Güvenlik Bakanlığı
Bütçesinden Fona ödenir.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Önerge üzerinde İzmir Milletvekili Mustafa Ali Balbay konuşacaklar.
Buyurun
Sayın Balbay. (CHP sıralarından alkışlar) 
MUSTAFA
ALİ BALBAY (İzmir) – Sayın Başkan, sayın milletvekilleri; tarihte parayı
Lidyalılar buldu; vergiyi Sümerler buldu; vergiden vergi almayı ve vergiyi
affetmeyi Türkler buldu. 
Bu
torba yasa bütün bunları içeren bir tabloyu gösteriyor. Ancak yasanın genel
içeriğinde internetten vergi indirimine, yatırımları teşvikten kimi
ayrıcalıklara kadar pek çok şey var. Ben de bunun ruhuna göre konuşacağım ama
salonda iktidar partisinin İzmir milletvekilleri varsa onlara ayrıca hitap
etmek istemiştim. Sanırım yok. Çünkü İzmir Büyükşehir Belediye Başkanımız Aziz
Kocaoğlu, iktidar muhalefet demeden bütün İzmir milletvekillerine ve Adalet ve
Kalkınma Partisinin İzmir İl Başkanına bir mektup gönderdi. Adalet ve Kalkınma
Partisinin İzmir İl Başkanı Sayın Şengül mektubu aldığını, gereği için
Ulaştırma Bakanlığına ilettiğini söyledi. İzmir’de bunun rutin bir kulis haberi
de yapıldı. Karşılıklı telefonlarla birbirlerine ilgileri için teşekkür etmişler.
Ancak işin bu noktasından sonrası, Sayın Başkan, sayın milletvekilleri, bu
torba yasada yatırımların teşviki için bütçe olanakları çerçevesinde pek çok
şey varken İzmir’de yatırımların durdurulması için, İzmir Büyükşehir
Belediyesinin başlatmak istediği yatırımlara izin vermemek için her şey
yapılmakta. Bunu bu kürsüden bir kez daha anımsatıyorum ve İzmir’in hakkını
verin diyorum. (CHP sıralarından alkışlar) 
İktidar
partisinin milletvekilleri genellikle bu konular gündeme geldiğinde projeleri
öne sürüyorlar ancak bu projelerin 2’si hariç -İzmir’e vadedilen 35 projeden
2’si hariç- hiçbirinde ciddi bir gelişme yok. Aziz Başkanın mektubundan
bilgileri sırayla sizlerle paylaşmak istiyorum sayın milletvekilleri
İzmir’de
İnciraltı’nın uluslararası bir sağlık turizmi merkezi olması için genel bir
irade var ama Hükûmetin bu konuda bir adım attığı yok. İzmir’deki en önemli
arter Halkapınar ile Otogar arası 4,5 kilometrelik metro hattı için 383 milyon
lira gerekiyor. Bu yıl 2018 bütçesinden ayrılan pay sadece 21 milyon lira. Bu
bütçe için de “Proje nedir, ne değildir?” diye büyükşehir belediyesi başvuruyor,
henüz bilgi veren yok.
İzmir’de
yolcu gemilerinin özellikle Bostanlı’da barınak yeri alması gerekiyor.
Denizcilik Bakanlığı bunun olabileceğini söyledi ancak bir adım atmış değil.
Gelelim
İZBAN’a. İzmir’de çok konuşulan bir durum sayın milletvekilleri. Türkiye’de
sadece ama sadece İzmir’de Devlet Demiryolları belediyeden ray kirası alıyor.
Üstelik yılda 5 milyon euro ve 5 milyon dolar. Şu anda İzmir Büyükşehir
Belediyesinin bu İZBAN hizmetinin bundan elde ettiği gelirin üçte 1’i bu kiraya
gitmekte. Hâlbuki bu kirayı almasa yani gölge etmese İzmir’in çevresindeki
ulaşım hattı çok daha hızlı bir şekilde genişleyecek.
İzmir’de
-ki çok büyük göç almakta- büyük yatırımlar yapılmakta. Biz İzmir’e kimse
gelmesin demiyoruz, İzmir’e büyük konut yatırımları yapılmasın demiyoruz;
planlı yapılsın diyoruz. Bunlar olmadığı gibi, şu anda İzmir’in içme suyu
ihtiyacı için gerekli olan üç büyük proje için İller Bankası ne yazık ki iki
yıldır İzmir Büyükşehir Belediyesine cevap vermemekte. Yüzde 7 ile yüzde 10
arasında bir faizle öteki belediyelere sağlanan olanaklar, İzmir Büyükşehir
Belediyesinin su sorununun çözümü için -projesi hazır olduğu hâlde- ne yazık ki
sağlanmıyor.
Yine
İzmir’le ilgili önemli projelerden biri… Devlet Demiryollarının, özellikle
Maliyenin kritik arsaları var. Bunları belediyeye devretse hem kentsel dönüşüm
gerçekleşecek hem de şu anda İzmir’de beklenen o yatırımların hızla önü
açılacak. Maalesef, 2016 yılından bu yana ne Millî Emlak ne de Maliye Bakanlığı
İzmir’in bu isteklerine ne cevap veriyor ne de ne zaman bunların gerçekleşeceği
yönünde bir irade ortaya koyuyor.
Sayın
milletvekilleri, İstanbul ve Ankara’da sürmekte olan bu kentsel dönüşüm
projelerinde hemen izin çıkıyor ama İzmir’de, özellikle Gaziemir bölgesinde,
2014 yılından bu yana ne yazık ki belli bölgelerdeki izin dışında hiçbir yerde
izin çıkmadı. 
(Mikrofon
otomatik cihaz tarafından kapatıldı) 
MUSTAFA
ALİ BALBAY (Devamla) – Sayın Başkan, bir dakika ek süre istiyorum İzmir’in
hatırı için.
BAŞKAN
– Tamamlayın lütfen.
MUSTAFA
ALİ BALBAY (Devamla) – Toplamında, 2018 yılı yatırım planında sayın
milletvekilleri, İzmir’e bütçeden verilen pay 2, İzmir’den alınan vergi 10; el
insaf! Tabii ki kalkınmada öncelikli bölgelere de yatırım yapılsın ama bu kadar
uçurumu da kabul etmiyoruz,. İzmir’in hakkını İzmir’e verin diyoruz. 
İzmir’de
biraz önce sözünü ettiğim bunca yatırımlar için doğru dürüst bilgi dahi
verilmezken, hakkını yememek lazım, İzmir’de bir projeye projenin tamamen
bitirilmesi için tam ödenek sağlanmış; cezaevi inşaatına 5 milyon lira. Yani
İzmir’e, daha doğrusu Türkiye’nin pek çok bölgesine zaten aynı şekilde
yatırımlar yapıyorsunuz. Cezaevleri yatırımları birinci sırada. 
Cumhuriyet
bu ülkeyi demir ağlarla ördü, siz de demir parmaklıklarla örmektesiniz diyorum,
Genel Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Balbay.
Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Sayın
Özel, buyurun, söz talebiniz var.
ÖZGÜR
ÖZEL (Manisa) – Sayın Başkan, çok kısa, bir konuya değinmek isterim. 
BAŞKAN
– Buyurun.
III.- AÇIKLAMALAR (Devam)
36.- Manisa Milletvekili Özgür Özel’in,
Mehmet Akif Ersoy’un torunu Selma Ersoy’un yaptığı açıklamaya ilişkin
açıklaması
ÖZGÜR
ÖZEL (Manisa) – Şimdi ajanslara düştü, son iki gündür benim de çok yersiz
bulduğum bir tartışma var İstiklal Marşı’yla ilgili. Bu konuda Mehmet Akif
Ersoy’un torunu 73 yaşındaki Sayın Selma Ersoy şöyle bir açıklama yapmış ve
herhâlde tartışmayı sonlandırmış: “Allah bu millete bir daha ne güftesi ne
bestesiyle İstiklal Marşı yazdırmasın.” demiş. 
Kendisine
teşekkür ediyor, saygılar sunuyorum. 
BAŞKAN
– Bunu söylemiştiniz, biraz önce söylediniz galiba bunu? Kim söyledi? 
MUSTAFA
ALİ BALBAY (İzmir) – Ben söylemiştim. 
BAŞKAN
– Siz söylediniz evet, tamam. 
Teşekkür
ederim. 
Peki,
birleşime beş dakika ara verelim.
Kapanma Saati: 20.01
YEDİNCİ OTURUM
Açılma Saati: 20.11
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ
(Çanakkale)
----- 0 -----
BAŞKAN
– Türkiye Büyük Millet Meclisinin 72’nci Birleşiminin Yedinci Oturumunu
açıyorum. 
533
sıra sayılı Kanun Tasarısı’nın görüşmelerine devam ediyoruz.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı (1/914)
ile Plan ve Bütçe Komisyonu Raporu (S. Sayısı: 533) (Devam)
BAŞKAN
– Komisyon yerinde. 
Hükûmet
yerinde.
44’üncü
maddede iki adet önerge vardır, aykırılık sırasına göre işeme alacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 44’üncü maddesinin tasarı metninde
çıkarılmasını arz ve teklif ederiz. 
 Meral
Danış Beştaş Mehmet Ali Aslan Behçet Yıldırım
 Adana Batman Adıyaman
 
 Mahmut
Toğrul Müslüm Doğan  Garo Paylan
 Gaziantep İzmir
 İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Garo Paylan konuşacak.
Buyurun
Sayın Paylan. (HDP sıralarından alkışlar) 
GARO
PAYLAN (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, ekonomi nasıl gidiyor? Vallahi, size sorsak, Maliye Bakanına sorsak
veya havuz medyasına sorsak her şey güllük gülistanlık ama vatandaşa
sorduğumuzda -bakın anketlere de yansıyor, bire bir temaslarımızda da
görüyoruz- vatandaşların ezici çoğunluğu “Geçinemiyoruz.” diyor, “Ay sonunu zor
getiriyoruz.” diyor, “İşsizlik sıkıntımız var.” diyor, “Ekonomide gelecek
kaygımız var, yarın kaygımız var.” diyor.
Değerli
arkadaşlar, iktidar demokrasi yolundan çıktığından beri -can sularıyla,
teşviklerle- memleketin nüfusunun yalnızca yüzde 1’ine sürekli teşvikler
veriyor, bakın, yüzde 1’ine. Bu torba yasaya da bakın, maddelerin ezici
çoğunluğu, 95 maddenin 90'ı nüfusun yalnızca yüzde 1’ine teşvikler vadediyor,
“Daha çok teşvik, daha az vergi.” diyor. 
Değerli
arkadaşlar, bunun sonucunda ne oluyor? Bakın, bütçe açığı oluşuyor, bu
enflasyonu tetikliyor, enflasyon tetiklenince faizler yüksek oluyor, yüzde
15'lere çıkıyor ve bugün baktığımızda dolar 3,90; euro 4,80 arkadaşlar. Bu da
ekonomiye karşı olan güveni düşürüyor, yatırım isteğini eksiltiyor.
Değerli
arkadaşlar, bir kısır döngü içindeyiz. Bütün bunlar olurken hâlâ mali disiplini
bozar şekilde, cari açık riskini büyütür şekilde böyle ekonomiyi ittir kaktır
destekler verilmesi iktisadi bir kriz riskini karşımıza getiriyor. Büyük bir
iktisadi kriz riskiyle karşı karşıyız, 1994 krizine veya 2001 krizine benzer
bir krize doğru koşar adım gidiyoruz. Ama iktidarın tek bir derdi var: “Seçime
kadar ben bu genişlemeci politikaları sürdüreyim, seçimden sonra tekrar ipleri
sıkılaştırırım, ekonomiyi rayına sokarım.” diye düşünüyor ve derdi de şu: Bu
kasımda mı seçim yapayım, gelecek kasımda mı seçim yapayım? Bu iktisadi
politikalar sürdürülebilir mi sürdürülemez mi? Arkadaşlar, sürdürülemez. Büyük
bir iktisadi kriz riskiyle karşı karşıyayız ve bunu rakamlar da gösteriyor.
Böyle teşviklerle, vergi düşümleriyle mali dengeleri bozarsınız ve önünde
sonunda da bunun bedelini 80 milyon öder, en çok da yoksullar öder.
Biliyorsunuz, 1994 krizinin de 2001 krizinin de bedelini yoksullar ödediler. 
Şimdi
bütün bunlar olurken işsizlik rakamları açıklandı, hâlâ yüzde 10,4 çıktı; bu da
resmî rakam, bakın. Son iki yılda yalnızca 1 milyon 200 bin kişiyi stajyer ve
kursiyer olarak işçi gösteriyoruz. Halbuki onlar işçi değiller yani
çalışıyorlar evet, kendilerini geliştiriyorlar ama bir iş güvenceleri yok. Eğer
onlar da kayıtlı olmasaydı işsizlik rakamımız yüzde 14, yüzde 15 gözükecekti.
Genç işsizlik rakamına baktığımızda yüzde 19, yüzde 20’lerde.
Değerli
arkadaşlar, bunlar olurken bu madde ne getiriyor? 18-25 yaş arasındaki nüfusa…
Diyor ki: “Eğer bu 18-25 yaş arasındaki nüfustan işçi alırsan ben senden prim
almayacağım, vergi almayacağım.” Peki bunu yaparken nereden karşılayacağız
diyoruz bu gideri? “İşsizlik Sigortası Fonu’ndan karşılayacağız.” diyoruz.
Bakın, İşsizlik Sigortası Fonu işçilerin iş güvencesidir, işlerini
kaybettiklerinde bir gelir elde etmesi için konulmuş bir fondur. Siz işçinin
parasıyla işverene teşvik veriyorsunuz. Bu, bu fonun çıkış amacına ve kanun
hükümlerine uymaz arkadaşlar. Bu anlamda işçinin parasıyla işverene teşvik
vermeye bu Meclisin yol vermeyeceğini umut ediyorum. 18-25 yaş arasına eğer ki
teşvik verirseniz 26 yaşındakinin de ne olacağını da düşünmemiz lazım, 30
yaşındaki işçinin ne olacağını düşünmemiz lazım. İşverenler 18-25 yaş
arasındaki gençleri işçi olarak alırlar ama 26 yaşındaki işçinin işi tehlikeye
girer arkadaşlar. 
Bütün
bunları düşünerek iktisadi politikaları bozacak ve iş güvencesini altüst
edecek, işsizlik sigortasını işverenlere peşkeş çektirecek adımlara cevaz veren
bu maddelere yol vermeyin diyorum ve mali disiplini bu anlamda bozucu maddeler
anlamında da Hükûmeti ivedi tedbirler almaya çağırıyorum. Aksi takdirde büyük
bir kriz kapıdadır ve bu krizin bedelini 80 milyon, özellikle yoksullar
ödeyecektir.(HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı’nın 44’üncü maddesinin aşağıdaki
şekilde değiştirilmesini arz ve teklif ederiz.
Saygılarımızla.
 Zekeriya
Temizel  Lale Karabıyık  Bihlun Tamaylıgil 
 İzmir
 Bursa  İstanbul
 Bülent
Kuşoğlu  Musa Çam Kadim Durmaz
 Ankara
 İzmir Tokat
 Ömer
Fethi Gürer
 Niğde
MADDE
44-4447 sayılı Kanuna aşağıdaki geçici madde ilave edilmiştir.
"GEÇİCİ
MADDE 21- Bu Kanunun geçici 19 uncu ve geçici 20 nci maddeleri kapsamında işe
alınanların ücretlerinin, ilgili yılda uygulanan asgari ücretin aylık brüt
tutarının prim ödeme gün sayısına isabet eden tutarı üzerinden hesaplanan gelir
vergisinin asgari geçim indirimi uygulandıktan sonra kalan kısmı, verilecek
muhtasar beyanname üzerinden tahakkuk eden vergiden terkin edilir. 
Bu
madde kapsamında yapılan ücret ödemelerine ilişkin düzenlenen kâğıtlara ait
damga vergisinin aylık brüt asgari ücretin prim ödeme gün sayısına isabet eden
kısmı beyan edilmez ve ödenmez.
Bu
maddeyle sağlanan vergi teşvikleri 2020 yılı Aralık ayı aşılmamak üzere, teşvik
kapsamına giren çalışanlar için 12 ay süreyle uygulanır. Ancak bu süre; işe
giriş tarihi itibarıyla teşvik kapsamına giren; 18 yaşından büyük kadın, 18
yaşından büyük 25 yaşından küçük erkek çalışanlar ile Kuruma engelli olarak
kayıtlı sigortalılar için 18 ay olarak dikkate alınır. Bu madde kapsamındaki
vergi teşvikleri, bu Kanunun geçici 20 nci maddesi kapsamında sağlanan
teşvikten yararlanılan çalışanlar için maddede yazılı süre ve şartlarla sınırlı
olarak uygulanır, prim ve ücret desteği sağlanmayan aylar için vergi teşvikleri
de uygulanmaz.
Bu
madde kapsamında teşvikten yararlanılmış olan çalışanın teşvik süresini
tamamlamadan işten ayrılıp yeniden işe başlaması halinde, bu maddede belirtilen
şartların sağlanması kaydıyla üçüncü fıkrada belirtilen yararlanma süresini
aşmamak üzere söz konusu çalışan için, yeniden işe başladığı tarihteki durumu
dikkate alınarak, kalan süre kadar bu teşvikten yararlanılabilir.
Bu
madde kapsamında gelir vergisi stopajı teşvikinden yararlananlar, diğer kanunlarda
yer alan benzer nitelikli gelir vergisi stopajı teşviklerinden yararlanamaz.
Bu
madde hükümleri; 5335 sayılı Kanunun 30 uncu maddesinin ikinci fıkrası
kapsamına giren kurum ve kuruluşlara ait işyerleri ile 2886 sayılı Kanuna, 4734
sayılı Kanuna ve uluslararası anlaşma hükümlerine istinaden yapılan alım ve
yapım işleri ile 4734 sayılı Kanundan istisna olan alım ve yapım işlerine
ilişkin işyerleri ile sosyal güvenlik destek primine tabi çalışanlar ve
yurtdışında çalışan sigortalılar hakkında uygulanmaz.
Bu
Kanunun geçici 20 nci maddesi kapsamındaki desteklerden faydalananlar hariç
olmak üzere, 1/1/2018 ila 31/12/2020 tarihleri arasında 5510 sayılı Kanun
kapsamına alınan işyerleri ve daha önce tescil edildiği halde ortalama
sigortalı sayısının hesaplandığı yılda sigortalı çalıştırılmaması nedeniyle
Sosyal Güvenlik Kurumuna aylık prim ve hizmet belgesi veya muhtasar prim hizmet
beyannamesi vermeyen işyerleri, bu maddede belirtilen şartlar sağlanmak
kaydıyla, 1/1/2018 tarihinden sonra ilk defa sigortalı bildiriminde bulunulan
ayı takip eden üçüncü aya ilişkin aylık prim ve hizmet belgesi veya muhtasar ve
prim hizmet beyannamesinden itibaren bu Kanunun geçici 19 uncu maddesinin
ikinci fıkrasında belirtilen süre kadar bu maddede yer alan vergi
teşviklerinden yararlandırılır.
Bu
maddenin uygulamasına ilişkin usul ve esaslar ile mahsup şeklini ve dönemini
belirlemeye Maliye Bakanlığı yetkilidir.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Önerge üzerinde Niğde Milletvekili Sayın Ömer Fethi Gürer konuşacaklar. 
Buyurun
Sayın Gürer. (CHP sıralarından alkışlar)
ÖMER
FETHİ GÜRER (Niğde) – Sayın Başkan, değerli milletvekilleri; kanun tasarısının
42, 43 ve 44’üncü maddeleri İşsizlik Sigortası Kanunu’yla doğrudan ilgilidir.
4447 sayılı İşsizlik Sigortası Kanunu 2000 yılında yürürlüğe girmiştir.
Kanunla, çalışmakta olanlar ve çalışmaya başlayanlar zorunlu olarak İşsizlik
Sigortası Kanunu kapsamına alınmıştır. Bir iş yerinde çalışırken çalışma istek,
yetenek, sağlık ve yeterliliğinde olmasına rağmen herhangi bir kasıt ve kusuru
olmaksızın işini kaybeden sigortalıların işsiz kalmaları nedeniyle uğradıkları
gelir kaybı belli süre ve ölçüde işsizlik sigortasıyla karşılanmaktadır. 
Değerli
arkadaşlar, burada getirilen düzenleme de İşsizlik Fonu’nun nasıl
kullanıldığının farklı bir göstergesi. İşsizlik Fonu, çalışanlardan kesilen
primlerle daha sonra, bunlar işsiz kaldıktan sonra kullanılmak amacıyla
oluşturuldu. Ne var ki Hükûmet, burada oluşan varlığı farklı amaçlarla
kullanıyor. Yani doğrudan işçilerin hak ettikleri ve hak edişleri olan bir
konuda Hükûmet farklı uygulamalara gidiyor ve onu kendisi için bir kaynak
olarak değerlendiriyor. Özünde bu konuda yapacağı yok mu? Var. Örneğin ne var?
İşsizlik Fonu’na kesinti yaptığı mevsimlik işçiler var; ÇAYKUR’da, şeker
fabrikalarında, Karayollarında bu mevsimlik işçilerden İşsizlik Fonu için kesinti
yapılıyor ama bunlar işsiz kaldığında bu İşsizlik Fonu’ndan ne yazık ki
faydalanamıyor. Peki, kim faydalanıyor? İşverenler daha çok sebepleniyorlar.
İşverenlerden kesinti yapılıyor mu? Yapılıyor ama işveren verdiğini geri
alıyor. İşçiler alabiliyor mu? Alamıyor, özellikle mevsimlik işçilerin bu
konudaki mağduriyetleri devam ediyor. Şimdi, beş ay yirmi dokuz günlük
çalışmada işsizlik sigortası ödüyorlardı ama bunlar dokuz ay -oradaki
yöneticilerin inisiyatifine bırakılarak çıkarıldığına göre, neredeyse on ay-
İşsizlik Fonu’na para kesilecek ama o ödenekten yararlanamayacaklar.
Değerli
arkadaşlar, Hükûmetin uyguladığı bütün stratejik değişikliklerde temel amaç,
çalışanların, emekçilerin haklarını gasbetmekten başka bir sonuç vermiyor;
taşeronla ilgili kanun hükmündeki kararnamede yaptıkları düzenlemede de bu
açıkça görülüyor. Karayollarında çalışan 19 bin işçiden başvuruda bulunanların
ne yazık ki 4 bini alındı, geriye kalanlar taşeron olarak kaldı. Kamuda çalışan
şoförlerin kadro beklentileri boşa çıktı, onlar da taşeron olarak kaldı.
KİT’lerde çalışanlar taşeron olarak devam ediyor. Diğer kurum, kuruluşlarda,
bakanlıkta çalışanların bir kısmı kadro aldı, bir kısmı almadı. Peki, amaç
neydi? Taşeronun ortadan kaldırılmasıydı. Kalktı mı? Hayır. Taşeronda yapılan
uygulamalarla mağduriyetler daha da artırıldı. Aynı kurumda aynı işi yapan ama
iki ayrı ihaleyle alınan işçiler şu anda mağduriyet yaşıyorlar; biri taşeron,
biri kadrolu. Peki, belediyelerde ne oldu? 400 bine yakın belediyede çalışan
işçi için belediyelerde kadro verileceği umudu yaratıldı ama uygulamada
belediye şirketleri üretildi, onlar da bir çeşit farklı bir taşeron; adı
değişti, şirkete alınıyor. Neden belediye kadrolarına alınmıyorlar? Belediye
kadrolarına alırlarsa bir dahaki süreçte onların işten çıkarılması mevcut
657’ye göre daha zorlaşacaktı. Oysa bu şirketlere alınan, kadro beklentileri
olan bu işçiler de hayal kırıklığı yarattı. Hükûmetin yaptığı düzenlemelerde
temel amaç, yoksulların, yokluk içinde yaşayanların ve mağdur kesimlerin
iyileştirilmesi değil; rantiyeden elde ettikleri gelirlerle semirilmiş,
gelişmiş olanlara daha fazla aktarılıyor, emekçiler ise mağdur ediliyor. Bu
düzenlemelerde emeklilerden kesilenlerin, emekçilerden kesilenlerin ve onların
hak edişi olanların mutlaka emekçilere dönmesi gerekir. İşsizlik Fonu amacı
doğrultusunda kullanılmıyor, Hükûmet oradaki varlığı kendisi için bir kaynak
olarak görüyor ve bu anlamda da fonu doğru kullanmadığı için giderek fondaki
varlıklar da eriyor. 
Bu
anlamda bu düzenlemelerin hak edenlerin hak ettiği biçimde kullanacağı bir
şekle dönüştürülmesinin gereğini belirtiyor, yüce Meclisi saygıyla
selamlıyorum. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
45’inci
maddede iki adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 45’inci maddesinin tasarı metninden
çıkarılmasını arz ve teklif ederiz. 
 Meral Danış Beştaş Behçet
Yıldırım Mehmet Ali Aslan 
 Adana Adıyaman Batman
 Mahmut Toğrul Müslüm Doğan Erol
Dora
 Gaziantep İzmir Mardin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Önerge üzerinde Mardin Milletvekili Sayın Erol Dora konuşacaklar.
Buyurun
Sayın Dora. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; Vergi Kanunlarında
Değişiklik Yapılmasına Dair Tasarı’nın 45’inci maddesi üzerine Halkların
Demokratik Partisi adına söz aldım. Genel Kurulu saygıyla selamlıyorum.
Değerli
milletvekilleri, torba kanun tasarısının bu maddesinde yapılan düzenlemeyle,
zorunlu olarak bireysel emekliliğe dâhil edilen vatandaşlar için öngörülen iki
aylık cayma hakkı süresinin altı aya kadar uzatılabilmesine Bakanlar Kurulu
yetkili kılınmaktadır. Bu düzenlemeyle, sistemden çıkışların azaltılması
amaçlanmaktadır. Tabii, böyle bir yasal düzenlemeye gidiyor olmak, zorunlu
bireysel emeklilik sisteminin esasen çalışmadığının bir göstergesi ve itirafı
niteliğindedir. 
Değerli
milletvekilleri, sisteme dair veriler incelendiğinde görülmektedir ki dâhil
edilenlerin cayma oranı yüzde 60’ları bulmuş durumdadır. Elbette Hükûmet, cayma
oranının bu denli yüksek olacağını tahmin edememişti. Sistemin uygulamaya
sokulmasının üzerinden henüz bir yıl gibi kısa bir süre geçmesine rağmen cayma
oranının bu kadar yüksek oranlara ulaşması Hükûmeti son derece kaygılandırmış
ve Hükûmet, bu krizi aşma yöntemi olarak cayma süresini uzatmak gibi yüzeysel
bir yöntemle sorunu aşabileceği yanılgısına düşmüştür. 
Sayın
Başkan, değerli milletvekilleri; şimdi henüz bu düzenleme kanunlaşmamışken
belirtelim ki Hükûmetin cayma süresini uzatması bu krizi çözemeyecektir çünkü
bu uygulama gerek ilk kanunlaştığı süreçte ve gerekse şimdi yapılmak istenen
değişikliklere ilişkin süreçte ekonomik, sosyal konseylerle, sosyal taraflarla,
sendikalarla, işçilerle geniş bir şekilde tartışılmamış ve âdeta ben yaptım
oldu mantığıyla tüm çalışanlara, emekçilere dayatılmıştır. Hükûmet bu ve benzer
sözüm ona zorunlu tasarruf politikalarıyla yıllardır yürüttüğü savurgan
ekonomik politikaların, üretime değil tüketime dayalı ekonomik politikaların
ekonomimizi sürüklediği çukuru işçilerin ve emekçilerin alın teriyle doldurmak
istemektedir. 
Değerli
milletvekilleri, bakınız, zaten büyük çoğunluğu yoksulluk ve açlık sınırının
altında yaşamak zorunda bırakılan işçilerimizi, emekçilerimizi bir de aldıkları
çok düşük ücretler üzerinden zorunlu tasarruf sistemlerine dâhil etmeye
çalışmak trajikomik bir girişimdir. Çünkü zorunlu olarak sisteme dâhil
ettiğimiz bu insanlarımız, geçim sıkıntısından kaynaklı olarak 100 lira, 50
lira bile tasarruf edecek durumda olmadıklarından hızla sistemden çıkmaktadır.
Tabii, bu dehşet tablosu üzerine Hükûmetin yapması gereken, cayma sürelerini
uzatmak değil çalışanların, emekçilerin, çalışma koşullarını, ücret koşullarını
iyileştirecek düzenlemeler olmalıdır. Bunun için de üretim ve iş imkânları
artırılmalıdır. Yabancı sermayenin Türkiye’yi yatırım yapılamaz, istikrarsız ve
güven vermeyen bir ülke olarak görmesine neden olan ülke imajı üzerine oturup
düşünülmelidir. İstikrarsız siyasi ortam neticesinde hızla ülke dışına çıkmaya
çabalayan yerli sermayenin içerisinde bulunduğu durum üzerinde de oturup
düşünülmelidir. 
Sayın
Başkan, değerli milletvekilleri; bugün yerli sermayenin dışa yatırım
çabalarının altında yatan en önemli etken, politik gerilimlerden duyulan
tedirginliktir. Son yıllarda dışa yatırım kararlarında yatırımcının önünü görme
konusundaki endişelerin yanı sıra artan başka riskler, en başta da ülkedeki
kayırmacı ve hukuksuz icraatlar etkili olmuştur. Adalet ve Kalkınma Partisi
Hükûmetinin toplumu kutuplaştırıcı icraatları, ekonomi dünyasına da yansımış
durumda. Kamu ihalelerinde yaşanan kayırmacılık iddialarının varlığı, firmalar
için Türkiye'yi bir yatırım ülkesi olmaktan hızla çıkarmaktadır. Yoğun bir
işsizlikle karşı karşıya olan Türkiye'nin daha çok yatırıma ihtiyacı varken
firmaların yatırım yeri olarak yurtdışını tercih etmeleri ülkede iş bekleyen
kitleler açısından son derece olumsuz ve geleceğe dair umut kırıcıdır. 
Değerli
milletvekilleri, artık kabul etmeliyiz ki ülkemiz, ekonomik yatırımcılar
bağlamında, politik istikrar bakımından son derece itici bir konuma hızla
sürüklenmektedir. Tabii, bu ağır tabloyu bir nebze hafifletecek temel hamle,
artık tahammül edilir bir tarafı kalmamış olan OHAL uygulamalarının bir an önce
ortadan kaldırılması ve asgari demokratik normların hâkim kılındığı bir
parlamenter düzene, hukuk devletine yeniden dönülmesidir diyerek Genel Kurulu
saygıyla selamlıyorum. (HDP sıralarından alkışlar) 
BAŞKAN
- Teşekkür ederim Sayın Dora.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı “Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı”nın 45’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.

Zekeriya
Temizel Kadim Durmaz Lale Karabıyık
 İzmir Tokat Bursa
 Bihlun
Tamaylıgil Bülent Kuşoğlu Musa Çam
 İstanbul Ankara İzmir
 Niyazi
Nefi Kara
 Antalya
MADDE
45- 28/3/2001 tarihli ve 4632 sayılı Bireysel Emeklilik Tasarruf Ne Yatırım
Sistemi Kanununun ek 2 nci maddesinin üçüncü fıkrasının ilk cümlesinden sonra
gelmek üzere aşağıdaki cümle ilave edilmiş, dördüncü fıkrası yürürlükten
kaldırılmış ve yedinci fıkrası aşağıdaki şekilde değiştirilmiştir. 
"Bu
süreyi üç katına kadar artırmaya Bakanlar Kurulu yetkilidir.” 
"Bakan,
belirleyeceği esaslar dâhilinde, bu Kanun kapsamında sağlanan Devlet
katkısının, ilgililerin hesaben takip edebilmesini sağlayacak şekilde taahhüt
olarak hesaplanmasına, taahhüt olarak hesaplanan bu tutarların
nemalandırılmasına ve ek 1 inci maddede belirtilen hak kazanma koşulları
dikkate alınarak nemalarıyla birlikte ödenmesine karar vermeye; bu Kanun
kapsamında sağlanan Devlet katkısının nemalandırılmasına, bin Türk lirası
tutarındaki ilave Devlet katkısının yıllar itibarıyla yeniden değerlemesine ve
ek devlet katkısının azami limiti ile iade edilmesine ilişkin usul ve esasları
belirlemeye yetkilidir. Bu Kanun uyarınca yapılacak bildirimler, Müsteşarlığın
belirleyeceği usul ve esaslar çerçevesinde güvenli elektronik iletişim araçları
ile de yapılabilir.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Önerge üzerinde Antalya Milletvekili Sayın Niyazi Nefi Kara konuşacaklar.
Buyurun
Sayın Kara. (CHP sıralarından alkışlar)
NİYAZİ
NEFİ KARA (Antalya) – Sayın Başkan, değerli milletvekilleri; görüşmekte
olduğumuz torba kanunun 45’inci maddesi üzerinde söz almış bulunuyorum. Yüce
Meclisi saygıyla selamlıyorum.
45’inci
maddeyle, bireysel emeklilik sisteminde çalışanların sisteme dâhil olduklarının
belirtildiği andan itibaren iki ay içerisinde sistemden çıkma haklarının 3
katına kadar uzatılabilmesi için Bakanlar Kuruluna yetki verilmektedir. Ayrıca
ilave devlet katkısı birikiminin yüzde 5’i oranındaki ek devlet katkısının
azami limiti ile hak kazanma koşullarının kaybedilmesi hâlindeki iadeler
konusunun bakan tarafından belirlenebilmesine imkân verilmektedir. 
Çalışanlar
açısından gelecek güvencesi olarak görülen bireysel emeklilik sistemi, devlet
tarafından tasarruf ya da bütçe açıklarının giderilmesi, başka kaynaklar ya da
yatırımlar için kullanılması gibi amaçlara hizmet etmektedir. Bununla beraber,
zorunlu olması düşünülen bu sistemden ayrılan çalışan sayıları ise sisteme olan
güvensizliğin bir ispatı olarak düşünülebilir ki bu oran yüzde 60’tır. Bu
nedenle, devletin bu parayı nerede kullandığının bilinmediği bir sisteme
özellikle düşük ücretle istihdam edilen emekçilerin zorlanması, hakkaniyetli bir
yaklaşım değildir. Sistemdeki aksaklıklar giderilmeden, bireylerin daha uzun
süre sistemde kalmalarını sağlamaya yönelik çalışmalarsa bir sonuç
getirmeyecektir. Burada asgari ücretle geçinen, açlık sınırında geçinen
insanlardan kesintileriniz tabii ki geriye çekilecektir, buna güvenmeleri çok
zor. Gelin, asgari ücreti 2 bin liraya çıkarın, bunu yapalım ya da asgari
ücretten vergiyi kaldırın, bunu yapalım. 
Sayın
milletvekilleri, niye güvensizliğimiz var? Dün 14 Mart Tıp Bayramı’ydı. Bütün
sağlık bileşenleri, dün tüm gün, Hükûmetin her 14 Mart öncesinde yaptığı gibi
müjdeli bir haber bekledi ancak yine beklenen haber gelmedi.
Doktor
kökenli bir milletvekili olarak, hekimlerin ve sağlık çalışanlarının
talepleriyle sağlık sistemindeki aksaklıkları sizlerle bir kez daha paylaşmak
istiyorum. Sağlık çalışanlarının yıllardır dile getirdikleri ve AKP’nin her 14
Mart öncesi gündeme taşıdığı, “Müjdeli haber geliyor.” deyip, vadedip, sonra da
raflara bıraktığı kanun tekliflerimizden bahsetmek istiyorum.
Sağlıkta
dönüşüm politikaları nedeniyle 14 Mart Tıp Bayramı, sağlık çalışanları için ne
yazık ki bayram olmaktan çıkmıştır. Sağlık emekçilerinin öncelikli taleplerini
yüce heyetinize bir kez daha hatırlatmak istiyorum. 
Değerli
milletvekilleri, her 14 Mart öncesi, üç yıldır Meclisteyiz, Sayın
Cumhurbaşkanı, Sayın Başbakan, sayın sağlık bakanları, müsteşarı, AK PARTİ’deki
doktor vekillerimizin tamamı, oturup konuştuğumuzda “Evet, haklısınız, bunu
yapmamız gerekiyor, görevimiz.” diyor ama bir türlü bu müjde gelmiyor çünkü Meclise
böyle bir şey gelmiyor. Bu yüzden bir güven sorunu yaşıyoruz, sayın
bakanlarımıza bunu hatırlatmak istiyorum.
Bunlardan
birisi, fiilî hizmet süresi zammı için yasal bir düzenleme, acilen
yapılmalıdır. Mevcut düzenlemelerle sağlık çalışanlarına uygulanan şiddetle
ilgili kanun teklifimiz var. 4 partinin de onayladığı bu kanun tekliflerinin,
sağlıkta şiddet yasasının bir an önce geçirilmesi gerekiyor. 
Bunun
dışında, OHAL koşullarında güvenlik soruşturmaları geldi. Düşünün, her
birinizin çocuğu var, bunları on sekiz yıl boyunca okutuyorsunuz, tıp
fakültesini bitiriyor, “Doktor oldu benim çocuğum.” diyorsunuz ama geliyor ki
“Güvenlik soruşturmasına takıldı.” Yani bunun da ortadan kaldırılması gerekiyor
çünkü sadece doktorların değil, aynı zamanda sağlık hakkı olan, sağlık hizmeti
almak isteyen vatandaşlarımızın da bundan yararlanması gerekiyor. 
Zor
şartlarda tek bir iş yapan ve yaptıkları işlerde zaman kavramı olmadan insan
sağlığını amaçlayan hekimlerin ücretlerinin ve emekli hekimlerin aldıkları
aylıkların da düzeltilmesi gerekiyor, döner sermayelerinin emekliliğe
yansıtılması gerekiyor. 
Vatandaşlar
artık hastane kapılarında muayene olmak için beklemiyor, değil mi? Ama acil
servislerde ciddi yığılmalar var çünkü poliklinikler ücretli çünkü evden randevu
almakta gerçekten zorlanıyorlar. 
Değerli
arkadaşlar, 14 Martı bayram havası içerisinde geçiremeyen, hepimizin
sağlığımızı borçlu olduğumuz sağlık çalışanlarına borcumuzu hiç olmazsa bu
dönem bitmeden yerine getirelim. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, 46’ncı maddede iki adet önerge vardır. Aykırılık sırasına göre
işleme alacağım. 
Türkiye Büyük
Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 46’ncı maddesinin tasarı metninden
çıkarılmasını arz ve teklif ederiz. 
 Meral
Danış Beştaş Behçet Yıldırım Mehmet Ali Arslan 
 Adana
 Adıyaman Batman
 Mahmut
Toğrul Müslüm Doğan 
 Gaziantep İzmir

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın
Başkanım. 
BAŞKAN
– Hükûmet? 
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan. 
BAŞKAN
– Gerekçeyi okutuyorum: 
Gerekçe:
Tasarının
46-49’uncu maddeleri arasında 4634 sayılı Şeker Kanunu’yla ilgili düzenlemeler
yapılmaktadır. Komisyonda ihdas edilen bu düzenlemeler, etraflıca tartışılmadan
iktidar partisince metne dâhil edilmiştir. Kamuoyu gündeminde şeker
fabrikalarının Resmî Gazete ilanıyla özelleştirilmesine dair mevcut tartışma
devam ederken, bu düzenlemelerin bu paralelde getirilmesi hayra alamet değildir.
Zaten etraflıca tartışılmadığı ve ilgili komisyonda görüşülmediği için ilgili
maddelerin tasarı metninden çıkarılması gerekmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 46’ncı
maddesinin aşağıdaki şekilde değiştirilmesini arz ve teklif ederiz.
 Zekeriya
Temizel Kadim Durmaz Lale Karabıyık
 İzmir Tokat Bursa
 Bihlun
Tamaylıgil Bülent Kuşoğlu Utku Çakırözer
 İstanbul Ankara Eskişehir
 Musa
Çam 
 İzmir
MADDE
46- 4/4/2001 tarihli ve 4634 sayılı Şeker Kanunu’nun 2/A maddesinde yer alan
birinci fıkrasının (a) bendi aşağıdaki şekilde değiştirilmiştir. 
"a)
Ekimi yapılan şeker pancarı potansiyeline öncelik vermek şartıyla A ve B
kotalarının tespiti, iptal ve transferlerine ilişkin teklifi Bakanlar Kuruluna
sunar ve bu konuda alınacak Bakanlar Kurulu kararını uygular.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Önerge üzerinde Eskişehir Milletvekili Sayın Utku Çakırözer konuşacak.
Buyurun
Sayın Çakırözer. (CHP sıralarından alkışlar) 
UTKU
ÇAKIRÖZER (Eskişehir) – Sayın Başkan, değerli milletvekilleri; hepinizi
saygıyla selamlıyorum. 
Konuşmama
başlarken iki yüz yetmiş altı gündür özgürlüğünden mahrum bırakılan, haksız,
hukuksuz şekilde Maltepe Cezaevinde tutulan İstanbul Milletvekilimiz Enis
Berberoğlu’nu ve Anayasa Mahkemesinin kararlarına rağmen tutuklu yargılanan
diğer tutuklu milletvekillerini özgürlük, adalet dileklerimle selamlıyorum.
Değerli
arkadaşlarım, size geçtiğimiz hafta Eskişehirlilerin bir mesajını getirmiştim.
Termik santral ihalesinin ertelenmesi sonrasında bunun artık iptal edilmesi
gerektiğine ilişkin bir mesajdı. Onu bir kez daha yinelerken bugün yine
Eskişehir halkının, her görüşten Eskişehirlinin bir başka mesajını daha
getirdim, o da aslında bu maddeyle de doğrudan ilgili: Şeker fabrikalarımızın,
cumhuriyetimizin yaşıyla, kuruluşuyla yaşıt şeker fabrikalarımızın satılmaması,
şeker işçilerimizin işinden edilmemesi, pancar çiftçilerimizin işinden, aşından
edilmemesi ve millî zenginliğimiz olan şekerin üretiminin bu fabrikaların
verimi artırılarak daha da devam etmesi, artırılması ve veriminin artırılması
yönündeki mesajını tüm Eskişehirliler haftalardır Eskişehir’in değişik
yerlerinde imzalar toplayarak duyurmaya çalışıyorlar. Önümüzdeki günlerde yine
bizler de milletvekili arkadaşlarımızla Eskişehir’de şeker fabrikamızda şeker
işçilerimizle, pancar çiftçilerimizle dayanışma içinde tüm Türkiye’ye
sesleneceğiz ama bir kez daha bu fabrikaların özelleştirilmemesi, satılmaması
ve millî varlığımız olan bu fabrikaların belki de verimlerinin artırılacak
şekilde kapasite artırımına gidilmesi gerektiğini ifade etmek isterim. 
Değerli
arkadaşlarım, konuşmakta, tartışmakta olduğumuz bu kanun, yatırım ortamının
iyileşmesini amaçlıyor. Tabii ki burada olumlu unsurlar var, bunları
destekliyoruz. Olumlu bulmadığımız unsurlar konusunda da eleştirilerimizi,
önerilerimizi, tavsiyelerimizi günlerdir ifade ediyoruz ve edeceğiz. 
Ben
önümüzdeki günlerde Türkiye’de yatırım ortamında iyileşme sağlayacak iki önemli
fırsata dikkat çekmek istiyorum. Bunlardan birincisi, Avrupa Birliğiyle
yapılacak müzakerelerde gümrük birliğinin güncellenmesi konusunun gündeme gelecek
olmasıdır. İkincisi de Türkiye Cumhuriyeti vatandaşlarına Avrupa Birliği içinde
vizesiz seyahat imkânı sağlayacak olan adımların atılması mümkündür. Bunun
olabilmesi için Türkiye ile Avrupa Birliği arasında uzun süredir müzakereler
yürümekte, bu konuda yapılmış olan anlaşmalar var. Bu anlaşmalarda belki de iki
taraftan da kaynaklanan sıkıntılar var. Ancak önümüzdeki hafta Varna’da,
komşumuz Bulgaristan’da çok önemli bir zirve toplantısı gerçekleşecek. Bu
toplantıda Avrupa Birliği troyka seviyesinde, ülkemiz de Cumhurbaşkanı Recep
Tayyip Erdoğan’ın katılımıyla yer alacaklar. Bu bir fırsattır. Eğer yatırım
ortamının iyileşmesini ülkemizde istiyorsak, yani yurt dışından ülkemize
bakanların bu ülkede yatırım yapılacağını, yapılabileceğini düşünmelerini istiyorsak,
algımızı, imajımızı düzeltmek, itibarımızı daha yükseltmek istiyorsak bu
toplantı bir fırsattır. 
Bu
toplantı öncesinde Avrupa Birliğinden gelen mesajlarda sıkıntılar yok mu? Var.
Örneğin bugün Avrupa Parlamentosunda Afrin konusunda alınan kararın çok yanlış
yönleri bulunmakta. Avrupa Birliğinin uzun süredir bizlerin güvenlik, yani
yurttaşlarımızın can güvenliği, ülkemizin birliği, bütünlüğü bağlamındaki
kaygılarımıza duyarsız kaldığı bilinen bir gerçek ancak bizim de Türkiye olarak
kendimizi anlatma, kaygılarımızı, güvenlik kaygılarımızı anlatma konusunda
belki daha fazla çabaya, daha fazla gayret göstermeye ihtiyacımız var.
Önümüzdeki günlerde çok önemli bu müzakereler gerçekleşirken bizlerin
atabileceği önemli adımlar da var. Tabii ki Avrupa’nın hataları yok değil var
ama bizim de Avrupa’ya, dünyaya verdiğimiz mesaj anlamında çok ciddi
sıkıntılarımız var. Bunların başında da ifade özgürlüğü, basın özgürlüğü
geliyor. 
Yarın
Cumhuriyet gazetesinin bir başka davası var İstanbul’da, bir başka duruşma. Beş
yüz beş gündür gazetenin İcra Kurulu Başkanı Akın Atalay cezaevinde, yarın bir
duruşma daha olacak. Şahin Alpay, Mehmet Altan gazeteci yazarlar -beğenirsiniz
beğenmezsiniz- sadece yazdıkları nedeniyle, düşündükleri nedeniyle altı yüz
gün, beş yüz kırk gündür cezaevindeler. Anayasa Mahkemesinin onlar hakkında
verdiği kararlar var özgürlükleri ihlal edilmiştir diye. 
Şimdi,
bizler, bu Anayasa Mahkemesi kararlarına itiraz edilsin diye biliyorsunuz
bireysel başvuruyu karara bağlamış durumdayız ama o bireysel başvurular
sonrasında alınan ihlal kararlarını mahkemelerimiz uygulamamakta. Benzer
şekilde bugün görüşmekte olduğumuz kanun içinde biz yeni bir yasaklama
getiriyoruz. İnternete yasak getiren bir madde önümüzdeki hafta görüşülecek. 
Yani
şunu söylemek istiyorum: Bizler önemli bir fırsatı, Avrupa Birliğiyle
ilişkileri, özellikle örneğin gümrük birliğinin güncellenmesi konusundaki bir
fırsatı yakalamak istiyorsak ülkemize ifade özgürlüğünü, bazın özgürlüğünü,
düşünce özgürlüğünü, tartışma özgürlüğünü getirmeliyiz, getirebilmeliyiz. 
(Mikrofon
otomatik cihaz tarafından kapatıldı)
UTKU
ÇAKIRÖZER (Devamla) – Son cümleyle bitireyim Sayın Başkan.
BAŞKAN
– Son cümlenizi söyleyin lütfen.
UTKU
ÇAKIRÖZER (Devamla) – Bu konuda hepimizin üstüne -hangi görüşten olursak
olalım- önemli vazife düşüyor. Türkiye'nin dünyada yükselen itibarı hem
demokrasimiz hem hukuk devletimiz açısından önemlidir ama aynı zamanda çok
ihtiyacımız olan yabancı yatırımın, üretime yönelik yatırımın Türkiye’ye
gelmesi açısından önemlidir. Önümüzdeki günlerdeki bu iki önemli fırsatı
kaçırmamak bizlerin elinde, bize bağlı. O yüzden hepimiz mutlak surette
ülkemizde demokrasi, hukuk devleti kalitesini yükseltelim ve işe OHAL’i
kaldırarak başlayalım diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Çakırözer. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
47’nci
maddede üç adet önerge vardır, aykırılık sırasına göre okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 47’nci maddesinin tasarı metninden
çıkarılmasını arz ve teklif ederiz. 

 Meral
Danış Beştaş Müslüm Doğan Behçet Yıldırım
 Adana İzmir Adıyaman
 Mehmet
Ali Aslan Mahmut Toğrul
 Batman Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılamıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Gerekçeyi okutuyorum: 
Gerekçe:

Tasarının
46-49’uncu maddeleri arasında, 4634 sayılı Şeker Kanunu’yla ilgili düzenlemeler
yapılmaktadır. Komisyonda ihdas edilen bu düzenlemeler, etraflıca tartışılmadan
iktidar partisince metne dâhil edilmiştir. Kamuoyu gündeminde şeker
fabrikalarının Resmi Gazete ilanıyla özelleştirilmesine dair mevcut tartışma
devam ederken bu düzenlemelerin bu paralelde getirilmesi hayra alamet değildir.
Zaten etraflıca tartışılmadığı ve ilgili komisyonda görüşülmediği için ilgili
maddelerin tasarı metninden çıkarılması gerekmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 47’nci
maddesinin aşağıdaki şekilde değiştirilmesini arz ve teklif ederiz.
Saygılarımızla. 

 Zekeriya
Temizel Kadim Durmaz Bihlun Tamaylıgil
 İzmir Tokat İstanbul
 Lale
Karabıyık Bülent Kuşoğlu Musa Çam 
 Bursa Ankara İzmir
 Haydar
Akar
 Kocaeli

Madde
47- 4634 sayılı Kanun’un 3’üncü maddesinde bulunan üçüncü ve beşinci fıkralar aşağıdaki
şeklinde değiştirilmiştir.
"Şirketlerin
A ve B kotaları Bakanlığın teklifi üzerine Bakanlar Kurulu tarafından her yıl
en geç 30 Haziran tarihine kadar, yurt içi şeker talebi, fabrikaların işleme ve
şeker üretim kapasiteleri göz önünde bulundurularak müteakip beşer yıllık
dönemler için tespit edilir.”
"Yeni
fabrika kurulabilmesi ve/veya mevcut fabrikaların kapasitelerini
artırabilmeleri için kota temin etmeleri zorunludur. Şirketlere yeni A ve B
kotaları tahsisine Bakanlar Kurulu yetkilidir. Bakanlar Kurulu bu yetkisini
ekimi yapılan şeker pancarı potansiyeline öncelik vermek suretiyle kullanır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılamıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Önerge üzerinde Kocaeli Milletvekili Sayın Haydar Akar konuşacak. 
Buyurun
Sayın Akar. (CHP sıralarından alkışlar) 
HAYDAR
AKAR (Kocaeli) – Sayın Başkan, değerli milletvekilleri; evet, şeker
fabrikaları… Zaten madde de bu, şeker fabrikalarının kotalarıyla ilgili bir
madde ve madde üzerinde konuşmaya çalışacağım.
Bu
arada, AKP’nin de bir önergesi var. NBŞ kotalarını yüzde 10’dan A şekerin
kotasının yüzde 10’unun yüzde 5’e düşürülmesiyle ilgili bir önergesi var.
Önerge doğru ama oran yanlış bana göre çünkü Avrupa’da, Avrupa Birliği
ülkelerinde NBŞ kullanılma oranı yüzde 2,6 ve çok büyük bir denetim var burada
ve siz burada getirerek bunu yüzde 5’e indiriyorsunuz. Bunun daha da aşağıya inmesi
gerekiyor aslında NBŞ’ler için nişasta bazlı şeker kotaları için.
Arkadaşlar,
başka bir tehlike var, bunun boyutunu size anlatmak istiyorum: NBŞ üretimi
yapan fabrikaların… 5 tane fabrika var, 4 tane şirket var. Bu 5 fabrika 4
şirketin 990 bin ton üretim kapasitesi var. Bunun yüzde 70’i “Cargill” denen
şirkete ait. Bakın, endüstrideki çalışan arkadaşlar, fabrikadaki işletmeyi
bilen arkadaşlar bir fabrikanın üç yıl, beş yıl, dört yıl, on yıl yüzde 30
kapasiteyle çalışmasının mümkün olmadığını bilirler. Hiçbir teşebbüs, hiçbir
şirket yüzde 30 kapasiteyle çalışan bir fabrikayı çalıştırmaz. Peki, ne
yapıyorlar? Ne demek istiyorum?
Bakın
şimdi, yıllar itibarıyla NBŞ’ye ayırmış olduğunuz kota, Bakanlar Kurulu
kararıyla hep yüzde 50 artırıldı. O 990 bin ton kotaya karşılık, örneğin,
2004-2005 yılında 360 bin ton yani yüzde 50 artırmışsınız. Yine, 2005’te,
2006’da, 2007’de, 2008’de, 2009’da, 2010’da yüzde 50 artırmışsınız. Son
yıllarda 35, 38 düşürerek en son bu yıl 265 bin ton olarak öngörmüşsünüz. 
Şimdi,
bir tarafta kapasite 990 bin ton, özel sektörün nişasta bazlı kotaya tabi
-kotaya tabi olmayan 300 ton da var ayrıca, onu söylemiyorum- üretim yapan
fabrikaların 990 bin ton ve 265 bin tonla çalışıyor bu 5 fabrika. Bu, mümkün
değil arkadaşlar. İşletmecinin bu fabrikalara kilidi vurması gerekiyor. Peki,
ne oluyor? 
Bakın,
eğer bizim mısır üretimimize bakarsanız, ithal ettiğimiz mısır tonajına
bakarsanız son yıllarda Türkiye’de nüfus artmasına rağmen nüfusa oranla üretimi
artan tek bitki mısır ve büyük çaplı da ithal ediyoruz mısırı. Üretim
yapıyorlar bunlar, kapasitelerinin tamamını üretiyorlar ve Türkiye piyasasına
990 bin ton değilse de 900 bin ton NBŞ’yi sokuyorlar ve satıyorlar Türkiye'de.
Bu çok büyük bir tehlike. Evet, bunun sağlık açısından tehlikeleri hakkında
sizin grubunuzda bulunan milletvekili arkadaşlarım, doktor arkadaşlarım da aynı
şeyleri söylüyorlar. Şeker fabrikaları satılmamalı, nişasta bazlı şeker üretimi
artırılmamalı Türkiye'de, hatta daha da kısıtlanmalı. Evet, yüzde 5’e düşürmek
bir başlangıç olabilir. Bana göre düşmeli, hatta bu kapasiteler çok iyi kontrol
edilmeli. 
Bir
başka tehlike daha var Türkiye'de arkadaşlar, bu da yetmiyor, bakın, bu da
yetmiyor. “Yüksek yoğunluklu tatlandırıcılar.” diye bir olay var. Hiç duydunuz
mu? 1 kilogram şekere karşı -rakamı yanlış söylemek istemiyorum, bulabilirsem
rakamı- bilmem kaç kilogramlık, kaç tonluk şeker üretimine bedel bu ve bunlar
ithal ediliyor son yıllarda. Bunların ithalatı 2006 yılında yüzde 6 iken yüzde
12’ye çıkmış, tamamen kimyasal. Gıdada kullanılıyor, çikolata sektöründe
kullanılıyor, içecek sektöründe kullanılıyor ve nişasta bazlıdan daha
tehlikeli. 
Onun
için, şunu yapmamız gerekiyor: Avrupa’nın standartlarına getirmemiz gerekiyor.
Bir defa, önergeyle 5’e çektiniz ama bu kotayı, 2,5 bana göre yeterli. Hatta
kapatabiliyorsak, başarabiliyorsak, üretimini durdurabiliyorsak durduralım
arkadaşlar bunu çünkü bizim çocuklarımız zehirlenecek, bizim geleceğimiz
zehirlenecek. Büyük bir tehlikeyle karşı karşıyayız. Onun için de kotalar
düzenlenirken, Bakanlar Kurulu bu yetkiyi kullanırken bin defa düşünmesi
gerekiyor, on bin defa düşünmesi gerekiyor. Hep artırmışlar arkadaşlar. Yazık
bu ülkeye, hep artırmışlar. Madem bu kadar önemliydi, on altı senedir sürekli
artırılan bir kotayı bugün niye düşürüyorsunuz? Düşürülmeli mi? Bunu
savunuyorum, daha aza, aşağı çekilmeli ve sizden ricam, bir kez daha bu
önergenizi gözden geçirin ve 2,5’a düşürelim. Hiçbir şey olmaz, bütün Türkiye
sizi alkışlar arkadaşlar. Bunu 2,5’a düşürün, ben de dâhil olmak üzere bütün Türkiye
sizi alkışlar. Hiç olmazsa Türkiye'nin geleceğini, çocuklarımızın geleceğini
kurtarmış oluruz. 
İkinci
önerim de çok önemli. Lütfen, bu fabrikaları kontrol edin, denetleyin, illegal
şekilde üretim yapmasına engel olun.
(Mikrofon
otomatik cihaz tarafından kapatıldı)
HAYDAR
AKAR (Devamla) – O 990 bin tonluk üretimi piyasaya sunmasınlar, arz etmesinler.
(CHP sıralarından alkışlar) 
BAŞKAN
– Teşekkür ederim Sayın Akar.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 47’nci
maddesinin çerçevesinin aşağıdaki şekilde değiştirilmesini arz ve teklif
ederiz.
 Mustafa
Elitaş Bülent Turan Mehmet Doğan Kubat
 Kayseri Çanakkale İstanbul
 Ali
Özkaya Bayram Özçelik İbrahim Halil Fırat
 Afyonkarahisar Burdur Adıyaman
 Ahmet
Sorgun Ali İhsan Yavuz Ahmet Tan
 Konya Sakarya Kütahya
 Zeyid
Aslan Halil Eldemir Nurettin Nebati
 Tokat Bilecik İstanbul
 İsmet
Uçma
 İstanbul
“4634
sayılı Kanunun 3 üncü maddesinin birinci fıkrasının ikinci cümlesinde yer alan
‘%10’unu’ ibaresi ‘%5’ini’ şeklinde, aynı maddenin üçüncü ve beşinci fıkraları
aşağıdaki şekilde değiştirilmiştir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Takdire bırakıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılıyoruz Sayın Başkanım.
BAŞKAN
– Önerge üzerinde Kayseri Milletvekili Sayın Mustafa Elitaş konuşacak.
Buyurun
Sayın Elitaş. (AK PARTİ sıralarından alkışlar)
MUSTAFA
ELİTAŞ (Kayseri) – Sayın Başkan, değerli milletvekilleri; yüce heyetinizi
saygıyla selamlıyorum.
Yaklaşık
bir haftadır Türkiye’nin gündeminde, belki on gündür; bu kanun tasarısı
görüşülmeye başlandığı andan itibaren bir şeker furyası, şekerle ilgili çeşitli
görüşler ifade edilmeye çalışılıyor. Aslında, bazı rakamlar gündeme getiriliyor
ama bu rakamları devletin resmî rakamlarıyla, diğer sektör rakamlarıyla
yaptığımız zaman gerçeği yansıtmayan rakamların olduğunu görüyoruz.
Bakın,
değerli milletvekilleri, 4634 sayılı Kanun, Nisan 2001 tarihinde çıktı. Bundan
önce 1950 yılında yapılmış Şeker Kanunu vardı. 2001 tarihinde Türkiye’de “on
beş günde 15 yasa” diye yapılan bir çerçevede Şeker Kanunu da çıkarılan on beş
günlük yasaların içerisinde bir yasaydı. Burada şeker pancarına şeker
üretimiyle ilgili bir kota gündeme getirilmişti ve o kota ondan sonra devam
etti. Biliyorsunuz, şeker kotalarının verilmesi şubat ve mart ayında netleşir
çünkü çiftçinin nisan ayında artık tohumunu tarlaya ekmesi gerekir. 
2002-2003
pazarlama yılında Şeker Kanunu’yla ilgili hüküm icra edilmeye başlandı.
2002-2003 pazarlama yılında Türkiye’de 372 bin hektar alan pancar ekimine
ayrılmış ve üretim yapılmış, toplam 372 bin hektarlık alanda 16 milyon 523 bin
ton pancar üretilmiş, hektar başına pancar verimliliği yüzde 44,4 olmuş.
2016-2017 pazarlama yılında toplam 322 bin hektarlık bir alan üretime açılmış;
2002-2003 yılında 372 bin, 2016-2017’de 322 bin, yaklaşık 50 bin hektar azalma
olmasına rağmen toplam 19 milyon 583 bin ton pancar üretilmiş. Yani üretim
miktarındaki alanda azalma olmuşken verimde bir artış ortaya çıkmış, verimlilik
oranı da yüzde 60,9 yani yüzde 61. 2017-2018 pazarlama yılında 345 bin hektar
alanda pancar ekimi gerçekleştirilmiş, toplam 20 milyon 194 bin ton pancar
üretimi yapılmış, verimlilik oranı yüzde 58,6. Yani 2002 yılından bu tarafa
geldiğimizde pancar hektar aralığında kısmen bazen 10 bin-50 bin hektar
arasında değişme olmasına rağmen pancar üretiminde 2017-2018 pazarlama yılına
geldiğimiz takdirde büyük bir değişimin olmadığını görüyoruz. 
Değerli
arkadaşlar, 2016-2017 pazarlama yılında Türkiye’de pancar şekeri kapasitesi 2
milyon 386 bin ton; bunun 1 milyon 360 bin tonu Türkiye Şeker Fabrikaları
Anonim Şirketi tarafından, 1 milyon 24 bin tonu da 6 şirket, 8 fabrikadan
oluşan özel sektör fabrikalarında gerçekleştirilmiş. Özel sektör fabrikalarının
2016-2017 pazarlama yılındaki ortalama maliyetleri 1 lira 81 kuruş; TÜRKŞEKER
fabrikalarının ortalama maliyeti 2 lira 60 kuruş. Yani 2,5 milyon ton üretim
yapan -yuvarlak hesapla söylüyorum- TÜRKŞEKER fabrikaları ile özel sektör
fabrikaları arasında 1 liralık maliyet farkı var. Eğer özel sektör fabrikaları
TÜRKŞEKER fabrikasının maliyetine sattığı takdirde ortalama yüzde 60 civarında
net kâr elde etmekte. Bakın, şeker fiyatlarının 1 lira düşmesi 2,5 milyon tonda
2,5 milyar lira, 81 milyon Türk vatandaşının daha ucuz tutarda şekere ödemesi
gereken para demek. 
Değerli
milletvekilleri, önemli bir konuyu daha izah etmek istiyorum: Nişasta bazlı
şekerle ilgili, Haydar Bey ifade etmeye çalıştı. Türkiye’de 10 tane nişasta
bazlı şeker üreten fabrika var. Bunlardan 5 tanesi lisanslı, 5 tanesi sadece
ihraç kaydıyla üretim yapmak üzere kurulmuş firmalar. 2009-2010 yılında 540 bin
ton üretim yapılmış. 2016-2017 yılında 634 bin ton üretim yapılmış nişasta
bazlı şekerlerde. 2009-2010 yılında 406 bin ton yurt içi pazar, 139 bin ton
ihracat. 2016-2017 pazarlama yılında 284 bin ton yurt içi pazar, 319 bin ton
ihracat yapılıyor. 
(Mikrofon
otomatik cihaz tarafından kapatıldı)
HAYDAR
AKAR (Kocaeli) – 265 bin, hepsi var burada Sayın Elitaş.
ÖMER
FETHİ GÜRER (Niğde) – Kapasitesinin yarısını kullanmış.
BAŞKAN
– Sayın Elitaş, teşekkür ederim.
Bitmedi
mi?
Bir
dakika ek süre veriyorum Sayın Elitaş, toparlayın lütfen.
MUSTAFA
ELİTAŞ (Devamla) – Sayın Başkan, aslında uzun. 49’uncu maddede buna benzer bir
önerge var. 
Sayın
Başkan, buradaki önergenin esası: Şeker Kanunu’nun 3’üncü maddesinde bir hüküm
var “Toplam şeker talebinin yüzde 10’u kadarı nişasta bazlı şekerlere kota
olarak ayrılır.” diye. 2017-2018 pazarlama yılının toplam şeker kapasitesi,
Türkiye’nin şeker ihtiyacı 2 milyon 670 bin ton. Bunun yüzde 10’luk kısmı, 267
bin ton nişasta bazlı şeker; 2 milyon 403 bin ton da pancar esaslı şeker
üretiliyor. Bunlardan yaklaşık 1 milyon 350 bin tonu Türkiye Şeker
Fabrikalarına, geriye kalan kısmı da 1 milyon 50 bin ton veya 1 milyon 100 bin
ton da 6 şirket, 8 fabrikaya -ilgili fabrikalara- dağıtılmış bir kota söz
konusu. Şimdi, biz bunu, kotayla Şeker Kanunu’nda değiştirdiğimiz maddeyle
yüzde 10’luk kısmı yüzde 5’e düşürüyoruz. 
ÖMER
FETHİ GÜRER (Niğde) – Sıfırlayın.
ALİ
ŞEKER (İstanbul) – Sıfırlayın.
MUSTAFA
ELİTAŞ (Devamla) – Bakanlar Kurulunu, bunu yüzde 7,5’a veya yüzde 2,5’a
indirmeye yetkili olarak kıldığımız bir maddedir. 
(Mikrofon
otomatik cihaz tarafından kapatıldı) 
MUSTAFA
ELİTAŞ (Devamla) – Bu anlamda çok önemli bir gelişme olduğunu ifade etmek
istiyorum.
ÖMER
FETHİ GÜRER (Niğde) – Sağlıkta yasaklayın Sayın Başkan.
ÖZKAN
YALIM (Uşak) – İstediği zaman yükseltecek Bakanlar Kurulu. 
MUSTAFA
ELİTAŞ (Devamla) – 49’uncu maddede Sayın Başkan izin verirse yine devam ederim.
(AK PARTİ sıralarından alkışlar)
ÖZGÜR
ÖZEL (Manisa) – 49’da da kısa konuşursun ya.
ÖMER
FETHİ GÜRER (Niğde) – Sağlıkta kullanılmasın, yasaklansın.
BAŞKAN
– Peki, teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir.
48’inci
maddede iki adet önerge vardır, aykırılık sırasına göre okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 48’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş Müslüm Doğan Behçet Yıldırım
 Adana İzmir Adıyaman
 Mehmet
Ali Aslan Hüda Kaya Mahmut Toğrul
 Batman İstanbul Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Hüda Kaya konuşacak.
Buyurun
Sayın Kaya. (HDP sıralarından alkışlar)
HÜDA
KAYA (İstanbul) – Sayın Başkan, sayın milletvekilleri; hepinizi saygıyla
selamlıyorum.
Bir
önceki maddede yaptığımız konuşmada muhalefet olarak şeker fabrikalarının
satılışına ve pancar üreticilerinin dertlerine sahip çıkmamızla ilgili,
buradaki yayını halkımız takip ediyor ve bizleri telefonla aradılar,
desteklerini sunuyorlar ve haklarına sahip çıkmamızı istiyorlar. Bizler de
halkımızın, çiftçimizin, işçimizin, kadınlarımızın, esnafımızın haklarını
savunmaya her daim devam edeceğiz.
Değerli
arkadaşlar, gün geçmiyor ki -hani çok sık olarak konuşmamda hep vurguladığım-
toplumumuzda bugüne kadar görülmemiş derecede bir ahlaki ve inanç çürümesiyle
karşı karşıyayız ve bu o kadar korkunç boyutlara geldi ki her gün, her saat
duyduğumuz yeni bir haberle sarsılıyoruz resmen “Böyle mi olacaktı?” diyoruz.
“On altı yıllık bir muhafazakâr iktidarda, bu toplum, çocukları, hocaları, din
âlimi diye geçinen şarlatanları böyle mi, bu hâllere mi gelecekti?” diyoruz
artık. Artık çocuklarımızın güvenliği kalmadı; kadınların geleceği kalmadı,
halkımızın umudu kalmadı artık. Bir cemaate mensup hoca kılıklı biri çıkıyor
“Tek kadınla yetinen erkek sapıktır.” diye böyle bir ahkâm kesiyor utanmadan. Böyle
bir ahlaksızlık, böyle bir sapıklık görülmüş değil. Yine bir tanesi, bugünkü
yeni bir haber: 6 yaşındaki bir çocuk “Anne, ben hamile kalır mıyım?” deyince
tecavüze uğradığı anlaşılıyor. Bu, bir değil, beş değil, yüz değil, yüzlerce
örnek var böyle. Bunlar için bir şey yapmak gerekmiyor mu? Sizlerin de ailesi
var, sizlerin de çocukları var, gençleriniz var, geleceğimiz var, 80 milyon
insanın umudu var. Artık sözün bittiği yerdeyiz. (AK PARTİ sıralarından “PKK
sayesinde oluyor.” sesi)
HÜDA
KAYA (Devamla) – Kimin sayesinde olduğunu çok iyi biliyoruz. Orada gereksiz
konuşmalar yapmayın. 
BAŞKAN
– Sayın Hatip, siz Genel Kurula hitap edin lütfen. 
HÜDA
KAYA (Devamla) – Ali Şeriati’nin çok güzel, kıymetli bir sözü var: “Dindar bir
toplumu ancak din adına din adamları kandırabilirdi.” İşte bugün ülkemizin,
toplumumuzun geldiği nokta tam da bu, bunun gerçeğini yaşıyoruz. Din adına kim
istismar ediyorsa, din adına kim sahtecilik yapıyorsa, kim kullanıyorsa, ağzına
alıyorsa… Haddini bilmeden ileri geri konuşarak insanların inanca olan güvenini
bile bitirdiler, çürüttüler insanların vicdanını. 
HÜSNÜYE
ERDOĞAN (Konya) – En iyi örneği sensin.
FARUK
ÇATUROĞLU (Zonguldak) – Dağlara çıkarılan çocukları konuş.
HÜDA
KAYA (Devamla) – Rahatsız olmayın, rahatsız olmayın; pratiğiniz ortada. 
HÜSNÜYE
ERDOĞAN (Konya) – Bu konuşmanızla en iyi örnek sizsiniz.
FARUK
ÇATUROĞLU (Zonguldak) – Dağlara çıkarılan genç kızları konuş, genç kızları. 
HÜDA
KAYA (Devamla) – Evet, siz iktidarsınız, iktidar. 
FARUK
ÇATUROĞLU (Zonguldak) – Dağlara çıkarılan genç kızları konuş!
HÜDA
KAYA (Devamla) – İktidarın vazifesini yapın, cevap vermeyin burada. 
FARUK
ÇATUROĞLU (Zonguldak) – Konuşma, borazancılık yapma!
HÜDA
KAYA (Devamla) – İş yapın iş, ahlakı kurtarın, inancı kurtarın. 
BAŞKAN
– Sayın Kaya, siz lütfen konuşmanızı tamamlayın. 
HÜDA
KAYA (Devamla) – Ben konuşmamı yapıyorum Başkan. 
BAŞKAN
– Cevap vermeyin. 
HÜDA
KAYA (Devamla) – Konuşmamı yapıyorum. 
Evet,
yine, 28 Şubat edebiyatı yapan ey iktidar vekilleri, bugün kaç tane şehrin
Emniyetinde -terörle mücadele- gözaltında kaç kadının başörtüsünün açıldığını
biliyor musunuz? Biliyorsunuzdur muhakkak. 
Bırakın
onu, Erdemli’de biyoloji öğretmeni bir kadın kızıyla gözaltına alınıyor.
Duruşunu, inancını, şunu bunu desteklemeyebiliriz, mesele bu değil, bir kadının
-kim olursa olsun- karşı karşıya kaldığı tehlikedir, tehdittir söz konusu olan.
Bir kadın, kızıyla gözaltında, sorgulanıyor ve kızına tecavüz etmekle tehdit
ediliyor. Artık vicdanları kurtarmanın zamanı geldi geçiyor. Söylenecek söz
yetmiyor artık, kelimeler tükenmiş durumda. 
Onu
da bırakalım, her gün kadın ve çocuk tecavüzlerini konuşup çözüm bulalım diye
bizler çırpınırken, gözaltında bile, devletin güvenlik güçlerinin evindeyken
-ki orası sonuçta bir devlet kurumudur- orada bile kadınlar eğer tecavüzle
tehdit ediliyorlarsa bunu biraz düşünmek gerekiyor. 
SALİH
CORA (Trabzon) – Yuh sana ya! Ne kadar yalancısın ya! Ne kadar yalancı ya!
BAŞKAN
– Sayın Kaya, teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
SALİH
CORA (Trabzon) – Dağdakilerden bahset. Yazık sana ya, yazık sana! Dağdakilerden
bahset. 
HÜDA
KAYA (İstanbul) – Yaa! Utanın biraz ya! Sadece utanın diyorum, başka bir şey
demiyorum. 
SALİH
CORA (Trabzon) – Ayıp ya, çok ayıp, bu kadar büyük yalan olmaz. 
MERAL
DANIŞ BEŞTAŞ (Adana) – Ya, bir oturduğunuz yerden müdahale etmeyin.
HÜDA
KAYA (İstanbul) – Yalan, değil mi? Hiç rahatsız olmuyorsunuz.
SALİH
CORA (Trabzon) – Utan be utan!
MERAL
DANIŞ BEŞTAŞ (Adana) – “Yalan” diyerek ortak oluyorsunuz.
HÜDA
KAYA (İstanbul) – Yazık size, yazık! Vicdanınızı öldürmeyin!
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 48’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.

 Zekeriya
Temizel Kadim Durmaz Musa Çam
 İzmir Tokat İzmir
 Lale
Karabıyık Bihlun Tamaylıgil Bülent Kuşoğlu
 Bursa İstanbul Ankara
 Orhan
Sarıbal
 Bursa
MADDE
48- 4634 sayılı Kanunun 4 üncü maddesi aşağıdaki şekilde değiştirilmiştir.
“MADDE
4- Şirketler haklı bir sebebe dayanmadan iki yıl üst üste kendilerine tahsis
edilen kotalardan % 90’ın altında arz sağladıkları takdirde, kota ile arz
arasındaki fark kadar A ve B kotalarına ilişkin haklarını Bakanlar Kurulu
tarafından belirlenecek süre için kaybederler. Şirketler bu süre içinde
kaybettikleri kota hakkına karşılık yeni kota sağlayamazlar.
Şirketlere
tahsis edilen A ve B kotaları Bakanlar Kurulu tarafından belirlenecek süre
içinde kullanılmadığı takdirde iptal edilir.
Zorunlu
hallerde pazarlama yılı içinde kotalar arası şeker transferi yapılır. A
kotasının bir kısmı pazarlanamadığı takdirde, pazarlanamayan miktar gelecek yılın
A kotasına aktarılır ve bir sonraki yılın A kotası aktarılan miktar kadar
düşürülür veya cari pazarlama yılı içinde, şirketlerin talep etmesi durumunda
ve Bakanlar Kurulunca uygun bulunması halinde pazarlanamayan A kotasının tamamı
veya bir kısmı, aynı pazarlama yılı içinde ihraç edilmek kaydıyla C şekerine
aktarılabilir.
Şirketler
yapacakları kapasite değişikliklerine göre ve/veya mücbir sebeplerin tespiti
durumunda Bakanlık kararı ile bünyelerindeki fabrikalar arasında kota aktarımı
yapabilirler.
Ekimi
yapılan şeker pancarı potansiyeline öncelik vermek suretiyle A ve B kotalarının
tespiti, tahsisi, iptali, transferi, yeni kota tahsisi ile uygulama ve denetime
ilişkin hususlar Bakanlığın teklifi üzerine Bakanlar Kurulu tarafından
çıkarılacak yönetmelik ile düzenlenir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılamıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Önerge üzerinde Bursa Milletvekili Sayın Orhan Sarıbal konuşacak.
Buyurun
Sayın Sarıbal. (CHP sıralarından alkışlar)
ORHAN
SARIBAL (Bursa) - Sayın Başkan, değerli milletvekilleri; öncelikle, yüzde 5
kararı olumludur ama elbette bizim taleplerimizi karşılayacak durumda değildir.
Biz nişasta bazlı şeker üretiminin bu topraklardan tamamen çıkarılmasını
istiyoruz; bu kadar açık, bu kadar net. 
Ama
iyi bir gelişme gibi görünse de bunun arkasında bazı şeyleri aramamız gerekir.
Bir, bu yüzde 5 kota indiriminin gerekçesi, şeker fabrikalarının
kapatılmasının, daha doğrusu özelleştirilmesinin ve tasfiye edilmesinin
kolaylaştırılması için yapılmıştır. İkinci ve saklı olan, uzun süredir bu şeker
piyasasına egemen olan yabancı şirketlerin ve nişasta bazlı şeker
üreticilerinin aslında nişasta bazlı tatlandırıcıyı bu kotanın dışına çekme, bu
şeker anlayışı, kimyası içerisinden çıkarıp başka bir alana sürükleme
sürecidir. O yüzden yüzde 5 olumludur ama arkasını görmek gerekir. Bu, şeker
fabrikalarını özelleştirmeniz için yeterli bir iyi niyet anlamına gelmez.
Buradan
Erzincan’da, Erzurum’da, Kars’ta, Erciş’te, bugün Elâzığ’da, dün Muş’ta
fabrikaları için direnen emekçileri, köylüleri, hiçbir siyaset, parti ayrımı
yapmadan içinde bütün partilerden insanların olduğu tüm halkı ve bizim onurlu
milletvekillerimizi selamlamak isterim. (CHP sıralarından alkışlar) Onlar
Türkiye’nin vazgeçilmez unsuru olan temel üreticilerin, köylülerinin haklarını
koruyorlar ama asıl yaptıkları şu: Şeker ittifakı yapıyorlar, koltuk ittifakı
değil. “Şeker vatandır, vatan satılamaz.” diyor değerli arkadaşlarımız orada.
(CHP sıralarından alkışlar)
Değerli
milletvekilleri, adını doğru koyalım, bu ülkede tarımda şu anda 106 bin
civarında şeker pancarı üreticisi var; 350 bin kişiyi doğrudan ilgilendiren, 10
milyonu insanı etkileyen ama 80 milyonun sağlığını ilgilendiren bir şeker
üretimi var. Türkiye’de şu anda 33 fabrika ortalama olarak 3 milyon 100 bin ton
şeker üretme kapasitesine sahip. Peki, bunun karşısında nişasta bazlı
üreticilerin kapasitesi ne kadardır? Sayın milletvekili burada söyledi ama
nişasta bazlı üretim kapasitesini söylemedi. Yaklaşık olarak 1,5 milyon ton
kurulu nişasta bazlı şeker üretim kapasitesi var, tatlandırıcı üretim
kapasitesi var. Peki, bunlar ne yapıyorlar? Söylediler; C kotası yurt dışına
ihracat, B kotası güvenlik için stokta tutulması gereken, A kotası ülkenin
temel ihtiyacı. Şeker pancarının az üretilmesinin, fabrikaların rantabl
çalıştırılmamasının ve şeker fabrikalarının dolaylı olarak zarara
uğratılmasının temel nedeni kotalı üretimdir yani sıralı, açıkça, net bir
şekilde engellenmiş üretim biçimidir. Ama şunu bilin: Eğer siz kotalı üretim
yaptıysanız, fazla şeker pancarı üretiyorsanız o şeker pancarınızı fabrikaya
yarı fiyatına… Yani bu yıl kaç kuruştu? 210 kuruştu şeker pancarının fiyatı ama
kota fazlası üretim yaptıysanız onu 110 kuruşa, hatta 100 kuruşa sattınız yani
çiftçiyi otomatikman, doğal olarak zarara uğrattınız. 
Uzun
zamandır şu söyleniyor -Cargill’in raporu da öyle- deniliyor ki: “Şeker
fabrikaları zarar ediyor.” Bakın, Cargill, sürekli aldatılan bir yapıyı
aldatabilir ama bizi aldatamaz; şeker fabrikalarının zarar etme hikâyesi bir
yalandır. (CHP sıralarından alkışlar) Ağrı, Samsun, Kırklareli, Bursa ve
Balıkesir Susurluk Fabrikaları çeşitli nedenlerle, kimi dört yıl, kimi iki yıl,
kimi bir yıl kapatıldı. Neden? Şeker fabrikalarındaki şeker pancarı
fiyatlarının istikrarsızlığı nedeniyle. Tamamen yalandır. Yine Cargill diyor ki
iktidara: “Gıda enflasyonunun nedeni Türkiye şekeridir yani şeker pancarıdır.”
Bilin ki tamamen yalandır. Fransa ve Almanya’nın şu anda piyasada sattıkları
şeker ile bizim şeker fiyatlarımız aynıdır, fark şudur: Onlar şeker pancarı
üretimini bizim 14 katımız kadar daha fazla destekliyorlar, hatta Fransa yıllık
tükettiği şekerin tam 2 katını üretmektedir. Niye? Tunus’a satıyor, Irak’a
satıyor, Suriye’ye satıyor yani satıyor, üretimden kısmıyor. Ama bizi terbiye
etmek isteyen o üst akıl bize diyor ki: “Siz üretmeyin, biz size daha ucuz
tatlandırıcı vereceğiz.” 
(Mikrofon
otomatik cihaz tarafından kapatıldı) 
ORHAN
SARIBAL (Devamla) – Bunu kabul etmiyoruz; bu, bu ülkenin topraklarına, bu
ülkenin çiftçisine, bu ülkenin Hükûmetine ayar vermektir, dizayn etmektir.
Elbette bunu kabul etmiyoruz. Yaşasın Türkiye üreticileri, yaşasın bu ülkenin
gerçek sahipleri, yaşasın bu ülkenin toprakları. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Sarıbal.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
49’uncu maddede üç adet önerge vardır, aykırılık
sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 49’uncu maddesinin tasarı metninden
çıkarılmasını arz ve teklif ederiz.

 Meral
Danış Beştaş Mehmet Ali Aslan Müslüm Doğan
 Adana Batman İzmir
 Behçet
Yıldırım Mahmut Toğrul
 Adıyaman Gaziantep

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılamıyoruz Sayın
Başkanım. 
BAŞKAN
– Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN
– Gerekçeyi okutuyorum: 
Gerekçe:

Tasarının
46-49’uncu maddeleri arasında, 4634 sayılı Şeker Kanunu’yla ilgili düzenlemeler
yapılmaktadır. Komisyonda ihdas edilen bu düzenlemeler, etraflıca tartışılmadan
iktidar partisince metne dâhil edilmiştir. Kamuoyu gündeminde şeker
fabrikalarının Resmî Gazete ilanıyla özelleştirilmesine dair mevcut tartışma
devam ederken bu düzenlemelerin bu paralelde getirilmesi hayra alamet değildir.
Zaten etraflıca tartışılmadığı ve ilgili komisyonda görüşülmediği için ilgili
maddelerin tasarı metninden çıkarılması gerekmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 49’uncu
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Kadim
Durmaz Bihlun Tamaylıgil Musa Çam
 Tokat İstanbul İzmir
 Zekeriya
Temizel Lale Karabıyık Bülent Kuşoğlu
 İzmir Bursa Ankara
 Haydar
Akar
 Kocaeli
MADDE
49- 4634 sayılı Kanuna aşağıdaki geçici madde ilave edilmiştir.
"GEÇİCİ
MADDE 11- Bu maddeyi ihdas eden Kanunla 4634 sayılı Kanunda yapılan
düzenlemeler uyarınca A ve B kotalarına ilişkin Bakanlar Kurulu kararı ile
yönetmelik çıkarılıncaya kadar mevcut düzenlemelerin uygulanmasına devam
olunur.” 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın
Başkanım. 
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım. 
BAŞKAN
– Önerge üzerinde Kocaeli Milletvekili Sayın Haydar Akar konuşacak. 
Buyurun
Sayın Akar. (CHP sıralarından alkışlar) 
HAYDAR
AKAR (Kocaeli) – Sayın Başkan, değerli milletvekilleri; üç soruyla başlamak
istiyorum önce.
Sorularımın
birincisi: Şeker fabrikalarını niçin satıyorsunuz? Sorularımın ikincisi:
ÇAYKUR’u niye hiç düşünmüyorsunuz? Özellikle Niğde’de yaşayan, Çorum’da
yaşayan, Kırşehir’de yaşayan, Yozgat’ta yaşayan, Erzincan’da yaşayan,
Erzurum’da yaşayan, Ilgın’da yaşayan, Turhal’da yaşayan, Kastamonu’da yaşayan,
Afyon’da yaşayan, Alpullu, Burdur, Elbistan, Muş’ta yaşayan vatandaşlarıma, bu
kentlerin milletvekili arkadaşlarıma soruyorum: Niye şeker fabrikaları
satılıyor, niye Rize’deki ÇAYKUR satılmıyor? Bu soruyu sormanızı istiyorum. Ben
karşıyım; özelleştirilmesine, satılmasına karşıyım ama sizin, kentlerde sahip
olduğunuz tek varlığı niçin satarlar, bu soruyu sormanız gerekiyor.
Biraz
evvel Sayın Elitaş rakamlar verdi, maliyetler verdi, özel sektör maliyetleri
ile devlet sektörü arasındaki maliyetleri verdi. Ben size çok net rakamlar
vereceğim, çok net rakamlar. Bakın, 25 tane şeker fabrikamızın -3’ü satıldı-
21’i üretim yapıyor ve bu üretim yapan 21 fabrikanın net kârı 2016 yılında 91
milyon 122 bin lira. Rapor elimde. Bu bir Sayıştay raporu. Bütün bilançolar var
burada. Bütün rakamlara bakabilirsiniz ki sizin de Komisyonda olan
arkadaşlarınız bunu biliyor. Sonra 4 fabrikanın işletilmeme, çalıştırılmama
maliyeti biniyor üzerine, bakım maliyeti biniyor, personel maliyeti biniyor ve
76 milyon lira zarar gösteriyorlar şeker fabrikaları için. Bunu gerekçe yapan
bir Hükûmet… Tabii ki maliyetler de artıyor bu arada ama maliyetlerin
artmasının tek nedeni bu değil, 4 fabrika değil. Zamanım olsa da onları da
anlatsam ben size. Maliyetler de artıyor bu arada ama şeker fabrikalarının
zarar etmesinin gerekçesi bu değil veya Hükûmetin gerekçesi bu olmamalı. Eğer
25 fabrika 76 milyon zarar ediyorsa Osmangazi Köprüsü’ne ödediğiniz garanti
bedeli 1 milyar 486 milyon lira, yirmi beş sene şeker fabrikalarını karşılar,
hiç endişe etmeyin. (CHP sıralarından alkışlar) Diğer özelleştirmeleri veya
garanti kapsamındaki kuruluşları söylemiyorum.
Bakın,
size çok basit bir örnek vereceğim. Melas var, melas. Melas nedir? Şeker
pancarı işleniyor, şekere dönüşürken -yüzde 1- melas denen bir madde oluşuyor.
Tarımda da kullanılıyor bu melas ama içinde yüzde 2,5 şeker var. Eğer bir
yıllık şeker üretiminde melasın içindeki, atık olan melasın içindeki yüzde
2,5’u kurtarırsak 419 milyon lira yapıyor, sizin yedi senelik… Şeker
fabrikaları her gün zarar etse problem kalmıyor. 
Ne
istiyorsunuz şeker fabrikalarından, bunu anlamadım ben. Bakın, 63 milyar
dolarlık özelleştirme yaptınız, satabileceğiniz bir eser var mı yaptırdığınız?
Buradan bir yatırıma kaynak ayırıp da, bir fabrika kurup da, bir işletme kurup
da on altı yıllık döneminizde sizin yaptığınız, satabileceğiniz bir örnek
gösterebilir misiniz? Gösteremezsiniz değil mi? Maalesef, ne var ne yok
tüketiyorsunuz. Hem borçlanıyorsunuz hem satıyorsunuz. Şeker fabrikalarına sıra
geldi, onları da satmaya çalışıyorsunuz. Sadece bu da değil, arkadaşlar, on
yedi senedir özelleştirmede olan şeker fabrikalarına hiçbir yatırım yapmadınız,
hiçbir yatırım. 
Şeker
fabrikalarıyla ilgili ilk satışı ŞEKER-İŞ Sendikası Danıştayda yürütmeyi durdurma
kararı verdirerek bozdurdu, karar bozulmadı da yürütmeyi durdurma kararı
verildi. Sonra Anayasa Mahkemesine başvurdu ve Anayasa Mahkemesi bu kararı
iptal etti. Sonra bir daha denediniz, bir daha denediniz, gruplara ayırdınız
denediniz; yine olmadı, yine bozdu. Şekerden ne istiyorsunuz? 
Şekerden
işte bugün itibarıyla -biraz evvel arkadaşlarım da rakamları söyledi- çiftçiler
yararlanıyor, o kentin esnafı yararlanıyor; ticaretle uğraşan insanlar, orada
simit satan, o kampanya döneminde köfte ekmek satan insan bile kazanıyor.
ÖMER
FETHİ GÜRER (Niğde) – Besiciler...
HAYDAR
AKAR (Devamla) – Herkes var, herkes var, toplumun içindeki herkes var.
Bakın,
Karabük’te en son fabrika 1937 yılında kurulmuş, Burdur’da da 1937 yılında
kurulmuş; birisi demir çelik, birisi şeker fabrikası, başka fabrika yok
arkadaşlar bu kentlerde. Ne istiyorsunuz bunlardan, ben merak ediyorum.
Teşekkür
ederim.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim ben de.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Buyurun
Sayın Özkan Yalım.
Süreniz
bir dakika.
III.- AÇIKLAMALAR (Devam)
37.- Uşak Milletvekili Özkan Yalım’ın,
nişasta bazlı şeker kotasının yüzde 10’dan yüzde 5’e düşürülmesine ve bu konuda
Bakanlar Kurulunun artırma ve eksiltme yetkisinin de kaldırılmasını istediğine
ilişkin açıklaması
ÖZKAN
YALIM (Uşak) – Teşekkür ederim Sayın Başkan söz verdiğinizden dolayı.
Değerli
arkadaşlar, yaklaşık dört gündür, pazartesiden bugüne, biraz önceye kadar... Ben
yarım saat önce havaalanından geldim.
Şimdi,
ben buraya geldikten sonra, bu önergeyi de gördükten sonra ilk önce teşekkür
ederim, en azından pozitif yaklaşıyorsunuz, yüzde 10’dan yüzde 5’e, yüzde 5’lik
bir düşüş var. Gelin bunu kalıcı hâle getirin, Bakanlar Kurulunun yüzde 50
artırma veya eksiltme yetkisini kaldıralım, böylelikle sabit yüzde 5’te kalsın.
Buradan bir iyi niyet göstergesi sizlerden görmek istiyoruz. 
Bir
taraftan, satışlar öncesi neden böyle bir şirinlik yapılmaya kalkılıyor? Gelin
satışları da kaldıralım, tamamen Türkiye Cumhuriyeti vatandaşlarının… Gezmiş
olduğumuz bu 6 tane ildeki fabrika önündeki bütün vatandaşlar “Satılmasın.”
diye inim inim inliyor; gelin onların sözlerini, seslerini duyun diyorum,
satılmasın, özelleştirilmesin fabrikalar diyorum. 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı (1/914)
ile Plan ve Bütçe Komisyonu Raporu (S. Sayısı: 533) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın çerçeve 49’uncu
maddesiyle 4634 sayılı Kanun’a eklenmesi öngörülen geçici maddeye aşağıdaki
fıkraların eklenmesini arz ve teklif ederiz. 

 Mustafa
Elitaş  Bülent Turan Zeyid Aslan
 Kayseri Çanakkale Tokat
 Salih
Çetinkaya Mehmet Doğan Kubat İsmail Emrah Karayel
 Kırşehir İstanbul Kayseri
 Sami
Dedeoğlu Bayram Özçelik Ali Özkaya
 Kayseri
 Burdur Afyonkarahisar
 Ahmet
Sami Ceylan 
 Çorum
“Türkiye
Şeker Fabrikaları Anonim Şirketine ait şeker fabrikalarının özelleştirilmesi
halinde özelleştirme öncesinde Türkiye Şeker Fabrikaları A.Ş. tarafından
fabrikalara tahsis edilen kotalar da bu Kanun ve diğer mevzuat uyarınca
herhangi bir izin ve onaya gerek kalmaksızın fabrikaların devir tarihi
itibarıyla alıcıya aktarılmış olur. Özelleştirme sözleşmelerinde yer alan
üretim taahhüdünün başlangıç tarihinden itibaren alıcı şirketlerin beş yıl
boyunca her pazarlama yılı için kendilerine tahsis edilen kotalardan % 90'ın
altında arz sağlamaları halinde, ilgili pazarlama yılı kotasının % 90'ı ile arz
arasındaki fark kadar kota hakları Türkiye Şeker Fabrikaları Anonim Şirketine
aktarılır. Bu aktarım nedeniyle herhangi bir hak ileri sürülemez ve talepte
bulunulamaz. Bu Kanunun 4 üncü maddesinin birinci, ikinci ve dördüncü fıkraları
özelleştirilen fabrikalar için özelleştirme sözleşmelerinde belirtilen üretim
taahhüdü boyunca uygulanmaz.
Bu
Kanunun 3 üncü maddesinin ilk fıkrasında nişasta kökenli şekerler için
belirlenecek kota miktarında yapılan değişiklik sonucu ortaya çıkan kota
fazlası, Türkiye Şeker Fabrikaları Anonim Şirketine aktarılmıştır.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Takdire bırakıyoruz Sayın
Başkanım. 
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılıyoruz Sayın Başkanım.
BAŞKAN
– Önerge üzerinde Kayseri Milletvekili Sayın Mustafa Elitaş konuşacak.
Buyurun
Sayın Elitaş. (AK PARTİ sıralarından alkışlar) 
MUSTAFA
ELİTAŞ (Kayseri) – Sayın Başkan, değerli milletvekilleri; aslında bu verdiğimiz
önerge de gerçekten çok önemli bir önerge. 
Bakın,
biraz önce yaptığımız uygulamayla birlikte doğrudan doğruya nişasta bazlı şeker
kotası yüzde 10’dan yüzde 5’e düştü. 2017-2018 pazarlama yılındaki nişasta
bazlı şeker kotasını “267 bin ton” diye söyledim. Bundan sonraki süreçte tam
bunun yarısı, diyelim ki 135 bin tonu artık pancar şekerinden ihtiva edecek bir
üretim ortaya çıkacak. Bunun da toplam bedeli… Hemen hemen 800 bin tonluk bir
pancar alanı, pancar ihtiyacı ve yaklaşık 13.500 hektarlık bir pancar ekim
alanının ortaya çıkmasına imkân verecek bir düzenleme ortaya çıkıyor.
Değerli
arkadaşlarımız diyor ki: Yüzde 5’i yüzde 7,5’a çıkarma imkânını ortadan
kaldıralım, yüzde 5’i yüzde 2,5’a düşürecek şekilde dursun; 7,5’a çıkmasın. 
Bakın
değerli arkadaşlar, bazı zamanlarda pancar üretiminin verimli olmayacağı
dönemler hasıl olabilir. Bu çerçeve içerisinde, bir garanti anlamında bunlar
yapılabilir.
ALİ
ŞEKER (İstanbul) – Kotayı kaldırın, yeni fabrika kurun.
MUSTAFA
ELİTAŞ (Devamla) – 2002 yılına geldiğimizde, daha önceki dönemlerde, 4634
sayılı Kanun yokken bu memlekette pancar o kadar fazla ektirilmiş ki 2002-2003
yılında Türkiye Şeker Fabrikalarının 1,5 milyon ton Türkiye'nin ihtiyacından
fazla şeker üretimi elinde durmuş.
ÖMER
FETHİ GÜRER (Niğde) – Satsın, dışarıya satsın.
ALİ
ŞEKER (İstanbul) – Dışarı satın sağlıklı şekeri.
MUSTAFA
ELİTAŞ (Devamla) – Bakın, dışarıya satılan işler de ne biliyor musunuz? 
ÖMER
FETHİ GÜRER (Niğde) – Fransa nasıl satıyorsa biz de satalım.
MUSTAFA
ELİTAŞ (Devamla) – Türkiye’de şu anda şekerin tonu bin dolar, perakendede
satılan bin dolar. Yurt dışında kaç para? 380 dolar, 350 dolar. 
ALİ
ŞEKER (İstanbul) – Destekleme verin.
MUSTAFA
ELİTAŞ (Devamla) – Bakın, değerli milletvekilleri, tonunu diyorum. 
ÖZKAN
YALIM (Uşak) – Demek ki Fransa’daki politika daha doğru, bizde yanlışlık var. 
MUSTAFA
ELİTAŞ (Devamla) – Şimdi, C kotasıyla ilgili değerli milletvekilim “C kotasını
100 liraya, 110 liraya alıyor.” diyor ama TÜRKŞEKER…
ORHAN
SARIBAL (Bursa) – C kotası değil, hayır, C kotası değil, yanlış tabii ki. Üretim
fazlası, kota fazlası. 
MUSTAFA
ELİTAŞ (Devamla) – Pancarı diyorum ben, pancarı. 
ORHAN
SARIBAL (Bursa) – Kota fazlası, kota fazlası.
MUSTAFA
ELİTAŞ (Devamla) – Şimdi, o C kotasıdır. 
BAŞKAN
– Karşılıklı konuşmayalım lütfen. 
Sayın
Sarıbal, lütfen.
MUSTAFA
ELİTAŞ (Devamla) – Sayın Milletvekilim, A kotası pancar vardır, B kotası pancar
vardır, C kotası pancar vardır. C kotası pancar “kota fazlası” diye ifade
edilir, onu da TÜRKŞEKER -190 kuruşa alır A kotası pancarı- 110 kuruşa alır.
Özel sektör fabrikaları A kotası pancarını 210 kuruşa alır, C kotasını 150
kuruşa alır. 150 kuruşa almasına rağmen… Bakın, öyle enteresan ki Kayseri gibi,
Konya gibi, Amasya gibi, Aksaray gibi, Adapazarı, Kütahya gibi bölgelerde -C
pancarını özel sektöre üreten yerlerde- C pancarını üreten çiftçiler şanslı.
Niye? Özel sektör bu C pancarını 150 kuruşa alıyor, başka taraf da 110 kuruşa
alıyor ve tonu 150 kuruş…
ÖMER
FETHİ GÜRER (Niğde) – Hayvan yemi oldu pancar, pancar kotasından satamadılar. 
MUSTAFA
ELİTAŞ (Devamla) - Kayseri Şekerse sizinki oraya veriyordur. Sizinki Bor Şeker.
Bor Şeker 110 kuruş veriyor. 
ÖZGÜR
ÖZEL (Manisa) – Mahvettiniz, mahvettiniz pancar üreticisini!
MUSTAFA
ELİTAŞ (Devamla) - Bor Şeker -Türkiye Şeker Fabrikaları- Kırşehir, hemen
Kayseri'ye yakın yerlerde, Konya'ya yakın yerlerde 150 kuruşa yakın C kotasını
alırlar ve bu C kotasıyla da üretim yaparlar. 110 kuruşa aldıkları C kotası
pancarla birlikte ihracat imkânları vardır.
ALİ
ŞEKER (İstanbul) – Parça pinçik ettiniz pancar üreticisini! 
MUSTAFA
ELİTAŞ (Devamla) - Bakın değerli milletvekilleri, biraz önce bir milletvekili
arkadaşımız bir ifade kullandı Gümrük Birliği Anlaşması'nın yenilenmesiyle
ilgili. 1994 yılındaki Gümrük Birliği Anlaşması’ndan, bizim 80 bin ton Avrupa
Birliğinden şeker ithal etme mecburiyetimiz var. Geçen dönemlere kadar bu işi
yapmadık, sadece, sanıyorum 2016 yılının başında 80 bin tonluk bir şeker
ithalatı mecburiyetinde kaldık çünkü dâhilde işleme rejimi kapsamında onu
karşılayabilecek mevsim uygun gitmediğinden dolayı bu hasıl oldu.
Bir
de değerli arkadaşlar, bakın, az önce söyledim, 2,5 milyon ton şeker
üretiliyor. 1 lira fazlaya tükettiğimiz takdirde 2,5 milyar lirayı 81 milyon
Türk vatandaşı cebinden fazla para ödüyor. 
HAYDAR
AKAR (Kocaeli) – Ya, her şeyi ucuzlattın da bunu mu ucuzlatacaksın Elitaş?
Yapma gözünü seveyim ya!
MUSTAFA
ELİTAŞ (Devamla) - Şimdi, Türkiye Şeker Fabrikalarında 5 bin kadrolu personel
var, 8 bin de geçici işçi var; toplam 13 bin kişi. Bu özelleştirmeyle birlikte
ne olacak biliyor musunuz? Şeker fabrikalarında çalışan kişilere denilecek ki:
“Ey kardeşim, sen devlet adına çalışmak istiyorsan ver dilekçeni, devam et.
Bütün hakların aynı, üzerinde kalmak üzere devlet memuru olarak devam
edeceksin.” İki… 
ÖZKAN
YALIM (Uşak) – Çiftçiyi, nakliyeciyi ne yapacaksın?
ÖZGÜR
ÖZEL (Manisa) – Bu doğru değil. 
MUSTAFA
ELİTAŞ (Devamla) – Ya, çiftçi… Çalışıyor fabrika… 
BAŞKAN
– Sayın milletvekilleri…
ÖZKAN
YALIM (Uşak) – Nasıl çalışıyor Başkanım ya?
MUSTAFA
ELİTAŞ (Devamla) – Ya, çalışıyor fabrika Özkan Bey, farkında değil misin? 
ÖZGÜR
ÖZEL (Manisa) – Ne yapıyorsun biliyor musun? Argon kaynakçısı gidiyor orada
kalorifer yakıyor. 
BAŞKAN
– Sayın milletvekilleri… 
Sayın
Yalım… 
MUSTAFA
ELİTAŞ (Devamla) - Arkadaşlar, bakın, 6 tane özel sektör şeker fabrikasının,
şirketinin… 
ÖZGÜR
ÖZEL (Manisa) – Bu yönden felaketle sonuçlanıyor. Argon kaynakçısından
kaloriferci oluyor. 
MUSTAFA
ELİTAŞ (Devamla) - 8 tane fabrika 1 milyon 50 bin ton…
ÖZKAN
YALIM (Uşak) – Böyle bir mantık var mı ya!
ALİ
ŞEKER (İstanbul) - Verimsiz, verimsiz.
MUSTAFA
ELİTAŞ (Devamla) – Ya, bir dakika… Kayseri’deki, Konya’daki çiftçiler ne
yapıyor Allah aşkına?
ÖZGÜR
ÖZEL (Manisa) - Ne oldu Manisa Sümerbank? 
ALİ
ŞEKER (İstanbul) - SEK ne oldu, SEK? SEK AVM oldu, AVM.
MUSTAFA
ELİTAŞ (Devamla) - Konya’daki, Kayseri’deki çiftçiler ne yapıyor Allah aşkına?
Hayatlarından memnun.
ÖZGÜR
ÖZEL (Manisa) - Soma’daki işçi…
BAŞKAN
– Sayın milletvekilleri, karşılıklı sohbet etme yeri değil burası, lütfen.
ÖZGÜR
ÖZEL (Manisa) - Argon kaynakçısından kaloriferci oluyor. 
ÖZKAN
YALIM (Uşak) – Köyden kente göçü tamamen körükleyeceksiniz ya!
MUSTAFA
ELİTAŞ (Devamla) - Bakın işçiyle ilgili kısmı söylüyorum, işçilerle ilgili
kısımda… (CHP sıralarından gürültüler) Bir dakika dinleyin… 
Değerli
arkadaşlar, eğer özel sektör fabrikasında çalışmak isteyen varsa kamu tamamen
onların sosyal haklarını verecek…
(Mikrofon
otomatik cihaz tarafından kapatıldı)
MUSTAFA
ELİTAŞ (Devamla) - Sayın Başkan, bir dakika daha…
BAŞKAN
– Bir dakika ek süre veriyorum. Tamamlayın lütfen Sayın Elitaş.
MUSTAFA
ELİTAŞ (Devamla) - Özel sektör fabrikalarında çalışmak isteyenlerin bütün
hakları -daha önceki dönemde olduğu gibi- bütün tazminatları, sosyal hakları
özel sektöre devredilerek değil, doğrudan doğruya çiftçiye hakları verilecek.
Emeklilik hakkını almış olanlar varsa onlara, emeklilik haklarıyla birlikte,
çalışan bu 13 bin kişiye -yuvarlak olarak- verilecek.
ÖZGÜR
ÖZEL (Manisa) - Hep aynı hikâye.
KEMAL
ZEYBEK (Samsun) – Sayın Elitaş, sadece işçiler değil orada, Türkiye’nin
üreticisi var, şekeri var, tüketicisi var, insan hakkı var, kriz var!
BAŞKAN
– Çok ayıp bir şey.
MUSTAFA
ELİTAŞ (Devamla) - Açık ve net söylüyorum: Bu özelleştirmeyle ilgili Türkiye
Şeker Fabrikalarında çalışan 1 kişi mağdur olmayacak. Bu özelleştirmeyle
ilgili, 81 milyon Türk vatandaşı, pahalı üretimden dolayı 2,5 milyar lira şeker
için cebinden para harcamayacak. İşçi memnun, çiftçi memnun. Niye? Özel
sektörle ilgili…
ÖZKAN
YALIM (Uşak) – Gidelim fabrikalara, gidelim o zaman! Gidelim fabrikalara Sayın
Elitaş!
ALİ
ŞEKER (İstanbul) – Uruguay’da mı yaşıyorsunuz, Uruguay?
MUSTAFA
ELİTAŞ (Devamla) - Örnek veriyorum, Kayseri Şeker Fabrikası kilosu 210 kuruş …
ÖZKAN
YALIM (Uşak) – 6 tane fabrikadan ben bugün geldim Sayın Elitaş! Bugün geldim
ben fabrikalardan. Ne konuşuyorsun sen ya! 
BAŞKAN
– Sayın Yalım…
MUSTAFA
ELİTAŞ (Devamla) - A kotası, 150 kuruş C kotası… Bunun gibi fabrikalar bunu aldığı
takdirde, samimiyetle söylüyorum çiftçi bize dua edecek.
ÖZKAN
YALIM (Uşak) – Yarın gelsenize benimle fabrikalara!
BAŞKAN
– Sayın Yalım…
ÖZKAN
YALIM (Uşak)– Konuşuyor orada, boşu boşuna konuşuyor.
MUSTAFA
ELİTAŞ (Devamla) - Hepinizi saygıyla, hürmetle selamlıyorum. (AK PARTİ
sıralarından alkışlar)
BAŞKAN
– Teşekkür ederim.
ÖZGÜR
ÖZEL (Manisa) - Orhan Sarıbal’a bir dakika…
BAŞKAN
- Önergeyi oylarınıza sunuyorum: Kabul edenler… 
ÖZGÜR
ÖZEL (Manisa) – Sayın Başkan, Orhan Sarıbal’a bir dakika verin. 
BAŞKAN
– Müsaade eder misiniz işlemimi yapayım. Allah Allah! İşlem yapıyorum,
işlemimden sonra talep edersiniz. 
ÖZGÜR
ÖZEL (Manisa) – Tabii…
ÖMER
FETHİ GÜRER (Niğde) – Konuşmasını çarpıttı ama.
BAŞKAN
– Önergeyi kabul edenler… Kabul etmeyenler… Önerge kabul edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
Buyurun
Sayın Sarıbal.
Bir
dakika veriyorum.
III.- AÇIKLAMALAR (Devam)
38.- Bursa Milletvekili Orhan Sarıbal’ın,
bu ülkede şeker fabrikalarının kuruluş amacının sadece rantiyeye hizmet etmek
olmadığına ilişkin açıklaması
ORHAN
SARIBAL (Bursa) – Teşekkür ederim Sayın Başkan.
Bakın,
bu şeker fabrikalarının kuruluş amacı, bu ülkede sadece rantiyeye hizmet etmek
değildir. Eğer siz Erzurum’dan şeker fabrikasını kaldırırsanız Erzurum’u
bitirirsiniz, Erciş’ten fabrikayı kaldırırsanız Van’ın nüfusunun yüzde 50’sini
bitirirsiniz. Aynı şekilde, özelleştirme yapacağınız, daha doğrusu satacağınız
bütün fabrikalarda bulunan insanları tekrar köyden başka kentlere göçe
zorlarsınız. Bu, sosyal sorumluluk projesidir. 
Soruyu
şuradan sormak gerekir: Madem bu tür şeylerde zarar ziyan meselesi üzerinden
bakıyorsunuz, insanların yoksulluğunu yönetmek için sosyal güvenlik fonundan,
yardımdan geri adım atmıyorsunuz, “Daha fazla verelim.” diyorsunuz, insanlar
çalışarak, ekmek kazanarak, tarlalarında mücadele ederek yaşamlarını sürdürmek
istiyor, neden siz onların arsalarından başkalarına rant sağlayıp onları
üretimden uzaklaştırıyorsunuz? Bunun hiçbir sahici tarafı yoktur. Kâr ve zarar
meselesi üzerinden bakılamaz insanlara. (CHP sıralarından alkışlar)
BAŞKAN
– Teşekkür ederim Sayın Sarıbal. 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Tasarısı (1/914)
ile Plan ve Bütçe Komisyonu Raporu (S. Sayısı: 533) (Devam)
BAŞKAN
- Sayın milletvekilleri, ikinci bölümde yer alan maddelerin oylamaları
tamamlanmıştır. 
Birleşime
iki dakika ara veriyorum. 
Kapanma Saati: 21.36
SEKİZİNCİ OTURUM
Açılma Saati: 21.38
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale)
----- 0 -----
BAŞKAN
– Türkiye Büyük Millet Meclisinin 72’nci Birleşiminin Sekizinci Oturumunu
açıyorum. 
533
sıra sayılı Kanun Tasarısı’nın görüşmelerine devam ediyoruz.
Komisyon?
Yok.
Ertelenmiştir.
2’nci
sırada bulunan, 517 sıra sayılı Kanun Tasarısı’nın görüşmelerine başlıyoruz.
2.- Türkiye Cumhuriyeti Hükümeti ile
Uluslararası Göç Örgütü (IOM) Arasında Türkiye Cumhuriyeti Hükümeti ile
Uluslararası Göç Örgütü Arasında Örgüt ve Ofisin Türkiyedeki Yasal Statüsü
Ayrıcalıkları ve Bağışıklıklarına İlişkin Anlaşmayı Tadil Eden Anlaşmanın
Onaylanmasının Uygun Bulunduğuna Dair Kanun Tasarısı (1/848) ve Dışişleri
Komisyonu Raporu (S. Sayısı: 517)
BAŞKAN
– Komisyon? Yok.
Ertelenmiştir.
3’üncü
sırada bulunan, 167 sıra sayılı Kanun Tasarısı’nın görüşmelerine başlıyoruz. 
3.- Türkiye Cumhuriyeti Hükümeti ile
Bangladeş Halk Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun Tasarısı
(1/428) ve Dışişleri Komisyonu Raporu (S. Sayısı: 167)
BAŞKAN
– Komisyon? Yok.
Ertelenmiştir.
Gündemimizde
başka bir iş bulunmadığından, alınan karar gereğince kanun tasarı ve teklifleri
ile komisyonlardan gelen diğer işleri sırasıyla görüşmek için, 16 Mart 2018
Cuma günü saat 14.00’te toplanmak üzere birleşimi kapatıyorum.
İyi
hafta sonları diliyorum. 
Kapanma Saati: 21.39




(x) 533 S. Sayılı Basmayazı 6/3/2018
tarihli 66’ncı Birleşim Tutanağı’na eklidir.




