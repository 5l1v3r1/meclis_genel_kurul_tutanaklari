



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 52’nci
Birleşim
 13
Şubat 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Erzincan Milletvekili Süleyman Karaman’ın, 13 Şubat Erzincan’ın
düşman işgalinden kurtuluşunun 101’inci yıl dönümüne ilişkin gündem dışı
konuşması
2.- Muş Milletvekili Şevin Coşkun’un, Muş ilinin sorunlarına ilişkin
gündem dışı konuşması
3.- İstanbul Milletvekili Mahmut Tanal’ın, Şanlıurfa ilinin elektrik
sorununa ilişkin gündem dışı konuşması

V.- SATAŞMALARA İLİŞKİN KONUŞMALAR
1.- Kayseri Milletvekili Taner Yıldız’ın, İstanbul Milletvekili Mahmut
Tanal’ın yaptığı gündem dışı konuşması sırasında şahsına sataşması nedeniyle
konuşması
2.- İstanbul Milletvekili Mahmut Tanal’ın, Kayseri Milletvekili Taner
Yıldız’ın sataşma nedeniyle yaptığı konuşması sırasında şahsına sataşması
nedeniyle konuşması

VI.- AÇIKLAMALAR
1.- Kayseri Milletvekili Taner Yıldız’ın, Türkiye’de kayıp kaçak
oranları azaldıkça arızi durumların ortadan kalkacağına ilişkin açıklaması
2.- Manisa Milletvekili Özgür Özel’in, hükûmetin parlamenter sistemde
gündem dışı konuşmaya cevap verebildiğine ve bunun önemli bir ihtiyaç olduğuna,
16 Nisanda rejime kasteden Anayasa değişikliğinden geri dönülmesi gerektiğine
ilişkin açıklaması
3.- Mersin Milletvekili Hacı Özkan’ın, Hazine ve Maliye Bakanının
seracılık yapan üreticilere verdiği müjdelere ilişkin açıklaması
4.- Niğde Milletvekili Ömer Fethi Gürer’in, Niğde Ömer Halisdemir
Üniversitesi Ulukışla Meslek Yüksekokulunda raylı sistemler teknolojisi ve
raylı sistemler işletmeciliği bölümünün neden hâlâ açılmadığını, kapasitesi
müsait olduğu hâlde neden öğrenci alınmadığını ve neden öğretim görevlisi gönderilmediğini
öğrenmek istediğine ilişkin açıklaması 
5.- Kocaeli Milletvekili İlyas Şeker’in, Kocaeli’nin 2018 yılında en
yüksek ihracat yapan il konumunda olduğuna, ülkemizin büyümesi, kalkınması ve
marka değerinin yükselmesi için Kocaeli’de üretim yapan firmalara teşekkür
ettiğine ilişkin açıklaması
6.- Denizli Milletvekili Kazım Arslan’ın, kitapta KDV’nin sıfırlanması
kararının yayınevi aşamasıyla sınırlı kalmamasını ve kitap fiyatlarının
düşürülmesi için gereğinin yapılmasını Hazine ve Maliye Bakanından talep
ettiklerine ilişkin açıklaması 
7.- Niğde Milletvekili Selim Gültekin’in, İstanbul Çekmeköy’de askerî
helikopterin düşmesi sonucu şehit olan Pilot Yüzbaşı Ümit Özerli, Yüzbaşı Semih
Özcan, Astsubay Başçavuş İlyas Kaya ve hemşehrisi Astsubay Üstçavuş Yakup
Avşar’a Allah’tan rahmet dilediğine ilişkin açıklaması
8.- Gaziantep Milletvekili İrfan Kaplan’ın, Gaziantep ili Şehitkâmil
ilçesi Çıksorut Mahallesi’nde soba zehirlenmesinden anne ile oğulun hayatını
kaybettiğine, ucuz ve kalitesiz kömür kullanımının her yıl yüzlerce vatandaşın
canına mal olduğuna ve Hükûmetin bu konuda gerekli tedbirleri alıp
almayacağını öğrenmek istediğine ilişkin açıklaması
9.- Balıkesir Milletvekili Ahmet Akın’ın, Suçıktı Mahallesi’ndeki içme
suyunun boru hattıyla Gönen’e taşınmasının tarihî dokuya, doğal güzelliklere
zarar vereceğine ilişkin açıklaması
10.- İstanbul Milletvekili Tülay Kaynarca’nın, Silivri'de iki sahada
bulunan rezervin yaklaşık 300 bin konutun on yıllık doğal gaz tüketimini
karşılayacağı müjdesini paylaşmak istediğine ilişkin açıklaması
11.- Kocaeli Milletvekili Ömer Faruk Gergerlioğlu’nun, Halkların
Demokratik Partisine yönelik hukuksuz baskıların devam ettiğine, Damla Savcı,
Leyla Aygün, Sinan Odabaş ve birçok parti üyesinin gözaltına alındığına ilişkin
açıklaması
12.- Adıyaman Milletvekili Abdurrahman Tutdere’nin, Mara, Musalla ve
Altınşehir Mahallesi’nde kentsel dönüşüm projelerinin hayata geçirilerek
mağduriyetin giderilmesi konusunda Adıyaman Belediye Başkanı ile Çevre ve
Şehircilik Bakanına çağrıda bulunduğuna ilişkin açıklaması
13.- Hatay Milletvekili Lütfi Kaşıkçı’nın, Hatay ili Yayladağı ilçesinin
kenevir ekim alanı kapsamına alınarak mağduriyetin giderilmesi gerektiğine
ilişkin açıklaması
14.- Manisa Milletvekili Bekir Başevirgen’in, Manisa’nın Alaşehir,
Salihli ve Sarıgöl ilçesinde jeotermal enerji santralleri ile madencilik
faaliyetleri nedeniyle doğa katliamı yaşandığına ilişkin açıklaması
15.- Tekirdağ Milletvekili İlhami Özcan Aygun’un, Tekirdağ ili
Süleymanpaşa ilçesinde kentsel dönüşüme başlanılması gerektiğine ve Kapaklı
ilçesinde doğal gaz bulunduğu müjdesi verildiği hâlde doğal gazın
çıkarılmadığına ilişkin açıklaması
16.- Konya Milletvekili Esin Kara’nın, uluslararası taşımacılık yapan
tır şoförlerinin yurt dışına çıkış yaparken kaçakların gizlice araçlarına
binmesi nedeniyle yaşadığı mağduriyeti Ulaştırma ve Altyapı Bakanına iletmek
istediğine ilişkin açıklaması
17.- Mersin Milletvekili Ali Cumhur Taşkın’ın, Mersin Şehir Hastanesi
hasta memnuniyet oranının yüksek olduğuna, şehir hastanelerinin modern cihazlar
ve güçlendirilmiş kadroyla insana hizmetin en iyi şekilde sunulduğu merkezler
hâline geldiğine ilişkin açıklaması
18.- Aksaray Milletvekili Ayhan Erel’in, 13 Şubat Bahtiyar Vahapzade’yi
vefatının 10’uncu yıl dönümünde rahmetle andıklarına, Spor Toto Teşkilat
Başkanlığının İddaa ihalesine, iktidarın artan işsiz sayısının önüne geçecek
önlemlerin alınmasını beklediklerine, yaşamını yitiren Ozan Arif’e Allah’tan rahmet
dilediklerine ilişkin açıklaması
19.- Manisa Milletvekili Erkan Akçay’ın, 13 Şubat Bahtiyar Vahapzade’yi
vefatının 10’uncu yıl dönümünde rahmetle andıklarına, 13 Şubat Kıbrıs Türk
Federe Devleti’nin kuruluşunun 44’üncü yıl dönümüne ve FETÖ’yle mücadeleye
devam edildiğine ilişkin açıklaması
20.- Mersin Milletvekili Fatma Kurtulan’ın, Leyla Güven, Selma Irmak ve
Sebahat Tuncel için yürüyüş yapmak isteyen HDP milletvekillerinin
engellendiklerine, gözaltıların devam ettiğine, Türkiye’de demokrasinin
kazanacağına ilişkin açıklaması
21.- Manisa Milletvekili Özgür Özel’in, 13 Şubat DİSK’in kuruluşunun
52’nci yıl dönümüne, memurlara verilen 3600 ek gösterge sözünün yerine
getirilmesi ve sözleşmeli erlerin sorunlarının çözülmesi gerektiğine, Eren
Erdem’e uygulanan tecridin son bulmasını beklediklerine ilişkin açıklaması
22.- Çanakkale Milletvekili Bülent Turan’ın, yaşamını yitiren Ozan
Arif’e Allah’tan rahmet dilediklerine, 13 Şubat Erzincan’ın düşman işgalinden
kurtuluşunun 101’inci yıl dönümüne, “Troya Hazineleri Asırlık Hasret”
belgeselinin hayata geçirildiğine ve AK PARTİ’nin en büyük özelliğinin
vadettiğini yerine getirmek olduğuna ilişkin açıklaması
23.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
24.- Çanakkale Milletvekili Bülent Turan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
25.- Samsun Milletvekili Bedri Yaşar’ın, yaşamını yitiren Ozan Arif’e
Allah’tan rahmet dilediğine ilişkin açıklaması
26.- Manisa Milletvekili Özgür Özel’in, faciaların yaşanmaması için
havza madenciliği sistemine geçilmesi gerektiğine ilişkin açıklaması
27.- Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Başkanı Mustafa Elitaş’ın, Adana Milletvekili Tulay Hatımoğulları
Oruç ile Muğla Milletveki Süleyman Girgin’in 41 sıra sayılı Kanun Teklifi’nin
20’nci maddesiyle ilgili önerge üzerinde yaptığı konuşmasındaki bazı ifadeleri
ile Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
28.- Manisa Milletvekili Özgür Özel’in, iktidar milletvekillerinin
çoğunun teklifin maddeleri görüşülürken Genel Kurulda bulunmayıp oylamaya
katıldığına ilişkin açıklaması
29.- Çanakkale Milletvekili Bülent Turan’ın, İstanbul Milletvekili Erol
Katırcıoğlu’nun 41 sıra sayılı Kanun Teklifi’nin 21’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
30.- Batman Milletvekili Mehmet Ruştu Tiryaki’nin, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
31.- Çanakkale Milletvekili Bülent Turan’ın, Batman Milletvekili Mehmet
Ruştu Tiryaki’nin yaptığı açıklamasındaki bazı ifadelerine ilişkin açıklaması
32.- Mersin Milletvekili Fatma Kurtulan’ın, kendilerinden sonra bu
koltuklarda oturanların Kürt sorununu tartışacağına ve Meclisin bu sorunu
çözeceğine, 31 Martta tekrar demokrasinin kazanacağına ilişkin açıklaması

33.- Manisa Milletvekili Özgür Özel’in, komisyonlara havale edilen
işlerin görüşülmesine havale tarihinden itibaren kırksekiz saat sonra başlanabileceği
kuralı gözardı edilerek Plan ve Bütçe Komisyonuna getirilen torba kanunun
görüşülemeyeceğini, aksi takdirde Genel Kurulda her türlü engelleme hakkını
kullanacaklarına ilişkin açıklaması
34.- Tokat Milletvekili Özlem Zengin’in, Sivas Milletvekili Ulaş
Karasu’nun 41 sıra sayılı Kanun Teklifi’nin 23’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
35.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
36.- Tokat Milletvekili Özlem Zengin’in, kimin ne yaptığını, nasıl
yaptığını ve hangi siyasi partinin icraatta var olduğunu herkesin gördüğüne
ilişkin açıklaması
37.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
38.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
39.- Manisa Milletvekili Özgür Özel’in, ideolojilerinin, partilerinin,
yol arkadaşlarının, kurucularının ve önderlerinin belli olduğuna, umut
siyasetinde hedefi kalmayıp korku siyasetine sığınanların Meclisteki
tükenmişliğini kamuoyuna arz ettiklerine ilişkin açıklaması
40.- Tokat Milletvekili Özlem Zengin’in, Atatürk ve cumhuriyetin siyasi
partilerin ve milletin değeri olduğuna ilişkin açıklaması
41.- Manisa Milletvekili Özgür Özel’in, Adalet ve Kalkınma Partisi Genel
Başkanı Recep Tayyip Erdoğan’ın “2018 gübre ve mazot desteği ödendi.” ifadesine
ilişkin açıklaması
42.- Manisa Milletvekili Erkan Akçay’ın, İstanbul Milletvekili Yavuz
Ağıralioğlu’nun 41 sıra sayılı Kanun Teklifi’nin ikinci bölümü üzerinde İYİ
PARTİ Grubu adına yaptığı konuşmasındaki bazı ifadelerine ilişkin açıklaması
43.- Tokat Milletvekili Özlem Zengin’in, Zonguldak Milletvekili Deniz
Yavuzyılmaz’ın 41 sıra sayılı Kanun Teklifi’nin ikinci bölümü üzerinde CHP
Grubu adına yaptığı konuşmasındaki bazı ifadelerine ilişkin açıklaması
44.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
45.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
46.- İzmir Milletvekili Murat Çepni’nin, İzmir ili Gaziemir ilçesindeki
akü fabrikasında tespit edilen nükleer atığın neden olduğu sorunların
giderilmesi ve halk sağlığının korunması gerektiğine ilişkin açıklaması
47.- Muğla Milletvekili Yelda Erol Gökcan’ın, Özgür Özel’in Millî Eğitim
Bakanlığının 8 Şubattaki sözleşmeli öğretmen atamasına yönelik basın
açıklamasına ilişkin açıklaması
48.- Adana Milletvekili Müzeyyen Şevkin’in, Adana ilinde ferrokrom
tesisi kurularak istihdam ve ihracat yönünden ülke ekonomisine katkıda
bulunulmasının, termik, nükleer ve madencilik projeleri başta olmak üzere
kirletici tesisler için ÇED raporunun yanı sıra SED raporunun da istenmesinin
düşünülüp düşünülmediğini öğrenmek istediğine ilişkin açıklaması
49.- Gaziantep Milletvekili İmam Hüseyin Filiz’in, Gaziantep ili Şahinbey
ilçesi İstiklal Mahallesi’nde yaşanan doğal gaz kaynaklı patlamada hayatını
kaybeden Ayşe Bilici’ye Allah’tan rahmet, yaralananlara geçmiş olsun dileğinde
bulunduğuna ilişkin açıklaması
50.- Denizli Milletvekili Yasin Öztürk’ün, ahirete intikal eden Ozan
Arif’in yattığı yerin nur, mekânının cennet olmasını dilediğine ilişkin
açıklaması
51.- Malatya Milletvekili Mehmet Celal Fendoğlu’nun, Malatya iline kimya
organize sanayi bölgesinin kurulmasının şart olduğuna ilişkin açıklaması
52.- Manisa Milletvekili Özgür Özel’in, Muğla Milletvekili Yelda Erol
Gökcan’ın yaptığı açıklamasındaki bazı ifadelerine ilişkin açıklaması
53.- Ankara Milletvekili Servet Ünsal’ın, yargıya olan güvenin toplum
nezdinde kaybedildiği bu dönemde bir siyasi partiyi hedef alarak hakaret ve
karalama yapan bir yargı mensubunun görevine devam etmesinin yargıyı
yaraladığına ilişkin açıklaması

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Yavuz Ağıralioğlu ve
arkadaşları tarafından, Türkiye'de üretilen temel gıda ürünlerinin fiyatlarının
sürekli artması ve dünya gıda fiyatlarına oranla neden yüksek olduğunun
anlaşılması, üretim ve tüketim dengesinin kapsamlı şekilde incelenmesi, yerli
üreticilerin korunması ve yerli üretimin artırılması için hangi adımların
atılması gerektiği, ithalata duyulan ihtiyacın azaltılması için hangi
politikaların hayata geçirilmesinin doğru olduğu, üretim planlamasının
yapılarak fiyat istikrarının sağlanması için hangi önlemlerin alınması
gerektiği konularında detaylı bir araştırma yapılması amacıyla 12/2/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 13 Şubat 2019 Çarşamba
günkü birleşiminde yapılmasına ilişkin önerisi
2.- HDP Grubunun, Kocaeli Milletvekili Ömer Faruk Gergerlioğlu ve
arkadaşları tarafından, kamu personeli alımlarında uygulanan mülakatlarda
yapıldığı iddia edilen usulsüzlüklerin araştırılması amacıyla 6/2/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 13 Şubat 2019 Çarşamba
günkü birleşiminde yapılmasına ilişkin önerisi
3.- CHP Grubunun, Ankara Milletvekili Murat Emir ve arkadaşları
tarafından, FETÖ, Beyaz TV ve Melih Gökçek ilişkisinin araştırılması amacıyla
12/2/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 13 Şubat 2019
Çarşamba günkü birleşiminde yapılmasına ilişkin önerisi

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) 
2.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Gürcistan Arasındaki Serbest Ticaret
Anlaşması Tarafından Kurulan Ortak Komite'nin Türkiye Cumhuriyeti ile Gürcistan
Arasındaki Serbest Ticaret Anlaşması'nın ‘Menşeli Ürünler’ Kavramının Tanımı ve
İdari İşbirliği Yöntemleri Hakkında Protokol II'sini Değiştiren 1/2016 Sayılı
Kararınının Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1364) ve Dışişleri Komisyonu Raporu
(S. Sayısı: 33)

3.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Karadağ Arasındaki Serbest Ticaret
Anlaşması Tarafından Kurulan Ortak Komite'nin Serbest Ticaret Anlaşması'nın
‘Menşeli Ürünler’ Kavramının Tanımı ve İdari İşbirliği Yöntemlerine İlişkin
Protokol II'sini Değiştiren 1/2017 Sayılı Kararının Onaylanmasının Uygun
Bulunduğuna ve Anlaşmanın Protokoller ve Eklerine İlişkin Değişikliklerin
Cumhurbaşkanınca Doğrudan Onaylanmasına İlişkin Yetki Verilmesine Dair Kanun
Teklifi (2/1362) ve Dışişleri Komisyonu Raporu (S. Sayısı: 29)
IX.- YAZILI SORULAR VE CEVAPLARI
1.- Adana
Milletvekili İsmail Koncuk'un, otoyol geçiş ücretlerine yapılan zamma ilişkin
sorusu ve Ulaştırma ve Altyapı Bakanı Mehmet Cahit Turhan’ın cevabı (7/7619)

2.- Artvin Milletvekili Uğur Bayraktutan'ın, Ankara-Batum
uçak seferlerinin yeniden başlatılması önerisine ilişkin sorusu ve Ulaştırma ve
Altyapı Bakanı Mehmet Cahit Turhan’ın cevabı (7/7623)

3.- Adana Milletvekili Tulay Hatımoğulları Oruç'un,
Adana'nın trafik sorununun çözümüne ilişkin sorusu ve Ulaştırma ve Altyapı
Bakanı Mehmet Cahit Turhan’ın cevabı (7/7626)
13 Şubat 2019 Çarşamba
BİRİNCİ OTURUM
Açılma Saati: 14.03
BAŞKAN: Başkan Vekili Mustafa ŞENTOP
KÂTİP ÜYELER: Bayram ÖZÇELİK (Burdur), Burcu KÖKSAL
(Afyonkarahisar)
-----0-----
BAŞKAN
- Türkiye Büyük Millet Meclisinin 52'nci Birleşimini açıyorum.
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Erzincan’ın düşman işgalinden kurtuluşunun 101’inci yıl dönümü
münasebetiyle söz isteyen Erzincan Milletvekili Süleyman Karaman’a aittir. 
Buyurun
Sayın Karaman. (AK PARTİ sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Erzincan Milletvekili Süleyman Karaman’ın, 13 Şubat Erzincan’ın
düşman işgalinden kurtuluşunun 101’inci yıl dönümüne ilişkin gündem dışı
konuşması
SÜLEYMAN
KARAMAN (Erzincan) – Sayın Başkanım, Gazi Meclisimizin değerli milletvekilleri;
kardeşlik ve hoşgörünün şehri can Erzincan’ın düşman işgalinden kurtuluşunun
101’inci yılı şerefine gündem dışı söz almış bulunmaktayım. Yüce Meclisi
saygıyla selamlıyorum. 
13
Şubat, can Erzincan’ımızın kurtuluşunun yıl dönümüdür. 13 Şubat, Anadolu’nun
birçok şehri gibi Erzincan’ın da tarihin sayfalarına şanını yazdırdığı ve
mührünü vurduğu kutlu bir gündür. 13 Şubat, Çanakkale, Sakarya, Dumlupınar
destanlarını yazan aziz milletimizin kurtuluş mücadelesinde doğu cephesinin
gösterdiği başarılardan biridir. Sadece Erzincan’da değil tüm vatan sathında
ezelden ebede canlarını dişlerine takarak bu necip milleti yere baktırmayan
ecdadımızı Gazi Meclisimizin kürsüsünden bir kez daha rahmet ve minnetle yâd
ediyorum. 
Ayrıca,
geçtiğimiz hafta Kartal’da çöken binada ölen vatandaşlarımız ile Çekmeköy’de
meydana gelen elim helikopter kazasında şehit olan 4 kahraman vatan evladımıza
da Allah’tan rahmet diler, ailelerine sabrıcemil ve ecricezil niyaz ederim.
Milletimizin başı sağ olsun.
Sayın
Başkanım, değerli milletvekilleri; Erzincanlılar memleketlerine ve
hemşehrilerine düşkün insanlardır. Her vesileyle memleketleri için,
hemşehrileri için bir araya gelen Erzincanlılar meftun, münevver ve vefalı
insanlardır. 
Geçtiğimiz
pazar günü de Erzincan’ın düşman işgalinden kurtuluşu dolayısıyla İstanbul’da
Erzincan şehitlerini ve tüm şehitlerimizi anma programı tertip edilmiş,
Erzincan Kültür ve Eğitim Vakfı ile Erzincanlı Sanayici ve İşadamları
Derneğinin başını çektiği bu programa Erzincanlı sivil toplum kuruluşları ve
İstanbul’da yaşayan hemşehrilerimiz iştirak etmişlerdir ve Erzincan geçmişte
olduğu gibi bugün de yekvücut olabilme özelliğini bir kez daha
örnekleştirmiştir. Ayrıca, tertip edilen bu programı teşrif eden yüce Meclisin
muhterem Başkanı Sayın Binali Yıldırım’a, her zaman her fırsatta Erzincanlı
hemşehrilerinin ve Erzincan’ın yanında oldukları için, şahsım ve hemşehrilerim
adına bir kez daha şükranlarımı arz ediyorum.
Sayın
Başkanım, değerli milletvekilleri; yukarı Fırat havzasındaki dört bin yıllık
kadim şehir Erzincan’ın Müslümanlıkla tanışması Hazreti Osman zamanında, ecdadımızla
kalıcı olarak tanışması ise Malazgirt Zaferi’nden sonradır. Çaldıran Savaşı
sonunda Osmanlı hâkimiyetine giren Erzincan, Birinci Dünya Savaşı’nın ardından
Anadolu topraklarına saldırıların genişlediği 1916-1918 döneminde düşman
işgaline maruz kalmıştır. Erzincan halkı işgalcilere karşı kenetlenmiş ve
dayanışma hâlinde düşmana karşı zorlu bir mücadele vermiştir. Doğu Cephesi
Komutanı Kâzım Karabekir Paşa ile Batı Dersim Komutanı Binbaşı Halit Bey’in
komuta ettiği kahraman ecdadımız 13 Şubat 1918’de Erzincan’a ulaşmış,
işgalciler ve düşman defedilmiştir. Bu kutlu günde Erzincan işgal ve mezalimden
kurtarılmış, Erzincan halkının verdiği kahramanca mücadele şanlı bir sayfa
olarak tarihimizde yerini almıştır.
Sayın
Başkanım, değerli milletvekilleri; Anadolu topraklarındaki egemenliğimiz
boyunca topraklarımıza yönelen tehditler eninde sonunda bertaraf edilmiştir.
Bundan sonra da, bağımsızlığın ve hür yaşamın karakterimiz olduğunu, her türlü
tehdidi yine kendi birlik, cesaret ve ferasetimiz içinde çözeceğimizi hiç kimse
aklından çıkarmasın. Nitekim, 15 Temmuzda ekranları başında hain bir kalkışma
yaşandığını son Başbakanımız Sayın Binali Yıldırım’dan duyan milletimiz, dünya
lideri Sayın Recep Tayyip Erdoğan’ın yapmış olduğu tarihî çağrıya kulak vererek
sokaklara inmiş, vatanını ve sancağını canı pahasına korumuştur. Bu şuur ve
vefayla gelecek nesillere daha güçlü, müreffeh bir Türkiye bırakmak için
bizlere düşen, birlik ve beraberlik içinde var gücümüzle çalışmaktır.
Sözlerime
son verirken Türkiye Cumhuriyeti devletine yönelen her türlü hain girişimi
bertaraf eden necip milletimize, devletimizin kurucusu Ulu Önder Atatürk ve
silah arkadaşlarına ve bundan yüz bir yıl önce tıpkı Erzincan’ımızda olduğu
gibi bugün de hür ve bağımsız yaşama ülküsüyle canlarından, bedenlerinden olan
kahraman şehitlerimize ve gazilerimize bizlere bu onur ve gururu yaşattıkları
için şükranlarımı sunuyor, ebediyete irtihal edenlere Allah’tan rahmet diliyor,
yaşayanlara da hayırlı, sağlıklı ömürler niyaz ediyorum. 
Yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Gündem dışı ikinci söz, Muş’un sorunları hakkında söz isteyen Muş
Milletvekili Şevin Coşkun’a aittir.
Buyurun
Sayın Coşkun. (HDP sıralarından alkışlar) 
2.- Muş Milletvekili Şevin Coşkun’un, Muş ilinin sorunlarına ilişkin
gündem dışı konuşması
ŞEVİN
COŞKUN (Muş) – Sayın Başkan, değerli milletvekilleri; Genel Kurulu
selamlıyorum. 
Konuşmama
başlamadan önce, tecride karşı doksan sekiz gündür açlık grevinde olan Sayın
Leyla Güven’in talebi bir an önce karşılansın, Sayın Leyla Güven yaşasın
diyorum.
Değerli
arkadaşlar, gündem dışı söz almış bulunmaktayım, seçim bölgem Muş’un
sorunlarından bahsedeceğim. Muş, kendine has değerleriyle sadece kendine değil,
birçok şehre yetecek ekonomik potansiyele sahip ancak AKP döneminde ülkenin en
yoksul kentlerinden birine dönüştürüldü. Muş’un doğal lalesinin kıymeti
bilinmezken yurt dışından lale alınır; büyük süt tekelleri Muş’a gidip tulum
peyniri alır, kendi markasını üstüne yapıştırır ve kaymağını yer fakat Muş’a bir
şey düşmez; turizm desenimiz telli turnası, dağ göletleri, Murat Köprüsü,
yaylalarıyla bir doğa harikasıdır ama siyasi iktidar tüm bunları görmezden
gelmektedir. Muş, bu ülkenin ender büyüklükteki ovalarından birine sahipken,
tarım bitme noktasına getirilmiştir. İşsizlik ve göç Muş’un en büyük sorunudur.
Bir anlamıyla, Muş, AKP tarafından bilinçli olarak geri bırakılmaya çalışılmış
bir şehirdir. 
Muş’ta
bulunan şeker fabrikası, Muş ilinin en büyük geçim ve üretim kaynağı
durumundayken, birçok şeker fabrikası gibi özelleştirildi. Yüzlerce kişi hiçbir
gerekçe gösterilmeden işten çıkarıldı. 64 bin dönüm üzerine kurulu devlet
üretme çiftliği TİGEM 2011 yılında özelleştirildi. Bunlar Muş’ta işsizlikten
kaynaklı göçe neden oldu. 
21’inci
yüzyılda, Muş ilinde altyapı ve su sorunu hâlâ devam etmektedir. Seyidanlı
bölgesi olarak bilinen birçok köyde hâlâ yollar yapılmamıştır. İki ay
içerisinde tamamlanacağı söylenen merkeze bağlı İstasyon Caddesi’ndeki yol
çalışmaları üç yıldır tamamlanamamıştır. Halk ve esnaf mağdur durumdadır.
Merkeze bağlı Dereyurt köyü, Gümüşali köyüne bağlı Yamaçlı mezrasında köyün
ulaşım sıkıntısı devam ediyor.
Değerli
milletvekilleri, Muş ili eğitim sıralamasında ve yaşam endeksinde en son
sıradadır. Eğitim ve öğretim alanında ciddi sorunlar bulunmaktadır. Muş ili ve
ilçe okullarının tümünde okul ve derslikler ihtiyaca cevap vermemektedir,
fiziki yapı ve donanım açısından yetersizdir. Gümüşali köyüne bağlı Gurgali ve
Yamaçlı mezralarında okul bulunmamaktadır. Köy yolu uygun olmadığı için öğrenciler
taşımalı eğitim sisteminden de yararlanamamaktadır. Yine Aligedik köyüne bağlı
Yukarı Fındıklı mezrasında öğrenci sayısı yeterlidir ve okul vardır ancak
öğretmen ataması yapılamadığı için öğrenciler, taşımalı eğitim sistemi
nedeniyle 7 kilometre uzaklıkta Aligedik köyü okuluna gitmek zorunda kalıyor.
Kış şartlarından dolayı yollar kapandığı için öğrenciler bu kez de okuldan geri
kalmaktadır. 
Yine,
Muş Alparslan Üniversitesinde 10 binin üzerinde öğrenci olmasına rağmen,
üniversitede ulaşım araçları ihtiyaca cevap vermemektedir, bu da öğrencilerin
ulaşım sıkıntısı yaşamasına neden olmaktadır. 
Muş’ta
öğretmen eksiği çok fazla. Özellikle 15 Temmuz darbe girişimi sonrasında 42
öğretmen ihraç, 65 öğretmen sürgün edilmiş, 195 ücretli öğretmenin ise görevine
son verilmiştir. Eğitimin en önemli bileşeni olan öğretmen eksiği de eğitim ve
öğretimi olumsuz etkilemiştir. Muş genelinde proje okulları dâhil olmak üzere
ortaokul ve liseler imam-hatip okullarına dönüştürülmüştür. 
Değerli
milletvekilleri, Muş’un Malazgirt ve Varto ilçelerinde devlet hastanelerinde
sağlık hizmetleri yetersizdir. Malazgirt Devlet Hastanesinde kardiyoloji,
anestezi ve ortopedi birimlerinde uzman hekim eksik, diğer birimlerde de var
olan hekim sayısı olması gerekenin çok altında. Ayrıca tomografi gibi pek çok
tıbbi cihaz da eksiktir. 
2016
yılında ihalesi yapılmış olan ve dönemin Kamu Hastaneleri Genel Müdürü Fethi
Dölek tarafından dört yüz elli gün sonra faaliyete geçeceği belirtilen
Malazgirt Devlet Hastanesi ek binası kaba inşaatı bitmiş bir şekilde
beklemektedir. Varto Devlet Hastanesinde de yatak sayısı yetersiz. Hastanede
kardiyoloji, anestezi uzmanları, göz ve üroloji birimlerinde doktor
bulunmamakta. Hastanede laborant, personel ve tomografi gibi pek çok tıbbi
cihaza ihtiyaç vardır. İlçelerde sağlık ihtiyaçları için il merkezine veya
komşu illere gitmek zorunda kalan hasta ve yakınları maddi ve manevi olarak
mağdur olmaktadır. 
Değerli
milletvekilleri, İHD’nin açıkladığı 2018 raporuna göre Muş’ta 17 hak ihlali
yaşanmıştır. Rapora göre 63 vatandaşımız mağdur olmuştur. 85 yaşındaki hasta
tutuklu Sise Bingöl bunlardan yalnızca biri. İki yılı aşkın süredir cezaevinde
tutulan Sise Bingöl ciddi sağlık sorunu yaşamaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
ŞEVİN
COŞKUN (Devamla) – Yaşını dahi bilmiyor, dün ne yediğini dahi hatırlamıyor.
Sise ana için Mersin Üniversitesi Tıp Fakültesi sağlığının cezaevinde kalmaya
elverişli olmadığı yönünde rapor vermesine rağmen İstanbul Adli Tıp Kurumunun
verdiği rapor aksi yönde. Bu da Sise ananın cezaevinde haksız yere tutulmasına
neden olmaktadır. 
Buradan
bir kez daha çağrı yapıyoruz. Sise ana ve tüm hasta tutuklular bir an önce
serbest bırakılsın.
Genel
Kurulu selamlıyorum. (HDP sıralarından alkışlar) 
BAŞKAN
– Gündem dışı üçüncü söz, Şanlıurfa’nın elektrik sorunları hakkında söz isteyen
İstanbul Milletvekili Mahmut Tanal’a aittir.
Buyurun
Sayın Tanal.
3.- İstanbul Milletvekili Mahmut Tanal’ın, Şanlıurfa ilinin elektrik
sorununa ilişkin gündem dışı konuşması
MAHMUT
TANAL (İstanbul) – Değerli Başkanım, değerli milletvekilleri; hepinizi
saygıyla, hürmetle selamlıyorum. 
Dün
elektrik sorununu gündeme getirdik; bugün şanslıyız bir yönden, Sayın Taner
Yıldız Bey de burada, eski Enerji Bakanı. Şanlıurfa, Diyarbakır, Batman, Siirt,
Şırnak gibi 6 ilimizde bu elektrik firmalarının yaptığı bu yolsuzluğun
vesairenin tamamını Sayın Taner Yıldız Bey biliyor. Mümkünse kendisinin
gelmesini ve burada halka bu bilgiyi vermesini istirham ediyorum. Güneydoğuda
yapılan bu yolsuzlukların vesairenin ayrıntısı nedir? 
Bakın,
arkadaşlar, pırasa gibi kesilen şu faturalar var ya, nerelerde kesilmiş Sayın
Taner Bey? Bunlar, konutlarda ve yoksul kesimin bulunduğu kırsal kesimde
kesilmiş pırasa gibi. 
HALİS
DALKILIÇ (İstanbul) – Taner Bey burada, dikkatli konuş, sonra mahcup olursun
bak. 
MAHMUT
TANAL (Devamla) – Şimdi bu faturalarda da şu “(+/-) kwh” karşılığında ek bedel
ücreti alınmış durumda. Gerek Elektrik Piyasası Kanunu’nda gerek yönetmelikte
“Bunu kesemezsiniz.” diyor ama istisnası var “Faturayı okumamışsan ancak bunu
yapabilirsin.” diyor. Nereye kadar diyor bunu? Yani gelişigüzel kesemezsin. Şu
anda elimdeki listede 2 milyon 300 bin fatura böyle kesilmiş yani bunu bir nevi
kazanç kapısı hâline getirmiş. Şimdi, pırasa gibi kesilen bu faturalarda
kesilen miktarlarda “1 kilovat” diyor. Şimdi, bakın, şunda 1 kilovatta 444 lira
ilave yapılmış; şundaki kilovatta 67 TL yapılmış ve bunlara baktığınız zaman,
keyfî olarak vatandaş bu faturalarla soyulmuş. 
Şimdi,
yine Sayın Taner Bey zamanında akıllı saat sistemine geçildi, “Ekonomik
tarifnameler uygulanıyor.” denildi; T1, T2, T3. Bu T1 en pahalı olandır. Şimdi,
vatandaşımız o elektriği kullansa da dilekçeyi idareye vermemiş ise en
pahalısını yazıyorlar. Onun için gerek milletvekili arkadaşlarımıza gerek 82
milyon insanımıza sesleniyorum. Şurada, bulunduğunuz ilin… Ben İstanbul
Milletvekili olduğum için Boğaziçi’ni yazmışım. Zaten 22 tane elektrik dağıtım
firması var. O elektrik firmasının dağıtımını başa yazarak şu şekilde örnek
dilekçeler yazmanızı istirham ediyorum. Eğer siz bu dilekçeyi vermezseniz,
normal koşullarda, işte geceleyin o T1, T2, T3 zamanlı süreçten, en ekonomik
tarifnameden sizi yararlandırmıyorlar, en pahalı olan elektrik fiyatı
tarifnamesi neyse onu uyguluyorlar. Onun için tüm vatandaşlarımızın, bugünden
itibaren, bulunmuş oldukları yerlerdeki elektrik idarelerine dilekçe
vermelerini istirham ediyorum. Eğer dilekçe yazmasını bilmiyorsanız, halkın
vekili olarak, halkın milletvekili olarak 0 532 314 91 49 numaralı cep
telefonumu, 0 312 420 55 60 numaralı Meclis telefonumu ararsanız ücretsiz
olarak bu danışmanlık hizmetini size vereceğiz. (CHP sıralarından alkışlar) 
Değerli
arkadaşlar, şimdi, tabii, Şanlıurfa’daki bu elektrik faturaları 40 kuruş, 50
kuruştan tam 24 bin aboneye kesilmiş. Burada 24 bin aboneden tahsil edilen para
12 bin TL. Ancak faturalarda “ek tüketim vergisi” adı altında, 2016, 2017 için,
her yıl için kesilen 100 milyon TL fazla para tahsilatı var. Bu 100 milyon para
tahsilatıyla halkı soymuşlar, halkı soğana çevirmişler. Yani vatandaşa “hırsız”
diyenler, “kaçakçı” diyenler fatura üzerinden hırsızlığa devam ediyorlar. İşte
hırsızları faturayla meşrulaştıran soyguncuların, vurguncuların gerçek yüzü
hayalî olarak kesilen bu faturalardan anlaşılıyor. 
Şimdi
bu faturalardan bir tanesi Suruç’ta, bir tanesi Viranşehir’de, bir tanesi
Siverek’te; 50 tane faturayı beş dakika içinde yazıyorlar. Ve burada o kadar
güzel bir sistem var ki sistemde, kaç dakika içerisinde bunun okunduğuna
ilişkin de bilgiler var. Şimdi, okuma faturalarına burada bakıyorsunuz, 13.29,
13.30, 13.31 yani bu şekilde 50 tane faturayı birer saniye içerisinde...
(Mikrofon
otomatik cihaz tarafından kapatıldı) 
MAHMUT
TANAL (Devamla) – Şimdi, burada bildiğim kadarıyla yazıcılar var, bir yazıcıya
bir şey verin, yazıcıdan mümkün değil iki üç dakika...
BAŞKAN
– Sayın Tanal, bir dakika ekliyorum. Bitirelim lütfen. 
MAHMUT
TANAL (Devamla) – Bitiriyorum Başkanım. 
Şimdi,
şu anda burada yazıcılar var, gayet rahat, yazıcıya bir şey verin veya
fotokopisini çekin, bir saniye içerisinde çıkmıyor değerli arkadaşlarım. 50
tane faturayı yazan kişi de aynı yani kamu görevlisi aynı kamu görevlisi,
farklı köylerde, farklı ilçelerde 50 tane faturayı beş dakika içerisinde
yazıyor. Ve burada vatandaşın biri, namuslu vatandaşın biri cumhuriyet
başsavcılığına suç duyurusunda bulunuyor. Cumhuriyet başsavcısı takipsizlik
kararı veriyor. Bu hukuki bir iştir -AK PARTİ’nin 2 değerli hukukçu
milletvekili karşımda, onlar grubu temsilen oturuyorlar, sizler deneyimli
hukukçularsınız- bu şekilde hayalî kesilen faturalar için kamunun, şikâyet
edilmesi gerekmiyor ki, resen hareket etmesi lazım. Ben dün bunu anlattım,
bugün tekrar anlatıyorum. Bu bir ihbardır, bir suç duyurusudur, cumhuriyet
savcılarının Şanlıurfa’da, Diyarbakır’da, Batman’da vatandaşın nasıl
soyulduğuna ilişkin bu firmaya kayyum atanmasına karar vermesi lazım,
soruşturmaya el konulması lazım, yoksa delilleri kaçırırlar, delilleri
değiştirirler. 
Teşekkür
ederim, saygılar sunarım Başkanım. (CHP sıralarından alkışlar) 
TANER
YILDIZ (Kayseri) – Faturalar orada kalsın. 
MAHMUT
TANAL (İstanbul) – Faturalar kalsın mı? Evet, şimdi Sayın Bakanım “Faturalar
kalsın.” diyor. Ben faturaları da bırakıyorum, tüm dosyayı burada bırakıyorum,
eksik olursa ben de gelirim, buradan, yanınızdan birlikte açıklarız. 
Buyurunuz,
hodri meydan diyorum. (CHP sıralarından alkışlar) 
TANER
YILDIZ (Kayseri) – Sayın Başkan...
BAŞKAN
– Sayın Yıldız...
TANER
YILDIZ (Kayseri) - Sataşmadan değil ama bilgi vermek üzere, müsaade
ederseniz...
BAŞKAN
– Buyurun, sataşmadan...
MAHMUT
TANAL (İstanbul) – Şimdi, Başkanım, Sayın Bakanımıza o bilgilerin hepsini
bıraktım, yalnız özür dilerim, ben de oraya geleyim ki birlikte orada izah
edelim, Türkiye aydınlansın.
BAŞKAN
– Bir dinle de sonra konuşalım. 
V.- SATAŞMALARA İLİŞKİN KONUŞMALAR
1.- Kayseri Milletvekili Taner Yıldız’ın, İstanbul Milletvekili Mahmut
Tanal’ın yaptığı gündem dışı konuşması sırasında şahsına sataşması nedeniyle
konuşması
TANER
YILDIZ (Kayseri) – Sayın Başkan, değerli arkadaşlar; ben Sayın Tanal’a teşekkür
ediyorum. 
Burada
herhangi bir sataşmadan dolayı değil ama yanlış bilgilendirmeden dolayı... Eğer
gerek milletvekillerimize gerekse vatandaşlarımıza bir şey aktarılıyorsa bunu
düzeltmemiz lazım. 
Âcizane
şunu söylemek isterim: Böyle bir şirketin yaklaşık yirmi-yirmi iki yıl önce
genel müdürlüğünü yapmıştım yani otuz üç yıllık mühendislik hayatımda bunların
bütün detaylarını bilerek söylüyorum. Vatandaş bizim, elektrik şirketleri
bizim, devlet bizim, iletim hatları bizim, dağıtım hatları bizim; biz,
birbirimizin hukukunu gözeteceğiz. 
Konu
nedir? Yüzde 94 kayıp ve kaçağın olduğu bölgelerde -kaçakçılar adına veya o
kaybı oluşturanlar adına- Sayın Tanal’la aynı hassasiyeti taşıyarak, onun
taşıdığına inanarak bunları, bu cümleleri kullanacağım. 
Değerli
arkadaşlar, Türkiye’de ulusal tarife sistemi uygulanıyor.
Sayın
Başkanım, bu konu çok sık dile getirildiği için zamanı biraz daha geniş
kullanmak açısından hoşgörünüze sığınarak…
BAŞKAN
– O mümkün değil de ilave bir dakika olacak. Kısaca özetleyelim hemen.
MAHMUT
TANAL (İstanbul) – Bence çok önemli. Verelim Sayın Başkan. 
TANER
YILDIZ (Devamla) – Çünkü sistemi anlamamız lazım. 
Bölgesel
tarife sistemi demek, 21 tane dağıtım şirketi içerisinde, bulunduğu bölge
içerisinde kayıp kaçakları aynı havuza atıp, küçük havuzlara atıp, çıkan fiyatı
vatandaşa uygulamak demek. Edirne’den Kars’a, Sinop’tan Hatay’a varıncaya kadar
bu tarife sistemi şu anda yekpare olarak uygulanıyor. Bu, şu demek: İstanbul
Kadıköy’de veya Urfa Viranşehir’deki herhangi bir fiyatın tek tarife üzerinden
değerlendirilmesini söylüyor. 13 milyar dolara Türkiye’de bu dağıtım hizmetleri
özelleştikten sonra…
(Mikrofon
otomatik cihaz tarafından kapatıldı) 
BAŞKAN
– Bir dakika ekliyorum, çok kısa özetleyelim lütfen.
TANER
YILDIZ (Devamla) – Sayın Başkanım, bu konuyu genişçe ortaya koymamız lazım, çok
sık gündeme getiriliyor.
BAŞKAN
– Ama o ayrı bir şey üzerinden olabilir.
TANER
YILDIZ (Devamla) – Sistemin genelini bir anlamamız lazım, neyin üzerine
oturtuyoruz biz bunu. 
Yirmi
yıl önce, yüzde 7,25 kayıp kaçağı olan bir şirketin genel müdürü olarak da
bunları anlatıyorum. 
Eğer
bir yerde fatura kesilemiyorsa, o sayacın okunmasına müsaade edilemiyorsa
-zamanında ödeyen ve devlete, vatana, millete karşı yükümlülüklerini temiz bir
şekilde getirmiş vatandaşlarımızı tenzihen söylüyorum- eğer orada fatura
okunamıyorsa onun tahakkuk ettirilmesiyle alakalı, bu faturaların kesilmesiyle
alakalı bir çare arıyor özel şirket. Ben özel şirketin avukatı falan değilim,
ben bu devletin, bu ülkenin bakanlığını yapmış birisi olarak söylüyorum ama siz
o faturayı kesemiyorsanız onu Edirne’deki vatandaşımız ödüyor. Şimdi, aynı
havuza atılan bir paradan bahsediyoruz.
(Mikrofon
otomatik cihaz tarafından kapatıldı) 
TANER
YILDIZ (Devamla) – O zaman muhasebe sistemi ayrıştırılmış, BTV’si, ÖTV’si,
KDV’si, her türlü iletim hattı, dağıtım hattı, bütün bedelleriyle beraber
yapılmış bir sistemde bunun çaresini söyleyebilmemiz lazım. Bunun çaresi şudur:
Artı-eksi tekrar tahakkuk edilmiş –artı-eksiyi savunmuyorum- bir faturadan
bahsediyoruz. Siz bu faturayı dahi oluşturamadığınız bir sistemde hangi
tahsilattan bahsedeceksiniz? O yüzden öncelikle bunların resmîleşmesi
gerekiyor. 
Kademe
kademe verilmiş bir yapı var, bir hedef var; yüzde 95’leri yüzde 75’lere, yüzde
60’lara, yüzde 55’lere, nihayetinde Türkiye'nin Avrupa Birliği üyesi ülkelerin
ortalamasından daha düşük olan kayıp kaçak oranlarına düşürmemiz gerekiyor. 
BAŞKAN
- Sayın Yıldız, tamamlayalım lütfen. 
Başka
bir münasebetle, mesela gündem dışı falan size söz verebiliriz. 
TANER
YILDIZ (Devamla) – Hayhay Sayın Başkanım. 
Türkiye’de
üç bölgeyi çıkardığınız anda Türkiye’deki kayıp kaçak oranları Avrupa Birliği
üyesi ülkelerin altında, biliyor musunuz? Bakın, üç bölgeyi çıkardığımızda…
Bunun siyasi sebepleri var, sosyal sebepleri var, idari sebepleri var. Bu
faturaların normalleşmesi, Türkiye’yi kimlik problemlerinden tamamen arındırmak
isteyen AK PARTİ hükûmetlerimizin yaptığı icraatların sonunda bu hedeflerine
ulaşmasıyla mümkün olacaktır. Zaman zaman siyasetin teknik üzerinde, zaman
zaman elektriğin siyaset üzerinde yükleri vardır, aynen bir kısım kazalarda
yaşadığımız gibi. O yüzden bakın, ben size sataşarak değil bu konunun
aydınlanmasıyla alakalı, sizin de o iyi niyetinizi, vatandaş lehine
kullandığınız iyi niyetinizi sistem adına da kullanmanızla alakalı
bahsediyorum.
BAŞKAN
– Teşekkür ederim.
TANER
YILDIZ (Devamla) – Sayın Başkanım, eğer grubumuz da uygun görürse bu konuyla
alakalı bir genel görüşme açalım.
ÖZGÜR
ÖZEL (Manisa) – Yok efendim, çok eskide kaldı onlar, Anayasa’da yok,
Anayasa’da; ah, keşke olsa, ah, olsa ah. 16 Nisanda kaldırdınız Sayın Bakan. 
TANER
YILDIZ (Devamla) – Hayır, anlatırız da ama bakın, bunların her birinin
muhasebesinin ayrıştırılmasıyla alakalı konular o faturadaki 100 TL’yi 101 TL
yapmasını gerektirmiyor. 
BAŞKAN
– Teşekkür ederim Sayın Bakan.
ÖZGÜR
ÖZEL (Manisa) – Efendim, bu işi muhalefetten birisi yapsa “kürsü işgali” deyip
idare amiriyle kürsüden uzaklaştırılır. 
TANER
YILDIZ (Devamla) – O yüzden, Sayın Başkanım, ben söz hakkımı genelinde
kullanmak kaydıyla, cümlelerin tamamının anlaşılmadığı gerekçesiyle tekrar bu
konuyu bu manada arz ediyorum. (AK PARTİ sıralarından alkışlar)
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Sayın Başkanım, değerli hatip “Sayın Tanal, tüketicilerle
ilgili, halkla ilgili gösterdiği bu hassasiyeti keşke kaçak elektrik
kullananlar için de gösterseydi.” diyerek bana imalı yoldan sataşmada bulundu. 
BAŞKAN
– “Keşke” demedi, ben çok iyi dinledim orasını. Sayın Tanal, orayı çok iyi
dinledim, dedi ki: “Onlar için de aynı hassasiyeti gösterdiğini düşünüyorum.”
MAHMUT
TANAL (İstanbul) – Sizden istirhamım, fazla uzatmadan, çok kısa bir süre
verirseniz, evraklarım da orada…
ÖZGÜR
ÖZEL (Manisa) – Tabii, artık buna ihtiyaç var Sayın Başkan. Beş dakika kürsü işgali
oldu orada, beş dakika. 
MAHMUT
TANAL (İstanbul) – Çok fazla uzatmayacağım, iyi niyetinizi istismar
etmeyeceğim. 
BAŞKAN
– İyi de Sayın Özel, Bakanın adını, Sayın Taner Yıldız’ın adını durup dururken
kim zikretti? 
MAHMUT
TANAL (İstanbul) – Ben ettim, bilerek ettim. 
ÖZGÜR
ÖZEL (Manisa) – Hayır, hayır, ben sizin adaletinize sığınıyorum, şöyle bir
durum var Sayın Başkan: Siz doğru bir şekilde… Aslında, normalde -Sayın Bakanın
Genel Kurul tecrübesinin azlığına veriyoruz- bir sataşma olmamasına rağmen bir
konuya açıklık getirmek, o, İç Tüzük 60’tır, o burada.
BAŞKAN
– Ama sataşmadan istedi.
ÖZGÜR
ÖZEL (Manisa) – Ama siz yine de ismi doğrudan zikredildiği için ifadedeki
eksikliği riyaset makamı olarak kendiniz kabul ettiniz ve hallettiniz, hiç
itiraz etmedik. İki dakika süre -normalde sataşmaya artı bir vermiyorsunuz,
Sayın Bakana o konuda bir iltimas geçildi, bir şey yok- Sayın Bakan üstüne,
dört dakika mikrofon kapalı olduğu hâlde konuştu, sizin uyarılarınıza rağmen.
Normalde, bunu herhangi bir vekil yaptığında neredeyse idare amiri çağrılıyor,
o sınırlarda yani, kürsü işgaline döner. Şimdi, burada bir hakkaniyet varsa
Mahmut Tanal’a ilave süre de vermeksizin, yeni bir sataşmaya da mahal vermemek
üzere iki dakika kürsüden söz hakkı verirseniz bu hakkaniyet olur; aksi durum,
Riyaset makamının bir bakana siyasi aidiyeti üzerinden fazladan yapmış olduğu
bir müsamahaya dönüşür. Bunu size yüklemek istemeyiz efendim.
BAŞKAN
– Tabii, onu yüklemezseniz iyi olur çünkü öyle bir şey yapmıyorum zaten. Hangi
partiden olduğuna bakmaksızın… Bir milletvekilimizin ismi zikredildi burada
gündem dışı konuşma yapılırken, ona atfen bir şeyler söylendi, onun için söz
verdik.
ÖZGÜR
ÖZEL (Manisa) – Toplam yedi dakika, üç artı dört dakika… Hakkaniyet ölçüsünde
ve bir daha bir sataşma yapmayacağına söz vererek kürsü talep ediyoruz efendim.
MAHMUT
TANAL (İstanbul) – Yok, sataşmayacağım, rahat olun.
BAŞKAN
– Sataşma yapmayacağına söz veriyor, değil mi?
MAHMUT
TANAL (İstanbul) – Kesinlikle, rahat olun.
BAŞKAN
– Peki, burada zaten evrakı da var Sayın Tanal’ın.
Buyurun
Sayın Tanal. (CHP sıralarından alkışlar)
2.- İstanbul Milletvekili Mahmut Tanal’ın, Kayseri Milletvekili Taner
Yıldız’ın sataşma nedeniyle yaptığı konuşması sırasında şahsına sataşması
nedeniyle konuşması
MAHMUT
TANAL (İstanbul) – Değerli Başkanım, tekrar çok teşekkür ediyorum.
Değerli
milletvekilleri, hepinizi saygıyla selamlıyorum.
Değerli
arkadaşlar, kim suç işliyorsa, kim elektrikte -kayıp kaçak vesaire- hırsızlık
yapıyorsa biz sonuna kadar üstüne gidilmesinden yanayız; hırsızı, yolsuzluğu,
arsızı savunacak konumda değiliz.
Şimdi,
burada Sayın Bakan diyor ki: “Biz ulusal tarife uyguluyoruz.” Sayın Bakan, niye
bölgesel tarifeye geçmiyorsunuz? Yoksul olan kesimden az, zengin olandan çok,
gelirine göre; niye bunu yapmadınız, yapmıyorsunuz?
TANER
YILDIZ (Kayseri) – 90 kuruşa çıkar o zaman.
MAHMUT
TANAL (Devamla) – İki: Güneydoğuda böyle bir kayıp kaçak varsa Edirne’den niye
alıyorsunuz? Yazık günah değil mi? Hangi vicdanla bunu alıyorsunuz? Bölgesel
tarifeye gidin, o bölgedeki sorunu orada halledin.
Üçüncüsü:
Bakın, burada, siz bana yönetmelikte, kanunda bu paranın alınabileceğine
ilişkin, bu kalemin alınabileceğine ilişkin, 2 milyon 300 bin faturanın şu
şekilde, bunun karşılığında tahsil edilebileceğine ilişkin bir tane mevzuat gösterin,
ben “Pes!” diyeyim. Yok. Sizin bahsettiğiniz, kapalı olması vesaire bu 5 bin
fatura olabilir, 10 bin fatura olabilir, hadi 100 bin fatura olsun; 2 milyon
300 bin fatura olur mu Sayın Bakan? Yani siz şu anda tabii bakan değilsiniz, şu
anda siz Cumhurbaşkanının enerji konusundaki danışmanısınız bildiğim kadarıyla.
TANER
YILDIZ (Kayseri) – Yok.
MAHMUT
TANAL (Devamla) – Yanılıyorum belki ama bu anlamda vatandaş gerçekten kuruş
kuruş soyuluyor, kilovat kilovat soyuluyor. 1 kilovat tüketim bir yerde 200
lira yazılıyor, bir yerde 400 lira, bir yerde 50 kuruş yazılıyor. Bunun
kriteri, ölçütü nedir, bunu söylemeye çalıştım. 
“Faturaları
buraya bırakın.” dediniz, bıraktım ama keşke bu pırasa gibi kesilen faturalara
bir baksaydınız daha rahat olurdu. 
(Mikrofon
otomatik cihaz tarafından kapatıldı) 
MAHMUT
TANAL (Devamla) – Son söz şu: T1 06.00 ile 17.00 arası, T2 17.00 ile 20.00
arası, T3 22.00 ile 06.00 arası; en ucuzu T3 22.00 ile 06.00 arasıdır. Bu
dilekçeyi vermeyi unutmasın hiç kimse, aksi takdirde en pahalı elektrik
tarifnamesi uygulanıyor. Sayın Bakan keşke bu konuda da bilgi verseydi.
Teşekkür
ediyorum, saygılar sunarım. (CHP sıralarından alkışlar)
İLYAS
ŞEKER (Kocaeli) – Vatandaş biliyor Sayın Tanal, bilinen bir şey. 
TANER
YILDIZ (Kayseri) – Sayın Başkanım, müsaade ederseniz yerimden bir şey söylemek
istiyorum.
BAŞKAN
– Tamam, çok kısa.
VI.- AÇIKLAMALAR
1.- Kayseri Milletvekili Taner Yıldız’ın, Türkiye’de kayıp kaçak
oranları azaldıkça arızi durumların ortadan kalkacağına ilişkin açıklaması
TANER
YILDIZ (Kayseri) – Sayın Başkanım, değerli arkadaşlar; ülkenin kestiği resmî
fatura üzerinden bunun adını “yolsuzluk” olarak tanımlamak baştan usul
açısından da aykırıdır, esas açısından da aykırıdır. Resmî bir işlemi ister
hukuka esas olacak şekilde isterse mütalaaya esas olacak şekilde böyle
yorumlamak, olmayan bir şeyi direkt veya zımni olarak iddia etmek anlamına
gelir. Bu, yanlış bir şey. Eğer bölgesel tarife olsaydı, o savunduğunuz yapı
olsaydı bizim hizmet götürdüğümüz Urfa’daki elektrik fiyatları 90 kuruşun, 100
kuruşun daha üzerine çıkardı. Bunun Türkiye’nin genel siyasi yapısıyla da çok
alakası var. Türkiye kayıp kaçak oranlarını azalttıkça o dediğiniz bütün arızi
durumlar da ortadan kalkacaktır. 
Arz
ediyorum Sayın Başkanım.
BAŞKAN
– Teşekkür ederim.
MAHMUT
TANAL (İstanbul) – Sayın Başkan, burada tutanaklara geçmesi açısından
söyleyeceğim sadece, meşgul etmeyeceğim.
BAŞKAN
– Sayın Tanal, tamam…
MAHMUT
TANAL (İstanbul) – Bir cümle, bir cümle; bitiyor.
Şimdi,
Sayın Bakan dedi ki: “Fatura kesmek usulsüzlük olmaz.” Bakın, Sayın Bakan,
tabii, mesleğiniz…
TANER
YILDIZ (Kayseri) – Yolsuzluk olmaz, fatura kesilince yolsuzluk...
MAHMUT
TANAL (İstanbul) – Peki, yolsuzluk, öyle kabul edelim, sizin dediğinizi öyle
kabul edelim.
TANER
YILDIZ (Kayseri) – Öyle dedim.
MAHMUT
TANAL (İstanbul) – Öyle dediniz zaten. 
Şimdi,
tabii, sizin mesleğiniz olmadığı için saygı duyuyorum ben, hukukçu
arkadaşlarımız var burada, Sayın Başkan da hukukçu. Vergi Usul Kanunu’nun
359’uncu maddesi var; bu şekilde kesilen faturalar yolsuzluk olduğu için o
şirket hakkında resen incelemenin başlatılması gerekir. Yani her resmî fatura,
resmîdir diyemeyiz; yolsuz fatura olabilir, sahte fatura olabilir. Bunun böyle
kayıtlara geçmesi için söz aldım.
Teşekkür
ediyorum, saygılar sunuyorum.
BAŞKAN
– Peki.
Değerli
arkadaşlar, şimdi...
ÖZGÜR
ÖZEL (Manisa) – Sayın Başkanım, şimdi, bu tartışmanın dışında bir şey söylemek
istiyorum.
BAŞKAN
– Sayın Özel, grup başkan vekillerine söz vereceğim.
ÖZGÜR
ÖZEL (Manisa) – Yok, onun dışında; bu, usule yönelik olarak bir şey söylemek
gerekiyor.
BAŞKAN
– Buyurun.
2.- Manisa Milletvekili Özgür Özel’in, hükûmetin parlamenter sistemde
gündem dışı konuşmaya cevap verebildiğine ve bunun önemli bir ihtiyaç olduğuna,
16 Nisanda rejime kasteden Anayasa değişikliğinden geri dönülmesi gerektiğine
ilişkin açıklaması
ÖZGÜR
ÖZEL (Manisa) – Sayın Bakan biraz önce kürsüye çıktı ve gündem dışı yapılan bir
konuşmaya sataşma gerekçesiyle söz istedi ve iki dakikanın sonunda yetmedi, bir
dakika daha istedi, daha sonra da hatta size döndü “Gerekirse bir görüşme
açalım.” falan dedi, hatta ben yok öyle bir şey dedim. Tabii, Sayın Bakan İç
Tüzük 101’deki genel görüşmeyi kastediyorsa o, 20 milletvekili ya da grupların
önerisiyle yapılan ve mevcut bakanların falan da katılabileceği başka bir şey ama
-Sayın Bakanın- esas, her birlikte yaşadığımız sıkıntı şu: Eskiden olsa gündem
dışı konuşmaya hükûmet, burada bulundurduğu temsilcisiyle yirmi dakikaya kadar
cevap verebiliyor. Bu, önemli bir ihtiyaç. Bakın, halkın vekili halkın bir
sorununu dile getiriyor, bir eski Bakan da geçmişte yaptığı görev dolayısıyla
buna cevap verme isteği doğuyor; demek ki böyle bir ihtiyaç var bu çatı altında
çünkü yeni Bakan yok; o, senede 1 kere geliyor buraya.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitiriyorum efendim.
BAŞKAN
– Açalım arkadaşlar.
ÖZGÜR
ÖZEL (Manisa) – Allah’tan, eski Bakan salonda -bu da tesadüfi bir şey- çıkıyor
cevap verecek, iki dakika yetmiyor tabii. Bu, kaliteli yasama yapılacaksa,
kaliteli denetim yapılacaksa geçmişte, 16 Nisanda kaldırılan bakanın Meclise
gelmesi, bakanın atanması, atandıktan sonra Meclise karşı sorumlu olması,
gensoru verilebilmesi, sözlü soruların cevaplanması, bunların hepsi parlamenter
sistemin güzellikleriydi. “Güçlü Meclis” “Güçlü Meclis”, kendi kendimize
birbirimizi ağırlıyoruz burada; 1’inci parti, 2’nci parti oturuyoruz,
birbirimizi ağırlıyoruz. Tesadüfen bir eski Bakan var da Bakanmışçasına cevap
veriyor, süre yetmiyor; onu da kaldıran, vallahi “evet” oyu veren sizsiniz
Sayın Bakan, ben vermedim. Ben dedim ki: Burada bakan olsun, gelsin, cevap
versin. Siz “Olmasın.” dediniz. Ne oldu Meclis, ne oldu? Müsamere sahnesine
döndü, birbirimizi kandırıyoruz; olmaz böyle şey. 
Bu
yanlıştan bir an önce dönülmelidir, 16 Nisanda rejime kasteden Anayasa değişikliğinden
geri dönülmelidir. 
Teşekkür
ediyorum. (CHP sıralarından alkışlar) 
BAŞKAN
– Değerli arkadaşlar, şimdi sisteme giren ilk 15 milletvekiline yerlerinden
birer dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağım. 
Sayın
Özkan, buyurun. 
3.- Mersin Milletvekili Hacı Özkan’ın, Hazine ve Maliye Bakanının
seracılık yapan üreticilere verdiği müjdelere ilişkin açıklaması
HACI
ÖZKAN (Mersin) – Teşekkürler Sayın Başkan. 
Türkiye’nin
sebze üretiminin büyük bir kısmını karşılayan seçim bölgem Mersin’de seracılık
önemli bir yer tutmaktadır. Sektörü yakından ilgilendiren Hazine destekli
Ziraat Bankası kredi paketinin, seracılık altyapısının güçlenmesine ve
verimliliğin artırılmasına önemli katkı sağlayacağına inanıyoruz. Paket
kapsamında, 10 milyon liraya kadar olan yatırımlar için yüzde 8,25 faizle
yapılan yatırımın yüzde 75’i kadar, toplam yedi yıla kadar vadeli, iki yıla
kadar ödemesiz Hazine desteği verilecek. 
Bunun
yanında yatırım kredisinden faydalananların ayrıca on dört ay vadeli piyasa
koşullarıyla uyumlu işletme kredisinden de faydalanabileceği müjdesini
üreticilerimizle paylaşan Bakanımız Sayın Berat Albayrak’a teşekkür ediyor,
seracı üreticilerimize hayırlı olmasını diliyor, Genel Kurulu saygıyla
selamlıyorum. 
BAŞKAN
– Sayın Gürer…
4.- Niğde Milletvekili Ömer Fethi Gürer’in, Niğde Ömer Halisdemir
Üniversitesi Ulukışla Meslek Yüksekokulunda raylı sistemler teknolojisi ve
raylı sistemler işletmeciliği bölümünün neden hâlâ açılmadığını, kapasitesi
müsait olduğu hâlde neden öğrenci alınmadığını ve neden öğretim görevlisi
gönderilmediğini öğrenmek istediğine ilişkin açıklaması 
ÖMER
FETHİ GÜRER (Niğde) – Teşekkürler Sayın Başkan. 
Niğde
Üniversitesine bağlı Ulukışla Meslek Yüksekokulu 1994 yılında açıldı. 800
öğrenci kapasiteli okulda kayıtlı 299 öğrencinin 158’i eğitime devam
etmektedir. Okulun organik tarım, arıcılık, bahçe ziraatı, turizm, su ürünleri
bölümleri ne yazık ki farklı nedenlerle kapatılmıştır. YÖK okulda raylı sistem
teknolojisi ve raylı sistem işletmeciliği bölümü açılacağını duyurmuşsa da
hâlen açılmamıştır. Neden açılmamaktadır? Ulukışla İlçe Başkanımız Hüseyin
Toker ve Belediye Başkan Adayımız Mustafa Önen’le Ulukışla esnafımızı
ziyaretlerde ekonomik sorunlar, işsizlik yanında meslek yüksekokulunun tam
kapasiteyle neden çalıştırılmadığını vatandaşlar bize sordu, ben de iktidara
soruyorum: Neden Ulukışla ilçemizdeki meslek yüksekokulunun kapasitesi müsait
olduğu hâlde öğrenci alınmamakta, öğretim görevlisi gönderilmemektedir? 
Ayrıca
Ulukışla ilçemizin bekleyen sorunlarını da iktidarın görmesi ve çözüm
üretmesini diliyor, teşekkür ediyorum.
BAŞKAN
– Sayın Şeker… 
5.- Kocaeli Milletvekili İlyas Şeker’in, Kocaeli’nin 2018 yılında en
yüksek ihracat yapan il konumunda olduğuna, ülkemizin büyümesi, kalkınması ve
marka değerinin yükselmesi için Kocaeli’de üretim yapan firmalara teşekkür
ettiğine ilişkin açıklaması
İLYAS
ŞEKER (Kocaeli) - Teşekkür ediyorum Sayın Başkan.
Dün,
seçim bölgem Kocaeli’nin ticaretteki performansından söz ederken 2018 yılında
ülkemizde yüksek ihracat yapan 2’nci il olduğunu ifade etmiştim. 
Değerli
milletvekilleri, seçim bölgem Kocaeli’nin dış ticaret hacmi dünyadaki 60
ülkeden daha fazla olup 200’e yakın ülkeye ihracat yapılmaktadır. Kocaeli
ihracatının yarısını yani 14,1 milyar dolarını otomotiv sektörü
oluşturmaktadır. Türkiye’deki otomotiv üretiminin yüzde 35,84’ü, kimyasal
sanayisinin yüzde 27’si, metal sanayisinin yüzde 19’u, imalat sanayisinin yüzde
13’ü, ilk 500 firmanın 82 tanesi Kocaeli’de bulunmaktadır. Kocaeli Sanayi
Odasına 274’ü yabancı sermayeli olmak üzere toplam 2.800 firma kayıtlıdır. 
Ülkemizin
büyümesi, gelişmesi, kalkınması ve marka değerinin yükselmesi için ülkemizde ve
özellikle seçim bölgem Kocaeli’de üretim yapan tüm firmalara teşekkür ediyor,
saygılarımı sunuyorum.
BAŞKAN
- Sayın Arslan…
6.- Denizli Milletvekili Kazım Arslan’ın, kitapta KDV’nin sıfırlanması
kararının yayınevi aşamasıyla sınırlı kalmamasını ve kitap fiyatlarının
düşürülmesi için gereğinin yapılmasını Hazine ve Maliye Bakanından talep
ettiklerine ilişkin açıklaması 
KAZIM
ARSLAN (Denizli) - Hazine ve Maliye Bakanlığına soruyorum: Kitap dağıtımcıları,
kitabevleri ve okur, yeni KDV düzenlemesindeki belirsizlikten dolayı
şikâyetçidir. KDV’nin sıfırlanması kararının sadece yayınevi aşamasıyla sınırlı
kalması, dağıtımcı, kitapçı ve okura bu KDV indiriminin yansıtılmaması son
derece hatalıdır. Sadece yayınevleri için tanınan KDV sıfırlanması
uygulamasının tüm dağıtımcı ve kitabevi satışlarında da sıfırlanması
gerekmektedir. Şu an KDV oranındaki belirsizlik nedeniyle Türkiye genelinde
dağıtımcılar kitap sipariş etmeyi neredeyse bırakmış durumda, kitabevleri de
elindeki stokla idare etmek durumunda kalmışlardır. Okur haklı olarak KDV’nin
sıfırlandığını düşünerek indirim talep ederken yayınevleri dışında hiçbir
aşamada KDV düşürülmedi. 
Hazine
ve Maliye Bakanından, Kültür ve Turizm Bakanıyla iş birliği sağlayarak kitapta
KDV’nin sıfırlanması kararının her aşamada uygulanması ve kitap fiyatının
düşürülmesi için gereğinin yapılmasını istiyoruz.
Teşekkür
ederim.
BAŞKAN
- Sayın Gültekin…
7.- Niğde Milletvekili Selim Gültekin’in, İstanbul Çekmeköy’de askerî
helikopterin düşmesi sonucu şehit olan Pilot Yüzbaşı Ümit Özerli, Yüzbaşı Semih
Özcan, Astsubay Başçavuş İlyas Kaya ve hemşehrisi Astsubay Üstçavuş Yakup
Avşar’a Allah’tan rahmet dilediğine ilişkin açıklaması
SELİM
GÜLTEKİN (Niğde) - Teşekkürler Sayın Başkan.
Değerli
milletvekilleri, 11 Şubat Pazartesi akşam saatlerinde İstanbul 4’üncü Kara
Havacılık Alayına ait askerî helikopterimiz uçuş esnasında yaşadığı teknik bir
arıza nedeniyle kaza kırıma uğramıştır. Yaşanan kaza sonrası, içinde bulunan
Pilot Yüzbaşı Ümit Özerli, Yüzbaşı Semih Özcan, Astsubay Başçavuş İlyas Kaya ve
Astsubay Üstçavuş Yakup Avşar yapılan tüm müdahalelere rağmen hayatlarını kaybetmişlerdir.
Kahraman şehitlerimizin kıymetli ailelerinin, Türk Silahlı Kuvvetlerimizin,
sevenlerinin ve aziz milletimizin başı sağ olsun; mekânları cennet, ruhları şad
olsun. 
Niğdeli
hemşehrimiz Astsubay Üstçavuş Yakup Avşar şehidimizi Niğde olarak bağrımıza
bastık ve dün yapılan tören sonrası koca bir şehir olarak dualarla ebediyete
uğurladık. Vatanı, milleti, bayrağı ve devletinin bekası için şehadet
mertebesine ulaşan hiçbir yiğidimizi unutmadık, bundan sonra da
unutturmayacağız
Mehmet
Akif’in “Vatan için ölmekse kaderim, böyle kaderin ellerinden öperim.” dediği
gibi vatanı ve milleti için Hakk’a koşarak giden bütün şehitlerimize Allah’tan
rahmet diliyorum, Gazi Meclisimizi ve Genel Kurulu saygıyla selamlıyorum.
BAŞKAN
- Sayın Kaplan…
8.- Gaziantep Milletvekili İrfan Kaplan’ın, Gaziantep ili Şehitkâmil
ilçesi Çıksorut Mahallesi’nde soba zehirlenmesinden anne ile oğulun hayatını
kaybettiğine, ucuz ve kalitesiz kömür kullanımının her yıl yüzlerce vatandaşın
canına mal olduğuna ve Hükûmetin bu konuda gerekli tedbirleri alıp almayacağını
öğrenmek istediğine ilişkin açıklaması
İRFAN
KAPLAN (Gaziantep) - Teşekkürler Sayın Başkan.
Yoksulluğun
ve açlık sınırının giderek arttığı bir dönemde kaliteli kömür alma olanağı
bulamayan, ucuz ve kalitesiz kömür kullanmak zorunda kalan vatandaşlarımız göz
göre göre ölüme mahkûm edilmektedir. Ülkemize her yıl tonlarca kaçak kömür
girişi oluyor. Daha kaliteli kömür alma olanağı bulamayan, geçim sıkıntısı
çeken, yoksulluk ve açlık sınırında yaşayan dar gelirli vatandaşlarımız bu
tehlikeyle her gün karşı karşıya kalıyor. Geçtiğimiz günlerde Gaziantep
Çıksorut Mahallesi’nde anne ve oğlu soba gazı zehirlenmesinden dolayı
hayatlarını kaybetti. Bilinçsiz soba kullanımı, ucuz ve kalitesiz kömür
kullanımı sonucunda her yıl yüzlerce vatandaşımız soba gazı zehirlenmesi
sonucunda can veriyor. Hükûmet olarak bu konu hakkında ne düşünüyorsunuz?
Yitirilen bu canlar için “kader” “fıtrat” mı diyeceksiniz, yoksa görevinizi
yapıp gerekli tedbirleri alacak mısınız?
Teşekkürler
BAŞKAN
- Sayın Akın…
9.- Balıkesir Milletvekili Ahmet Akın’ın, Suçıktı Mahallesi’ndeki içme
suyunun boru hattıyla Gönen’e taşınmasının tarihî dokuya, doğal güzelliklere
zarar vereceğine ilişkin açıklaması
AHMET
AKIN (Balıkesir) - Balıkesir Büyükşehir Belediyesi BASKİ Gönen’de kaş yapayım
derken göz çıkartıyor. Suçıktı Mahallemiz şelalesiyle, doğal güzellikleriyle
âdeta cennetten bir köşedir. Burada akan su yıllardır öyle güzellikler
oluşturdu ki insan, doğal güzelliklerine âşık oluyor, yıl içerisinde yüzlerce
turist buraya akın ediyor. BASKİ burada içme suyu hattı çekmek için mücadele
ediyor, çalışıyor ancak tarihî doku, doğal güzellikler zarar görüyor. Kimse
yapılan yatırıma karşı değil ancak insanlarımızın isteği nefes alabildikleri
bir yer. Suçıktı Mahallemiz sakinleri isyan ediyor, seslerini duyurmak
istiyorlar. Buradan BASKİ yöneticilerine sesleniyorum: “BASKİ suyuma dokunma.”
diye size ulaşan çığlıkları duyun, Gönen’e ihanet etmeyin ve bu şekilde diyen
vatandaşlarımızın seslerine kulak verin. 
BAŞKAN
– Sayın Kaynarca…
10.- İstanbul Milletvekili Tülay Kaynarca’nın, Silivri'de iki sahada
bulunan rezervin yaklaşık 300 bin konutun on yıllık doğal gaz tüketimini
karşılayacağı müjdesini paylaşmak istediğine ilişkin açıklaması
TÜLAY
KAYNARCA (İstanbul) – Teşekkürler Sayın Başkan. 
Bu
hafta başında Silivri’de Enerji Bakanımızla birlikte Türkiye Petrolleri Anonim
Ortaklığının Trakya’daki Çeltik-1 ve Değirmenköy 4-5 Kuyularından çıkan doğal
gazı ateşleme törenine katıldık. Bu kuyularda üretilecek yıllık 300 milyon
metreküplük doğal gaz yaklaşık 300 bin konutun on yıllık tüketimine eş değer.
Bir başka ifadeyle, keşfedilen gaz sahalarında yapacağımız üretim, cari
açığımızın 5 milyar lira azalmasını da sağlayabilecek. Yılların emeği var. Yıl
2003; o kuyularda, Değirmenköy-1 Kuyusu’nda, Saygıdeğer Cumhurbaşkanımızın
Genel Başkanlığı döneminde ilk açılış yapılmıştı; çok ciddi bir emek olduğunu
düşünüyorum. 
Bu
müjdeli yatırımı Genel Kurulla paylaşmak istedim. Ülkemize hayırlı olmasını
diliyorum. 
BAŞKAN
– Sayın Gergerlioğlu…
11.- Kocaeli Milletvekili Ömer Faruk Gergerlioğlu’nun, Halkların
Demokratik Partisine yönelik hukuksuz baskıların devam ettiğine, Damla Savcı,
Leyla Aygün, Sinan Odabaş ve birçok parti üyesinin gözaltına alındığına ilişkin
açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan. 
Partimiz
Halkların Demokratik Partisine yönelik hukuksuz, yasa dışı baskılar devam
etmektedir. Bugün yine İstanbul’da Ümraniye İlçe Eş Başkanımız Damla Savcı ve
Kocaeli’de birçok arkadaşımız gözaltına alınmıştır. Kocaeli’de İl Eş Başkanımız
Leyla Aygün, Yönetim Kurulu üyemiz Sinan Odabaş ve parti üyesi birçok
arkadaşımız gözaltına alınmıştır ve hem de hukuksuz bir şekilde, sabahın çok
erken saatlerinde evlerine onlarca polisle baskın yapılarak gözaltına
alınmışlardır. Bu denli hukukun ayaklar altına alındığı bir Türkiye’de
yaşamaktan utanç duyuyoruz, yasaların iktidarın eliyle bu denli partizanca
kullanılmasından dolayı son derece şikâyetçiyiz. Arkadaşlarımızın yanındayız.
Suçlamalar, sosyal medya paylaşımları ve açlık grevlerine destek
suçlamalarıdır. Böyle suçlamalarla insanlar Emniyete çağırılabilirdi ancak
sabahın erken saatlerinde, insanlarımıza zulmetmek amacıyla bu uygulama
yapılmıştır. 
BAŞKAN
– Sayın Tutdere…
12.- Adıyaman Milletvekili Abdurrahman Tutdere’nin, Mara, Musalla ve
Altınşehir Mahallesi’nde kentsel dönüşüm projelerinin hayata geçirilerek
mağduriyetin giderilmesi konusunda Adıyaman Belediye Başkanı ile Çevre ve
Şehircilik Bakanına çağrıda bulunduğuna ilişkin açıklaması
ABDURRAHMAN
TUTDERE (Adıyaman) – Teşekkürler Sayın Başkanım. 
Çevre
ve Şehircilik Başkanlığı ile Hükûmet, sürekli, kentsel dönüşüm projeleriyle
övünmektedir. 1’inci derecede deprem bölgesinde olan Adıyaman kentsel dönüşümde
de unutuldu, kentsel dönüşümde Adıyaman hak ettiği yerde değil. 
Daha
önceleri kentsel dönüşüm kapsamında bu projelerden hayata geçirileceği
açıklanan Musalla, Mara Mahalleleri ile Altınşehir Kooperatifinin bulunduğu
alanlarda kentsel dönüşüm projeleri henüz hayata geçirilemedi. Bu bölgelerde
özellikle “Oturulamaz.” raporu bulunan, çürük olarak tespit edilen yüzlerce
konut bulunmaktadır. Bugünlerde acısını yaşadığımız bu Kartal olayının da
acıları hafızalarda tazeyken benzer olayların yaşanmaması adına, ben buradan
Adıyaman Belediye Başkanına ve Çevre ve Şehircilik Bakanına çağrıda
bulunuyorum: Özellikle Mara ve Musalla Mahalleleri ile Altınşehir
Kooperatifinin bulunduğu bölgede kentsel dönüşüm projelerinin acilen hayata
geçirilmesini ve buradaki insanların mağduriyetinin giderilmesini talep
ediyorum. 
BAŞKAN
– Sayın Kaşıkçı…
13.- Hatay Milletvekili Lütfi Kaşıkçı’nın, Hatay ili Yayladağı ilçesinin
kenevir ekim alanı kapsamına alınarak mağduriyetin giderilmesi gerektiğine
ilişkin açıklaması
LÜTFİ
KAŞIKÇI (Hatay) – Teşekkür ederim Sayın Başkan.
Sayın
Cumhurbaşkanımız 13 Ocak 2019 günü kenevir ekimiyle ilgili birtakım
paylaşımlarda bulundu. Kenevir ekimi için bakanlara talimat verildiğini, afyon
ve kenevirle ilgili bize kısıtlamalar getirildiğini, bize bu kısıtlamaları
getirenlerin ise cayır cayır afyon ektiğini ve bu kapsamda, bu konunun tekrar
ele alınıp değerlendirilmesi için Tarım Bakanlığının bir çalışma başlattığını
ifade etti. 
Yeniden
kenevir ekimi sürecinin başlatılacağı bu yeni dönemde, bizler de yeni ekim
alanları içerisine Hatay Yayladağı ilçemizin de alınmasını bekliyoruz. Uzun
yıllar tütün ekimiyle hayatlarını idame ettiren Yayladağılıların bu hakları bir
kısıtlamayla ellerinden alınmıştır. Tüm geçim kaynağı tütün olan ve bu hakkı da
elinden alınan, vatan millet sevdalısı Yayladağı’nın, kenevir ekim alanı
kapsamına alınıp bu mağduriyeti giderilmedir. 
BAŞKAN
– Sayın Başevirgen…
14.- Manisa Milletvekili Bekir Başevirgen’in, Manisa’nın Alaşehir,
Salihli ve Sarıgöl ilçesinde jeotermal enerji santralleri ile madencilik
faaliyetleri nedeniyle doğa katliamı yaşandığına ilişkin açıklaması
BEKİR
BAŞEVİRGEN (Manisa) – Teşekkür ederim Sayın Başkan.
Manisa’da
Alaşehir, Salihli ve Sarıgöl’de doğa katliamı yaşanmaya devam ediyor. Burada
defalarca dile getirdiğimiz jeotermal enerji santralleri sorunumuz hâlâ
görmezden geliniyor. Manisa Valiliği Yatırım İzleme ve Koordinasyon Başkanlığı
yeni bir ihale düzenliyor. Manisa’da birçok ilçede yüz binlerce dönüm arazide
jeotermal kuyu açılacak. Su Yönetimi Genel Müdürlüğünün hazırlamış olduğu
rapora göre, jeotermal faaliyetlerin yoğun olarak gerçekleştirildiği alanlarda
arsenik başta olmak üzere birçok zararlı metale rastlandı, yer altı suları
zehir saçar hâle geldi, bölge halkında kanser başta olmak üzere birçok
hastalığın görülme sıklığı arttı. Rapora göre tüm bunların nedeni, jeotermal
santraller ile madencilik faaliyetleri. Buradan Manisa Valiliğine sesleniyorum:
Bakanlık tarafından valiliğinize gönderilen ve yeni ruhsat verilmemesi
gerektiğini belirten bu yazıyı dikkate alın ve bu ihaleden vazgeçin. 
BAŞKAN
– Sayın Aygun…
15.- Tekirdağ Milletvekili İlhami Özcan Aygun’un, Tekirdağ ili
Süleymanpaşa ilçesinde kentsel dönüşüme başlanılması gerektiğine ve Kapaklı
ilçesinde doğal gaz bulunduğu müjdesi verildiği hâlde doğal gazın
çıkarılmadığına ilişkin açıklaması
İLHAMİ
ÖZCAN AYGUN (Tekirdağ) – Teşekkür ederim Sayın Başkanım.
Çevre
ve Şehircilik Bakanına soruyorum: İstanbul Kartal’da 21 vatandaşımızın hayatını
kaybettiği facia başka kentlerde yaşanmamalıdır. Sizin de seçim bölgeniz olan
Tekirdağ Süleymanpaşa ilçemizde bataklık alanda yapılan ve 12 katlı depreme
dayanıksız binalar bir an önce yıkılmalı ve kentsel dönüşüme başlanmalıdır.
Altınova girişindeki depreme dayanıksız 2 siteden 1’i boşaltılmışken diğer
siteye ait 2 binada vatandaşlarımızın hâlâ yaşaması büyük bir risktir. Bu,
Kartal’daki faciadan çok daha büyük bir katliama sebep olabilir. Şimdiden
uyarıyorum, kayıtlara geçiriyorum: Aksi takdirde vebali sizin iktidarınızın
sırtında olacak ve yeni sahte teröristler yaratarak böyle bir faciayı
engelleyemeyeceksiniz. 
14,5
dönümlük kentsel dönüşüm projesinin Mayıs 2018’den bu yana bakanlıkta niye
bekletildiğini size soruyorum. 
Yine
seçim bölgemiz Tekirdağ Kapaklı’da Enerji Bakanlığınca doğal gaz bulunduğu
müjdesi geçtiğimiz günlerde kamuoyuyla paylaşılmıştır. Ama sizin de bildiğiniz
gibi uzun süreden beri Tekirdağ’da doğal gaz çıkarılıyor.
Bilgilerinize
sunarım. 
BAŞKAN
– Sayın Kara…
16.- Konya Milletvekili Esin Kara’nın, uluslararası taşımacılık yapan
tır şoförlerinin yurt dışına çıkış yaparken kaçakların gizlice araçlarına
binmesi nedeniyle yaşadığı mağduriyeti Ulaştırma ve Altyapı Bakanına iletmek
istediğine ilişkin açıklaması
ESİN
KARA (Konya) – Sayın Başkan, değerli milletvekilleri; uluslararası taşımacılık
yapan birçok firmamıza ait tırlar, Bulgaristan, Sırbistan, Macaristan ve
Hırvatistan gümrük sınır kapılarında dinlenme hâlindeyken araçlarının kasasına
habersiz binen kaçak insanlar nedeniyle sınırı geçtikten kısa süre sonra
durdurulmakta ve ağır cezalar ödemektedirler. Bu durumu engelleyip kaçakların
araçlarına nasıl bindiğinin tespiti için araçlarına kamera taktıran firmaların
araç kameralarına ilgili ülkelerin polisi tarafından el konulmakta, ispat
yapmaları engellenmektedir. Ulaştırma ve Altyapı Bakanımız Sayın Mehmet Cahit
Turhan’a partimize gelen bu sorunları buradan iletmek isterim.
Saygılarımla.
BAŞKAN
– Sayın Taşkın…
17.- Mersin Milletvekili Ali Cumhur Taşkın’ın, Mersin Şehir Hastanesi
hasta memnuniyet oranının yüksek olduğuna, şehir hastanelerinin modern cihazlar
ve güçlendirilmiş kadroyla insana hizmetin en iyi şekilde sunulduğu merkezler hâline
geldiğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Cumhurbaşkanımız
Sayın Recep Tayyip Erdoğan tarafından 3 Şubat 2017’de açılışı yapılan 1.300
yatak kapasiteli seçim bölgem Mersin Şehir Hastanesi hizmette iki yılı geride
bıraktı. İki yıl içerisinde 700 bini yatan hasta olmak üzere toplam 5,5 milyon
vatandaşımız hizmet aldı. Sağlıkla ilgili her türlü ihtiyaçların
karşılanabildiği şehir hastanemizde yatan hastaların memnuniyet oranı yüzde 98,
ayakta tedavi gören hastaların memnuniyet oranı da yüzde 96,5 ve acil servis
hastalarının memnuniyet oranı ise yüzde 95,5’tur. Yüzde 96,6 memnuniyet
ortalaması, şehir hastanesinde verilen sağlık hizmetlerinin vatandaşlarımız
tarafından tescilinin bir göstergesidir. 
Cumhurbaşkanımız
Sayın Recep Tayyip Erdoğan’ın “rüya projem” dediği şehir hastanelerimiz geniş
hizmet alanları, modern cihazlarla ve güçlendirilmiş kadrolarıyla insana
hizmetin en iyi şekilde sunulduğu merkezler hâline gelmiştir diyor, Genel
Kurulu saygıyla selamlıyorum. 
BAŞKAN
– Evet, değerli arkadaşlar, şimdi grup başkan vekillerimizin söz taleplerini
karşılayacağım.
İYİ
PARTİ Grubu adına Sayın Yavuz Ağıralioğlu’nun talebi üzerine Sayın Ayhan Erel
konuşacak. 
Buyurun
Sayın Erel. 
18.- Aksaray Milletvekili Ayhan Erel’in, 13 Şubat Bahtiyar Vahapzade’yi
vefatının 10’uncu yıl dönümünde rahmetle andıklarına, Spor Toto Teşkilat
Başkanlığının İddaa ihalesine, iktidarın artan işsiz sayısının önüne geçecek
önlemlerin alınmasını beklediklerine, yaşamını yitiren Ozan Arif’e Allah’tan
rahmet dilediklerine ilişkin açıklaması
AYHAN
EREL (Aksaray) – Başkanım, teşekkür ediyorum. 
Bugün
Türk dünyasının en büyük şairlerinden biri olan Bahtiyar Vahapzade’nin
vefatının 10’uncu yıl dönümü; kendisini rahmet ve şükranla anıyoruz. 
Vahapzade,
Türk dünyasının önde gelen şairlerinden olup hayattayken 1980-2000 yılları
arasında 5 defa milletvekili seçilmiş, 1995 yılındaki Azerbaycan’ın özgürlük
mücadelesinde göstermiş olduğu üstün kahramanlıklardan dolayı da kendisine
İstiklal Nişanı verilmiştir. Eserleri 8’den fazla dile çevrilmiş ve eserlerinde
genellikle hürriyet, yurt sevgisi, din gibi temaları işlemiştir.
Sayın
Başkanım, çok önemli iddialardan bir tanesi de İddaa’yla ilgili. İddaa yeniden
ihaleye çıkarılmış, yapılan ihale neticesinde 2 firma finale kalmıştır. Bu
firmalardan bir tanesi bugün Türk Futbol Federasyonu Başkanı olan Yıldırım
Demirören’in firmasıdır, büyük bir ihtimalle de ihaleyi bu firma kazanacaktır.
Dolayısıyla Futbol Federasyonu Başkanı Yıldırım Demirören’in sahibi olduğu bir firma
ihaleyi kazanacak ve Türk futbolunda İddaa, Türk Futbol Federasyonu Başkanının
sahip olduğu firma tarafından idare edilecek. Ne kadar dürüst davranılırsa
davranılsın bu durum büyük şaibeleri beraberinde getirecektir diye düşünüyoruz.

Ülkemizde
işsiz sayısı, yalnızca son bir ayda 266 bin, son bir yılda da 1 milyon 300 bin
kişi artmıştır. Buna göre, ülkemizde ortalama her gün 8.500 kişi işsiz
kalmıştır. Bu orana kayıt dışı işsizler dâhil değildir. 
(Mikrofon
otomatik cihaz tarafından kapatıldı) 
BAŞKAN
– Buyurun.
AYHAN
EREL (Aksaray) – İktidarın bir an önce işsizliğin önüne geçecek önlemleri
almasını bekliyoruz.
“Öyle
özledim ki Başbuğ’um seni/ Bazen var ya canım ölmek istiyor/ Hiçbir şey teselli
etmiyor beni/ Bu Arif yanına gelmek istiyor.” Türk dünyasının büyük ozanı Ozan
Arif bugün Hakk’ın rahmetine kavuşmuştur. Ülkücü Hareket’in ruhunda ve şuurunda
önemli katkısı olan Ozan Arif’i rahmetle anıyoruz; ruhu şad, mekânı cennet
olsun diyorum, saygılar sunuyorum.
BAŞKAN
– Teşekkür ederim.
Şimdi,
Milliyetçi Hareket Partisi Grubu Başkan Vekili Manisa Milletvekili Erkan Akçay
konuşacaktır.
Buyurun
Sayın Akçay.
19.- Manisa Milletvekili Erkan Akçay’ın, 13 Şubat Bahtiyar Vahapzade’yi
vefatının 10’uncu yıl dönümünde rahmetle andıklarına, 13 Şubat Kıbrıs Türk
Federe Devleti’nin kuruluşunun 44’üncü yıl dönümüne ve FETÖ’yle mücadeleye
devam edildiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Azerbaycan’ın
hürriyet sevdalısı şairi Bahtiyar Vahapzade’yi rahmet ve şükranla anıyoruz.
“Geçmişine taş atanların, geleceğine gülle atarlar.” sözüyle millî tarih
şuurunun önemini vurgulayan Vahapzade, Azerbaycan için tüm ömrünü harcadı. O,
Azerbaycan millî azatlık mücadelesinin en önemli isimlerindendir. Millî duruşu
ve tavrıyla Altaylardan Tuna’ya, Türk-İslam coğrafyasının dirliği için
çabaladı. Vefatının yıl dönümünde millî şair ve bayrak isimlerden Vahapzade’yi
Azerbaycan-Türkiye ülküsünü anlattığı mısralarıyla yâd ediyorum: “Dinimiz bir,
dilimiz bir/ Ayımız bir, ilimiz bir/ Eşqimiz bir, yolumuz bir/
Azerbaycan-Türkiye/ Bir milletik, iki dövlet/ Eyni arzu, eyni niyyet/ Her ikisi
cumhuriyet/ Azerbaycan-Türkiye.”
Sayın
Başkan, bugün ayrıca Kıbrıs Türklüğünün var olma mücadelesinin önemli
aşamalarından biri olan ve 1975 yılında ilan edilen Kıbrıs Türk Federe
Devleti’nin kuruluşunun da yıl dönümüdür. Kuruluş bildirisini Rauf Denktaş’ın
okuduğu Kıbrıs Türk Federe Devleti, 1983 yılında Kuzey Kıbrıs Türk
Cumhuriyeti’nin ilanına kadar hürriyet mücadelesinin en önemli aşamasıdır.
Kıbrıs Türklüğü büyük mücadeleler ve fedakârlıklarla devletsiz kalmamış, var
olma mücadelesi devletli bir şekilde süregelmiştir. Kıbrıs’ta yıllar süren ve
âdeta tek taraflı bir oyuna dönen müzakereler göstermiştir ki çözüm iki
devletli, iki toplumlu bir yapıdır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) – Aksi bir çözüm arayışı Türkiye için bir beka meselesi olan
Kıbrıs davasına zarar verecektir. Bu vesileyle Kıbrıs davasını şerefle
taşıyarak bugünlere getiren başta Rauf Denktaş ve Fazıl Küçük olmak üzere tüm
mücadele insanlarını ve tüm şehit ve gazilerimizi minnet ve şükranla anıyorum. 
15
Temmuz darbe girişimi sonrasında devletimizi habis bir ur gibi saran FETÖ’yle
mücadelede önemli adımlar atıldı. Başta Silahlı Kuvvetler bünyesindeki darbeciler
olmak üzere, ahtapotun 8 ayağında FETÖ’yle mücadele devam etmektedir.
Dün
de 2010 yılındaki polis memurluğundan komiser yardımcılığına geçiş sınavı
usulsüzlüğüyle ilgili olarak 76 ilde 1.112 kişi hakkında gözaltı kararı
verildi. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan. 
BAŞKAN
– Buyurun. 
ERKAN
AKÇAY (Manisa) – Bu operasyonda gözaltına alınan 641 Emniyet personelinin
130’unun hâlihazırda görevi başında olduğu kamuoyuna yansımıştır. Bütün bu rakamlar
FETÖ’yle mücadelede kararlılığın ve devlet aklının önemini gözler önüne
sermektedir. Unutulmamalıdır ki FETÖ’yle mücadele bir millî güvenlik ve altını
çizerek söylüyorum, bir beka meselesidir. Bu mücadelede elde edilecek başarılar
devletimizin dirliğini, milletimizin birliğini, ülkemizin bütünlüğünü yakından
ilgilendirmektedir. 
Teşekkür
ederim Sayın Başkan. 
BAŞKAN
– Teşekkür ederim. 
Şimdi
Halkların Demokratik Partisi Grup Başkan Vekili Mersin Milletvekili Fatma
Kurtulan… 
Buyurun
Sayın Kurtulan.
20.- Mersin Milletvekili Fatma Kurtulan’ın, Leyla Güven, Selma Irmak ve
Sebahat Tuncel için yürüyüş yapmak isteyen HDP milletvekillerinin
engellendiklerine, gözaltıların devam ettiğine, Türkiye’de demokrasinin
kazanacağına ilişkin açıklaması
FATMA
KURTULAN (Mersin) – Teşekkürler Sayın Başkan. 
Biz
burada ne yazık ki diğer arkadaşlarımız gibi Türkiye'nin daha farklı
gündemlerine dair bir beyanda bulunamıyoruz. Genellikle hak ihlallerinden
başımızı kaldıramadığımız için ister istemez öncelikli olarak AKP Hükûmetinin
uygulamalarına maruz kaldığımız durumları burada dile getirmek durumundayız. 
Şu
an tüm bölge milletvekillerimiz, açlık grevinin 98’inci gününde olan Leyla
Güven için, yine 301 kişinin 60’ıncı günde olması ve Selma Irmak ve Sebahat
Tuncel’in 30’uncu günde olması sebebiyle bulundukları illerde yürüyüşler yapmak
istediler ancak hepsinin de yürüyüşleri engelleniyor; şu an
milletvekillerimizin etrafı çevrilmiş, bulundukları yerde adım atamaz duruma
getirilmişler. 
Biraz
önce bir milletvekilimiz de söyledi, değerli arkadaşlar, bunlarla sınırlı değil
tabii ki, yine, İstanbul Ümraniye’de ilçe eş başkanımızla birlikte 6 kişi şu an
gözaltına alındı. Malatya’da ev baskınlarında 9 kişi gözaltında bulunuyor.
Kocaeli Vekilimiz de söyledi, il eş başkanımız ve 10 kişi evlerine yapılan
baskınla gözaltına alındı. Yine, Siirt’te seçime dair yaptıkları çalışmalar,
yani bilgi işlem sorumlumuz Cemal Turhan ve yerel yönetimler proje sorumlusu
olan Eşref Tekin, yaptığı çalışmalar sonucu 6.488 seçmen kaydının silindiğini
ortaya çıkarmışlardı, şimdi bu arkadaşlarımız da gözaltında. Mardin’de İl Eş
Başkanımız Ali Sincar ve 10 yöneticimizin gözaltı süresi bir kez daha uzatıldı.

(Mikrofon
otomatik cihaz tarafından kapatıldı)
BAŞKAN
– Buyurun. 
FATMA
KURTULAN (Mersin) – Van’da milletvekilimiz ve belediye eş başkan adaylarımız il
binası bahçesinde polisin müdahalesine maruz kaldı; polis, gaz ve plastik
mermilerle saldırdı; Servet Aktaş kafasından, Halit Karalar sırtından yara
almış durumda. Ağrı il binamızı yine ablukaya alıyor polis. Ağrı Belediyesi eş
başkanı adayımız Yeliz Karaarslan da şu an gözaltında. Bingöl’de, bize ulaşan
bilgilere göre, şu an en az 7 kişi de gözaltında bulunuyor. Iğdır ve Antep il
binalarımız polis ablukasında. Batman’da da kurulan seçim lokalimiz kaldırılmış
durumda. Yani genel olarak her gün hemen hemen rutin olarak bu Hükûmetin
baskısına bu şekilde maruz kalıyoruz, Hükûmet seçim çalışmalarını bu şekilde
sürdürüyor. 
Sonuç
olarak şunu söylemek isteriz ki: Ne yaparlarsa yapsınlar…
(Mikrofon
otomatik cihaz tarafından kapatıldı) 
BAŞKAN
– Buyurun. 
FATMA
KURTULAN (Mersin) – …Türkiye'de demokrasi kazanacaktır, demokrasiyi isteyenler,
çabasını verenler kazanacaktır diyorum, teşekkür ediyorum.
BAŞKAN
– Teşekkür ederim.
Şimdi
Cumhuriyet Halk Partisi Grup Başkan Vekili Manisa Milletvekili Özgür Özel…
Buyurun
Sayın Özel.
21.- Manisa Milletvekili Özgür Özel’in, 13 Şubat DİSK’in kuruluşunun
52’nci yıl dönümüne, memurlara verilen 3600 ek gösterge sözünün yerine
getirilmesi ve sözleşmeli erlerin sorunlarının çözülmesi gerektiğine, Eren
Erdem’e uygulanan tecridin son bulmasını beklediklerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Bundan
elli iki yıl önce DİSK kuruldu, Devrimci İşçi Sendikaları Konfederasyonu.
DİSK’in kuruluş bildirgesi şöyle başlar: “Büyük Atatürk’ün daha 1921’de ilan
ettiği, bizi mahvetmek isteyen emperyalizme karşı ve bizi yutmak isteyen
kapitalizme karşı savaşmaya ant içmiş sendikacılarız.” der DİSK’liler. İşte, o
gün başlayan ve kurulduğu günden bugüne kadar işçi sınıfının, emekçinin
hakkını, hukukunu savunan; ülkemizde sendikal hakların gelişmesi, işçi
sınıfının ekonomik, demokratik kazanımlar elde etmesi için her türlü bedeli
ödeyen; tarihinde nice büyük direnişler yatan; yöneticilerinin tutuklandığı,
işkencelere maruz kaldığı, hatta katledildiği hâlde en yüce değer olan emeğin
onurunu savunmaktan asla vazgeçmeyen DİSK’in kuruluş yıl dönümünü ve DİSK
altında örgütlü mücadele veren emekçileri saygıyla selamlıyor, başta Genel
Başkanları Kemal Türkler olmak üzere, özgür, bağımsız ve demokratik bir Türkiye
yaratma mücadelesinde hayatını kaybeden tüm emekçileri saygı ve rahmetle
anıyoruz.
Sayın
Başkan, bu ülkede farklı meslek gruplarının, kamu personelinin özlük haklarının
iyileştirilmesi için bir çalışma yürütüyoruz. İktidarın 24 Haziran Seçim
Beyannamesi’nde yer almasına, ilk 100 Günlük İcraat Programı’nda olmasına
rağmen, kimi ikinci 100 günde yer alan, kimi ilk 100 günde yer almadığı hâlde
varmış gibi 24 Kasımda öğretmenlere verilen sözleri ve 3600 ek gösterge
bekleyen tüm meslek kuruluşlarının taleplerini bir kez daha burada dile
getiriyoruz. Bu Meclis kapanmadan 3600 ek göstergeyle ilgili düzenlemeleri
yapmalı ve seçim sathımailine gidilirken…
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – …memurlara verilen, ek göstergeyle ilgili 3600 ek gösterge sözü
yerine getirilmelidir. 
Ayrıca,
sözleşmeli erler kendilerini sahipsiz hissetmekte, grubumuza,
milletvekillerimize özlük hakları ve diğer talepleriyle ilgili çok sayıda
başvuruda bulunmaktadırlar; rütbeli personelin sözleşmeli erlere yönelik
uyguladıkları mobbingden rahatsızlıklarını dile getirmektedirler. Bu durumda
sözleşmeli erlerin önemli bir aidiyet sorunu ortaya çıkmaktadır, bu da son
derece tehlikelidir. Sözleşmeli erlerde istifa oranı oldukça yüksek noktaya
gelmiş, geri kalanının da psikolojik bunalımları ve yokluk karşısında istifa
edemediği için yaşadığı buhranlar yakınları tarafından ve kendileri tarafından
sürekli dile getirilmektedir. Sözleşmeli er sistemi getirildiğinde ballandırıla
ballandırıla anlatılırken…
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – …Erdoğan ordunun profesyonelleşmesinin sinyali olarak dile
getirirken önemli haklar verileceğini söyleyerek bu kişileri özendirmiş, teşvik
etmişti. Sözleşmeli er sisteminden vaz mı geçildi? Yine birileri birilerini
kandırdı mı? Birilerine inanıp da bu yola girenler şimdi devlet tarafından
neden sahipsiz bırakıldılar? Bu sorular cevap beklemektedir. Sözleşmeli erlerin
sorunlarının çözülmesi için bu Parlamentoya ne görev düşüyorsa Cumhuriyet Halk
Partisi olarak burada olduğumuzu ifade etmek istiyorum.
Son
olarak, Sayın Başkan, 24 Hazirana kadar bu Parlamentonun bir mensubu olan Parti
Meclisi üyemiz Eren Erdem yaklaşık sekiz aydır tecrit altındadır; 8
metrekarelik bir hücrede tek başına tutulmakta, selam vereceği tek bir kişi
dahi bulunmamaktadır. Yanına bir hücre arkadaşının verilmesi için birçok isim
bildirdiği hâlde hepsi olumsuz karşılanmaktadır.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Ortak avlulu ayrı ayrı hücreler yan tarafta vardır. Bazı
yerlerde bir koğuşta 24 kişi yatarken Eren Erdem’in yanındaki iki hücre bilerek
boş tutulmakta, dolayısıyla havalandırma ve ortak kullanım alanlarında bir
insanoğluyla karşılaşma ihtimali ortadan kaldırılmaktadır. Eren Erdem’in bu
tecridi, spora, havalandırmaya, kütüphaneye de yalnız götürülmesi gibi akla
hayale gelmeyecek bir şekilde uygulanmaktadır.
Yanına
hücre arkadaşı verilmesini, verilmiyorsa diğer hücrelere mahkûm ya da
tutukluların konulmasını, havalandırma ve spora tek başına çıkarma gibi insani
olmayan uygulamanın kaldırılmasını ve tecridin son bulmasını bekliyoruz. Eren
Erdem gibi çeşitli şekillerde kötü muamelelere tabi tutulan ve kâğıtta yazmayan,
uygulamada yeri olmayan ama keyfî şekilde birilerinden talimatlandırılarak
insanlık dışı muamele gören… 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
ÖZGÜR
ÖZEL (Manisa) – Kanunda, kitapta yeri olmayan bu tip uygulamaların derhâl
sonlandırılması son derece önemlidir.
Cumhuriyet
Halk Partisi olarak, Eren Erdem yoldaşımıza, Parti Meclisi üyemize sahip
çıkıyoruz, kendisini Meclis grubu olarak alkışlarımızla destekliyoruz. (CHP
sıralarından alkışlar) 
BAŞKAN
– Şimdi Adalet ve Kalkınma Partisi Grup Başkan Vekili Çanakkale Milletvekili
Bülent Turan…
Buyurun
Sayın Turan.
22.- Çanakkale Milletvekili Bülent Turan’ın, yaşamını yitiren Ozan
Arif’e Allah’tan rahmet dilediklerine, 13 Şubat Erzincan’ın düşman işgalinden
kurtuluşunun 101’inci yıl dönümüne, “Troya Hazineleri Asırlık Hasret”
belgeselinin hayata geçirildiğine ve AK PARTİ’nin en büyük özelliğinin
vadettiğini yerine getirmek olduğuna ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Sanat
dünyasının önemli bir değeri Arif Şirin’i, bilinen adıyla Ozan Arif’i
kaybettik. Ozan Arif’e Allah’tan rahmet, yakınlarına, sanat dünyasına ve
sevenlerine başsağlığı diliyoruz.
Sayın
Başkan, değerli milletvekilleri; bugün, Birinci Dünya Savaşı yıllarında Rus ve
Ermeni işgaline uğrayan Erzincan’ımızın kurtuluşunun 101’inci yıl dönümü. İki
yıl süren esaretten sonra 1918’de Gaziantep’te, Kahramanmaraş’ta ve yurdun dört
bir yanında olduğu gibi Erzincan’ımızda da düşman işgaline karşı büyük bir
direnç gösterildi, tek yumruk olarak amansız bir mücadele verildi ve bu destan
tarihe kaydedildi. Erzincan’ımızın düşman işgalinden kurtuluşunun 101’inci yıl
dönümünü kutluyor, bu vesileyle aziz şehitlerimizi rahmetle, minnetle anıyoruz.

Sayın
Başkan, değerli milletvekilleri; tarihten bu yana birçok medeniyete ev
sahipliği yapan Çanakkale’mizde Çanakkale Destanı başta olmak üzere muhteşem,
farklı destanlar ortaya çıkmıştır. Eski tarihlerdeki İlyada Destanı da
bunlardan bir tanesi. Çanakkale’de bulunan Troya, dünyanın en önemli antik
kentlerinden bir tanesi. “Tarih, kainatın vicdanıdır.” diyor Ömer Hayyam. 2018
Troya Yılı etkinlikleri kapsamında Kültür ve Turizm Bakanlığımızın
himayelerinde “Troya Hazineleri - Asırlık Hasret” belgeseliyle, hukuki
mücadelemizin yanında vicdanlara seslenecek, Troya’ya ait hazinelerin iadesiyle
ilgili farkındalık oluşturmak amacıyla önemli bir belgesel hayata geçirildi.
Bu, en başta tarihe ve yaşadığımız coğrafyaya vefamızın bir gereğiydi. 
(Mikrofon
otomatik cihaz tarafından kapatıldı)
BAŞKAN
– Buyurun.
BÜLENT
TURAN (Çanakkale) – Bugün saat 20.30’da, Gazi Meclisimizde bulunan tören
salonunda, Meclis Başkanımız Binali Yıldırım’ın himayelerinde, tarihe ışık
tutan efsaneler beşiği Troya’yı konu edinen bu değerli belgeselin özel
gösterimi olacak. Ben tüm vekillerimizi aileleriyle beraber davet ediyorum.
Sayın
Başkan, değerli milletvekilleri; az önce CHP Grup Başkan Vekili Sayın Özel 3600
ek göstergeyle ilgili bazı beyanlarda bulundu. Meseleyi 3600’den ayrı bir genel
prensip olarak ifade etmek isterim ki Cumhurbaşkanımızın sözü bizim sözümüzdür.
On yedi yıldan beri AK PARTİ’nin en büyük özelliği söz verdiği, vadettiği her
türlü iddiayı hayata geçirmiş olmasıdır, bu konuya da böyle yaklaşıyoruz.
Konunun takvimi Meclisin, yürütmenin, grup başkanlığımızın değerlendirmesi
sonucunda netleşecektir.
Teşekkür
ediyorum Sayın Başkanım.
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan, pek kısa bir katkı sağlamam lazım Sayın Bülent
Turan’ın daveti üzerine grubumuzun pozisyonunu açıklamak için. 
BAŞKAN
– Buyurun.
23.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Sayın
Grup Başkan Vekili Bülent Turan, geçtiğimiz günlerde de bizlerle temas ederek
bugün akşam yapılacak özel gösterime -Çanakkale Milletvekili ve mevkidaşımız
olması dolayısıyla- daveti ifade etmişti. Gösterimi önemsiyoruz, ancak burada,
bugün, kendilerine de ifade ettiğim gibi grubumuzun tutumunu ifade etmem lazım.
Sayın Binali Yıldırım’ın, Anayasa’ya göre, aday olduktan sonra partisinin
toplantılarına katıldığı için Meclis Başkanlığı göreviyle bağdaşmayan bir
durumu vardı. İlk başta söyledik, bunu inkâr etti; kendi partisi içinden çok
değerli hukukçuların da eleştirilerine rağmen sürdürdü. Ancak bu sürdürülemez
bir durum aldı. İstanbul’da rakipleri yol aldı, o burada patinaj yaptı, yapmaya
da devam ediyor. Hatayı fark etti ve istifa edeceğini söyledi ama hâlen daha
Anayasa’yı çiğner konumdadır. 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – Bugünkü davetiye onun ismiyle basıldığı ve bugün orada kürsü
alıp kürsüde bir konuşma yapacağı ve hem Meclis Başkanlığı hem İstanbul
Büyükşehir Belediye Başkan Adaylığı sıfatlarını Anayasa’ya rağmen taşıyacağı
için biz üzülerek bu davete katılamıyoruz. Davete katılmamamız, Çanakkale
milletvekillerimizin, değerli grup başkan vekilinin ve Meclisin birlikte
yapacağı böyle bir etkinlikte bulunmamamız, Anayasa’ya saygımızdan; Binali
Bey’e ilk günden beri yaptığımız, yapıcı ve aslında kendisinin de yararına olan
uyarıları dinlememesindendir. 
Ümit
ediyorum bundan sonraki tarihlerde, bu tip davetiyelerde anayasal olarak
sorunlu bir ismin yerinde yer almadığı durumlarda gerekli katkıyı sağlayacağız.
Sayın Bülent Turan’a konu hakkında yapmış olduğu davetle ilgili grubumuzun
tutumunu bu şekilde yanıtlamış olalım.
Başarılar
diliyoruz. 
BAŞKAN
– Buyurun Sayın Turan. 
24.- Çanakkale Milletvekili Bülent Turan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum. 
Bu
konunun polemik olmasını istemem. Özgür Bey’e teşekkür ediyorum hassasiyeti
için ancak Sayın Meclis Başkanımız resmî YSK takvimine göre istifasını
açıklamıştır, tarihi gelince yapacağını söylemiştir biliyorsunuz. Dolayısıyla
şu an Meclis Başkanımızdır. Akşamki etkinlik de Meclis Başkanımızın himayesinde
bir Türkiye değeridir, hatta bir dünya değeridir. Dolayısıyla bu konunun
siyaset dışında değerlendirilmesini ve Troya’ya herkesin sahip çıkmasını,
sadece bu etkinliğe değil, tüm etkinliklere katılınmasını ben talep ediyorum,
bu kararı tekrar gözden geçirmeye davet ediyorum. 
Teşekkür
ediyorum Sayın Başkan. 
BAŞKAN
– Teşekkür ederim. 
Gündeme
geçiyoruz arkadaşlar. 
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım. 
Buyurun.

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Yavuz Ağıralioğlu ve
arkadaşları tarafından, Türkiye'de üretilen temel gıda ürünlerinin fiyatlarının
sürekli artması ve dünya gıda fiyatlarına oranla neden yüksek olduğunun anlaşılması,
üretim ve tüketim dengesinin kapsamlı şekilde incelenmesi, yerli üreticilerin
korunması ve yerli üretimin artırılması için hangi adımların atılması
gerektiği, ithalata duyulan ihtiyacın azaltılması için hangi politikaların
hayata geçirilmesinin doğru olduğu, üretim planlamasının yapılarak fiyat
istikrarının sağlanması için hangi önlemlerin alınması gerektiği konularında
detaylı bir araştırma yapılması amacıyla 12/2/2019 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 13 Şubat 2019 Çarşamba günkü birleşiminde
yapılmasına ilişkin önerisi
13/2/2019
Türkiye Büyük Millet Meclisi Başkanlığına
Danışma
Kurulu 13/2/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Yavuz
Ağıralioğlu
 İstanbul
 Grup
Başkan Vekili
Öneri:
İstanbul
Milletvekili Yavuz Ağıralioğlu ve arkadaşları tarafından, Türkiye'de üretilen
temel gıda ürünlerinin fiyatlarının sürekli artması ve dünya gıda fiyatlarına
oranla neden yüksek olduğunun anlaşılması, üretim ve tüketim dengesinin
kapsamlı bir şekilde incelenmesi, yerli üreticilerin korunması ve yerli
üretimin artırılması için hangi adımların atılması gerektiği, ithalata duyulan
ihtiyacın azaltılması için hangi politikaların hayata geçirilmesinin doğru
olduğu, üretim planlamasının yapılarak fiyat istikrarının sağlanması için hangi
önlemlerin alınması gerektiği konularında detaylı bir araştırma yapılması
amacıyla 12/2/2019 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin diğer önergelerin önüne alınarak
görüşmelerin 13/2/2019 Çarşamba günkü birleşimde yapılması önerilmiştir.
BAŞKAN
– Önerinin gerekçesini açıklama üzere, öneri sahibi İYİ PARTİ Grubu adına Konya
Milletvekili Fahrettin Yokuş. 
Buyurun
Sayın Yokuş. (İYİ PARTİ sıralarından alkışlar) 
Süreniz
beş dakika. 
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli milletvekilleri;
hepinizi İYİ PARTİ Grubu adına saygıyla selamlıyorum. 
Söz
konusu araştırma önergesi gerçekten ülkemizin bugün yaşadığı gıda sorunlarıyla
alakalı en önemli sorun. “Bugünlere nasıl geldik?” diye Hükûmetin bir öz
eleştiri yapması yerine, her zaman yaptığı gibi başkalarını suçlama alışkanlığı
devam ediyor. Bir günden bir güne de “Ya, biz yönetim yeteneğimizi kaybettik,
zafiyet içindeyiz –bir zamanlar Sayın Cumhurbaşkanının ifadesiyle- metal
yorgunluğu yaşıyoruz. Yıllarca iktidar olmak demek yıllarca aynı yemeği yemek
gibi bir şey. Böyle olunca her şeyi tozpembe görme hastalığı bize bulaştı.” bu
itirafları yapsanız biz burada size hiç eleştiri yapmayız “Ya, artık ayakları
yere basmaya başlayacak herhâlde.” deriz ama yok, hep geçmişi kötüleyerek, hep
kendi döneminizde “Şunları biz yaptık, bunları biz yaptık.” dediğiniz, çoğunun
da fos çıktığı olaylardan biri de tarım, hayvancılık. 
Bir
kere, gayrisafi millî hasıladan yasa gereği, kanunlar gereği, kendi yaptığınız
bazı kanunlar gereği çiftçiye hakkını vermediniz, hayvancılık yapanlara hakkını
vermediniz. Hatta köylerden kentlere göçün daha da hızlanması için her şeyi
yaptınız. Niye? Avrupa Birliği böyle diyor: “Tarımdaki nüfusunuz fazla, indirin
aşağıya.” Bunları şimdi unutmuş gibi kolayını buldunuz yine. Çiftçi suçlu,
manav suçlu, marketçi suçlu, kabzımal suçlu, halci suçlu, aracı suçlu, hatta bu
gıda ürünlerini taşıyan tır şoförleri bile suçlu, bir masum sizsiniz.
Köprülere, yollara zam yapan siz değilsiniz, mazotu uçuran siz değilsiniz,
gübrenin fiyatlarını katlatan siz değilsiniz, tarım girdilerini artıran siz
değilsiniz; siz masumsunuz hep, zaten hep masum oldunuz. Yahu kardeşim, benim
çiftçim elektrik parasını ödeyemiyor, elektrik, Konya’da. Niye? Kuyulardan
aldığı suyun parasını ödeyemiyor, icralık, traktörler icralık. Ama siz her işin
kolayını buldunuz. 95 kuruşa buğdayı alacaksınız, arkasından bu ülkede 1 lira
60 kuruşa buğday ithal edeceksiniz. Ondan sonra çıkacaksınız “Biz köylümüzü,
çiftçimizi seviyoruz.” Hadi oradan! Kimi kandırıyorsunuz siz? Artık köylü de
kanmıyor, köylü de. Ve siz bütün gıda ürünlerinde gümrük vergilerini
kaldıracaksınız. Niye? “Efendim, iç piyasayı dengelememiz lazım, enflasyonu
aşağıya çekmemiz lazım. Yani yüksek enflasyon çıkarsa o yüksek enflasyonun
bedeli ekonomiye daha fazla olur. En iyisi biz çiftçinin ürettiklerini,
çiftçiyi, hayvancılık yapanları yakalım, milletin öte tarafını kurtaralım.”
gibi maalesef adaletsiz, hukuksuz bir uygulamaya gittiniz.
İç
piyasaları baskılamaktan başka yaptığınız hiçbir şey yok. Öyle ayıplar yaptınız
ki burada çoğunu söylemeyeceğim ama hani, siz bu rakamı çok seversiniz, hani
dünya rakamlarınızı. Dünya Gıda ve Tarım Örgütünün size rakamlarını söyleyeyim,
ondan sonra, nasıl ülkeyi yönetemediğinizi bir kere daha görün. 2003 yılında
iktidara geldiğiniz gün (FAO) Gıda ve Tarım Örgütünün endeksi 100’dü, bizimki
de 101, Türkiye. 2015 yılında dünyadaki Gıda Fiyat Endeksi 168’e çıktı yani
yüzde 68 arttı. Kaç yılda? On iki yılda dünyada yüzde 68 arttı. Türkiye ne
oldu? 298’e çıktı, yüzde 198 oranında arttı. 
(Mikrofon
otomatik cihaz tarafından kapatıldı)
FAHRETTİN
YOKUŞ (Devamla) – Bir dakika daha alayım Sayın Başkanım.
BAŞKAN
– Tamamlayalım lütfen Sayın Yokuş.
FAHRETTİN
YOKUŞ (Devamla) – 2018 yılına geldiğimiz zaman -dikkat buyurun, AK PARTİ’li
değerli kardeşlerimiz dikkat buyurun- 2015’te yüzde 68 olan FAO’nun Gıda Fiyat
Endeksi artışı 2018’de yüzde 64’e düştü. Siz nereye çıkardınız? Yüzde 359’a
çıkardınız. Kaç katı? 5,5 katı. Ha, ben size bir tüyo vereyim: Bunu yapsaydınız
bu hâle düşmezdiniz. Avrupa, çiftçisine sizin verdiğiniz teşviklerin 5 katını
veriyor da, işte, bu endeks onun için sizden 5,5 kat düşük. Ama aklımızı da
versek size, anlamıyorsunuz; fikrimizi de söylesek, anlamıyor ve bildiğinizi
yapıyorsunuz. Vallahi, 31 Martta da çiftçi size bildiğini yapacak çünkü
çiftçinin sizden 80 milyar alacağı var, borcunuzu ödeyin.
Saygılar
sunuyorum.
Teşekkür
ediyorum. (İYİ PARTİ sıralarından alkışlar)
BAŞKAN
– Öneri üzerinde Halkların Demokratik Partisi Grubu adına Mersin Milletvekili
Rıdvan Turan. 
Buyurun
Sayın Turan. (HDP sıralarından alkışlar)
Süreniz
üç dakika. 
HDP
GRUBU ADINA RIDVAN TURAN (Mersin) – Sayın Başkan, değerli milletvekilleri;
Genel Kurulu saygıyla selamlıyorum.
Ciddi
bir gıda krizi içerisinde olduğumuz ayan beyan ortada. Bugün Migros, sebze
reyonuna, soğan reyonuna “3 kiloyla sınırlıdır.” diye bir ilan asmış.
Şimdi,
Tarım Komisyonu toplantılarında çoğunlukla bize söylenen şöyle bir şey var:
“Yahu, sürekli eleştiriyorsunuz, sizin çözüm öneriniz nedir?” Ben size çözüm
önerilerinden bahsedeyim.
Değerli
arkadaşlar, içinde olduğumuz durumu kavrayabilmek için 2 anahtar kavrama
ihtiyaç var: Gıda egemenliği ve gıda güvencesi. Biri olmadan diğerinin
olmayacağı kavramlar bunlar. Gıda güvencesi, güvenilir, yeterli, sağlıklı,
herkesin ulaşabileceği düzeyde gıdaya ulaşım hakkı demek. Fakat gıda
güvencesinin sağlanabilmesi için mutlaka gıda egemenliğinin olması gerekir.
Gıda egemenliğiyse ne ekeceğimize, ne üreteceğimize, nasıl üreteceğimize, hangi
girdilerle üretim yapacağımıza, ne kadar üreteceğimize karar verme hakkıdır.
Dolayısıyla üreticinin ve tüketicinin gıda egemenliğinin olmadığı koşullarda
gıda güvencesini sağlamak, herkese ulaşılabilir düzeyde ürün ulaştırabilmek ne
yazık ki mümkün değildir. Türkiye'de gıda egemenliği ortadan kalkmış durumda.
Peki, sorulacak tabii, nasıl olacak bu? Yani gıda egemenliği nasıl sağlanacak?
Biz kendi ürettiğimize karar veremiyor muyuz? Evet, ne yazık ki Türkiye'de
üretici kendi ürettiğine kendisi karar veremiyor. Karar vermesi… Aynı borsa
oyuncuları gibi, girdi fiyatlarına bakarak hangi ürünün piyasada ne kadar prim
yaptığını dikkate alarak takip ediliyor. Yani aslında neyi nasıl üreteceğimize,
ne kadar üreteceğimize bizler değil, uluslararası tarım tekelleri, ecza
firmaları, kimya firmaları karar veriyorlar. Hâl böyle olunca iç piyasaya
sağlıklı, yeterli, kendi kendimize yeterli düzeyde bir arzı sağlayabilmek ne
yazık ki mümkün olmuyor. Peki, ne olacak? 
Bakın,
önerimiz şu: Bir defa, 1980’den bu zamana, özellikle de 2000’le birlikte AKP
eliyle özelleştirilmiş olan bütün KİT’lerin yeniden kamulaştırılması ve yeniden
kurulması lazım. Çiftçiyi destekleyen, piyasayı regüle eden, çiftçiyi sübvanse
eden bu kurumlar olmadığı koşullarda çiftçi uluslararası sermaye karşısında tek
başına kalmış oluyor, organizesiz, örgütsüz kalmış oluyor. Örneğin, yüzde 120
civarında, bir senede gübre fiyatları arttı, bu yüzde 120’lik gübre fiyatları
artışını, eğer TÜGSAŞ, İGSAŞ şu anda üretim yapabiliyor olsaydı sübvanse
edecekti ve bu artış ürüne yansımayacaktı. O nedenle de 1 kilo soğanın bir
yılda yüzde 230 civarında fiyatı artmamış olacaktı. Demek ki bir defa KİT’leri
yeniden açmak gerekli.
İkincisi,
bakın, ilginç bir şey söyleyeceğim: Paradigmamız yanlış, bu paradigmadan çıkmak
lazım yani bu tarımsal paradigmayı değiştirmek lazım. Küçük çiftçi üretimini,
küçük aile tarımını kalkındıracak önlemler almaksızın Türkiye tarımının
kurtulabilmesi mümkün değil. Niye söylüyorum bunu? Birleşmiş Milletlerin
yaptığı bir araştırma var, diyorlar ki; dünyada bin ayrı alanda araştırma
yapılmış ve bunun sonucu ulaştıkları şey şu: Küçük aile çiftçiliği endüstriyel
tarım uygulamalarına göre yüzde 50 ila yüzde 170 arasında daha verimlidir ve
her şeye rağmen, şu anda dünyada tarımsal üretimin yüzde 80’i küçük aile
işletmeleri tarafından yapılmaktadır. Dolayısıyla ancak ve ancak, tasfiye olmuş
olan, uluslararası tarım tekelleri karşısında yalnız başına kalmış olan, girdi
maliyetleriyle kâr edemez hâle gelmiş olan küçük aile çiftçiliğini
destekleyerek tarımı güçlendirmek ve kurtarmak mümkün. Arkadaşlar, yoksa açık
söyleyeyim, yani tanzim satış firmalarıyla, şununla bununla bu işin altından
kalkmak mümkün değil. Tanzim satış firmaları, çok ayan beyan belli, seçime
yönelik alınmış bir karar ve bir uygulama. Eğer üretimi güçlendirmezseniz, eğer
uluslararası sermaye karşısında çiftçiyi destekleyecek önlemler, tedbirler
almazsanız bunu tanzim satış firmalarıyla ortadan kaldırabilmek ne yazık ki
mümkün görünmüyor. 
Şimdi,
bir defa, endüstriyel tarım uygulamalarının giderek verimsizleştiği ve
Türkiye’de 3,2 milyon hektar tarım alanının artık tarım yapılmaz hâle geldiği
bir gerçeklik. Çünkü kullandığınız gübre toprağı öldürüyor, kullandığınız
ilaçlar toprağı öldürüyor, verimliliği giderek düşürüyor, gübre kullanmadığınız
koşullarda üretim yapmanız imkânsız hâle geliyor. 
(Mikrofon
otomatik cihaz tarafından kapatıldı) 
BAŞKAN
– Sayın Turan, tamamlayalım lütfen.
RIDVAN
TURAN (Devamla) – Dolayısıyla monokültür yerine polikültür esaslı, farklı
ürünlerin üretimini içeren, küçük aile çiftçiliğini destekleyen, onların
kooperatifler ve köylü sendikalarında örgütlenmesinin önündeki bütün yasal
mevzuat engellerini ortadan kaldıran, küçük aile çiftçiliğini girdiler
açısından destekleyen yeni bir tarım paradigmasına ve tarım politikasına
ihtiyaç var. Değerli arkadaşlar, bu olmadığı koşullarda öldür Allah bu işin
altından kalkmak mümkün değil. O nedenle şu anda bir gıda probleminden, bir
gıda krizinden bahsediyorsak, evet, bunun bir kısmı mevsimsel etkilerden
dolayıdır falan ama esas mesele, iktidarın yanlış tarımsal uygulamaları
sebebiyledir. Bu konuda köklü bir değişiklik yapılmadan tarım krizini çözmek
mümkün değildir. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Öneri üzerinde Cumhuriyet Halk Partisi Grubu adına Edirne Milletvekili Okan
Gaytancıoğlu. 
Buyurun
Sayın Gaytancıoğlu. (CHP sıralarından alkışlar) 
BÜLENT
TURAN (Çanakkale) – Biri ampul yakıyor, biri şapka takıyor, biri baret takıyor;
bunları ne yapacağız Başkanım böyle ya? 
CHP
GRUBU ADINA OKAN GAYTANCIOĞLU (Edirne) – Evet, bu şapkayı niye taktım, bilin
bakalım. Bu şapka size bir şey hatırlatıyor mu, unuttuğunuz bir şeyleri?
Atatürk’ün efendisi olan köylüyü unuttunuz. (CHP sıralarından alkışlar) 
BÜLENT
TURAN (Çanakkale) – Unutmadık. 
OKAN
GAYTANCIOĞLU (Devamla) – Evet, çiftçi hiç aklınıza gelmiyor… 
BÜLENT
TURAN (Çanakkale) – Sizin aklınıza kürsüde geliyor, biz her zaman beraberiz. 
OKAN
GAYTANCIOĞLU (Devamla) – …bizimse aklımızdan hiç çıkmıyor çiftçiler. 
Bu
şapka, iktidara geldiğinizde 1 milyar lira olan çiftçinin borcunun şimdi 110
milyar liraya geldiğini size hiç hatırlatmıyor mu? Çiftçinin ne kadar çok
borçlu olduğunu bilmiyor musunuz? Tarlasının ipotekli olduğunu, traktörünün
ipotekli olduğunu, ahırdaki hayvanlarının bile ipotekli olduğunu bilmiyor
musunuz? 
Evet,
çiftçiyi unuttunuz. Neden? Çünkü başka ülkelerin çiftçilerini destekliyorsunuz.
Başka ülkelerin çiftçileri nedense 1 numara, bizim çiftçi gündeme bile
gelmiyor. 
Evet,
bu şapka, yasayla alması gereken tam 154 milyar lirayı yani -siz söylüyorsunuz
ya “katrilyon lira” diye- 154 katrilyon lirayı vermediğiniz çiftçinin şapkası. 
Bakın,
başka ülkelerden ne alıyoruz, hepsi de bizde yetişen ürünleri alıyoruz: Buğday
alıyoruz, arpa alıyoruz, tütün, mısır, soya, ayçiçeği, çeltik alıyoruz. Kendi
yetiştirdiğimiz canlı hayvana, kırmızı ete ve bunların hepsine tam 94 milyar
dolar ödedik. Neden ödüyoruz peki? Bizde pahalı mı? Hayır. Bakın, biz çiftçiden
94 kuruşa buğday aldık. Açın, bakın TÜİK verilerine; doğru mu söylüyorum,
atıyor muyum. Peki, Rusya’dan niye 1 lira 31 kuruştan buğday ithal ediyorsunuz?
Bizde mısır 84 kuruş, Rusya’dan 1 liraya aldınız. Bizde ayçiçeği 2 lira 32
kuruş, Ukrayna’dan 2 lira 39 kuruşa aldınız. Bizde soya 1 lira 72 kuruş, siz
Brezilya ve Arjantin’den 2 lira 2 kuruşa aldınız. Neden böyle yapıyorsunuz?
Bakın,
tarlada çiftçinin yangınını söndürmeden tanzim satışlarla bu iş olmaz, kısa
vadeli çözümlerle bu iş olmaz, Atatürk’ün efendisi olan köylüyü kalkındırmadan
bu iş olmaz. 
Bakın,
dün TÜİK yeni bir veri açıkladı, kırmızı et üretiminde yüzde 12 düşüş var.
Evet, siz, hayvan besleyen besiciye iki ay sonra, üç ay sonra kestireceğim
derseniz, fiyatları sürekli düşürürseniz, sürekli hayvan ithalatı yaparsanız,
sürekli et ithalatı yaparsanız, e, Türkiye’de de üretim azalır. Bu, ette; bunu
diğer ürünler de izleyecek. 
(Mikrofon
otomatik cihaz tarafından kapatıldı) 
OKAN
GAYTANCIOĞLU (Devamla) – Sayın Başkan toparlıyorum. 
BAŞKAN
– Buyurun. 
OKAN
GAYTANCIOĞLU (Devamla) – Bir zamanlar, çok değil, bakın, iki üç sene önce
burada domates krizini konuşuyorduk, diyorduk ki: Rus uçağını vurduk, domatesler
elimizde kaldı. Şimdi, domates yok. Niye yok? İnsanları sıraya diziyorsunuz,
kuyruğa diziyorsunuz, “İki kilodan fazla alamazsın.” diyorsunuz çünkü yok.
Artık çiftçiyi küstürdünüz, Atatürk’ün efendisini küstürdünüz. Ama siz domates
hesabı yerine, mermi hesabı yapıyorsunuz; bu şekilde bu iş olmaz. 
Bu
şapka aklınızdan çıkmasın, baktıkça hatırlayın, Atatürk’ün efendisini hiç
unutmayın. O efendiye siz, cumhuriyet tarihinde ilkler yaşattınız. 1 litre süt
sattı, 1 kilogram yem alamıyor; bu, cumhuriyet tarihinde ilk. Kırsal boşalıyor,
köylü üretimi terk ediyor, Türkiye’yi kıtlık bekliyor, ısrarla söylüyoruz, siz
bunları görmezden geliyorsunuz. Hâlâ aklınız fikriniz sıfırlamada, gümrük
vergilerini sıfırlamaya çalışıyorsunuz, sözüm ona ucuza ürün yedireceksiniz;
böyle olmaz. 
Teşekkür
ederim. (CHP sıralarından alkışlar) 
BÜLENT
TURAN (Çanakkale) – Biz her gün hatırlıyoruz çiftçimizi. 
BAŞKAN
– Öneri üzerinde Adalet ve Kalkınma Partisi Grubu adına Kars Milletvekili Yunus
Kılıç. 
Buyurun
Sayın Kılıç. (AK PARTİ sıralarından alkışlar) 
Süreniz
üç dakika. 
AK
PARTİ GRUBU ADINA YUNUS KILIÇ (Kars) – Sayın Başkan, saygıdeğer
milletvekilleri; tabii, Okan Hocam, çiftçiyi hatırlamamız için bize şapka taktı
ama biz çiftçiyi hiç unutmuyoruz. Biz, çiftçiyi, sadece şapkalı adam olarak da
hatırlamıyoruz, biz çiftçimizin sürekli yanındayız. 
BÜLENT
TURAN (Çanakkale) – “Şapkayı çıkartalım.” da derler şimdi. 
YUNUS
KILIÇ (Devamla) – Ama şunu bilmeniz lazım: Çiftçi sizi hiç hatırlamak
istemiyor, sizin dönemlerinizi hiç hatırlamak istemiyor. Onu da bilmenizi
isterim. 
Saygıdeğer
milletvekilleri, tabii, gıda fiyatlarındaki artışı yok sayamayız, elbette gıda
fiyatlarında beklenmeyen, makul sayılmayacak derecede bir fiyat artışı var.
Fakat tabii, gıda sektörünün şöyle bir şanssızlığı var: Gıdanın ana girdileri
mazottur, gübredir, ilaçtır ve hepinizin bildiği üzere, biz bunların hemen
hemen hepsinde, büyük bir kısmında ithalatçı bir ülkeyiz. Dolayısıyla dolar
kurunda meydana gelen artışın en fazla etkilediği alan tabii ki tarım sektörüdür.
Şöyle ki: Bakın, sadece yaş sebze meyve fiyatlarında yıllık artış ocak ayında
yüzde 64’lere ulaşmıştır. Evet, ülkemizde bir enflasyon, dalgalı kurdan
kaynaklanan bir dalgalanma vardır ama gıda fiyatlarında bu çok daha fazladır.
Sebep? Türkiye üzerinde yapılmak istenen uluslararası baskıların da bir sonucu
olarak tarım sektöründeki fiyat artışları anormal seviyelere çıkmıştır. 
Peki,
dünyanın yapmak istediği bu baskılar karşısında, önemli olan, Türkiye şu anda
ne yapıyor; bir iki cümle de izin verirseniz bunlarla alakalı söyleyeyim. 
Arkadaşlar,
birçok başlıkta düzenlemeler yapıyoruz. Enflasyonla topyekûn mücadele
kapsamında et fiyatlarının ucuzlaması için bir proje başlattık, biliyorsunuz.
Et ve Süt Kurumu fiyatları indirdi, gübre ve yemde indirimler başladı, elektrik
fiyatlarında indirimler oldu, bazı vergi indirimleri sağlandı, seracılığa
destek paketleri açıklandı. En son olarak da Hükûmetimizin yapmış olduğu
tespitler sonucunda, bu gıda fiyatlarındaki artışın aslında piyasa şartlarından
da kaynaklanmadığı, bazı spekülatörlerin, fırsatçıların, tefecilerin bunu
körüklemesi sonucu artış olması nedeniyle -hepinizin malumu olduğu üzere- son
günlerde tanzim satış mağazaları aracılığıyla bu spekülatif artışları ortadan
kaldırmaya yönelik önemli adımlar atıyoruz. Bakın, Türkiye’de bunlar gerçek bir
sebebe dayanıyor olsaydı tanzim satışlar açıldıktan sonra özellikle bu önemli
yaş sebze ve meyve fiyatlarındaki artışlar yarı fiyatına iner miydi? Yani
önceden 7 liraya, 8 liraya almış olduğumuz salatalık, domates bugün 2 lira, 3
liraya kadar düştü. Bunların gerekçeleri, artışlardaki gerekçeler sağlıklı ve
doğru olsaydı bunlar bugün bu şekilde düşemezdi. 
Elbette,
hükûmetlerin işi sebze meyve satışıyla alakalı gayretler olmayabilir ama
Türkiye’de gelmiş olduğumuz durum buraya müdahale edilmesi gerektiğini
gösteriyor. 
(Mikrofon
otomatik cihaz tarafından kapatıldı) 
YUNUS
KILIÇ (Devamla) – Sayın Başkanım…
BAŞKAN
– Tamamlayalım lütfen. 
YUNUS
KILIÇ (Devamla) – Bu, vatandaşımızın spekülatif ortamlardan daha az etkilenmesinin
önüne geçilmesiyle alakalı bir tasarruftur, sahada karşılığını bulmuştur ve
tüketiciyi de korumak zorunda olan devlet şu anda o vazifesini ziyadesiyle
yerine getirmeye başladı. Sektördeki birtakım esnafın, birtakım komisyoncunun,
zincir marketlerin bu müdahalelerini ortadan kaldırmaya yönelik ciddi
faaliyetler yapılmakta. Ben inanıyorum ki yakın zamanda, özellikle yazın da
gelmesiyle beraber, örtü altı dışındaki ürünlerin de piyasaya çıkmasıyla
beraber gıda enflasyonu da Türkiye’de şu andaki genel enflasyon seviyelerine
inecektir. Bu konuda şu anda Sayın Cumhurbaşkanımızın başlattığı bu faaliyetin
psikolojik etkisinin bile sahada hemen görülmeye başladığını ve insanımızın
buna ciddi bir şekilde rağbet gösterdiğini ve piyasa düzenleyici görevini
ziyadesiyle yerine getirdiğini görmüş olmaktan da mutlu olduğumu ifade ediyor,
hepinize en derin saygılarımı sunuyorum. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan, şimdi mevzubahis, kürsüde polemiği yapılan kasket
bu. Sayın Tarım Komisyonu Başkanı şöyle diyor: “’Kasketi unutmayın.’ diyorsunuz
ama çiftçi sizin dönemlerinizi unutmak istiyor.” 
Ben
Manisa milletvekiliyim. Tütün başfiyatı Akhisar da açıklanırdı –sayın grup
başkan vekilim de bilir- çiftçi kasketini alır, fiyat güzelse kasketi havaya
atar, Hürriyet gazetesi fotoğrafını çeker: “Tütün bu fiyat, kasket havada.” ama
eğer tütün başfiyatı iyi değilse bakan açıklama yapar, çiftçi kasketi yere
vururdu. Cumhuriyet Halk Partisi döneminde biz bu kasketi hiç havadan
indirmedik ama AK PARTİ döneminde kasket yerde kardeşim, tamam mı? Kasket
yerde, AK PARTİ döneminde kasket yerde. (CHP sıralarından alkışlar)
BÜLENT
TURAN (Çanakkale) – Sayın Başkan, bu yaklaşım çiftçiye hakarettir. 
ÖZGÜR
ÖZEL (Manisa) – Çiftçinin kasketini yere çaldırdı bunlar. 
FUAT
KÖKTAŞ (Samsun) – Hayır, o tarihleri bir hatırlayalım ya, hangi tarihti o?
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, Kocaeli Milletvekili Ömer Faruk Gergerlioğlu ve
arkadaşları tarafından, kamu personeli alımlarında uygulanan mülakatlarda
yapıldığı iddia edilen usulsüzlüklerin araştırılması amacıyla 6/2/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 13 Şubat 2019 Çarşamba
günkü birleşiminde yapılmasına ilişkin önerisi
13/2/2019
Türkiye Büyük Millet Meclisi Başkanlığına
Danışma
Kurulu 13/2/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 HDP
Grubu Başkan Vekili
Öneri:
6
Şubat 2019 tarihinde Kocaeli Milletvekili Sayın Ömer Faruk Gergerlioğlu ve
arkadaşları tarafından (1466 sıra numaralı) kamu personeli alımlarında
uygulanan mülakatlarda yapıldığı iddia edilen usulsüzlüklerin araştırılması
amacıyla Türkiye Büyük Millet Meclisine verilmiş olan Meclis araştırması
önergesinin diğer önergelerin önüne alınarak görüşmelerinin 13/2/2019 Çarşamba
günkü birleşiminde yapılması önerilmiştir. 
BAŞKAN
– Önce, önerinin gerekçesini açıklamak üzere öneri sahibi Halkların Demokratik
Partisi Grubu adına Kocaeli Milletvekili Ömer Faruk Gergerlioğlu konuşacak.
Buyurun
Sayın Gergerlioğlu. (HDP sıralarından alkışlar)
Süreniz
beş dakika. 
HDP
GRUBU ADINA ÖMER FARUK GERGERLİOĞLU (Kocaeli) – Sayın Başkan, değerli
milletvekilleri; Genel Kurulu saygıyla selamlıyorum.
Bugün,
haksızlığa uğrattığınız yüz binlerce gencin adına konuşacağım. KPSS, mülakat
rezaletleri ve güvenlik soruşturması skandalları üzerine konuşacağım ve
belgelerle konuşacağım. Değerli arkadaşlar, gençlerimiz on altı yıl en azından
okurlar ve sonunda, okulu bitirdikten sonra bir işe girmeye çalışırlar.
Önlerinde işe alınma problemi vardır, KPSS vardır. KPSS için de dershanelere
giderler ve sonunda KPSS’ye girerler, yüksek puan alırlar ancak iktidarınızın
mülakat oyunuyla, yüksek puan alanlar mülakatta elenir. Mahkemelere giderler,
mahkemelerden sonuç çıkmasına rağmen, tekrar bakanlık mülakat yapar ve yine
eler. Mülakatı geçip atansa bile güvenlik soruşturmalarında “olumsuz”
verirsiniz ve bu insanlar görevlerine atanamazlar.
Bakın,
Anayasa madde 5 diyor ki: Devlet, halkını, toplumunu korumalıdır. Ancak şu anda
siz, toplumun önüne engeller çıkarmakla meşgulsünüz, yüz binlerce gencin
hakkını yiyorsunuz. Parti merkezlerinizden gelen listelerle insanlar işe
alınıyor. 
Bakın,
güvenlik soruşturmalarıyla ilgili mevzuatı da araştırdım. 4045 sayılı yasa
diyor ki: Askeriye, Emniyet ve istihbarat personeli alımlarında güvenlik
soruşturması yapılır, diğerlerinde yapılmaz. Ancak yandaşlarınızı almak için
burada, yasada bir yönetmelik değiştirdiniz ve tüm alımlara şamil kıldınız
bunu. Aslında, yönetmelik de yasa da Anayasa’ya aykırı olamaz. Bir yönetim,
halkının üzerinde ceberut bir güç olamaz. Güvenlik soruşturmalarında sosyal
medya araştırması, kişinin dünya görüşüyle ilgili araştırmalar yapılıyor ve
iktidarınıza aykırı bir şey düşünüyorsa bu kişileri işe almıyorsunuz. Aslında,
güvenlik soruşturması “olumsuz” gelse bile Emniyet, istihbarat ve askeriye
dışındaki işlerde işe alınır, kurul başkanının kararıyla yapılır bu. Mevzuat
böyle söylüyor ama mevzuatı dinleyen kim? Türk Ceza Kanunu 122 diyor ki: Bir
kişinin işe alınmasını, ekonomik faaliyetini engelleyenler bir ile üç yıl
arasında hapis cezası alır. 
Mülakat
mağdurları bize çok başvuruyor ve diyorlar ki: “Eğer biz Kürt isek işe alınmıyoruz,
eğer Alevi isek işe alınmıyoruz, eğer –size- muhalif dindarsak işe alınmıyoruz
veyahut da KHK’li yakınıysak işe alınmıyoruz.” Yüz binlerce kişinin başvurusu
var burada bakın, değerli arkadaşlar, göstereceğim şimdi size. Bakın, KPSS
6’ncısı Erkan Demir, 93 puan almış, mülakatta 56’ya indirilmiş. Bir öğretmendi
bu. Yine, Berfin Aslan, Türkiye 5’incisi olmuş biyoloji alanında, çok başarılı
ve mülakatta 51 puana indirilmiş. Kendisine sordum: Berfin, sana mülakatta ne
sordular? Bakın ne sorulmuş: “Gezi Parkı’ndakiler sence şehit mi? İdolün kim?
Hangi gazeteyi okuyorsun? İnternette hangi sitelerde geziniyorsun? Öğrenciyken
hangi evde kaldın? Kardeşin üniversitede hangi evde kaldı? Annen, baban ne iş
yapıyor?” Veyahut da başkalarına da şunu soruyorlarmış: “Reis denince aklına ne
gelir? ‘Dünya beşten büyüktür.’ diyen kim? Tarık Akan hakkında ne düşünüyorsun?
Ezanın Türkçe okunması için ne düşünüyorsun?” gibi sorular. Berfin diyor ki:
“2016’da 91 puan aldım, Türkiye 5’incisiydim, babamın cenaze gününde buna rağmen
gittim, mülakata girdim ve tüm soruları da bildim ancak atanamadım.” 
Başka,
bakın, devam ediyoruz. Türkiye 4’üncüsü, kaç puan almış? 91; 53’e düşürülmüş
mülakatta. Onu da geçiyoruz, bakın, Deniz Eren Demir, Türkiye 1’incisi olmuş
fizik öğretmenliği bölümünde, 88 puan almış, 54 puana mülakatta düşürülmüş, bu
tür sorularla düşürülmüş. Bunlar kul hakkıdır arkadaşlar, Allah’tan korkun,
bunlar vicdansızlıktır ve hukuksuzluktur, apaçık belgeleriyle burada. Bakın,
yüzlerce, binlerce insanın belgeleri burada. Yüksek puanlar almışlar ve
mülakatta sırf sizden olmadığı için puanlarını düşürmüşsünüz. Nasıl yapmışsınız
bunları? Gizli belgeler de elimde. Nedir bunlar? Emniyet, istihbarat, fişleme
notları.
(Mikrofon
otomatik cihaz tarafından kapatıldı) 
İBRAHİM
AYDEMİR (Erzurum) – Gizli belgeler nereden eline geçti ya?
ÖMER
FARUK GERGERLİOĞLU (Devamla) – Mahkeme dosyalarından ele geçirildi. Çünkü bu
insanlar…
BAŞKAN
– Sayın Gergerlioğlu -bir dakika- süre ekliyorum, tamamlayalım lütfen.
ÖMER
FARUK GERGERLİOĞLU (Devamla) – Bu insanlar mülakatla atanamayan veyahut da
güvenlik soruşturması sonucu atanamadıktan sonra idare mahkemelerine gittiler
ve idare mahkemesi dosyalarına bu fişleme notları yansıdı. Bakın, ne diyor
burada: “Falanca şahıs kendisi hakkında olumsuz hiçbir bilgi, belgeye
rastlanmamakla birlikte babası HDP il yönetiminde çalışıyormuş. Abisi bir
gösteride görüntülenmiş.” Veyahut da bir başkası “Erkek kardeşi falanca okulda
staj yapmış.” kendisi hakkında hiç olumsuz bir şey yok. Veyahut da bir başkası,
kendisi hakkında hiç olumsuz bir şey yok diyor –bakın, belge burada,
göstereyim- “Annesi falanca kreşte aşçılık yapmış.” Veyahut da bir bankada
hesabı varmış yakının, kendisiyle alakalı hiçbir şey yok. Böyle bir sürü belge,
bakın. Ne diyor bu insanlar: “Biz bunun için il millî eğitim müdürlüklerine
gittik sorduk. Millî eğitim müdürlüğü yetkililerinin ‘İtirazdan sonuç
beklemeyin; bize gelen listede adınız çizilmişti, devlet sizi sakıncalı olarak
gördüğü için eledi.’ şeklinde alaycı tavırlarına maruz kaldık. Herhangi bir
suça karışmamış olmamız, yasa dışı bir oluşuma üyeliğimizin olmaması yani
kısaca sicillerimizin temiz olması devletimizin nezdinde bir önem arz
etmiyormuş.”
(Mikrofon
otomatik cihaz tarafından kapatıldı) 
ÖMER
FARUK GERGERLİOĞLU (Devamla) – Lütfen bir dakika daha.
BAŞKAN
– Ek süre sadece bir dakika veriyorum Sayın Gergerlioğlu, artı bir dakika süre verdim
ben size.
Tamamlayalım
lütfen.
ÖMER
FARUK GERGERLİOĞLU (Devamla) – Peki.
Benim
söyleyeceğim şu arkadaşlar: Bakın, buradaki vicdansızlık, hukuksuzluk apaçık
ortadadır. Adaleti ve hukuku yerle bir ettiniz. Size bir önemli deyişimizi
hatırlatıyorum: “Alma mazlumun ahını, çıkar aheste aheste.” Bunu unutmayalım.
(HDP sıralarından alkışlar) Hukuksuzluğunuz kamu alanında bitmedi, şu anda da
kul hakkı yiyerek devam ediyor.
Teşekkür
ediyorum. (HDP sıralarından alkışlar) 
BAŞKAN
– Öneri üzerinde İYİ PARTİ Grubu adına Aksaray Milletvekili Ayhan Erel.
Süreniz
üç dakika.
Buyurun
Sayın Erel. (İYİ PARTİ sıralarından alkışlar)
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri,
yüce Türk milleti; Adalet ve Kalkınma Partisi döneminde kamuya memur alımında
üst düzeyde usulsüzlük yapıldığını hepimiz bilmekteyiz. Doğal olarak, siyasi
iradenin, kendi görüşüne yakın üst düzey yöneticileri istediği makam ve
mevkilere getirmesinde kanımızca bir sakınca yok ama çok alt düzeydeki
memurların alımında bile AK PARTİ’li olma özelliğini aramak sanırım ki diğer
vatandaşlarımıza yapılan en büyük haksızlıktır. 
Mesela,
demin burada hatip söyledi, 90 puan alan arkadaşlarımızın puanlarının 53’e
düşürülmesi, bunun yanında…
İBRAHİM
AYDEMİR (Erzurum) – HDP’li arkadaş mı söyledi? 
AYHAN
EREL (Devamla) – Bilmiyorum, buradaki hatip arkadaş söyledi. Bende de belgeler
var. 
Başarısız
olan arkadaşlarımızın… Mesela, 64 KPSS puanı olan bir arkadaşımıza 95 puan
verilmiş, yine, 71 puan alan bir arkadaşımıza 95 puan verilmiş ve memur
olmaları sağlanmış. Bunun yanında 90 alan bir arkadaşımıza 54 puan verilerek
başarısız olması sağlanmış. 
Sayın
Başkan, değerli milletvekilleri; Adalet ve Kalkınma Partisinin diğer bir
usulsüzlüğü de daha çok belediyelerde yaşanmakta. Belediye başkanlığından gelen
milletvekili arkadaşlarım bilirler, kendilerine istisnai memur olarak özel
kalem müdürü atıyorlar, daha sonra bu özel kalem müdürleri kanunda aranan süre
dolduktan sonra da Türkiye’nin en gözde ve güzide kurumlarına üst düzeyde memur
olarak atanıyorlar. Dolayısıyla burada bir kul hakkı yenilmiş oluyor. KPSS’den
100’e yakın puan alan bir vatandaşımızın bu belediyenin özel kalem müdürünün işgal
ettiği veya getirildiği kadroya getirilmesi gerekirken belediye başkanlarının
bu yöntemiyle bu tür binlerce vatandaşımızın hakkı gasbedilmiş oluyor. 
Sizlerin
hem başında “adalet” kavramı olan bir parti olarak hem de inanıyorum ki
inancınız gereği kul hakkını yememeniz gerekiyor. Cenab-ı Hakk’ın şehitlerden
bile sorduğu kul hakkına riayet etmenizi bekliyor, hepinizi saygı ve sevgiyle
selamlıyorum. (İYİ PARTİ sıralarından alkışlar) 
BAŞKAN
– Öneri üzerinde Cumhuriyet Halk Partisi Grubu adına Manisa Milletvekili Özgür
Özel. 
Buyurun
Sayın Özel. (CHP sıralarından alkışlar) 
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri;
hepinizi saygıyla selamlarım. 
Millî
Eğitim Bakanlığı 8 Şubat günü 20 bin sözleşmeli öğretmen atadı ve atama sırasında
ve sonrasında şaibeler ve soru işaretleri kamuoyunun gündeminden hiç düşmedi.
KPSS’de 80 puan ve üzerinde not alan 200 öğretmenimiz, haksız mülakat
puanlarıyla elendiler. Mülakatta belli bir puanın altında mülakat puanı
alınması, yüksek sınav puanlarıyla ortalaması alındığında atama yapılabilir
puanın altına düşünce otomatikman bu kişilerin bu hakkı elinden alındı. Bu
konuda yargı yolunun da fiilen kapalı olduğunu göz önünde bulunduran bir
öğretmenimiz Muğla İl Millî Eğitim Müdürünün yanına vardı ve uğradığı
haksızlığı sordu. Milli Eğitim Müdürü “Ankara’dan gelen liste doğrultusunda
hareket ediyoruz, inan, bizim sana bir garazımız veya bizim burada bir
haksızlığımız, hukuksuzluğumuz yok.” dedi.
Ankara’dan
gelen liste şöyle oluşuyor: Normalde, mülakatlar yapılırdı -bu son saray
düzeninden önce- sınavı, mülakatı sonucunda atananların bir yıl sonra asaleti
tasdik oluyor, bu sürede kendisiyle ilgili de güvenlik soruşturmaları elbette
devlet tarafından yapılıyordu. Ama şimdi, güvenlik soruşturmasını mülakattan
önceye çekip, MİT’ten alınan raporlara bakıp, AK PARTİ aidiyetinin bir avantaj,
AK PARTİ muhalefetinin dezavantaj olduğu bir süreci yaşadığımız herkesin malumu
ve burada somut bir örnekle karşı karşıyayız. Somut örneğimizin öğretmeni Deniz
Eren Demir. Deniz Eren Demir fizik öğretmenliği kategorisinde girdiği sınavda
88,29 puan almış ve 88,29’luk puanıyla girdiği mülakat sınavında kendisine 54
verilerek tercih yapamaz noktaya getirilmiş sınavın 2’ncisi. KPSS 2’ncisi Deniz
tercih yapamıyor çünkü mülakattan 54 vermişler. “E, belki de gerçekten
mülakatta kötüydü.” diyebilirsiniz. Deniz, bu sınava iki sene önce 2016’da da
girmiş. 2016’da da darbe sonrası, 2016’da da her türlü hassasiyet, hatta OHAL
koşullarında yapılan bir mülakat. Deniz, 2016’da bugün 88,5 aldığı sınavdan 90
almış ama mülakattan 95,67 almış. O gün kendisi tercihte bulunmamış. Neden?
Kendisi açıklıyor: Evlilik durumu varmış, altı yıl mecburi hizmet varmış, özel
hayatındaki sorundan dolayı tercihte bulunmamış. “Nasılsa bilgim tamam, mülakatım
yüksek.” demiş.
(Mikrofon
otomatik cihaz tarafından kapatıldı)
BAŞKAN
- Sayın Özel, tamamlayın lütfen.
ÖZGÜR
ÖZEL (Devamla) - Deniz diyor ki: “Fizik bilgisiyse tamam, 90 alıyorum,
mülakattan da 96 aldım, önce evlilik durumum belli olsun, seneye bir daha girerim.”
Arada bir tek değişiklik var, normal bir sınav ve bu MİT’ten gelen bilgiler,
Ankara’dan gelen listeler karıştırması olmadan olan mülakatta sorun yokken,
şimdi bir bakıyorlar Deniz kızımızın bir sorunu var. Sorunu ne? Sorunu solcu
olmak, sorunu muhalif olmak. Sen sosyal demokrat yapıda, sol yapıda, muhalif
kimlikte birisisin ama hakkında bir soruşturma yok, bir hakaret yok, bir şey
yok, hiçbir şey yok. Ama Deniz’e mülakattan 54’ü çakıyorlar, atama
yaptırmıyorlar. Hak mı, hukuk mu? Vicdan mı kardeşim? Ya, düşünsenize CHP
iktidarda olsun, sizin çocuklar sınavdan 89 alsın, mülakatta 54 verilsin.
ALİ
ÖZKAYA (Afyonkarahisar) – Hepsini fazlasıyla yaptınız. Biz hâkimlik sınavı…
ÖZGÜR
ÖZEL (Devamla) - Bak bak “Yaptınız.” diyor. Biz hangi tarihte yaptık söyle?
Kime yaptık?
ALİ
ÖZKAYA (Afyonkarahisar) - Bize yaptınız.
ÖZGÜR
ÖZEL (Devamla) - Hangi tarihte yaptık?
ALİ
ÖZKAYA (Afyonkarahisar) - Bana yaptınız.
ÖZGÜR
ÖZEL (Devamla) - Peki, bak sana yapıldıysa…
(Mikrofon
otomatik cihaz tarafından kapatıldı)
ÖMER
FETHİ GÜRER (Niğde) – Partinin adını öğren, o SHP idi, CHP’den bahsediyor.
BAŞKAN
– Arkadaşlar… Lütfen…
ALİ
ÖZKAYA (Afyonkarahisar) - Ne konuşuyorsunuz bunları ya!
BAŞKAN
– Sayın Özkaya…
ÖZGÜR
ÖZEL (Devamla) - Sen konuşuyorsun!
ALİ
ÖZKAYA (Afyonkarahisar) - Fazlasını yaptınız.
ÖZGÜR
ÖZEL (Devamla) - Çok iyi oluyor.
ALİ
ÖZKAYA (Afyonkarahisar) – Daha fazlasını yaptınız. 
MURAT
EMİR (Ankara) - Kardeşin nasıl hâkim oldu o zaman? Kardeşin hâkim değil mi
senin?
ÖZGÜR
ÖZEL (Devamla) - Bak, ben sana söyleyeyim. 
Arkadaşlar,
şimdi…
ÖMER
FETHİ GÜRER (Niğde) – Ümraniye Gençlik Kolu Başkanınızı Niğde’ye hâkim
yapmışsınız ya! 
ALİ
ÖZKAYA (Afyonkarahisar) – Türkiye 1’incisini elediniz.
MURAT
EMİR (Ankara) – Kardeşinin nasıl hâkim olduğunu söyle o zaman?
BAŞKAN
- Sayın Özel, bir dakika süre verdim ben.
ÖZGÜR
ÖZEL (Devamla) – Grup başkan vekili kontenjanı olursa…
BAŞKAN
- Peki, tamamlayalım lütfen.
MURAT
EMİR (Ankara) – Ali Bey, kardeşin nasıl hâkim oldu, kardeşin?
ÖZGÜR
ÖZEL (Devamla) - Bir dakika, arkadaşlar…
BAŞKAN
– Arkadaşlar…
ÖZGÜR
ÖZEL (Devamla) - Ey sözleşmeli öğretmenler, ey KPSS sınavına girenler, sınavda
yüksek puan alıp da mülakatta elenenler oltayı attık, su üstü oltası, hemen
vurdu, yakalandı, çekin, yayınlayın bunu. 
ALİ
ÖZKAYA (Afyonkarahisar) - Bırak şimdi! Ben burada…
ÖZGÜR
ÖZEL (Devamla) - Diyor ki: Geçmişte 28 Şubat sürecinde ben hâkimlik sınavına
girince siyasi kimliğimden dolayı elendiğimi düşündüğümden bugün de solcuları,
bugün de benden olmayanları mülakatla eliyoruz biz.” (CHP sıralarından
alkışlar)
ALİ
ÖZKAYA (Afyonkarahisar) – Hayır, hayır! Asla! O yalanı sen söylüyorsun!
ÖZGÜR
ÖZEL (Devamla) – İşte bu, arlanmaz, utanmaz zihniyet! 
ALİ
ÖZKAYA (Afyonkarahisar) – O yalanı sen söylüyorsun!
ÖZGÜR
ÖZEL (Devamla) – Yazıklar olsun!
ALİ
ÖZKAYA (Afyonkarahisar) – Sana yazıklar olsun! O yalanı sen söylüyorsun!
ÖZGÜR
ÖZEL (Devamla) – Seni siyasi görüşünden dolayı biri elediyse ona da yazıklar
olsun! 
ALİ
ÖZKAYA (Afyonkarahisar) – Sana yazıklar olsun! 
ÖZGÜR
ÖZEL (Devamla) – “Tencere dibin kara, seninki benden kara.” diyen bu intikamcı,
bu rövanşist, bu kul hakkı yiyen zihniyeti deşifre ediyoruz. 
ALİ
ÖZKAYA (Afyonkarahisar) – Yalan söylüyorsun! 
ÖZGÜR
ÖZEL (Devamla) – Utan, kusurunla otur orada! Ayıptır! (CHP sıralarından
alkışlar)
ALİ
ÖZKAYA (Afyonkarahisar) – Sana yazıklar olsun! Tarihini yazdım ben bunun! Sen
yalan söylüyorsun! Sen otur orada! Sana ayıp! Kırk kere yaptınız. Tarihiniz
bununla dolu. Sana yazıklar olsun!
MURAT
EMİR (Ankara) – Ağabeyin HSYK üyesi! HSYK üyesinin kardeşi böyle konuşamaz.
ALİ
ÖZKAYA (Afyonkarahisar) – Ne mahzuru var? 
ÖZGÜR
ÖZEL (Devamla) – Ağzıyla itiraf ediyor, ağzıyla! Ağzıyla “Siz bana yaptınız,
şimdi de biz yapıyoruz.” diyor. Yazıklar olsun! Suçüstü yakalandın! Seni gidi
rövanşist, utanmaz! Adıyla söylüyor ya! “Siz bize yaptınız, şimdi biz size
yapıyoruz.” diyor. Rezalet! Rezalet!
ALİ
ÖZKAYA (Afyonkarahisar) – Hayır, biz yapmıyoruz, onu sen söylüyorsun, ben öyle
bir şey demedim.
BAŞKAN
– Öneri üzerinde Adalet ve Kalkınma Partisi Grubu adına Konya Milletvekili
Orhan Erdem. 
Buyurun
Sayın Erdem. (AK PARTİ sıralarından alkışlar)
AK
PARTİ GRUBU ADINA ORHAN ERDEM (Konya) – Sayın Başkan, değerli milletvekilleri;
HDP grup önerisi üzerinde konuşmak üzere AK PARTİ Grubu adına söz almış
bulunmaktayım. Hepinizi saygıyla selamlıyorum. 
Öğretmenlik
mülakatları başta çok gündeme geliyor. Tabii ki önergenin de içeriği böyle.
Bilmek farklı şey, bildiğini anlatabilmek farklı şey. Öğretmenlikte de sadece
bilmesi değil, bildiğini de anlatabilmesi adına, 15 Temmuzdan sonra, güvenlik
hassasiyeti de dikkate alınarak KPSS dışında yeni bir mülakat getirildi.
Sebebi, öğretmen olarak atanmış ama bunu yapmaya imkânı olmayan, konuşma,
farklı engelleri bulunan kardeşlerimizin yaşadığı sıkıntıları ve bunların
öğrencilerinin yaşadıklarını bir nebze hafifletebilmek ve onları farklı alanda
değerlendirmek adına bu mülakatlar getirildi. Ama AK PARTİ bu mülakatı
sonradan, hassasiyetleriyle, İsmet Yılmaz Bakanımızın döneminde, 1 puanlık
oynamanın bile bin öğretmenin önüne veya gerisine getirdiğini fark ederek,
başta AK PARTİ’li vekillerimizin bu noktadaki önerileri, muhalefetten gelen
bilgiler, sendikalardan gelen bilgiler üzerine mülakatı, sadece KPSS puanını
vererek, güvenlik sorgulaması var ise eleme şekline getirdi. 
Şimdi,
bahsettiğimiz konuda 60 bin öğretmen çağırılıyor, 20 bini alınacak. Üç
mülakatta da -sordum- 1.000-1.100 arasında, güvenlik nedeniyle sorgulaması olan
öğretmen adaylarından elenen oluyor. Bunun 20 bine yansıması… Belki 200-300
öğretmenimiz bu noktada, güvenlik bilgileri nedeniyle elenmiş oluyor; onun dışında
hepsi ırkı, dili, geçmişi, partisine bakılmaksızın atanıyor. Bugün, atanan
öğretmenlerimiz buradaki konuşmaları dinlediklerinde belki gülüyorlar çünkü biz
hepimiz hak, hukuk noktasında aynı hassasiyete sahibiz. 
ÖMER
FETHİ GÜRER (Niğde) - 1.200 öğretmen var atanamayan, onları da atayalım. 
ORHAN
ERDEM (Devamla) - Geçen dönem güvenlik nedeniyle atanmayan öğretmenlerden
davası bitmiş olan, sorgulamalarında bir sonuç alınmayıp bu dönem atanan
onlarca öğretmeni ben de biliyorum. Türkiye Hükûmetimiz, AK PARTİ’miz bu
noktadaki hassasiyetini devam ettiriyor çünkü Anayasa’nın “Hizmete girme”
başlıklı 70’inci maddesi yasalarüstü bir temel ilke olarak…
(Mikrofon
otomatik cihaz tarafından kapatıldı) 
BAŞKAN
– Buyurun.
ORHAN
ERDEM (Devamla) - Sağ olun Başkanım.
Ve
657 sayılı Devlet Memurları Kanunu’nun da 50’nci maddesinin gereklerini
uygulayarak alımını yapmakta. Bu noktada, eksiklik veya yanlış görüldüğü
takdirde de Danıştay üzerinden dava edilerek çözülmekte. Kısacası, bu noktayı
şu anki Bakanımız da bütün bakanlarımız da en hassas şekilde yürütmüş. Bu
konuda bir Meclis araştırması açılmasının gerekli olmadığını düşünüyor,
hepinizi saygıyla selamlıyorum. (AK PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Şimdi
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
3.- CHP Grubunun, Ankara Milletvekili Murat Emir ve arkadaşları
tarafından, FETÖ, Beyaz TV ve Melih Gökçek ilişkisinin araştırılması amacıyla
12/2/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 13 Şubat 2019
Çarşamba günkü birleşiminde yapılmasına ilişkin önerisi
13/2/2019
Türkiye Büyük Millet Meclisi Başkanlığına
Danışma
Kurulu, 13/2/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
Ankara
Milletvekili Murat Emir ve arkadaşları tarafından FETÖ, Beyaz TV ve Melih
Gökçek ilişkisinin araştırılması amacıyla 12/2/2019 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin (755
sıra no.lu) diğer önergelerin önüne alınarak görüşmelerinin 13/2/2019 Çarşamba
günlü birleşimde yapılması önerilmiştir. 
BAŞKAN
– Önerinin gerekçesini açıklamak üzere öneri sahibi Cumhuriyet Halk Partisi
Grubu adına Ankara Milletvekili Murat Emir.
Buyurun
Sayın Emir. (CHP sıralarından alkışlar)
CHP
GRUBU ADINA MURAT EMİR (Ankara) – Sayın Başkan, değerli milletvekilleri;
konuşmama başlamadan önce, iki gün önce İstanbul’da yaşadığımız elim helikopter
kazasında kaybettiğimiz şehitlerimize Allah’tan rahmet diliyorum, milletimizin
başı sağ olsun. Ancak bu vesileyle iki ay önce bu sorunu gündeme getirdiğimi,
Savunma Bakanlığına sorduğumu, Savunma Bakanlığına UH-1 tipi helikopterlerin
bütün modern ordulardan, envanterden çıkarıldığını ve bunların sürekli kaza
yaptığını, Türkiye Cumhuriyeti ordusunun envanterinden ne zaman çıkarılacağını
sorduğumu ve Savunma Bakanlığının da bana “2032’ye kadar bu helikopterleri
kullanacağız.” dediğini bu Meclisin ve milletimizin dikkatine sunmak istiyorum.
Yeter artık, bu kadar şehit yeter! Sorumluları daha sorumlu davranmaya davet
ediyoruz. 
Değerli
arkadaşlar, bugün önemsediğim bir konuyu gündeminize sunacağım. Şimdi, Alaattin
Kaya’yı bilirsiniz, Zaman gazetesinin imtiyaz sahibi, İmaj Dış Ticaret isimli bir
şirketi var. Bu şirket 2004 yılında İstanbul yolu üzerinde bir inşaat yapıyor;
bu inşaatın 8 tane bağımsız bölümü var. Sonrasında bu FETÖ çatı davasının bir
numaralı sanığı olan Alaattin Kaya bütün bu malları aslında gelini, kızı, oğlu
ve eşi üzerinde tutmasıyla meşhur ve MASAK raporlarında da bu açıkça ortaya
konuluyor. Sonrasında bu İmaj Dış Ticaret AŞ 2006 yılında bölünüyor; bu binanın
7, 8 numaralı bağımsız bölümleri Aktör Dış Ticaret isimli bir şirkete sermaye
olarak konuluyor; yani Alaattin Kaya’nın kızı, oğlu, damadı, gelini üzerindeki
mülkiyetin bir kısmı “Aktör” olarak devam ediyor. Aktör’ün sahipleri diyorlar
ki altı ay sonra “Ya, biz bu şirketi yönetmeyelim, biz bu şirketi
yönetmeyelim.” Kim yönetsin? 2 kişiyi Yönetim Kurulu üyesi atıyorlar. Kim
bunlar? Bakın, Ruhi Kurnaz ve Günay Tırhol. Kim bunlar? Bakıyoruz, Ruhi Kurnaz
BUGSAŞ ve BELKO Genel Müdürü, Günay Tırhol da Ankara Büyükşehir Belediyesi İmar
AŞ Yönetim Kurulu üyesi ve Ahmet Gökçek zamanında Ankaragücü Yönetim Kurulu
üyesi.
Bakın,
FETÖ davasının bir numaralı sanığına ait bir mülkiyet… Geliyor Beyaz TV’ye
kontrat akdediyor, Beyaz TV’yi oraya oturtuyor. İmza atanlar, o şirket adına
imza atanlar da Ankara Büyükşehir Belediyesiyle, Osman Gökçek’le ve Melih
Gökçek’le açık, organik bağı olan kişiler. 
Şimdi,
iki tane soruyu sormak istiyorum değerli arkadaşlar; birincisi şu: O binada da
yine bu Kaya ailesine ait başka mülkler var, İmaj Dış Ticaret AŞ’ye ait. TMSF
nerede Kaya soyadını görüyorsa oralara el koyuyor 2016 yılında ama bu 2
daireye, bu 2 gayrimenkule el koymuyor çünkü orada Beyaz TV ikamet ediyor. Bu
nasıl olabilir? Yani TMSF bunu nasıl görmez, nasıl bilmez, nasıl göz ardı eder?
Kim koruyor Beyaz TV’yi? Gökçek ailesi mi koruyor? Gökçek ailesini kim koruyor?
Bunların FETÖ’yle bağlantısı bu kadar açık, ortada iken MASAK, Cumhuriyet
başsavcılığı neyi seyrediyor? Sizin Hükûmetiniz her defasında “FETÖ’yle etkili
mücadele başlatıyoruz.” diyor, daha neyi bekliyorsunuz? 
Bakın,
burada dikkatinize sunmak istediğim ikinci şey, burada aslında gerçek bir
ticaret olmadığına dönük açık belirtiler var. Yani aslında burada, bu mülkte
neredeyse kira bedelsiz oturduğuna dönük hayatın olağan akışından
çıkartacağımız bulgular var. Şunu sormak istiyorum ve bu Meclisin şunu
görmesini istiyorum, şunu talep etmesini istiyorum değerli arkadaşlar: Bizce bu
kiralar ödenmemiştir. Kira -2007 yılında akdedilmiş- 4 bin lira görünüyor.
Bakın, iki tane bağımsız bölüm, dışarıdan girişi var, koskoca bir televizyon
orada ikamet ediyor, 4 bin lira görünüyor ve ben iddia ediyorum, diyorum ki:
Aslında bu 4 bin lira da ödenmemiştir. Şimdi, yapılması gereken hem MASAK’ın
hem cumhuriyet başsavcılığının hem de siyasi otoritenin harekete geçmesi lazım.
Aynı şekilde de eğer bu atılı suçu kabul etmiyorlarsa da bize iftira atmak yerine,
bizi tehdit etmek yerine ödedikleri kiraların dekontlarını yüce Meclisle veya
kamuoyuyla paylaşmalarını bekliyoruz. Aksi hâlde FETÖ sanığı birisinin malında,
ücretsiz veya çok düşük bir ücretle yani bir menfaat elde ederek hâlâ oturan
bir televizyon durumuna düşecektir Beyaz TV. Akşama kadar orada oturup “o
FETÖ’cü, bu FETÖ’cü, herkes FETÖ’cü” diyenlerin oturduğu mülke bir bakması
lazım.
(Mikrofon
otomatik cihaz tarafından kapatıldı)
MURAT
EMİR (Devamla) – Sayın Başkanım…
BAŞKAN
– Tamamlayalım lütfen.
MURAT
EMİR (Devamla) – Tabii, onlardan böyle bir şeyi bekleyebilir miyiz bilmiyorum
ama yüce Meclisin de siyasi iradenin de burada duyarlı davranması gerekiyor,
yargının harekete geçmesi gerekiyor. Bizim temel talebimiz gerçeklerin ortaya
çıkarılmasıdır ve bütün bu belgeleri –ayrıntılarıyla, Ticaret Sicili
Gazetelerini, ortaklık aktarımlarını, Alaattin Kaya’nın mahkemedeki
ifadelerini, kira kontratlarını, hepsini- isteyen herkesle de şu anda
paylaşmaya hazırım.
Genel
Kurulu saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Öneri üzerinde İYİ PARTİ Grubu adına Antalya Milletvekili Feridun Bahşi.
Buyurun
Sayın Bahşi. (İYİ PARTİ sıralarından alkışlar) 
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; CHP grup önerisi üzerinde söz aldım. Hepinizi saygıyla
selamlıyorum. 
Bugün
ülkücü hareketin gür sesi Ozan Arif’i kaybettik, ruhu şad olsun.
Değerli
milletvekilleri, konunun esasına girmeden önce size kısa bir hukuki bilgi arz
edeceğim. Türk Ceza Kanunu’nun 66’ncı maddesinde suç ve cezaların zaman aşımı
süreleri düzenlenmiştir. Buna göre, silahlı terör örgütü üyeliği için öngörülen
zaman aşımı süresi otuz yıldır. Hükûmet, “17-25 Aralık” diye bir tarih icat
etti ve bu tarih öncesinde aldatılıp kandırıldıklarını söyleyerek suçsuz
olduklarını ifade ettiler. Hatta, Ceza Kanunu’nda cezasızlık hâlleri sınırlı
olarak sayılmıştır. En bilinen cezasızlık hâli ise akıl sağlığı yoksunluğudur.
Aldatılıp kandırılma cezasızlık hâli olarak sayılmamıştır. Bu sebeple icat edilen
17-25 Aralık öncesi silahlı terör örgütüne ne istedilerse vermek suretiyle
yardım edenler, ceza hukuku açısından cezasızlık hâlinden yararlanamazlar.
Değerli
milletvekilleri, grup önerisindeki FETÖ, Beyaz TV ve Melih Gökçek ilişkisi
üzerinde konuşuyorum. Aslında bu konuşmalarımız malumun ilamından başka bir şey
değil çünkü zaten İ. Melih Gökçek birçok platformda kendisinin FETÖ’yle
bağlantısını defalarca itiraf etmiştir. Hatta kendi partilisi, AK PARTİ’de
Meclis Başkanlığı dâhil birçok üst düzey görevde bulunmuş olan Bülent Arınç,
birçok kere, İ. Melih Gökçek’i suçlamış ve Ankara’yı FETÖ’ye parsel parsel
sattığını ilan etmiştir. İ. Melih Gökçek bir röportajında “Ben Allah rızası
için yardım ediyorum. Onlar da ‘Allah rızası için.’ diyorlardı ama yardımları suistimal
etmişler.” ifadesini kullanmıştır. 
Yine
“Adam getiriyor planı, plana göre yurt istiyor, okul istiyor, bunu Belediye
Meclisinden geçiyoruz. Biz sadece paralel yapıya mı sağladık bu imkânı?”
ifadeleriyle paralel yapıya desteğini defalarca açıklamıştır. Ankara’da tahsis
ettiği arsa üzerine örgüt okul yapıp İ. Melih Gökçek’in eşinin adını
verebilmiştir. 
Değerli
milletvekilleri, Beyaz TV ekranlarını yıllarca FETÖ terör örgütü üyelerine,
hatta Afrika, Amerika, Avrupa kıta imamlarına açarak bu kişiler aracılığıyla
kendisine rakip olarak gördüğü kişileri FETÖ’cü iftirasıyla karalamış,
ekranlarda bu iftiraları devam ettirmiştir. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
FERİDUN
BAHŞİ (Devamla) – Bir zamanlar görevde olan ve hâlâ bazılarının da görevlerine
devam ettiği önemli konumdaki siyasetçilerin yaptığı “Cemaate devlet sızmış,
buna kargalar güler.” “Ne istediler de vermedik?” “Başkenti parsel parsel
sattı.” gibi açıklamalar araştırılması ve cevaplarının bulunması gereken
açıklamalardır. 
Bu
sebeple, CHP’nin vermiş olduğu önergeyi destekleyeceğimizi beyan ediyor,
hepinizi saygı ve sevgiyle selamlıyorum. (İYİ PARTİ ve CHP sıralarından
alkışlar)
BAŞKAN
– Öneri üzerinde Halkların Demokratik Partisi Grubu adına Batman Milletvekili
Mehmet Ruştu Tiryaki. 
Buyurun
Sayın Tiryaki. (HDP sıralarından alkışlar)
HDP
GRUBU ADINA MEHMET RUŞTU TİRYAKİ (Batman) - Sayın Başkan, değerli
milletvekilleri; Cumhuriyet Halk Partisinin grup önerisi üzerine söz almış
bulunuyorum. Hepinizi saygıyla selamlıyorum. 
15
Temmuz 2016 tarihinde gerçekleştirilen darbe girişiminin arkasında, önünde,
sağında, solunda kim varsa öyle ya da böyle bir biçimde gözaltına alındı,
tutuklandı, yargılandı, bir kısmı mahkûm edildi; tabii ki kaçanlar da var. 15
Temmuz darbe girişiminin cephe gerisinde, arkasında olduğu söylenen -tırnak
içerisinde- cemaatin yanında, etrafında, sağında, solunda kim varsa onlar da
bir biçimde gözaltına alındı, tutuklananlar oldu, yargılananlar oldu, ceza
alanlar oldu hatta on binlerce kamu görevlisi işten atıldı -tırnak içerisinde-
cemaatle ilişkisi olduğu için. Bunun içerisinde binlerce kişiye haksızlık
edildiğine biz tanık olduk. Bunları söylediğimizde iktidar ya “Bunlar istisna.”
dedi ya da “FETÖ'nün oyununa geliyorsunuz.” diye yanıtlar verdi. 
Türkiye
Büyük Millet Meclisine çok sayıda araştırma önergesi verildi. Niçin? Darbe
girişiminin siyasi ayağı araştırılsın diye. Adalet ve Kalkınma Partisi Grubunun
kullandığı oy üzerine bu araştırma önergeleri reddedildi ve bir komisyon
kurulamadı. Şimdi Cumhuriyet Halk Partisi somut bir şirket özerinden önerge
sunuyor, diyor ki: “Somut bir şirket var. Bunun darbe girişiminin arkasında
olan örgütle ilişkileri olduğuna dair somut veriler var. Biz bu konuda bir
araştırma komisyonu kuralım, bu konu araştırılsın.” Somut bir şirket üzerinden…
Umarım bunu reddetmezsiniz. 
Şimdi,
bu basın-yayın organları neden önemli? Çünkü yasama, yürütme ve yargıdan sonra
4’üncü kuvvet olduğu için. Çok önemli bir misyon istiyorlar. Ha, yok, eğer “Bu
Beyaz TV iktidarın gayriresmî yayın organı gibi davranıyor, bütün muhalefete
her gün hakaret ediyor, o yüzden biz bunun araştırılmasını istemiyoruz.”
diyorsanız o ayrı ama eğer öyle demiyorsanız sizlerin de bu konuda bir
araştırma komisyonu kurulmasını kabul etmeniz gerekir.
Büyük
bir medya tekelleşmesi var, bunun karşısında olan her tür girişim inanılmaz bir
şekilde bastırılıyor. Ben size bir örnek vereyim: Bakın, dün TRT, YouTube’a
başvurmuş. Gerekçesi şu: Sevgili Selahattin Demirtaş’ın Cumhurbaşkanı adayıyken
TRT tarafından cezaevinde çekilen görüntüsünün YouTube kanalından çıkarılmasını
istemiş. Neden? “Telif hakkımız var. Bunu biz çektik, bizden izinsiz olarak
Halkların Demokratik Partisi Selahattin Demirtaş’ın bu görüntüsünü YouTube’da
yayınlayamaz.” diyor. Doğru mu? Doğru.
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – Sayın Başkanım, bitiriyorum.
BAŞKAN
– Tamamlayalım lütfen.
MEHMET
RUŞTU TİRYAKİ (Devamla) – Peki, aynı TRT neden Sayın Cumhurbaşkanının
YouTube’da “TRT” logolu yayınları için başvuruda bulunmuyor? Neden Adalet ve
Kalkınma Partisi için başvuruda bulunmuyor? Onların telif hakkı yok mu? Açın
bakın -hepinizin akıllı telefonu var- YouTube’ı açın “TRT Erdoğan” yazın,
yüzlerce görüntü göreceksiniz; TRT’de yayınlanmış Sayın Cumhurbaşkanının
konuşmalarını göreceksiniz; Adalet ve Kalkınma Partisinin konuşmalarını
göreceksiniz. Ama HDP’ye ve Selahattin Demirtaş’a o kadar düşmansınız ki
cezaevindeydi, yargılanıyordu, serbest bırakılmadı, TRT’deki yayını bile
engellemeye çalıştınız. Şimdi onun YouTube’da yayınlanmasına bile tahammül
edemiyorsunuz. Bu, resmen düşman hukukudur, başka bir şekilde izah edilemez. Bu
tavrınızı gerçekten gözden geçirmelisiniz. Bu, her gün size karşı büyük bir
nefret beslenmesine neden oluyor. 
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – Bu ülkede -seversiniz, sevmezsiniz- HDP’ye oy veren
milyonlar var, Selahattin Demirtaş’a oy veren milyonlar var. En azından onlara
saygı duyuyorsanız lütfen biraz daha özen gösterin diyorum, hepinizi saygıyla
selamlıyorum. (HDP sıralarından alkışlar) 
BAŞKAN
– Öneri üzerinde Adalet ve Kalkınma Partisi Grubu adına Ankara Milletvekili
Orhan Yegin.
Buyurun
Sayın Yegin. (AK PARTİ sıralarından alkışlar) 
AK
PARTİ GRUBU ADINA ORHAN YEGİN (Ankara) – Teşekkür ederim Başkanım.
Sayın
Başkan, çok kıymetli milletvekilleri; sözlerime başlamadan önce, önceki gün
İstanbul Çekmeköy ilçesinde düşen askerî helikopterde şehit olan kahraman
askerlerimize Cenab-ı Allah’tan rahmet diliyorum. Şehitlerimizin bölgedeki
vatandaşlarımızı korumak için gösterdikleri kahramanlığı hiçbirimiz
unutmayacağız. Aileleri başta olmak üzere tüm milletimize sabırlar diliyorum. 
Kıymetli
milletvekilleri, Cumhuriyet Halk Partisi Grubunun vermiş olduğu öneri hakkında
konuşmak üzere söz almış bulunuyorum. Aziz milletimizi ve onu temsil eden Gazi
Meclisimizi saygıyla selamlıyorum. 
Kıymetli
milletvekilleri, 2000’li yılların başında yaşanan büyük ekonomik ve sosyal kriz
sonrası bu kahredici tabloyu tümden tasfiye ederek büyük bir atılımın önünü açan
milletimiz ve ülkemiz, içerideki sıkıntıları ortadan kaldırdıkça,
vatandaşlarımızın kangren olmuş dertlerine derman buldukça milletinin gönlünde
hamdolsun yer edinmiştir. Bu kutlu çatı altında milletvekillerimizin
katkılarıyla ve yapılan düzenlemelerle ve hükûmetlerimiz eliyle hayata
geçirilen dönüşüm programlarıyla içerideki sıkıntılar dizginlenmiş ve tüm
dünyanın dikkatini çeken gelişmeler yaşanmıştır bu coğrafyada. Türk milletinin
bu başarısı, aziz milletimizin bu başarısı dostlarımızı sevindirdiği gibi
düşmanlarımızın da tedirginliğini artırmıştır. Her anlayışı kucaklayan
siyasetimizle toplumsal hayatta yaşanan rahatlama, kişi başı millî gelirimizin
artması, ihracatımızın yeni yeni rekorlara ulaşması, ekonomik büyüklüğümüzün
artması bizi zayıf düşürmek isteyenleri de elbette harekete geçirmeye
yetmiştir. 
Çok
farklı müdahalelerle bu dönemlerde karşılaştık. Kapatma davalarıyla, 367
garabetleriyle, sokakların ayaklanmalarla karıştırılmaya çalışılmasıyla, 6-7
Ekim olaylarıyla ve bağımsızlık çığırtkanlıklarıyla, 17-25 Aralık
müdahaleleriyle ve sonunda da 15 Temmuzla millet olarak terör örgütlerinin yeni
bir boyutunu gördük. Kendilerini sözde eğitime adamış görüntüsü altında
gizlenenlerin ne kadar büyük bir hıyanete giriştiğini evet, 15 Temmuzda hep
beraber gördük. İçerisinde olmaktan onur duyduğumuz bu kutsal mekânı, Gazi
Meclisimizi bombalayacak kadar ileriye gidebildiklerini hep beraber gördük. 
Bu
dakikadan itibaren FETÖ’yle çetin bir mücadeleye milletimizle beraber yekvücut
hâlinde giren devletimiz alınması gereken önlemleri ivedilikle almıştır.
FETÖ’cülerin kamudan ihraç edilmesiyle, yapılan binlerce FETÖ operasyonlarıyla,
onların para ve finans ağlarını çökertme gayretleriyle, dış bağlantılarıyla bu
mücadeleyi de hukuk devleti ilkesinden taviz vermeden, yargı başta olmak üzere
Emniyetimizle, Jandarmamızla, İstihbaratımızla, MASAK’ımızla, milletimizle el
ele vererek devletimiz bütün unsurlarıyla yapmış olduğu mücadeleyi
sürdürmüştür. (AK PARTİ sıralarından alkışlar)
(Mikrofon
otomatik cihaz tarafından kapatıldı)
ORHAN
YEGİN (Devamla) – Teşekkür ederim. 
BAŞKAN
– Bir dakika verebilirim, tamamlayın, buyurun. 
ORHAN
YEGİN (Devamla) – Toparlayayım o zaman, peki. 
Önergedeki
iddiayı okudum, bir şüpheden hareketle araştırma açalım dediklerini ben de
okudum. Söz konusu iddia üzerinden bir şeyi ifade etmek isterim, sadece sizin
şüphenize karşı bir şey söylemek için. Söz konusu kişilerle… Bu 17-25’ten önce,
15 Temmuzdan önce Ankara’da bir su borusu patlamıştı. O boru patladığında
bizzat bahsedilen yerde büyük bir su baskını olmuş ve firmalar zarar görmüştü.
Zarar gören birçok firmanın zararı belediye tarafından, bir nevi kendi kusuru
da olduğundan hareketle tazmin edilmişti. Ancak söz konusu bahsettiğiniz
kişilere ait olan firma mahkeme üzerinden bilirkişi raporuyla bir rakam ortaya
çıkarmıştı ve Büyükşehir Belediyesi o mahkemede bilirkişi raporuyla ortaya
çıkan rakama itiraz etmiş, senelerce mahkemesi sürmüş, o parayı ödememek için
diretmişti. Şimdi, sizin şüphe oluşturan şeylerden hareketle söylediğiniz
iddiaya ben de şunu söylemek istiyorum.
(Mikrofon
otomatik cihaz tarafından kapatıldı)
ORHAN
YEGİN (Devamla) – Böyle bir ortaklık olsa, o belediye orada tazmin edilmesi
gereken, bilirkişi raporuyla istenen şeyi mahkemeye taşır mıydı?
Teşekkür
ediyor, saygılar sunuyorum. (AK PARTİ sıralarından alkışlar) 
MURAT
EMİR (Ankara) – Sayın Başkan…
BAŞKAN
– Sayın Emir…
MURAT
EMİR (Ankara) – Sayın Başkan, sayın hatip hem bir soru sormuştur hem de Sayın
Gökçek’le mahkeme davamız olan ve benim kazandığım bir konuyu gündeme getirmiştir.
Aslında bu araştırma önergesinin görüşülüp görüşülmemesine dönük bir görüş
ifade etmemiştir. Eğer süresi az kaldıysa talebimiz kendisine ek süre verilmesi
ve özellikle şu anda Melih Gökçek’e, Beyaz TV’ye sahip çıkıp çıkmadığının AKP
Grubunun açıkça ortaya koymasıdır.
BÜLENT
TURAN (Çanakkale) – Anlattı, izah etti.
MURAT
EMİR (Ankara) – Eğer başka ihtiyaç varsa da ben kendisinin sorduğu -o matbaayı
su basmasıyla ilgili- o tazminatların niye uzatıldığı konusunu mahkemede
anlattığım gibi Melih Gökçek’e buradan da anlatabilirim.
Teşekkür
ediyorum. (CHP sıralarından alkışlar) 
BAŞKAN
– Yok, sağ olun. Teşekkür ederim.
Öneriyi
oylarınıza sunuyorum: Kabul edenler... Kabul etmeyenler... Öneri kabul
edilmemiştir. 
Birleşime
on dakika ara veriyorum.
Kapanma Saati: 16.24
İKİNCİ OTURUM
Açılma Saati: 16.41
BAŞKAN: Başkan Vekili Mustafa ŞENTOP
KÂTİP ÜYELER: Bayram ÖZÇELİK (Burdur), Şeyhmus DİNÇEL
(Mardin)
-----0-----
BAŞKAN
– Türkiye Büyük Millet Meclisinin 52'nci Birleşiminin İkinci Oturumunu
açıyorum.
Alınan
karar gereğince, denetim konularını görüşmüyor ve gündemin “Kanun Teklifleri
ile Komisyonlardan Gelen Diğer İşler” kısmına geçiyoruz.
1’inci
sırada yer alan İstanbul Milletvekili Nevzat Şatıroğlu ve 6 Milletvekilinin
Maden Kanunu ile Bazı Kanunlarda ve Kanun Hükmünde Kararnamede Değişiklik
Yapılmasına Dair Kanun Teklifi ve Sanayi, Ticaret, Enerji, Tabii Kaynaklar,
Bilgi ve Teknoloji Komisyonu Raporu’nun görüşmelerine kaldığımız yerden devam
edeceğiz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (x)
BAŞKAN
– Komisyon? Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 41
sıra sayılı Kanun Teklifi’nin birinci bölümünde yer alan 18’inci maddesi kabul
edilmişti.
19’uncu
madde üzerinde üç önerge vardır, önergeleri aykırılık sırasına göre okutup
işleme alacağım.
Türkiye Büyük Millet Meclisi Başkanlığına
Görüşülmekte
olan 41 sıra sayılı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 19’uncu maddesinde
yer alan “yapmış olduğu” ibaresinin “imzalamış olduğu” şeklinde
değiştirilmesini arz ve teklif ederiz.
 Kazım
Arslan Ahmet Vehbi Bakırlıoğlu Tacettin
Bayır
 Denizli Manisa İzmir
 Müzeyyen
Şevkin Okan Gaytancıoğlu Ahmet
Akın
 Adana Edirne Balıkesir
 Tahsin
Tarhan
 Kocaeli
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ AHMET
ÇOLAKOĞLU (Zonguldak) – Katılamıyoruz Sayın Başkanım. 
BAŞKAN
– Önerge üzerinde konuşmak için Edirne Milletvekili Okan Gaytancıoğlu.
Buyurun
Sayın Gaytancıoğlu. (CHP sıralarından alkışlar) 
OKAN
GAYTANCIOĞLU (Edirne) – Sayın Başkan, değerli milletvekilleri; Maden Kanunu’nu
görüşüyoruz, evet. Kanun teklifinde her şey kötü mü? Hayır. Bir defa, genel
gerekçe ağırlıklı olarak doğru değerlendirmeleri içeriyor. Ne diyor gerekçede?
“Yerli ve yenilenebilir enerji kaynakları azami düzeyde değerlendirilecek.”
Güzel. “Enerji israfı önlenecek, enerjinin çevresel etkileri azaltılacak, maden
kaynaklarımız etkin değerlendirilecek, madencilik verimli noktalara taşınacak.”
Peki,
siz, bu gerekçelere uyduğunuzu düşünüyor musunuz? Ben hiç düşünmüyorum çünkü
hâlâ redevansı kaldırmadınız, hâlâ masabaşında kanun yapıyorsunuz, “Yerli ve
millî kaynakları kullanacağız.” diyorsunuz, ondan sonra ithal kömürün önünü
açıyorsunuz, ithal enerjinin önünü açıyorsunuz. Dünyada güneşin en fazla
bulunduğu bir ülkede, en fazla doğal enerjinin bulunduğu bir ülkede hâlâ biz
başka ülkelerden enerji ithal ediyorsak ve hâlâ belli başlı ülkelere, örneğin
doğal gazda Rusya’ya yüzde 55 bağımlıysak birazcık düşünmek lazım. Eğer böyle
masabaşında kanun yapmaya devam ederseniz madencilik yatırımları azalır, maden
işletmeleri kapanır, yerli ve millî kaynaklar ekonomiye kazandırılmaz, dışa
bağımlılık artar.
Ayrıca,
getirdiğiniz kanun teklifinde her şeye ceza yazıyorsunuz; 10, 11, 12, 13’üncü
maddeler sanki Ceza Kanunu gibi; mühendise ceza var, yetkili tüzel kişiye ceza
var, ruhsat sahibine ceza var. Üstelik, uyarılara gerek duymadan ceza veriyorsunuz,
hemen ruhsat iptaline gidiyorsunuz. Yani bırakın insanlar çalışsınlar. Birçok
masraf yaparak bir madenci yatırım yapmış, borca girmiş, çeşitli nedenlerden
dolayı -bakın, şimdi sayacağım nedenleri- 3 kere para cezasına uğramış. Bu
nedenler olabilir. 4’üncüde ruhsat iptal ediliyor. Cezalar iş güvenliğinden
yani işçinin güvenliğinden ya da işçinin sağlığından olsa ona bir sözümüz yok
ama bakın, defter eksik tutulduğu için ceza olabiliyor. E-irsaliye eksik
yapıldığı için ya da kesememiş; niye? Dağ başında internet kesilmiş, ondan
dolayı e-irsaliyeyi kesememiş; sevkiyat yapacak, yapamamış veya yapmış,
e-irsaliyeyi kesememiş; bundan dolayı ceza yemiş! Olabilir mi? Tabii ki olur.
Bu nedenlerle işletme kapatılmaz. Bu şartlarda kimse madenciliğe yatırım yapmaz.
Kim yapar? Hangi finans kuruluşu, madencilere finansman sağlar, yatırımı
finanse eder; hangi yabancı sermaye gelir? Hiç kimse gelmez. 
Eksik
olan bir şey daha söyleyeyim: Örneğin, muhtarlık ve belediyelerin işletmekte
oldukları kum ve çakıl ocakları var, bunların ruhsat harçları özel sektörle
aynı. Biraz, kamuya destek vermek gerekmez mi; küçük köylerin, muhtarlıkların
bir ayrıcalığı olmaz mı, bunlara kolaylıklar sağlanmaz mı? Niye bunlar yasanın
içerisinde yok, neden bunlar düşünülmemiş? Ama siz varsa yoksa hep ithalatı
düşünüyorsunuz, her şeyi ithal etmeyi düşünüyorsunuz; ithal ettikçe de doğaya,
çevreye zarar veriyorsunuz. 
Bakın,
geçtiğimiz günlerde, yaklaşık üç ay önce, buradan rahmetle anıyorum, sevgili
Erdin Bircan arkadaşım Hakk’ın rahmetine kavuştu, onunla beraber ciddi bir
eylem yaptık. Keşan Sazlıdere köyünde “Dünyanın en güzel körfezi burası.”
dedik, “Kendi kendini yeniliyor.” dedik, “Bu körfeze siz doğal gaz ikmal limanı
yapamazsınız.” dedik. Sadece çevreci örgütler değil, halk da geldi, köylüler de
destek verdi ama bizim sözlerimiz dinlenmedi, halk toplantıları görmezden
gelindi. Çevre Bakanlığındaki toplantıya Keşan Kent Konseyi ve bazı kurumlar,
belediyenin özellikle istediği kurumlar ve belediye alınmadı. Halktan
kaçırdınız. Her şeyi halktan kaçırıyorsunuz. Türkiye’yi enerjide dışa bağımlı
hâle getirdiniz. Kendi kaynaklarımız varken, kendi kömürümüz varken, kendi
güneşimiz varken biz bundan yararlanmıyoruz. Ne demek ithal enerji? Nereye
kadar her şeyi ithal edeceksiniz? 
Bu
kanunun bu maddesinin bu şekilde değiştirilmesini diliyorum ve Genel Kurulu
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 19’uncu maddesinin
birinci fıkrasında yer alan “eklenmiştir” ibaresinin “ilave edilmiştir”
ibaresiyle değiştirilmesini arz ve teklif ederiz.
 Ayhan
Erel İmam Hüseyin Filiz Mehmet
Metanet Çulhaoğlu
 Aksaray Gaziantep Adana
 Metin
Ergun Hüseyin Örs Hasan
Subaşı
 Muğla Trabzon Antalya
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım. 
BAŞKAN
– Önerge hakkında konuşmak üzere Antalya Milletvekili Hasan Subaşı…
Buyurun
Sayın Subaşı. (İYİ PARTİ sıralarından alkışlar)
HASAN
SUBAŞI (Antalya) – Sayın Başkan, değerli milletvekilleri; hepinizi saygıyla
selamlıyorum.
41
sıra sayılı Maden Yasası ve bazı kanunlarda, kararnamelerde değişiklik
yapılmasını öngören Kanun Teklifi’nin 19’uncu maddesi hakkında söz almış
bulunuyorum.
Öncelikle
helikopter kazasında şehit verdiğimiz 4 şehidimiz için Allah’tan rahmet
diliyorum. Milletimizin başı sağ olsun. 
Yine,
geçtiğimiz haftalarda yaşadığımız Antalya’daki hortum ve sel felaketlerinde
kaybettiğimiz hemşehrilerimiz için, yanlarında bulunmakla birlikte, buradan,
kürsüden de hem ailelerine hem Antalya’ya başsağlığı dileklerimi tekrarlıyorum.

Gene,
Buse Acar kızımızın ailesine de sabırlar diliyorum, hâlâ bulunamamıştır. 
Büyük
şanssızlık yaşanmıştır Antalya’da. Bugünkü oturumlarda tarımın sorunlarının
görüşülürken 36 bin dönüm tarım arazisi su altında kalmıştır, hortum felaketine
maruz kalmıştır ve dolu tahribatı da bilhassa narenciye bahçelerine büyük zarar
vermiştir. 8 bin dönüm civarında narenciye alanı tahrip olmuştur. Ayrıca
hortumdan 7 bin dönüm civarında sera çok büyük hasar görmüştür ve yine, sular
altında kalan tarım alanlarında, 36 bin dönüm civarında hasar tespit
edilmiştir. 1.300 kişi hemen hemen 30 milyon liralık -TARSİM’e kayıtlı olanlar-
zararlarını kısmen de olsa telafi edebilmişlerdir ama hasar gören 4 bin
civarında çiftçimiz, yurttaşımız TARSİM yaptıramadığı için, sigortalı olmadığı
için zararlarına devletin kısmen merhem olması için hâlen beklemektedir,
beklentileri devam etmektedir. Yeni sezonda da seralarını yenilemek için büyük
ihtiyaçları vardır. Onlara da yine buradan, kürsüden geçmiş olsun dileklerimi
sunuyorum. Hem Kumluca’da hem Finike’de, Aksu’da, Serik’te, Alanya’da ve Kaş,
Kalkan civarında ciddi hasarlar olmuştur. 
Ben
hemen buradan şeye geçmek istiyorum bizim çiftçinin sorunlarından bahsederken:
Gelir Vergisi Kanunu’nun 54’üncü maddesindeki hükme göre, çiftçilerimiz kesinti
yoluyla stopaj usulü vergilendirmeye tabidir. Küçük ve orta ölçekteki
çiftçilerin stopaj vasıtasıyla vergileri kesintiye uğrar fakat “büyük çiftçi”
denen çiftçiler yani belli sayıda ağaç sayısı olan çiftçiler ise gerçek usulde
gelir vergisine tabidir. Onlar da kayıt altına alınır, defter tutma zorunluluğu
vardır, muhasebeci tutmak zorundadırlar ve kırsal ve köy şartlarında da ne
defter tutmak kolaydır ne masrafları toplamak, faturalandırmak kolaydır ne de
bir muhasebeci görevlendirmek kolaydır. Bugün, tarımın sorunları karşısında
orta ölçekteki çiftçiler de artık neredeyse küçük çiftçi sayılmakta. O
güncellenmemiş, 1961 yılında yapılmış bu kanunun çağdaşlaşması gerekmekte. “O
da nedir?” derseniz şöyle izah edeyim: 54’üncü maddeye göre, 250 dönüm bağı
olan, fındık bahçesi olan, incir bahçesi olan 250 dönümün üstündekiler ancak
gerçek usulde vergiye tabidir. 250 dönümün altındakiler stopaj usulü kesinti
yoluyla vergilendirilir. Yine, 4.500 zeytin ağacı, 2.500 antepfıstığı, armut,
kiraz, vişne, şeftalide 2 bin ağacı, elmada 2 bin ağacı, narenciyede 1.500
ağacı olan, büyük çiftçi sayıldığı için gerçek usulde vergilendirmeye tabidir.
Yani büyük çiftçi sayıldığı için hem muhasebecisi, hem vergilendirme sistemiyle
gerçek usule tabidir. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
HASAN
SUBAŞI (Devamla) – Burada gözden kaçan husus şudur: 1961 yılında bu 2 bin ağaç,
1.500 ağaç neredeyse 100 dönüm araziye tekabül ederdi. Hâlbuki günümüzde bodur
cinsi fidanlar dikilmektedir, yirmi-otuz yıldır. Bodur cinsiyle, modern
çiftçilikte –kendim de yaptığım için biliyorum ve söylüyorum- artık bu 2 bin
ağacı 10 dönüme sığdırıyoruz. Çiftçilikte 10 dönüm, 20 dönüm, 50 dönüm, 100
dönüm ziraat yapanlar, bugünkü ölçekte küçük çiftçi sayılır. Düşünün, bir köylü
5 dönüm, 10 dönüm arazisine 2 bin ağaç dikebilmektedir, bodur elmayı. Siz bu
çiftçiye, bu kanuna göre hâlâ büyük çiftçi muamelesi yapıyorsunuz ve gerçek
usulde vergilendirmeye tabi tutuluyor. Bu, çok yanlıştır; bu konuda bir kanun
teklifi hazırlamak gerekiyor. Biz bu konudaki kanun teklifini önümüzdeki
günlerde getirdiğimizde desteğinizi de bekliyoruz. 
Çok
teşekkür ederim. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 41 sıra sayılı Kanun Teklifi’nin 19’uncu maddesinde geçen “gelmek üzere”
ibaresinin “gelecek şekilde” olarak değiştirilmesini arz ve teklif ederiz. 
 Tülay
Hatımoğulları Oruç Fatma Kurtulan Murat
Çepni
 Adana Mersin İzmir
 Rıdvan
Turan Hüda Kaya Şevin
Coşkun
 Mersin İstanbul Muş
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım. 
BAŞKAN
– Önerge hakkında konuşmak üzere İstanbul Milletvekili Hüda Kaya…
Buyurun
Sayın Kaya. (HDP sıralarından alkışlar) 
HÜDA
KAYA (İstanbul) – Sayın Başkan, sayın milletvekilleri; hepinizi saygıyla
selamlıyorum. 
19’uncu
madde üzerinde bir değişiklik önergesi üzerine söz almış bulunuyorum. 
Değerli
arkadaşlar, Sokrat’ın şu sözünü bilirsiniz: “Atlar, at olarak doğar ama
insanlar, insan olarak doğmaz; beşer olarak doğar, insan olmayı öğrenirler.”
Çünkü insanı insan yapan özellikler vardır, erdemler vardır, insanın onurlu bir
yaşam üzerine kurduğu hayaller vardır, ilkeler vardır, barış inancı vardır,
adalet inancı vardır, hakikat inancı vardır, ahlak ve erdemli olma inancı
vardır. Bu özelliklere vâsıf oldukça insanıkâmil olma yolunda gelişirler,
tekâmül ederler, bunları geliştiremeyenler ise beşer olarak yeryüzünde
varlıklarını sürdürmeye devam ederler. Bugün, beşer sınıfında kalmış olanların,
yeryüzünü nasıl bir cehenneme çevirdiklerini hep beraber görüyoruz. 
Bunun,
insan olmanın en önemli, temel ilkelerinden biri, insanın düşünebilmesidir,
muhalefet edebilmesidir, eleştirebilmesidir. Aklını kullanmak, insanı insan
yapan en temel özelliklerden biridir ve Yaradan’ın da “Aklınızı kullanın.” emri,
çok keskin bir şekilde ilahi mesajlarda vardır. 
İzzetbegoviç…
Hani bazen Mehmet Akif Ersoy olsun, efendim, Aliya İzzetbegoviç olsun, zaman
zaman, böyle ölüm, doğum günlerinde çok konuşuyorsunuz, başka kutsallarla
ilgili de referanslar verdikçe sözlerinden çok alıntılar yapıyorsunuz ama
politik pratik, insani ilişkiler, bir duruş, bir çizgi ortaya koyma noktasında
ise maalesef bunun karşılığını göremiyoruz. Rahmetli İzzetbegoviç, bilge insan
şöyle diyor: “Elimde olsa tüm okullarda özgür ve eleştirel düşünme dersi
koyardım.”
Bakın,
arkadaşlar bahsettiler, geçtiğimiz pazar günü İstanbul’da bizler HDP vekilleri
olarak sevgili Leyla Güven Vekilimizin başladığı açlık grevi ve onu takip eden
diğer yüzlerce insanımızın, bu ülkenin insanının vermeye çalıştığı mesaj
üzerinde bir eylem ortaya koyduk. Biz bu eylemleri, bu etkinlikleri, bu
konuşmaları yaparken bu ülkenin İçişleri Bakanı kalkıyor “Onları yürüten, adam
değildir.” gibi, ne bakanlığa ne edebe ne vicdana sığan ifadelerde
bulunabiliyor. 
Bugünler
öyle günler ki geçmiş dönemde, hatırlıyorum, Allah rahmet etsin her birine
kendi amellerince, Sayın Ecevit olsun, Sayın Demirel olsun, pek çok
politikacıyı yerden yere vururduk, eleştirirdik, biz İstanbul’dayken dedim ki:
Ya, şimdi Demirel olsaydı “Onları yürüten, adam değildir.” diyeceğine “Yollar
yürümekle aşınmaz.” derdi, güler geçerdi. Onları bile aratır oldunuz. Hani yeri
gelince Demirel’i falan, sağ liderleri referans gösteriyorsunuz ya, onları bile
aratır hâle getirdiniz insanı. 
BÜLENT
TURAN (Çanakkale) – Biri ekonomik gerekçeyle, biri terörle ilgili. 
HÜDA
KAYA (Devamla) – Ve fakat başka ülkelerle ilgili gelişmeler olduğunda yurt
dışındaki kamuoyuna Türkiye çok demokratik, çok özgür, çok düşünce ve insanca
konuşabilme, yaşayabilme hakkı olan bir ülke olarak sınıf atlamış gibi
konuşmalar yapılabiliyor. Venezüella’yla ilgili, bu ülkenin Cumhurbaşkanı
“Sandıktan çıkana saygı duyacaksınız. Sandıktan çıkana saygı duymuyorsanız
bunun adı demokrasi olmaz, olsa olsa totaliter bir anlayıştır.” demiştir. Aynen
biz de bakın, 7 Hazirandan bugüne aynı sözü söylüyoruz, aynı mesajı veriyoruz.
Sandıktan çıkan iradeye saygı duymak zorundayız. Bu Meclisin şu anda vekili
olarak cezaevlerine giren arkadaşlarımızı, Sayın Demirtaş’ı, Figen Yüksekdağ’ı,
İdris Baluken’i ve diğer bütün vekillerimizi ve Leyla Güven’i buradan bir kez
daha sizlere bir hatırlatma olsun diye saygıyla selamlıyorum. Sandıktan çıkana
saygı duyulmuyorsa bu ülkenin adını kim koyacak? Bu rejimin, bu anlayışın adını
kim koyacak? 
(Mikrofon
otomatik cihaz tarafından kapatıldı) 
HÜDA
KAYA (Devamla) – Müsaadenizle Başkan. 
BAŞKAN
– Tabii. Tamamlayalım lütfen. 
HÜDA
KAYA (Devamla) – Teşekkür ediyorum. 
Değerli
arkadaşlar, bakın, elli yıllık, otuz yıllık, hatta hatta yetmiş yıllık bazı
geçmişe dönük politikaları eleştirerek, muhalefet ederek, on altı, on yedi
yıllık bir iktidar olmanıza rağmen geçmişe dönük uzun dönemli eleştiriler
yapıyorsunuz. İktidar olduğunuzu da unutup zaman zaman çok ciddi, bir muhalefet
partisi lideri gibi eleştiriler ortaya koyabiliyorsunuz. Kuyruklardan
bahsediyordunuz -hepimiz yaşadık, geçmişi biliyoruz- ülkemiz bugün yeniden
kuyruklara döndü arkadaşlar. AVM’lerle esnafları tükettiniz, şimdi tanzim satış
mağazalarıyla da pazarcıları tüketiyorsunuz. AKP’ye oy veren binlerce pazarcıyı
biliyorum, şu anda isyan ediyorlar “Biz ortaya çıkmasını biliriz." diyor
insanlar.
Bugün
kuyruklardan medet beklemeyin. Arkadaşlar, bakın, bir insanın, topluluğun,
halkın aç kalmasını, krizi iktidarın rantına çevirmeyelim. Devletin görevi
insanlara sadaka vermek, sadaka politikası geliştirmek değildir.
(Mikrofon
otomatik cihaz tarafından kapatıldı)
HÜDA
KAYA (Devamla) – Devletin görevi, iktidar olmanın sorumluluğu, insanlara,
sadakaya muhtaç etmeyecek şekilde onurlu, özgür bir yaşam ortamını sağlamaktır.
Bunda daha fazla geç kalmayalım. Yoksa ülkenin geleceği daha da karanlığa
mahkûm olacaktır.
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
19’uncu
maddeyi oylarınıza sunuyorum: Kabul edenler… Kabul etmeyenler… 19’uncu madde
kabul edilmiştir.
Sayın
Yaşar’ın bir kısa söz talebi var.
Buyurun.
VI.- AÇIKLAMALAR (Devam)
25.- Samsun Milletvekili Bedri Yaşar’ın, yaşamını yitiren Ozan Arif’e
Allah’tan rahmet dilediğine ilişkin açıklaması
BEDRİ
YAŞAR (Samsun) – Teşekkür ediyorum Sayın Başkan.
Samsun
bugün değerli bir evladını, asrımızın Dede Korkut’u Ozan Arif’i kaybetmenin
derin üzüntüsü içerisinde. Kendisini yüce Türk milletine adamış, hayatı boyunca
vatan ve millet sevgisini Türk gençliğine aşılamış bir kardeşimiz. Bugün
“Ülkücüyüm ve milliyetçiyim.” diyen herkeste gençlik yıllarında muhakkak Ozan
Arif’ten bir şeyler vardır. Ülkü devi, büyük ozan, bu milletin gür sesi ve
Türk-İslam ülküsünün yılmaz savunucusudur. Mücadeleyle geçmiş ömrünü, iki hafta
önce kendisini ziyaret ettiğimde şöyle mısralarla tamamlamıştı:
“Yalan
dünya, işte senden,
Aha
geldim, gidiyorum.
Kalanlara
selam benden,
Aha
geldim, gidiyorum.” diyerek ömrünü tamamlamıştır. Cenazesi 16 Şubat Cumartesi
öğle namazını müteakip Samsun Büyük Cami’den kaldırılacaktır.
Kendisine
Allah’tan rahmet, ülkücü ve milliyetçi camiaya da başsağlığı diliyorum. Mekânı
cennet olsun.
Teşekkür
ediyorum Sayın Başkanım.
ÖZGÜR
ÖZEL (Manisa) – Allah rahmet eylesin.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (Devam)
BAŞKAN
– Değerli arkadaşlar, 20’nci madde üzerinde üç önerge vardır. Aynı mahiyetteki
bu önergeleri birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 41 sıra sayılı Kanun Teklifi’nin 20’nci maddesinin tekliften çıkarılmasını
arz ve teklif ederiz.
 Şevin
Coşkun  Murat Çepni Tulay
Hatımoğulları Oruç
 Muş
 İzmir Adana
 Erol
Katırcıoğlu  Rıdvan Turan Mehmet
Ruştu Tiryaki
 İstanbul Mersin Batman
Aynı
mahiyetteki diğer önergenin imza sahipleri:
 Ayhan
Erel Mehmet Metanet Çulhaoğlu  Hüseyin
Örs
 Aksaray Adana Trabzon
 Zeki
Hakan Sıdalı  Tuba
Vural Çokal
 Mersin  Antalya
Aynı
mahiyetteki diğer önergenin imza sahipleri:
 Kazım
Arslan Tacettin Bayır Tahsin
Tarhan
 Denizli İzmir Kocaeli
 Ahmet
Vehbi Bakırlıoğlu Müzeyyen Şevkin Ahmet
Akın
 Manisa Adana Balıkesir
 Süleyman
Girgin
 Muğla
BAŞKAN
– Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
ÖZGÜR
ÖZEL (Manisa) – Sayın Başkanım, kısa bir söz talebim var efendim.
BAŞKAN
– Tabii, buyurun Sayın Özel.
VI.- AÇIKLAMALAR (Devam)
26.- Manisa Milletvekili Özgür Özel’in, faciaların yaşanmaması için
havza madenciliği sistemine geçilmesi gerektiğine ilişkin açıklaması
ÖZGÜR
ÖZEL (Manisa) – Sayın Başkan, belki de kanunun en kritik birkaç maddesinden bir
tanesindeyiz. Dün de dilim döndüğünce anlatmaya çalıştım. Belki, hani,
oylamadan hemen önce bunu söyleyince imkân olmuyor ama bu sürede değerlendirme
yapabilir arkadaşlarımız ve artık Komisyon onayladığı için Komisyonun da
arkasında olduğu metin bu. 
Burada,
Soma Komisyonunun, Cumhurbaşkanlığı Devlet Denetleme Kurulu raporunun temel
tespiti olan “Havza madenciliği yapılmalıdır ki bu facialar olmasın.” var.
Soma’da her şeyin sonunda şu çıktı ortaya: Eskiden işletilmiş ve terk edilmiş
bir madende sıkışan gazın bir şekilde içeriye sızıp oradaki bir elektrik
kontağıyla patladığına ve onun yarattığı kızışmanın yangına dönüştüğüne
inanıldı en son, başka bir makul gerekçe bulunamadı. Ermenek’teyse eskiden
çalışılmış ve terk edilmiş bir maden su dolmuş, bu maden ilerlemiş, ilerlemiş,
ilerlemiş, oraya gelince patlamış; 18 işçimiz öldü. Havza madenciliği olsa,
bütün alan bir bütün olarak ele alınıyor ve öyle olunca böyle sürprizler,
riskler olmuyor. Bunu AK PARTİ’li, CHP’li, MHP’li, HDP’li vekillerin ortaklaştığı
komisyon önerdi. Şimdiyse diyoruz ki: Havzadaki ruhsatları parça parça, daha da
küçük parçalara bölelim. Bu, büyük bir risk, büyük bir tehlike, bunu hiçbirimiz
istemeyiz. Bu konuda maden mühendisleri tarafından da çok ciddi eleştiriler
var. Hatta önergenin çekilip havza madenciliğine geçiş gibi tam tersine bir
önergedir makul olan. Bu yapılacak konuşmalarda çok değerli konuşmacılar
mutlaka bu konulara dikkat çekecekler. Burada geçebilecek on beş, yirmi
dakikalık süreyi son bir fırsat olarak değerlendirip önergenin çekilmesiyle
ilgili 1’inci partinin bu konuda bir adım atmasını bekliyoruz. 
Çok
teşekkür ederim. 
BAŞKAN
– Teşekkür ederim. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (Devam)
BAŞKAN
– Önergeler hakkında konuşmak üzere üç arkadaşımızın söz talebi var. 
Önce
Adana Milletvekili Tulay Hatımoğulları Oruç. 
Buyurun
Sayın Hatımoğulları Oruç. (HDP sıralarından alkışlar) 
TULAY
HATIMOĞULLARI ORUÇ (Adana) – Sayın Başkan, değerli milletvekilleri; ben,
sözlerime başlarken bugün açlık grevinin 98’inci gününde olan Sevgili Leyla
Güven’i selamlamak istiyorum. 
Leyla
Güven, bugün çok ciddi sağlık sorunu yaşamış, hastaneye kaldırılmış ancak
tedaviyi kabul etmemiş ve eve geri götürülmek istenmiş. 
Leyla
Güven, bu Meclisin bir üyesidir. Her ne kadar dünkü konuşmalarda bu Meclisin
üyesi olmasıyla ilgili kimi vekiller tartışma yaratmaya çalıştıysa da bu
tartışmayı bizim Hakkâri halkına, Leyla Güven’i seçen seçmene karşı saygıda bir
kusur olarak gördüğümüzü belirtmek istiyoruz. 
Değerli
arkadaşlar, daha önce bu kürsüden söylendi, Leyla Güven’in ve özellikle
cezaevlerinde olan 300’ün üzerindeki açlık grevcilerinin taleplerinin kabulü
için bir Anayasa değişikliğine ya da yeni bir kanun teklifine ihtiyaç yok;
zaten Anayasa’da tanımlı olan, bir tutuklunun ailesiyle, hukukçularla,
avukatlarıyla görüşme hakkı talebi var. Bundan daha insani bir talep olamaz, bu
talep yerine getirilmeli. Bizler, ne cezaevlerinden ne de Diyarbakır’dan,
Amed’den tabutlar çıksın istemiyoruz. 
Bugün
kızı Sabiha durumu hakkında bilgi vermiş ve şöyle demiş: “Lütfen ölmesine izin
vermeyin.” Buradan, ben, bütün Türkiye kamuoyuna çağrı yapıyorum: Lütfen, Leyla
Güven’in ölmesine izin vermeyin, Sabiha kızının sesine herkes kulak versin.
Değerli
arkadaşlar, “Taşkömürü Kurumu ve Türkiye Kömür İşletmeleri, uhdesinde bulunan
maden ruhsatlarını işletmeye, işlettirmeye, bunları bölerek yeni ruhsat talep
etmeye ve bu ruhsatları ihale etmeye yetkilidir.” konusunu şu an konuşacağız.
Aslında dünden beri Maden Kanunu üzerinde yapılan görüşmelerde ısrarla üzerinde
durulan konulardan biri, havza biçiminde ele alınması ve bunun bölünüp
parçalanarak, ihale edilerek satılmaması yönünde çeşitli görüşler bildirildi.
Bugün tekrar aynı konu üzerinde duruluyor. Ve şunu ifade etmeliyiz ki, başından
beri, bu kanun görüşülürken komisyonlardan alelacele geçirildi, bu konuda
bilirkişilerin -sermayeye bilgisini peşkeş çekenleri kastetmiyorum ama, gerçek
anlamda bilirkişilerin- bu konudaki meslek odalarının ve sendikaların görüşüne
başvurulmadığı her fırsatta karşımıza çıkmış durumdadır.
Değerli
arkadaşlar, bu maddeyle, kömür havzalarında özellikle havza madenciliği ortadan
kaldırılmak isteniyor. Bir bütün olarak görülmesi gerekirken ve bütüne ilişkin
planlama yapılması gerekirken bölüp parçalayarak satılmak istenmektedir.
Böylelikle denetim tamamen imkânsız hâle getiriliyor. İşçi güvenliği ve işçinin
sağlığı tamamen hiçe sayılıyor. Oysa sahalar, ruhsatlar parçalanmamalı,
madencilik bir havza biçiminde gerçekleşmelidir, yapılmalıdır.
Bakın,
arama kurtarma çalışmalarını dahi etkilemektedir havza biçiminde bir çalışma
yürütülmediği zaman. Bölündüğü zaman burada arama kurtarma çalışmaları,
ekipmanları oluşturulamıyor. Mesela Soma’da patlama yaşandığında, yüzlerce işçiyi
kaybettiğimiz zaman, Zonguldak’tan arama kurtarma ekipleri beklendiği için daha
çok can kaybı verildi. Oysa Soma bölünüp parçalanmamış olsaydı ve içinde arama
kurtarma ekipleri de mevcut bulunsaydı belki çok daha az insanımız, işçimiz
yaşamını kaybetmiş olacaktı.
Değerli
arkadaşlar, aynı zamanda, yürütülen bu tarz politika, tamamen sermayeye peşkeş
çekilen bir politika ve iktidarın kendine yaratmış olduğu çevrelere bir rant
elde etme amacını güttüğü açık, ayan beyan ortadadır. Bilirkişi raporları ve
daha önceki komisyonların yaptığı çalışmalar hiçbir biçimde dikkate alınmadı.
Bu nedenle bizler diyoruz ki: Madencilik yandaş sermayeye peşkeş çekilecek bir
şey olamaz ve amaç, buradan yüksek kâr hedeflemek değil, tamamen doğa ve insan
merkezli bir politika yürütülmelidir. 
(Mikrofon
otomatik cihaz tarafından kapatıldı) 
BAŞKAN
– Buyurun.
TULAY
HATIMOĞLULLARI ORUÇ (Devamla) - Bu nedenle, bizler bu maddeye hep beraber
“hayır” demeliyiz. Yeryüzü sıcak olsun diye maden ocaklarına inen, kazma
sallayan işçilerin sesini duymalıyız. Kara elmas diyarında ışık hasretiyle
solmuş yüzleri görmeliyiz. Soma’da, Ermenek’te, Şirvan’da insanlık, vicdan
göçük altında kalmıştır; “Ananı da al, git.” diyen iktidar, zihniyet, anlayış
göçük altında kalmıştır. Bizler bunun farkındayız ve sizlerin de farkında
olmanız gerekir. Doğa ve insan merkezli kararlar almak zorundayız. Gelin hep
beraber bu maddeye “hayır” diyelim. 
Teşekkür
ederim. (HDP sıralarından alkışlar) 
BAŞKAN
– Aynı mahiyetteki önergeler üzerinde Antalya Milletvekili Tuba Vural Çokal.
Buyurun
Sayın Vural Çokal. (İYİ PARTİ sıralarından alkışlar) 
TUBA
VURAL ÇOKAL (Antalya) – Sayın Başkan, değerli milletvekilleri; Genel Kurulu
saygıyla selamlıyorum. 
Geçen
hafta Antalya’da yaşanan hortum ve sel felaketinde hayatını kaybeden 13
yaşındaki kızımız Berivan Karakeçili’yi, belediye çalışanı Bayram Demir’i
rahmetle anıyorum. Kemer’de hortum nedeniyle aracının dereye sürüklenmesi
sonucu kaybolan 20 yaşındaki Kader Buse Acar’ın en kısa sürede bulunmasını
temenni ediyor, yaralanan kişilere acil şifalar diliyorum. 
İstanbul’da
düşen helikopterde şehit olan kahraman askerlerimize Yüce Allah’tan rahmet
diliyor, kederli ailelerine başsağlığı diliyorum.
Bugün,
bu kürsüye bir göz hekimi olarak meslektaşlarımın yaşadığı önemli bir sorunu
dile getirmek üzere çıkmış bulunuyorum.
İnsan
yaşamında görmenin ne kadar önemli bir duyu olduğunu anlatmama gerek var mı
bilmiyorum. Geçmişte tedavisi olmayan ve görme kaybıyla sonuçlanan sarı nokta
hastalığını ve şeker hastalığına bağlı görme kayıplarını, hepimiz kendi
çevremizdeki yakınlarımızdan mutlaka duymuşuzdur. Geçtiğimiz on yıl içerisinde
bu hastalıkların tedavisi mümkün değildi. Bu on yıl içerisinde, görme
kayıplarının azaltılması ve hatta ortadan kaldırılması konusunda önemli
aşamalar kaydedilmiş ve bu hastalıkların tedavisinde kullanılan, “anti-VEGF”
dediğimiz göz içerisine kullanılan özel birtakım ilaçlar tedavide uygulanmaya
başlanmıştır. 
Sarı
nokta hastalığının görülme yaşı ve oranı 50 yaşından sonra yüzde 10, 60
yaşından sonra yüzde 30 ve 75 yaşın üzerindeki kişilerde, her 3 kişiden 1’inde
sarı nokta hastalığı görünmektedir. Bugün, bu yüce Meclisin yaş ortalamasına
baktığımda 50-55 yaş olarak görmekteyim. Yani inip aşağıda bir göz hekimi
olarak ben sizin gözlerinize baksam, belki de yüzde 5 ve 10 oranında, sarı
nokta hastalığına sahip olduğunuzu göreceksiniz. 
Sosyal
Güvenlik Kurumu, 28/12/2018 tarihinde Sağlık Uygulama Tebliği’nde değişiklik
yapmıştır. Bu yeni düzenlemenin 25’inci maddesi, göz içine uygulanan ve
“anti-VEGF” dediğimiz ilaç uygulamalarını içermektedir. 
Göz
içi enjeksiyon tedavisinde kullandığımız başlıca 3 ilaç grubu bulunmaktadır. Bu
ilaçların etken maddeleri bevacizumab ruhsatlı bir ürün olmayıp, prospektüsünde
“Intravitreal kullanım için uygun değildir.” ibaresi bulunmaktadır. Yani
“off-label” bir ilaçtır, kullanımı uygun olan bir ilaç değildir. Daha çok kolon
kanseri tedavisinde kullanılmakta, bu ilacın prospektüsünde göz için
kullanıldığında kalıcı körlük de dâhil ciddi yan etkiler oluşturabileceği
belirtilmektedir. İlave olarak, ilacın yüksek göz içi enfeksiyon riski, bir
flakondan birden fazla hastaya uygulanacak şekilde bölünmesi sırasında
yarattığı enfeksiyon riski de bildirilmektedir. Tedaviye bu ilaçla başlanması
şartı eklenmektedir. Ranibizumab ve aflibercept, ülkemizde bulunan,
intravitreal kullanılabilen ruhsatlı anti-VEGF ürünlerdendir. 25’inci madde bu
ilaçların üçüncü basamak sağlık kurumlarında kullanımını ve geri ödenmesini
düzenlemektedir. Tebliğin temel özelliği, geri ödemenin yapılabilmesi için
bevacizumabın öncelikli tedavi olması ve ilk üç uygulama için yükleme dozunun
zorunlu kılınmasıdır. Yine aynı tebliğde bevacizumabın ameliyathane
koşullarında steril şartlarda hazırlanması öngörülmekte, bu hazırlığı kimin
yapacağı belirtilmemekte, pratik anlamda doktor tek sorumlu hâlde
bırakılmaktadır. 
Bence
buraya kadar anlattıklarımı hiçbiriniz anlamadınız çünkü Genel Kurulda çok
büyük bir uğultu var ve bu çok önemli bir konu. 
OYA
ERONAT (Diyarbakır) – Ben dinliyorum. 
TUBA
VURAL ÇOKAL (Devamla) – Siz dinliyor musunuz? Tamam o zaman. Çünkü gerçekten
hepinizi ilgilendiren bir konu ve hepinizin, mutlaka, sarı nokta hastalığı olan
bir yakınınız vardır yani. Ya babanızda vardır ya annenizde vardır.
Bakın,
bu A ilacı, bu da B ve C ilaçları. A ilacı ruhsatlı bir ürün değil, bütün
dünyada uygulanan bir tedavi, ilk tedaviye geçmiş, ilk uygulamaya geçmiş bir
ilaç. Fakat dünyada uygulanma şekli şu: Bunlar bu flakondan enjektörlere
çekilip steril hâlde yani ilaç bölme işlemi yapılmış şekilde ve steril hâlde bu
kurumlar tarafından dünyadaki bütün doktorların önüne getiriliyor ve hekim bunu
steril hâlde uyguluyor. Fakat Türkiye’de uygulanan tebliğde diyor ki: Bu 1
flakonu alacaksın, bundan 40 hastaya çıkıyorsa, ineceksin, ameliyathanede,
etkin doza ulaşmak için bunu sen çekeceksin, sulandıracaksın o ameliyathane
şartlarında. Evet, bunu yapacak olan hekimin “endoftalmi” dediğimiz… Bizim göz
doktorları olarak en büyük korkumuz, korkulu rüyamızdır bu yani kontaminasyon
riski çok yüksektir. Biz bu ilacın etkinliğini tartışmıyoruz yani A ilacı, B ve
C ilaçlarıyla aynı etkinliği göstermektedir.
(Mikrofon
otomatik cihaz tarafından kapatıldı) 
TUBA
VURAL ÇOKAL (Devamla) – Ben ek süre istiyorum.
BAŞKAN
– Tamamlayalım lütfen.
TUBA
VURAL ÇOKAL (Devamla) – Sadece, A ilacı, endoftalmi açısından, uygulamada biz
hekimler için çok büyük risk taşımaktadır. Bizim göz hekimleri olarak
istediğimiz, bu flakonun tek bir hastaya çıkarılması, rapor edilmesi.
Uygulamada, dünyanın hiçbir yerinde “İlk üç dozu bu ilaçla başlamak
zorundasınız.” diye bir diretmede bulunulmamaktadır. Siz hastaları ve hekimleri
böyle bir risk altında bırakamazsınız yani endoftalmi riski, yirmi dört saat
içerisinde göz içerisinde gelişecek enfeksiyon riski olan bir uygulamayı
hekimlere diretemezsiniz. Normal bir ruhsatlı üründe enfeksiyon riski 39 bin
hastada 1 görülürken bu şekilde bir uygulamada yani hekimin kendisinin 40
hastaya çekip, özellikle “dilue” edip yaptığı uygulamada her 400 hastada 1
enfeksiyon riski olacaktır ki bu da hasta ve hekimi zor durumda bırakmaktadır. 
Türk
Oftalmoloji Derneği 20 Ocak 2019 tarihli toplantısında…
(Mikrofon
otomatik cihaz tarafından kapatıldı) 
TUBA
VURAL ÇOKAL (Devamla) – Bunu okumak zorundayım. 
BAŞKAN
– Ne yapalım? (İYİ PARTİ sıralarından “Verelim.” sesleri)
AYHAN
EREL (Aksaray) – Verelim Sayın Başkan. 
HASAN
SUBAŞI (Antalya) – Verelim efendim, sonuçta sağlıkla ilgili önemli ve teknik
bir konu. 
ALİ
MUHİTTİN TAŞDOĞAN (Gaziantep) – Birçok ilaç öyle kullanılıyor zaten, yeni bir
şey değil. 
BAŞKAN
– Tamamlayalım lütfen, bu son. 
TUBA
VURAL ÇOKAL (Devamla) – …hukuki süreci başlatma kararı almış ve 25/1/2019 günü
SGK ve Sağlık Bakanlığına itiraz dilekçeleri vermiş; ayrıca, bu süreçte iki
farklı mevzuatla karşı karşıya kalan meslektaşlarımızın nasıl hareket etmeleri
gerektiğine dair Sağlık Bakanlığından danışmanlık talep etmiştir. 
Bir
göz hekimi olarak özetle söylemek istediğim, bizim itirazımızın ana kaynağı
ilacın etkinlik sorunu değil. Gene söylüyorum, A ilacının etkinlik sorununu
tartışmıyoruz yani aynı etkinliği gösteriyor fakat hekimlerimizi enfeksiyonla,
endoftalmi riskiyle baş başa bırakacağından dolayı, doktoru malpraktis
riskinden kurtaracak hukuki şartların yerine getirilmesi, mevzuattaki
çelişkilerin giderilmesi, ilacın Bakanlıkça hazırlanıp ya da hazırlatılıp göz
içine verilmesinin imkânlı ve uygun hâle getirilmesi sonrasında yanlış olan
algoritmaların düzeltilmesini ve bu yanlış uygulamadan bir an önce
vazgeçilmesini talep ediyorum. 
BÜLENT
TURAN (Çanakkale) – Konu çok önemli ama madde yanlış. 
TUBA
VURAL ÇOKAL (Devamla) – Konu gerçekten çok önemli endoftalmi riski açısından
yani kendi yakınlarınızı düşünün, çok ciddi bir endoftalmi riski. Çok rica
ediyorum, bu uygulamadan bir an önce vazgeçilsin. 
Çok
teşekkür ediyorum. (İYİ PARTİ sıralarından alkışlar) 
BAŞKAN
– Teşekkür ederim. 
BÜLENT
TURAN (Çanakkale) – Konu önemli, madde yanlış Başkanım. 
BAŞKAN
– Aynı mahiyetteki önergeler hakkında Muğla Milletvekili Süleyman Girgin. 
Buyurun
Sayın Girgin. (CHP sıralarından alkışlar) 
SÜLEYMAN
GİRGİN (Muğla) – Sevgili arkadaşlar, kömürün karasını yüz karasına çeviren
sistemin adıdır redevans. Maden işçisine “Arkadaşlarım aşağıda kaldı, ben
yaşıyorum.” diye mahcubiyet yaşatan sistemin adıdır redevans. Yer altında beş
dakika soluklanırsınız, elinde lambasıyla birisi gelir, der ki: “Hadi, hadi.”
Yer altında çalışanlar bilir, siz maden işçisi olarak “Orası göçecek, ben
giremem.” dersiniz ama elinde lamba olan o vatandaş “Hadi, hadi.” der. Çünkü
işçiyi ne kadar çok çalıştırırsa, amirin yani taşeronun cebine o kadar para
girecektir. İşte bu ölümüne çalıştırmanın adıdır redevans. 
Burada
konuşulan her konu çok önemli, bütün hatiplere saygı duyuyorum ama redevans
konusu çok önemli. İsterdim ki her konuşmacı burada bu redevansı konuşsun.
Redevansı siz, Soma’da, Elbistan’da, Şırnak’ta yer altında kalan, Ermenek’te
yer altına girip bir daha çıkamayan işçilerin ailelerine sorun. Redevansı siz,
Babalar Günü’nde “baba” diye toprağa sarılan işçilerin çocuklarına sorun.
Değerli
arkadaşlar, kusura bakmayın, çok sinirliyim çünkü “redevans” denildiği zaman…
Keşke önceki Enerji Bakanımız burada olsaydı. 301 kişi öldü, o gece saat dörtte
ben oradaydım. Dönemin Enerji Bakanı “301’le ocağı kapatacağız.” dedi. Çalışma
Bakanı lütfedip ocağa bile gelmedi. “Çıkarmamız gereken dersler var.” dediler,
hani nerede? Ne dersi çıkardınız? Bunu mu getirdiniz? Hangi yüzle bu yasayı
çıkarıyorsunuz? (CHP sıralarından alkışlar) 
Değerli
milletvekilleri, 41 sıra sayılı Maden Kanunu’yla ilgili Teklif’in 20’nci
maddesiyle, TTK ve TKİ’nin uhdesinde bulunan sahaların bölünerek devredilmesi
öngörülüyor. Birincisi, bu maddeyle, adı geçen kurum ve kuruluşların yasal
yükümlülüğü ortadan kaldırılıyor. İkincisi, bu maddeyle, adı sık sık maden
kazalarıyla gündeme gelen yer altı madenciliğinde iş sağlığı ve iş güvenliği
tedbirleri daha da kötü hâle geliyor. Üçüncüsü, bu madde madencilikte
sürdürülebilir olmayı ortadan kaldırıyor. Kısacası, madencilik sektöründe
19’uncu yüzyılın şartlarına geri dönmek olan redevans garabetinin ortadan
kaldırılması gerekirken, yönetmelik statüsünden kanun statüsüne getirilerek
şimdiye kadar yaşanan acılardan ders çıkarılmadığı da görülmekte.
Nedir
redevans sevgili arkadaşlar? Redevans, maden ruhsat sahalarının işletme
hakkının, özü kendisinde kalması kaydıyla, hak sahibi tarafından sözleşmeyle
gerçek veya tüzel kişiye belli bir süre kiralanması demektir. Redevans sistemi,
Türkiye’de, devletin madeni kiraya vermesi ve karşılığında madendeki üretimi,
belirli bir fiyat üzerinden tüm ürettiğini satın alması şeklinde yürüyor. 
Neden
ihtiyaç duyuluyor bu redevansa, onu da söyleyeyim arkadaşlar. Devlet,
redevansçıya maden sahası kiralıyor, sonra da ona amiyane tabirle diyor ki:
Benden daha az maliyetle bu üretimi yapacaksın. Alıcın hazır, ben alacağım, ne
kadar kömür çıkartırsan hepsini ben alacağım. Ben devletim, senin kadar iş
güvenliğinden taviz veremem, işçinin emeğini senin kadar sömüremem; gel bu
kuralsızlığı, bu kanunsuzluğu sen yap, ben gözümü kapalı tutarım. İşte
redevansın amiyane tabirle Türkiye’de geldiği nokta budur. 
Daha
sonra ne oluyor? Daha sonra da işçi ile işvereni baş başa bırakıp kenara
çekiliyor. İşçiyi, işverenin daha fazla kazanma hırsına ve iştahına terk
ediyor. İşveren de hazır kiraladığı ocaktan nasıl en fazla sürüm alırım
düşüncesiyle ocağı kapasitesinin üzerinde çalıştırma gayreti içine giriyor.
Baro raporlarına göre de Soma’daki kazanın sebebi üretim zorlamasıdır. 
(Mikrofon
otomatik cihaz tarafından kapatıldı) 
SÜLEYMAN
GİRGİN (Devamla) – Bir dakika rica ediyorum. 
BAŞKAN
– Tamamlayalım lütfen.
SÜLEYMAN
GİRGİN (Devamla) – Değerli milletvekilleri “Önce insan değil, önce kömür.”
diyen sistemin adıdır redevans. “Redevans” denen ölüm makinesinin siyasi
sorumlusunu da size göstereyim. İşte… Soma faciasında dönemin Çalışma Bakanı
diyor ki yanındaki Enerji Bakanına: “Sorumlu Enerji Bakanı, madenler ona
bağlı.” İşte… Siyasi sorumlu da suçu birbirine atan AKP iktidarıdır. 
Değerli
milletvekilleri, redevans, işçi sömürüsü ve işçi hayatı üzerinden rant aktarımı
demektir. Redevans, insan emeği ve hayatı üzerinden maliyet düşürmek demektir.
Redevans, vahşi kapitalizmin dişleri arasına atılan maden işçileri demektir.
2004 yılından bu yana, özel şirketlere işletme izni verilmesiyle birlikte,
madenlerde yaşanan iş cinayetleri 3 kat artmıştır. Redevans, yeni Soma
faciaları, ölümler ve anaların gözyaşı demektir. 
(Mikrofon
otomatik cihaz tarafından kapatıldı) 
SÜLEYMAN
GİRGİN (Devamla) – Başkanım, rica ediyorum. 
Değerli
milletvekilleri, yapılması gereken, madencilik sektörü gibi kritik bir sektörde
maden bakanlığı kurularak kamunun öncülüğünde planlı bir kalkınma stratejisinin
hazırlanmasıdır. Şunu bilelim ki tarihten ders çıkarmayanların kömür karasıyla
değil, yüz karasıyla anılması şaşırtıcı değildir. Madencilerin onurlu safında
yer almayanları bekleyen tek şey bu yüz karasıdır. Bununla yaşamak isteyenlere
dur demeyiz ama bu yasaya dur diyeceğiz ve onay vermeyeceğiz. 
Hepinizi
saygıyla selamlıyorum. (CHP sıralarından alkışlar)
ÖZGÜR
ÖZEL (Manisa) – Oylamadan önce yoklama talebimiz olacak efendim, madde
çekilmiyorsa şayet. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan…
BAŞKAN
– Buyurun Sayın Başkan. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Bu maddeyle ilgili değerli milletvekili arkadaşlarımızın
çeşitli ifadeleri oldu. İzin verirseniz, Komisyon olarak bu maddeye niye “evet”
dediğimiz konusunda bir açıklama hasıl oldu; kürsüden veya buradan…
BAŞKAN
– Buyurun Sayın Başkan. 
VI.- AÇIKLAMALAR (Devam)
27.- Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Başkanı Mustafa Elitaş’ın, Adana Milletvekili Tulay Hatımoğulları
Oruç ile Muğla Milletveki Süleyman Girgin’in 41 sıra sayılı Kanun Teklifi’nin
20’nci maddesiyle ilgili önerge üzerinde yaptığı konuşmasındaki bazı ifadeleri
ile Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, aslında bu 20’nci madde, 2017 yılında yapılan
bir değişiklik sonucunda ortaya çıkan bir düzenleme ihtiva etmektedir. 2017
yılında yaptığımız düzenlemede, o zamanki tarafların, sendikaların da
anlaşmasıyla birlikte maddede şöyle bir hüküm ifade etmiştik, Cumhuriyet Halk
Partili ve diğer partili milletvekili arkadaşlarımız da bu konuyu
hatırlayacaklar diye tahmin ediyorum: “Ancak, Türkiye Taşkömürü Kurumunun halen
kendisi tarafından doğrudan işletilen işletme izin alanlarında oluşturulacak
ruhsatlar bu madde kapsamında ihale edilemez.” hükmünü ilave etmiştik. Nitekim,
Zonguldak’ta maden ocaklarında bulunan işçilerin temsilcilerinin,
sendikalarının bizden istedikleri… Ki o zaman grup başkan vekiliydim, doğrudan
doğruya, o zamanki Enerji ve Tabii Kaynaklar Bakanımız, TÜRK-İŞ Başkanı, maden
sendikalarının temsilcileriyle yaptığımız görüşmelerde onların verdiği cümleyi
bire bir madde metnine ihdas ederek getirmiştik. Maddenin birinci cümlesindeki
“Türkiye Taşkömürü Kurumu ile Türkiye Kömür İşletmeleri, uhdelerinde bulunan
maden ruhsatlarını işletmeye, işlettirmeye, bunları bölerek yeni ruhsat talep
etmeye ve bu ruhsatları ihale etmeye yetkilidir.” hükmü zaten maddede mevcut
bir hüküm. Bununla ilgili kanun teklifinde ilave edilen kısım şöyle: “Bu fıkra
kapsamında yapılacak ihale sonucunda Türkiye Taşkömürü Kurumu ile Türkiye Kömür
İşletmelerinin ihaleyi kazananla yapacağı sözleşme hükümleri saklı kalmak
kaydıyla ihale edilen sahayı devredebilir ve ihaleyi kazanan adına ruhsat
düzenlenebilir.” Yani birinci kısımda, birinci cümlenin açıklamasında redevans
söz konusu değil; ihaleyle yapılan, Türkiye Taşkömürü Kurumu uhdesinde bulunan
ruhsatların işlettirilmesi ve bunların başkalarına ruhsat olarak devredilmesine
imkân veren bir durum söz konusu. 
İkinci
durum ise Türkiye Taşkömürü Kurumu uhdesinde bulunan ve hâlen redevansla
işletilmeye devam edilen maden sahalarındaki redevansçıları; biraz önce hem
HDP’den hem Cumhuriyet Halk Partisinden konuşan milletvekili arkadaşlarımızın
hem de sayın grup başkan vekilinin önergeler konuşulmadan önce ifade ettiği,
havza biçimindeki madenciliklerin redevansçılarına bölünerek kontrol imkânının
ortadan kalkmasını ortaya çıkaracak -hasıl olacak- bir durum diye hassas bir
noktanın altını çizdiği… Aslında, Maden ve Petrol İşleri Genel Müdürlüğünün
kendi ruhsat sahası içerisindeki redevansçıların ruhsatlandırılarak
sorumlulukların o kişilere verilmesi ve Maden ve Petrol İşleri Genel Müdürlüğü
ve Türkiye Kömür İşletmeleri Kurumu onların denetimlerini yaparak… Nitekim,
kanun teklifinin ilk maddelerinde ifade ettiğimiz -ki daimî nezaretçisi olsun,
yetkilenmiş tüzel kişiliklerle olsun- onların denetimlerini hakkıyla yerine
getirmek üzere yaptığımız düzenlemeleri, müeyyideleri de beraberinde getiren
önemli bir düzenlemedir.
Yani
ikinci düzenleme de hâlen redevansla yapılan sözleşmelerin, redevans sözleşmesi
yapılan kişilerin -redevans hakkındaki sözleşme şartları saklı kalmak kaydıyla-
ruhsatlandırılmasını ifade eden ve sorumluların, ruhsatlandırılmış kişilerin
daha bilinçli, daha etkili bir şekilde denetimini sağlayabilmek adına yapılan
önemli bir düzenlemedir. Aslında, tüm milletvekili arkadaşlarımız, bu maddeyi
bu mantık çerçevesinde değerlendirdikleri takdirde, ikinci ilave edilen kısmın
önemli bir gelişme olduğunu idrak edeceklerdir diye düşünüyorum. Bu anlamda,
Komisyonumuzda düzenlenen metnin olumlu, uygun olduğu ve maden sahalarının daha
iyi bir denetimine imkân vereceği düşüncesinde olduğumuzu ifade etmek
istiyorum.
Teşekkür
ediyorum Sayın Başkanım. 
BAŞKAN
– Teşekkür ederim. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (Devam)
ÖZGÜR
ÖZEL (Manisa) – Oylamadan önce yoklama talebimiz var efendim.
BAŞKAN
– Önerge için mi, madde oylaması için mi?
ÖZGÜR
ÖZEL (Manisa) – Madde oylamasında efendim.
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Aynı mahiyetteki önergeler kabul edilmemiştir.
Maddenin
oylaması…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz.
BAŞKAN
– Sayın Özel, Sayın Tarhan, Sayın Şevkin, Sayın Antmen, Sayın Arslan, Sayın
Arı, Sayın Kaya, Sayın Aygun, Sayın Bulut, Sayın Girgin, Sayın Erbay, Sayın
Başevirgen, Sayın Kadıgil, Sayın Ünlü, Sayın Yeşil, Sayın Taşcıer, Sayın
Çelebi, Sayın Barut, Sayın Sümer, Sayın Özcan.
Yoklama
için üç dakika süre veriyorum arkadaşlar.
Pusula
veren arkadaşlar lütfen genel kuruldan ayrılmasınlar, kontrol edeceğiz.
Yoklama
işlemini başlatıyorum.
(Elektronik
cihazla yoklama yapıldı) 
BAŞKAN
– Değerli arkadaşlar, toplantı yeter sayısı yoktur.
Birleşime
on beş dakika ara veriyorum.
Kapanma Saati: 17.41
ÜÇÜNCÜ OTURUM
Açılma Saati: 17.59
BAŞKAN: Başkan Vekili Mustafa ŞENTOP
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 52'nci Birleşiminin Üçüncü Oturumunu
açıyorum. 
III.- YOKLAMA
BAŞKAN
- 20’nci maddenin oylamasından önce talep üzerine yapılan yoklamada toplantı
yeter sayısı bulunamamıştı. 
Şimdi
yoklama işlemini tekrarlayacağım. 
Yoklama
için üç dakika süre veriyorum. 
Yoklama
işlemini başlatıyorum. 
(Elektronik
cihazla yoklamaya başlandı)
BAŞKAN
- Pusula veren arkadaşların Genel Kurulu terk etmemesini rica ediyorum, kontrol
edeceğiz. 
(Elektronik
cihazla yoklamaya devam edildi)
BAŞKAN
– Toplantı yeter sayısı vardır.
41
sıra sayılı Kanun Teklifi’nin görüşmelerine devam ediyoruz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (Devam)
BAŞKAN
– Komisyon? Yerinde.
20’nci
maddeyi oylarınıza sunuyorum: Kabul edenler… Kabul etmeyenler… 20’nci madde
kabul edilmiştir.
ÖZGÜR
ÖZEL (Manisa) – Sayın Başkanım, pek kısa bir söz talebim var.
BAŞKAN
- Buyurun.
VI.- AÇIKLAMALAR (Devam)
28.- Manisa Milletvekili Özgür Özel’in, iktidar milletvekillerinin
çoğunun teklifin maddeleri görüşülürken Genel Kurulda bulunmayıp oylamaya
katıldığına ilişkin açıklaması
ÖZGÜR
ÖZEL (Manisa) – Sayın Başkanım, çok önemli bir madde oylanmadan önce salonda
iktidar partisinden 30-40 arkadaş vardı, ilk yoklamada 130-140’larda, şimdi 210
kişi oldu. Müzakereler yapılırken çil yavrusu gibi dağılıp oylamada Çin ordusu
gibi gelme geleneği var. Kanun Maden Kanunu. Maden Kanunu’nda, soruyorum AKP
Grup Başkan Vekiline: Bu kadar milletvekilini yer altında madende mi
saklıyorsunuz da 30 kişiyle izliyorsunuz, oylama sırasında yeryüzüne çıkıyor?
(CHP sıralarından alkışlar) Nasıl iş bu arkadaş? 
BÜLENT
TURAN (Çanakkale) – Sayın Başkan…
BAŞKAN
– Sayın milletvekilleri…
MEHMET
ALTAY (Uşak) - Senin grubun kaç kişi? Senin grubun nerede, kaç kişi? 20 kişiyi
tutuyorsun orada, konuşuyorsun! 20 kişiyi beklet orada… Sanki iş yapıyorsun!
BAŞKAN
– Sayın Turan… 
Arkadaşlar,
Grup Başkan Vekiliniz konuşuyor.
Buyurun.
BÜLENT
TURAN (Çanakkale) – Sayın Başkan, AK PARTİ Grubu ihtiyaç olduğu her yerde
görevini yapıyor. Bu kanunla ilgili görüşmelerde, komisyonda, öncesi grup
çalışmalarında katkı sunan bu grup zaten. Tabii ki iktidar partisinin kuliste
de, odasında da işi olacaktır. Hep burada Özgür Bey’i dinleyecek hâlimiz yok.
Kaldı ki, bu kadar kıymetliyse, 120 kişi olması gereken CHP’den neden 20 kişi
var, onlar nerede o zaman? Böyle bir şey olabilir mi? Biz buradayız Sayın
Başkan. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan, parlamenter sistemde özellikle, Parlamentoyu
işletme görevi iktidar partisinindir. 
BÜLENT
TURAN (Çanakkale) – İşletiyoruz Sayın Başkan. 
ÖZGÜR
ÖZEL (Manisa) – Parlamenter sistem geçti zaten. Bu hibrit denebilecek tuhaf ve
altında kaldıkları sistemde de 1’inci partiye önemli görevler düşmektedir.
Benim görevim, toplantı yeter sayısı var mı, karar yeter sayısı var mı, bununla
ilgili denetimi yapacak işi yapmak. Burada 40 arkadaş var. Biraz önce gelip oy
veren 170 ilave arkadaş bu kanunun nasıl yeni Soma faciaları, yeni Ermenekler
yaratabileceğine ilişkin ortaya konulan muhalefet argümanlarını dinlemeden,
âdeta bir yasama makinesiymiş gibi, geldiler, oy kullandılar, gidiyorlar.
İtirazımız bunadır. Görevimizi yapmaya, bu durumu açık bir şekilde milletimize
şikâyet etmeye devam edeceğiz. (CHP sıralarından alkışlar)
ZÜLFÜ
DEMİRBAĞ (Elâzığ) – Değerli vekiller, domates, biber, patlıcan muhabbetinizi
dinlemek zorunda mı yani? 
BAŞKAN
– Sayın Turan…
BÜLENT
TURAN (Çanakkale) – Sayın Başkan, söz talebimi geri alıyorum, AK PARTİ Grubu
çalışmaya devam ediyor. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (Devam)
BAŞKAN
– 21’inci madde üzerinde ikisi aynı mahiyette olmak üzere üç önerge vardır. İlk
okutacağım iki önerge aynı mahiyettedir. Önergeleri okutup birlikte işleme
alacağım. 
Türkiye Büyük Millet Meclisi Başkanlığına
Görüşülmekte
olan (2/1410) esas numaralı “Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifinin” 21’inci maddesiyle
eklenmesi öngörülen cümlenin aşağıdaki şekilde değiştirilmesini arz ve teklif
ederiz. 
“Genel
Müdürlük rödövans sözleşmelerinin tarafıdır.”
 Ayhan
Erel  Hüseyin Örs  İmam
Hüseyin Filiz 
 Aksaray
 Trabzon  Gaziantep
 Metin
Ergun  Ümit Beyaz  Feridun
Bahşi 
 Muğla
 İstanbul  Antalya
Aynı
mahiyetteki diğer önergenin imza sahipleri:
 Okan
Gaytancıoğlu Zeynel Emre Cavit
Arı
 Edirne İstanbul Antalya
 Tahsin
Tarhan Özgür Özel Orhan
Sümer
 Kocaeli Manisa Adana
BAŞKAN
– Komisyon aynı mahiyetteki önergelere katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Aynı mahiyetteki önergeler hakkında söz isteyen Aksaray Milletvekili Ayhan
Erel.
Buyurun
Sayın Erel. (İYİ PARTİ sıralarından alkışlar)
Arkadaşlar,
Genel Kurul salonumuzda bir uğultu var. Lütfen… Konuşmacıyı takip edemiyoruz. 
AYHAN
EREL (Aksaray) – Sayın Başkanım, değerli milletvekilleri, yüce Türk milleti;
Maden Kanunu ile Bazı Kanunlarda ve Kanun Hükmünde Kararnamede Değişiklik
Yapılmasına Dair Kanun Teklifi’nin 21’inci maddesi üzerine İYİ PARTİ Grubu
adına söz almış bulunuyorum. Yüce heyetinizi saygıyla selamlıyorum.
Değerli
milletvekilleri, hepimizin bildiği gibi, bir ülkenin yer altı kaynakları büyük
önem taşır. Bu kaynaklar, aynı zamanda doğru kullanılırsa o ülkenin zenginlik
kaynaklarıdır. Peki, Türk milleti topraklarımızın yer altı zenginliklerinden
hangi ölçüde faydalanmaktadır? Ne yazık ki bu zararlı anlayış Türk milletinin
kendi kaynaklarını kullanmasına engel olmuştur. Oysa bugün karşımızda yerli ve
millî olduğunu iddia eden bir siyasi irade var; fakat bu siyasi irade döneminde
özelleştirme kapsamına alınan madenlerimiz maalesef yabancı şirketler
tarafından yağmalanmıştır. 
2004
yılında bir Maden Kanunu çıkarıldı; bu kanun ne yazık ki yer altı
kaynaklarımızın yağmalanmasının önünü açtı. Politikalarınıza yansıyan, devletin
küçültülmesi, faaliyetlerin daraltılması yaklaşımı da Türk madenciliğinin
yabancı şirketlerin eline geçmesine vesile oldu.
Bu
ülkede egemenlik hakkı yüce Türk milletinindir, doğal olarak da madenlerimizin
gerçek sahibi yüce Türk milletidir. Fakat 2002’den bu yana ham madde
kaynaklarımız yabancı ülkelerin denetimi altındadır. Yerli ve millî olma
iddiasındaki bu siyasi iradenin temel sorumluluğu, madenlerimizin sömürülmesini
engellemektir; bu düzeni Türk milletinin menfaati ve çıkarları doğrultusunda değiştirmektir.

Değerli
milletvekilleri, çıkardığınız yasalarla madencilik sektöründe sömürgecilik
dönemini başlattınız. Bu yasa teklifi, bazı yasalarda yaptığınız değişiklikler
yüzünden yabancı maden şirketleri maden ruhsatı almak için ülkemize akın
ettiler. Öyle yasalar çıkardınız ki yerli maden şirketlerimiz yabancı maden
şirketleriyle rekabet edemez hâle geldi. Madencilik yapma hakkını özel sektöre
devrettiğinizden beri yer altı zenginliklerimiz yabancı şirketler tarafından
maalesef yağmalanmaktadır. Biliyoruz ki bu şirketler, hedef ülkelere girerler,
vahşi madencilik yaparlar, yer altı kaynaklarını sömürür, arkalarında yok
edilmiş bir doğa bırakarak defolup giderler. Yabancı şirketlerin döngüsü budur
fakat siz bunu kırmak yerine, maalesef buna destek oldunuz ve topraklarımızın
yabancı maden şirketleri tarafından yağmalanmasının önünü açtınız. 
Değerli
milletvekilleri, bu iktidar, madenciliğimiz adına 2002 yılından bu tarafa
sayısız değişiklik yapmış, değişik politikalar geliştirmiştir. Politika
değişiklikleri millet yararı gözetilerek yapılır. Madencilikte yapılan bunca
değişikliğe rağmen ülkemizin kaynakları ülke ekonomisine katkı sağlar hâle
getirilememiştir. Bırakın ülke ekonomisini, madencilikle anılan şehirlerimizin
ekonomisine bile bir katma değer sağlayamamıştır. Bakın, bunca değişiklik
yapıldığı hâlde maden kazaları bile azalmamıştır. Madenlerimiz Türk milletine
ait millî servetimizdir; dolayısıyla madenlerimizin gerçek sahibi yüce Türk
milletidir. Yer altı zenginliklerimiz talan edilemez, peşkeş çekilemez. 
Süre
yetersizliğinden dolayı maden sektöründeki iş kazalarına ve çevre sorunlarına
değinemiyorum. Madenlerimiz üzerinde kurulan bu düzenin yıkılacağı ve millî bir
maden politikası geliştireceğimizi umut ediyorum, yüce heyetinizi saygıyla
selamlıyorum. (İYİ PARTİ sıralarından alkışlar) 
BAŞKAN
– Aynı mahiyetteki önerge üzerinde Adana Milletvekili Orhan Sümer.
Buyurun
Sayın Sümer. (CHP sıralarından alkışlar)
ORHAN
SÜMER (Adana) – Teşekkür ederim Sayın Başkan. 
Sayın
milletvekilleri, her ne kadar Maden Kanunu üzerine söz almış bulunmuş olsam da
konuşmamı ekonomik kriz nedeniyle son bir hafta içerisinde Adana’dan gelen 3
üzücü haber üzerine, seçim bölgem Adana’nın yaşadığı ekonomik sorunlar üzerine
geliştireceğim. Hepinizi saygıyla selamlıyorum. 
AKP,
2002 yılından bugüne kadar hep güven ve istikrardan söz etti, ekonomik gelişme,
sürekli büyüme ve gelişme vadetti, adaletten, kalkınmadan, demokrasiden ve
hukuktan söz etti. Türkiye’de yolsuzluk, yoksulluk ve yasaklar bitecek,
herkesin yüzü gülecekti. Peki öyle oldu mu? Hayır. Bunların hiçbiri hayata
geçmedi değerli arkadaşlarım. Adana, güzel ülkemizin bir izdüşümüdür; yani
Adana’da yaşanan her bir olay aslında Türkiye’nin gerçek fotoğrafını bizlerin
önüne koyar. O nedenle, Adana’da yaşananlara bakın Türkiye’nin gerçeğini
görürsünüz. 
Değerli
milletvekilleri, Adana, 1990’lı yıllara kadar sanayide, tarımda öne çıkan
illerimizden biriydi, Akdeniz Bölgesi’nin ve ülkemizin ekonomisine yön veren
yatırımların olduğu, sanayinin lokomotif kentlerinden biriydi; üretiyor ve
ürettiğini Türkiye’yle, dünyayla paylaşıyordu ama son yıllarda Adana tarım ve
sanayi teşviklerinde, kamu yatırımlarında, kültür ve turizm yatırımlarında ve
sayabileceğimiz daha pek çok alanda hep geri plana itildi, gözden çıkarıldı.
Yıllar önce herkesin iş sahibi olduğu, her mahalleden bir işçi servisinin
çıktığı Adana’da sabahın ilk ışığında vardiyaya giden o işçiler artık
çalışmıyor, o mahalleler bugün sessiz, ülkemizi sarsan ekonomik krizle birlikte
o fabrikalar, o işletmeler ya kapandı ya da kapanma noktasına geldi. İşte size
Bossa Fabrikası, işte size PAKTAŞ, işte size ÇUKOBİRLİK, işte size kırk yıllık
Garip Tavukçuluk. Daha bir ay öncesine kadar işletmesini sürdüren ama şimdi
iflas bayrağını çeken Garip Tavukçuluk’ta yaklaşık 600 kişi çalışıyordu, bugün
o işletme kapanıyor. Yan ürünleriyle beraber tam 4 bin kişiye istihdam alanı
sağlıyordu. İşte, bu yüzden Adana için açıkladığınız işsizlik oranı yüzde 10,7
değil, yüzde 25’lerde. Yani Adana’da her 4 kişiden 1’i işsiz. 
Keza
Çukurova’nın bereketli toprakları bugün kara topraklar hâline geldi, can
çekişiyor. En stratejik ürün olan pamuk bitme noktasına geldi, üretici perişan.
Tarım Bakanımıza sormak istiyorum: Adana’da ayçiçek ve pamuk üreticileri hâlâ
yağlı tohum desteklerini alamadılar. Zaten girdi maliyetleriyle boğuşup
tarlasını binbir zorlukla hasat eden, emeğini, alın terini toprağa katan
çiftçilerimiz prim desteğini zaman geçirmeden ödeyin diye feryat ediyor.
Üreticilerimize destek ne zaman ödenecektir?
Yine
Çukurova’dan Avrupa’ya ihraç edilen özellikle narenciye ve yaş sebze için
tırlarımızdan Bulgaristan’dan geçişte Bulgar makamlarınca tır başına 300 ila
800 euro arasında “analiz” adı altında ücret alınmaktadır, para tahsil
ettikleri bilgisi bize ulaşmıştır. Zaten zor şartlar altında ihraç etmeye
çalışan ihracatçılarımıza haksız yere alınan bu bedellerle yeni bir mağduriyet
yaratılmaktadır. Ama bütün bunları ustaya sorarsanız yaşananlardan kendisi ve
yönetenler hariç herkes sorumlu. Kriz dememek için bize her türlü hikâye
anlatıyorlar. Patlıcan, biber fiyatları yükseliyor suçlu fırsatçı; vatandaşın
sofrasındaki, mutfağındaki yangını değil, mermiyi konuşalım istiyorlar. Yani
suçlu yönetenler değil, gariban vatandaşın ta kendisi.
Adana’da
42 bin esnaf var, her biri siftahsız dükkân kapatıyor. Değerli arkadaşlar,
yaşanan depresyondan dolayı, umutsuzluk nedeniyle -birkaç ay önce ben burada
yine uyarmıştım- Adana’da 6 arkadaşımız intihar etmişti. Bir hafta içerisinde,
ne yazık ki tekrar 1’i kamu müteahhidi, 1’i mühendis, 1’i de Ceyhan Ziraat
Odası Başkanımız ekonomik nedenlerden dolayı, borçlarını ödeyemediği için
intihar etti. Maalesef, bu, ne ilk olacak ne de son olacak. Eğer ekonomik kriz
yoksa, her şey yolundaysa bu sorunlar neden ortaya çıkıyor, bu mağduriyetleri
neden yaşatıyorsunuz? Adana’yla ilgili ekonomik verileri tekrar gözden
geçirmenizi işaret ediyor, hepinize saygılar sunuyorum. (CHP sıralarından
alkışlar) 
BAŞKAN
– Aynı mahiyetteki önergeleri oylarınıza sunuyorum. Kabul edenler... Kabul
etmeyenler... Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 41 sıra sayılı Kanun Teklifi’nin 21’inci maddesinde geçen “yer alan”
ibaresinin “bulunan” olarak değiştirilmesini arz ve teklif ederiz.
 Murat
Çepni  Tulay Hatımoğulları Oruç Rıdvan
Turan
 İzmir Adana Mersin
 Erol
Katırcıoğlu  Ömer Faruk Gergerlioğlu Şevin
Coşkun
 İstanbul Kocaeli Muş
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Önerge hakkında konuşmak üzere İstanbul Milletvekili Erol Katırcıoğlu.
Buyurun
Sayın Katırcıoğlu. (HDP sıralarından alkışlar) 
EROL
KATIRCIOĞLU (İstanbul) – Sayın Başkan, değerli milletvekilleri; doğrusunu
isterseniz, Maden Kanunu’nun gerçekten gereği kadar ilgi alabilmiş bir kanun
olmadığı kanaatindeyim yani önümüze gelen bu metin, eğer tutanaklara
bakarsanız, gerçekten, bu metinde söz konusu olan kesimlerin hemen hemen
hiçbirinin doğru dürüst temsil olunmadığı bir komisyondan geçerek buraya geldi
ve öyle anlaşılıyor ki Genel Kurulda da sizlerin oylarınızın çoğunluğuyla
geçecek. Ama arkadaşlar, küçük bir uyarı: Bu kanun yanlış bir kanun içeriği
itibarıyla –bilmiyorum, herhâlde daha sonraki saatlerde konuşacağız- özellikle
petrol ürünleri sektörüyle ilgili olarak burada yazılanlar gerçekten çok vahim.
Ben, doğrusunu isterseniz, bu beş dakikalık sürede bu vahim kanunla ilgili
konuşmayacağım çünkü biliyorsunuz ne olacağını ama başka bir şeyi konuşmak
istiyorum arkadaşlar, konuşmak istediğim konu da aşağı yukarı şu: Sayın
Cumhurbaşkanımız, sanıyorum son günlerde çok veciz bir söz söyledi Sivas’ta
konuşmasında. Bence bir itiraftı ama yeteri kadar anlaşıldı mı, çok emin
değilim. Aynen okuyayım, dedi ki: “Ne diyorlar: ‘Domates, patlıcan, patates…’
Ya, düşünün be, bir merminin fiyatı nedir?” Yani Sayın Cumhurbaşkanı şunu
söylüyor, diyor ki: “Biz kıt olan kaynaklarımızı silaha ayırdık dolayısıyla da
patates üretmeye, domates üretmeye kaynaklarımız yetmedi, yeteri kadar
üretemedik, o nedenle onların fiyatı yükseliyor.” Ama uyardı toplumu, dedi ki:
“Ama bu da hani millî bir meseledir, silah ve mermi önemlidir.” diyerek,
esasında uyguladığı politikanın da ne anlama geldiğini açık ve seçik olarak
söyledi. Arkadaşlar, bu da şudur: Şu anda Hükûmetin uyguladığı politikalar,
şiddetin yaygınlaşması üzerine kurulmuş olan ve kaynakları da sürekli olarak
buraya yöneltmiş olan bir uygulama içinde ve o nedenle de ekonomik kriz oluyor
ve o nedenle de patatesin, soğanın, domatesin fiyatı yükseliyor arkadaşlar.
Dolayısıyla da kabul edin veya etmeyin ama açık olan bir şey var değerli
arkadaşlar, ülkede bir kriz var ve bu kriz öyle böyle bir kriz değil. Yani bunu
tanzim satışlarla falan düzenleyemezsiniz, olmaz böyle bir şey. İktisat teorisi
diye bir şey var, iktisat teorisi ki biliyorum Adalet ve Kalkınma Partisinde de
birçok bu işlerle uğraşan arkadaş var ama bu kadar, affedersiniz, cahilane bir
uygulamayı yürürlüğe koymuş olmanız gerçekten çok şaşırtıcı. 
Şimdi,
arkadaşlar, demin ifade etmeye çalıştığım gibi, çatışmacı siyasi ortamı
çözemeyen bu Hükûmet, askerin giyim kuşamına ayırdığı paralar, mermiye, silaha
ayırdığı paralardan dolayı bu noktaya geldiğimizi söyleyerek esasında
ihtiyacımız olan ya da başka biçimde söyleyecek olursam, bu sorunun çözülmesiyle
ilgili olarak da bir ipucu taşıyor. Çünkü arkadaşlar, eğer bir ülkede siyasi
süreçler gerginse, çatışmacıysa güvenlik meseleleri öne çıkıyor doğal olarak.
Ama şu soruyu sormamız lazım: Niye böyle oluyor ki? Pekâlâ 2015 yılında, çözüm
sürecini yaşadığımız yıllarda bu sorunlar yoktu, ekonomi de çok iyi gidiyordu,
insanlarımız da gayet mutluydu. Dolayısıyla da arkadaşlar, Hükûmetinizin
uyguladığı politikaların Türkiye'nin ihtiyacı olan politikalar olmadığını
söylemek istiyorum. 
Çok
az zamanım kaldı ama birkaç dakika da izin verirse Sayın Başkan bir başka
derdimi daha anlatmaya çalışacağım. 
Şimdi,
arkadaşlar, bizler aylardır burada, sizin karşınıza Leyla Güven arkadaşımızı
konuşmak üzere geliyoruz ya da Leyla Güven arkadaşımızı anarak konuşuyoruz.
Leyla Güven arkadaşımızın açlık grevine girmesinin sebebinin de tecrit olduğunu
söylüyoruz. 
BÜLENT
TURAN (Çanakkale) – Neyin tecridi? Tam söyleyin, tam söyleyin. 
EROL
KATIRCIOĞLU (Devamla) – Bir dakika, müsaade edin.
BÜLENT
TURAN (Çanakkale) – Müsaade ediyoruz zaten canım. 
EROL
KATIRCIOĞLU (Devamla) – Ama o zaman söze girme, bir dakika. 
Arkadaşlar,
burada, bu cümlenin altında yatan şey şudur: Biz tecritle Türkiye'de Kürt
sorununun çözülmesiyle ilgili yeniden görüşmelere başlanması gerektiğini
söylemeye çalışıyoruz yani yeniden barış konuşmalarının gerçekleşmesi
gerektiğini söylemeye çalışıyoruz. 
(Mikrofon
otomatik cihaz tarafından kapatıldı)
ŞAHİN
TİN (Denizli) – Teröristlerle ne barışı görüşeceğiz? 
EROL
KATIRCIOĞLU (Devamla) – Bir dakika arkadaşım. 
BAŞKAN
– Bir dakika veriyorum, buyurun tamamlayalım lütfen. 
EROL
KATIRCIOĞLU (Devamla) – Burada öyle şeyler söyleniyor ki Sayın Cumhurbaşkanı da
bunu yapıyor ve sizler de sesinizi çıkarmıyorsunuz; arkadaşlar, burada oturan
insanların hiçbiri terörist değildir. Eğer teröristsek biz, o zaman kapatın,
elinizde yasalar, kapatın. Bunu yapmıyorsunuz, yapamıyorsunuz çünkü biz
terörist falan değiliz. Biz, başta Kürt halkı olmak üzere, Türkiye'de sorunu
olan bütün yurttaşlarımızın sorunlarını buraya çözüm önerileriyle getirmeye
çalışıyoruz ve sizler, Sayın Cumhurbaşkanı bizi terörle iltisaklı hâle getiren
cümleler kurup duruyorsunuz. Bu gerçekten kabul edilemez bir yanlıştır. Eğer
böyle konuşmaya devam ederseniz ben de şimdi size şunu sorayım: “Siz de
FETÖ’yle iltisaklısınız.” dersem ne olmuş olacak arkadaşlar?
ÖZGÜR
ÖZEL (Manisa) – Öyleler, realite olacak. 
AHMET
HAMDİ ÇAMLI (İstanbul) – Doğru bir şey söylememiş olursunuz. 
EROL
KATIRCIOĞLU (Devamla) – Doğru olacak herhâlde. Çünkü ben de hesap ettim
“Google”a girdim, 45 vekiliniz -isim isim çıkardım- FETÖ’yle ilgili çok övücü
laflar etmiş geçmişte. Şimdi, buradan giderek “Siz FETÖ’cüsünüz.” dersek biz
doğru mu yapmış oluruz?
ŞAHİN
TİN (Denizli) – Ne alakası var?
EROL
KATIRCIOĞLU (Devamla) – Evet, doğru yapmış olmayız.
(Mikrofon
otomatik cihaz tarafından kapatıldı) 
EROL
KATIRCIOĞLU (Devamla) – Sayın Başkanım, bir dakika lütfen.
BAŞKAN
– Buyurun. 
Tabii,
bunlar emsal olmasın arkadaşlar lütfen.
EROL
KATIRCIOĞLU (Devamla) – Biliyorum ama bu sürelerde derdimi anlatamıyorum, kusura
bakmayın.
Şimdi,
arkadaşlar, hakikaten elinizi vicdanınıza koyun, Türkiye'de bir sorun var, bu
sorunun adı “Kürt sorunu”dur; ne kadar “Yok.” derseniz deyin, vardır. Kürt
sorunu esasında demokrasi sorunudur. Bizlerin yapması gereken, demokrasinin
çıtasını yükseltmektir. Yoksa birbirimize düşerek, birbirimizi yok etmeye
çalışarak bir yere varılamaz. O sebeple de bu lafları çok kullanmanıza
hakikaten sizler adına üzülüyorum. Efendim, PKK'ya bilmem ne de falan, bunlarla
olmaz arkadaşlar, biz ciddi bir iş yapmak istiyoruz burada. Bu sözleriniz
ciddiye alınacak sözler değil, kusura bakmayın. 
Şimdi,
Sayın Soylu’nun ettiği laflara biriniz bir laf söylediniz mi Allah aşkına?
“Yürütürsem adam değilim.” lafı bir bakana yakışır mı arkadaşlar, bir devlete
yakışır mı? Bunu nasıl kabul edebiliyorsunuz sizler? 
MEHMET
UĞUR GÖKGÖZ (Isparta) – Helal olsun.
EROL
KATIRCIOĞLU (Devamla) – Kime helal olsun? Soylu’ya mı olsun, bana mı olsun?
MEHMET
UĞUR GÖKGÖZ (Isparta) – Soylu’ya olsun. 
EROL
KATIRCIOĞLU (Devamla) – Soylu’ya olsun, öyle mi? Peki, bu lafınızı
hatırlatacağım size.
(Mikrofon
otomatik cihaz tarafından kapatıldı) 
EROL
KATIRCIOĞLU (Devamla) – Arkadaşlar, buradayız, bir yere gitmiyoruz, hep beraber
yaşayacağız bu süreci ama yaptığınız, her seferinde çıkıp konuştuğum gibi,
yanlıştır. Yanlış yapmaya devam ediyorsunuz.
Saygılar
sunuyorum. 
Teşekkür
ederim Sayın Başkanım. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
21’inci
maddeyi oylarınıza sunuyorum: Kabul edenler... Kabul etmeyenler... 21’inci
madde kabul edilmiştir.
BÜLENT
TURAN (Çanakkale) – Sayın Başkanım…
BAŞKAN
– Sayın Turan, söz mü istiyorsunuz?
BÜLENT
TURAN (Çanakkale) – Evet Sayın Başkanım.
BAŞKAN
– Buyurun Sayın Turan.
VI.- AÇIKLAMALAR (Devam)
29.- Çanakkale Milletvekili Bülent Turan’ın, İstanbul Milletvekili Erol
Katırcıoğlu’nun 41 sıra sayılı Kanun Teklifi’nin 21’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; HDP’li vekillerin konu ne
olursa olsun; madde, gündem ne olursa olsun sonuna veya başına Leyla Güven’le
ilgili bir paragraf girmelerine alıştık artık. Ama ısrarla “tecrit” derken,
benzer ifadeler kullanırken PKK elebaşı Öcalan için tecrit dememelerini de
anlıyoruz. 
Sayın
Başkan, ilgili milletvekili tahliye edildi, biliyorsunuz. Buraya gelip yemin
etmesi için hiçbir engel yok fakat bir terör elebaşısına destek olmak, gündem
yapmak için, sözüm ona, açlık grevi yapıyor. Bir daha söylüyorum: Burada bize
her gün bunu hatırlatmak yerine, gitsinler, terörle aralarına mesafe koyup o
arkadaşları bundan vazgeçirsinler çok seviyorlarsa. Kaldı ki biz isteriz ki bu
ülkenin bir evladı olarak neden HDP’li arkadaşlar bir gün olsun bir şehit için,
bir gazi için, şehit olan öğretmenler, askerler, polisler için açlık grevi
yapmazlar? Tek mağdur -tırnak içerisinde- kendi örgüt liderleri midir? O yüzden,
diyorum ki: Eğer mazlumlara, mağdurlara sahip çıkma iddiası varsa önce Aybüke
öğretmene sahip çıksınlar, önce Necmettin Yılmaz’a sahip çıksınlar, önce
Muhammed Safitürk’e sahip çıksınlar. Sayın Başkan, her gün burada aynı iddiayla
beraber tekrarda bulunmalarını doğru bulmuyoruz. 
Sayın
Bakanımızın ifade ettiği “Yürütürsem adam değilim.” ifadesi kendi üslubu içerisinde
tartışılabilir ama esası olarak, içerik olarak “Terörle iltisakı olan terör
yürüyüşlerine izin vermeyeceğim.” demektir. Biz de diyoruz ki: Terörle ilgili
hiçbir kimseye, hiçbir zümreye asla iltimas geçmeyeceğiz Sayın Başkanım.
AHMET
ŞIK (İstanbul) – Sarayla aranıza mesafe koyduğunuzda biz bunu tartışacağız.
EROL
KATIRCIOĞLU (İstanbul) – Sayın Başkan, söz alabilir miyim lütfen, bir cevap
vermek istiyorum.
AHMET
ŞIK (İstanbul) – En büyük terör örgütü sizsiniz ya, sizsiniz! Bu ülkenin gelmiş
geçmiş, cumhuriyet tarihinin tüm kötülüklerinden inşa edilmiş… (AK PARTİ
sıralarından gürültüler)
EROL
KATIRCIOĞLU (İstanbul) – Ben bir cevap vermek istiyorum.
BAŞKAN
– Cevap değil de neye göre yani? Sataşma…
AHMET
ŞIK (İstanbul) – …bir terör örgütüsünüz siz ve bunun için yargılanacaksınız
hepiniz. (AK PARTİ sıralarından gürültüler)
BAŞKAN
– Arkadaşlar… Arkadaşlar…
AHMET
ŞIK (İstanbul) – Ama sizler gibi yapmayacağız, düşmanımız için bile hukuk talep
ediyoruz, sizi evrensel hukuk normlarıyla yargılayacak bir yargıya teslim etmek
istiyoruz.
BAŞKAN
– Arkadaşlar, Genel Kurulun çalışmaları devam ediyor.
BÜLENT
TURAN (Çanakkale) – Arkadaş yeni galiba, usul, edep, adap bilmiyor.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (Devam)
BAŞKAN
– Madde 22’ye bağlı geçici madde 38 üzerinde önerge yoktur.
FATMA
KURTULAN (Mersin) – Başkanım…
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde 22’ye
bağlı geçici madde 38 kabul edilmiştir.
FATMA
KURTULAN (Mersin) – Başkanım…
BAŞKAN
– Madde 22’ye bağlı geçici madde 39 üzerinde önerge yoktur.
Maddeyi
oylarınıza sunuyorum: Kabul edenler… 
GARO
PAYLAN (Diyarbakır) – Sayın Başkan, bir grup başkan vekili ayakta.
İSMET
YILMAZ (Sivas) – Görüyor.
BAŞKAN
– Kabul etmeyenler… Kabul edilmiştir.
Buyurun
Sayın Kurtulan.
FATMA
KURTULAN (Mersin) – Sayın Başkanım, ben burada değildim, tartışmaya çok hâkim
değilim, kısmen izledim ama arkadaşlar grubumuza bir sataşma olduğunu
söylüyorlar. Grubumuz adına, sataşmaya, müsaade ederseniz, söz verirseniz
kürsüde arkadaşımız cevap versin.
BAŞKAN
– Sayın Tiryaki, buyurun.
MEHMET
RUŞTU TİRYAKİ (Batman) – Buradan mı, oradan mı?
BAŞKAN
– Yerinizden buyurun.
VI.- AÇIKLAMALAR (Devam)
30.- Batman Milletvekili Mehmet Ruştu Tiryaki’nin, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
MEHMET
RUŞTU TİRYAKİ (Batman) – Sayın Başkan, bütün samimiyetimle söylüyorum,
Türkiye'de yüzde 30, yüzde 40 oy almış, bir başka partinin desteğiyle de olsa
yüzde 50’yle Cumhurbaşkanı seçmiş bir partinin ferasetinin bundan çok daha
fazla olmasını bekleriz. Demek değilmiş. Neden değilmiş? Çapının da daha fazla
olmasını bekleriz. Bize söyleyecekleri tek söz “Terör örgütünün uzantısıdır.”
demek midir? Bizimle ilgili edebilecekleri tek söz “Terörle aralarına mesafe
koysunlar.” demek midir? Bunun dışında HDP’ye söyleyecekleri bir çift laf yok
mu? Onların yaptığı yasama faaliyeti kadar, en az onların yaptığı yasama
faaliyeti kadar bizler de burada yasama faaliyeti yürütüyoruz. Bütün bunların
tamamını kendilerine iade ediyoruz.
Defalarca
burada arkadaşlarımız söyledi, hangi terör örgütleriyle nasıl ilişkileri
olduğunu, bu ülkenin askerlerini IŞİD militanlarıyla beraber sınırda nasıl
yürüttüklerini hepimiz hatırlıyoruz, uluslararası raporlarda da var. Bunu
tekrar tekrar tartışmanın bir anlamı yok. Lütfen, bize dair, daha kötü
olabilir, olumsuz olabilir ama bunun dışında söyleyecekleri iki çift laf olsun.
(Mikrofon
otomatik cihaz tarafından kapatıldı) 
BAŞKAN
– Buyurun.
MEHMET
RUŞTU TİRYAKİ (Batman) – İkincisi, diyorlar ki: “Terör örgütü elebaşı için
yürüyorlar.” Sorun şu… Çok açık söyleyelim, Leyla Güven diyor ki: “Abdullah
Öcalan üç yılı aşkın bir süredir, her hükümlünün yasal hakkı olan,
avukatlarıyla görüştürülmemektedir, aile üyeleriyle görüştürülmemektedir.”
Söylediği yasa dışı bir talep değil, yasaya uygun bir talep. 
SELAMİ
ALTINOK (Erzurum) – Avukatı mı Leyla Güven Apo’nun?
MEHMET
RUŞTU TİRYAKİ (Batman) – Söylediği şey şu: “Bu Hükûmet, Adalet ve Kalkınma Partisi
yasaya uygun davransın. Abdullah Öcalan’ın yasal haklarını tanısın.” Başka bir
talep değil. 
SELAMİ
ALTINOK (Erzurum) – Leyla Güven Abdullah Öcalan’ın avukatı mı?
BAŞKAN
– Sayın Altınok…
EROL
KATIRCIOĞLU (İstanbul) – Sana ne ya, sana ne! 
MEHMET
RUŞTU TİRYAKİ (Batman) – Yok “Biz tanımıyoruz. Bu ülke müstemlekedir, burada
yasalar söz konusu değil. Biz istediğimiz hükümlüye istediğimiz gibi
davranırız.” diyorlarsa…
SELAMİ
ALTINOK (Erzurum) – Yok öyle bir şey! Yazıklar olsun!
EROL
KATIRCIOĞLU (İstanbul) – Ayıp ayıp! Size ayıp, size!
MEHMET
RUŞTU TİRYAKİ (Batman) – …bunu çok açık söylesinler yani bunu çok açık
söylesinler. Leyla Güven’in talebi yasal bir taleptir. 
(Mikrofon
otomatik cihaz tarafından kapatıldı) 
SELAMİ
ALTINOK (Erzurum) – Yazıklar olsun!
MEHMET
RUŞTU TİRYAKİ (Batman) – Bitiriyorum Sayın Başkan. 
BAŞKAN
– Tamamlayalım lütfen.
MEHMET
RUŞTU TİRYAKİ (Batman) – Çünkü dört cümle, arka arkaya çok ağır cümleler ettiği
için söylüyorum bunları.
UĞUR
AYDEMİR (Manisa) – Daha fazlasını hak ediyorsunuz.
MEHMET
RUŞTU TİRYAKİ (Batman) – Umarım, sürçülisan etmiş olsun. “Sözüm ona açlık
grevi.” dedi sayın grup başkan vekili. Hani, buna nasıl bir yanıt verilir,
bilmiyorum ama bir insanın, bir milletvekilinin, bu Meclis üyesinin sayın grup
başkan vekilini ikna etmesi için ölmesi mi gerekir? Bunu sürçülisan olarak
kabul ediyorum.
Son
olarak, HDP milletvekillerinin yürüyüşünü “terör yürüyüşü” olarak nitelendirmek
akla ziyan bir bakıştır. Terör yürüyüşü ne demek, terör yürüyüşü ne demek? Biri
bize bunu izah etsin.
MEHMET
AKİF YILMAZ (Kocaeli) – Abdullah Öcalan için yürümek demek.
MEHMET
RUŞTU TİRYAKİ (Batman) – Demokratik, barışçıl, Anayasa’nın 34’üncü maddesinde,
2911 sayılı Toplantı ve Gösteri Yürüyüşleri Kanunu’nda düzenlenmiş bir hakkın
daha gerisinde bir yürüme biçiminden bahsediyoruz ve buna “terör yürüyüşü”
deniliyor. Ne demek terör yürüyüşü?
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Batman) – Son cümlelerimi söylüyorum Sayın Başkan.
BAŞKAN
– Üç dakika oldu.
Tamamlayalım
lütfen.
MEHMET
RUŞTU TİRYAKİ (Batman) – Bu lafları böyle leblebi gibi ağızda harcamamak
gerekir. Türkiye Büyük Millet Meclisi gerçekten ciddi bir kurumdur. Nasıl
söylerseniz söyleyin, ister “Millet Meclisi” deyin, isterseniz “Büyük Millet
Meclisi” deyin, isterseniz “Türkiye Meclisi” deyin, isterseniz “Türkiye Büyük
Millet Meclisi” deyin, her vurguda büyüklüğünü vurgulamış olursunuz. Bu
sözlerin hiçbirisi Adalet ve Kalkınma Partisine ve grup başkan vekillerine
yakışmıyor. Bu üslubu terk etmelerini, burada yasama faaliyeti çerçevesinde
konuşmalarını bekliyoruz.
Çok
teşekkür ederim.
BÜLENT
TURAN (Çanakkale) – Sayın Başkan…
BAŞKAN
– Sayın Turan, artık tamamlayalım bu mevzuyu.
Buyurun.
31.- Çanakkale Milletvekili Bülent Turan’ın, Batman Milletvekili Mehmet
Ruştu Tiryaki’nin yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, sayın vekil HDP’ye “Terörle aranıza mesafe
koymaktan başka bir şey demeyecek misiniz?” dedi. Ben diyorum ki: Terörle
aranıza mesafe koymamakla ilgili iddiamızı bu işi artık anlayıncaya kadar her
gün bin defa söyleyeceğiz. Türkiye’de güvenlik meselesi, terör meselesi
hallolmadan hepimiz görüyoruz ki demokratik sıkıntılar yaşıyoruz. Siz tutup da
bir terör örgütünü ısrarla gündem yapmak için yürüyüş, toplantı, eylem
yaparsanız buna, vekil değil kim olursa olsun o devletin kendi ilgilileri “dur”
diyecektir. Avrupa’nın, Amerika’nın bir sokağında, bir meydanında DEAŞ lehine
gösteri yapılabilir mi, buna izin verilebilir mi? Avrupa’da olunca demokrasinin
sınırları olacak, Türkiye’de her şeyi yapacaksınız; olmaz. O yüzden, önce
aynaya bakmak lazım. El sallamayın. Önce aynaya bakmak lazım. Bu tavrınızdan
vazgeçilmedikten sonra… 
(Mikrofon
otomatik cihaz tarafından kapatıldı)
CEMAL
ENGİNYURT (Ordu) – Senin yanındayım, var ol. 
BÜLENT
TURAN (Çanakkale) – Sayın Başkanım… 
BAŞKAN
– Buyurun Sayın Turan. 
BÜLENT
TURAN (Çanakkale) – Önce ruhunu ve iradesini Kandil’e satanların buraya gelip
gelip ısrarla bize eylemden bahsetmesi, demokrasiden bahsetmesi doğru bir şey
değil. (AK PARTİ sıralarından alkışlar)
EROL
KATIRCIOĞLU (İstanbul) – Siz bu kadarsınız işte. 
MEHMET
RUŞTU TİRYAKİ (Batman) – Sayın Başkan, bizim kullandığımız cümlelere bakın,
sayın başkan vekilinin kullandığı cümlelere bakın.
BÜLENT
TURAN (Çanakkale) - Bunu niye söylüyorum biliyor musunuz? Bunu şundan
söylüyorum.
MEHMET
RUŞTU TİRYAKİ (Batman) – “Ruhunu Fetullah Gülen’e satmış AKP…” Bundan sonra biz
de böyle konuşalım. Yazıklar olsun! 
BÜLENT
TURAN (Çanakkale) - Siz burada bize bağırırken arkadan bir arkadaşınız, buraya
ayda bir defa gelip sırf gündem olup giden arkadaşınız “terörist” diye bağırdı.
Duymadınız “dur” bile demediniz. O yüzden, bunu reddediyoruz, telin ediyoruz.
Siz burada her şeyi söyleyeceksiniz, hak ettiğinizi demokratik adap içerisinde
alınca kızacaksınız; buna hakkınız yok. Önce arkaya dönün, o haddini bilmez
adama cevap verin Sayın Başkanım.
FATMA
KURTULAN (Mersin) – Sayın Başkan, sataşmadan dolayı ben de söz istiyorum. 
BAŞKAN
– Buyurun Sayın Kurtulan. 
32.- Mersin Milletvekili Fatma Kurtulan’ın, kendilerinden sonra bu
koltuklarda oturanların Kürt sorununu tartışacağına ve Meclisin bu sorunu
çözeceğine, 31 Martta tekrar demokrasinin kazanacağına ilişkin açıklaması
FATMA
KURTULAN (Mersin) – Teşekkürler Sayın Başkan. 
Sürekli
AKP Grubundan ve kimi bazı partiler de AKP’ye bu konuyla ilgili sürekli sataşma
ve birbirlerini bu konuda itham etmesi, bizim üzerimizden daha çok kendilerini
tarifleme durumunu yaşıyoruz. 
Şunu
söylemek isteriz: Türkiye Cumhuriyeti, aslında sadece AKP Hükûmeti değil, dün
de söylemiştik, aslında birçok kez bunu söyledik. “Terörist” dediğiniz yapıyla
defalarca görüştünüz, bunu söylemiştik. Oysa, Türkiye Cumhuriyeti tarihine
baktığımızda, sadece AKP’yle sınırlı değil, AKP öncesinde de rahmetli Turgut
Özal’a kadar dayanan ve ondan sonrası Cumhurbaşkanlığı, Başbakanlık yapan
birçok kişinin Kürt sorununu tanımladığını, bunu masaya yatırmak gerektiğini
ifade etmişlerdir. 
Şunu
anlayacaksınız…
(Mikrofon
otomatik cihaz tarafından kapatıldı)
BAŞKAN
– Tamamlayın.
FATMA
KURTULAN (Mersin) – Bugün bunu reddedebilirsiniz ama bir gün, bizlerden sonra
burada oturanlar bir Kürt sorunu olduğunu tartışacak ve “Bunun çözümü bize
bağlı.” diyecek, “Bu sorumluluk bizde.” diyecek ve bu Meclis mutlaka bu sorunu
çözecektir, bunu unutmayın.
“Terörist”
demek, “terör” demek -yaptığımız her çeşit demokratik talepleri, Kürt sorunu
çözümünü- PKK’yi yaratan koşulları ortadan kaldırma talebimizi terörize eden
durumu böyle tanımlamak aslında kendi çirkinliğinizi, kirliliğinizi,
bataklığınızı gizlemektir. Bunların hepsini seçim yatırımı olarak görüyoruz.
Unutmayacaksınız ki, şunu da göreceksiniz ki 31 Martta bir bataklığa tekrar
saplanacaksınız, tekrar gününüzü göreceksiniz, tekrar demokrasi bu ülkede
kazanacak.
Teşekkür
ediyorum.
MUSTAFA
LEVENT KARAHOCAGİL (Amasya) – 14 seçimdir böyle diyorsunuz.
BÜLENT
TURAN (Çanakkale) – Sayın Başkan, daha geçen hafta HDP'nin Genel Başkanı, Eş
Başkanı bir ildeki kongresinde PKK marşlarıyla beraber toplantıyı açmadı mı,
daha geçen hafta? 
FATMA
KURTULAN (Mersin) – Hayır.
BÜLENT
TURAN (Çanakkale) – Bir daha söylüyorum: “PKK sizi tükürüğünüzle boğar.” diyen
kendileri değil miydi? Kobani’ye çağıran kendileri değil miydi? Onun dışında,
“Sırtımızı PYD’ye dayayalım.” diyenler bunlar değil miydi? 
EROL
KATIRCIOĞLU (İstanbul) - Siz de dayadınız.
MEHMET
RUŞTU TİRYAKİ (Batman) - Siz de dayadınız.
BÜLENT
TURAN (Çanakkale) – Önce diyorum ki: Terörle ilişkinizi keseceksiniz, mesele
bu. Bu millet çok büyük kredi verdi HDP'ye, “Yeter ki kan akmasın.” dedi,
“Yeter ki bu ülkede dert olmasın.” dedi, bunu değerlendiremediler.
EROL
KATIRCIOĞLU (İstanbul) – Kim değerlendiremedi?
BÜLENT
TURAN (Çanakkale) – Dön dolaş bir PKK’lının, bir örgüt liderinin avukatlığına
soyundular, vazgeçsinler bundan Sayın Başkan.
FATMA
KURTULAN (Mersin) – Sayın Başkan…
BAŞKAN
– Arkadaşlar, birleşime on dakika ara veriyorum.
Kapanma Saati: 18.39
DÖRDÜNCÜ OTURUM
Açılma Saati: 18.51
BAŞKAN: Başkan Vekili Mustafa ŞENTOP
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 52'nci Birleşiminin Dördüncü Oturumunu
açıyorum. 
41
sıra sayılı Kanun Teklifi’nin görüşmelerine devam ediyoruz. 
Komisyon
yerinde.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
33.- Manisa Milletvekili Özgür Özel’in, komisyonlara havale edilen
işlerin görüşülmesine havale tarihinden itibaren kırksekiz saat sonra
başlanabileceği kuralı gözardı edilerek Plan ve Bütçe Komisyonuna getirilen
torba kanunun görüşülemeyeceğini, aksi takdirde Genel Kurulda her türlü
engelleme hakkını kullanacaklarına ilişkin açıklaması
ÖZGÜR
ÖZEL (Manisa) – Sayın Başkanım, biraz önce Plan ve Bütçe Komisyonu Grup
Sözcümüz Sayın Kuşoğlu bir bilgi ulaştırdı. Bilgi şu: Plan ve Bütçe Komisyonuna
bir torba kanun gelmiş. Henüz Plan ve Bütçe Komisyonunun Sayın Başkanı dahi
ilgili evrakı imzalamamış ama diyorlar ki: “Yarın 11.00’de Komisyonu
topluyoruz, bilginiz olsun.” 
Şimdi,
kırk sekiz saat kuralını, kaliteli bir yasama yapabilmek için ona muhalefetin
hazırlanma sürelerini, bu konudaki ihtiyaçları tekrar etmeme gerek yok, uzun
süre Komisyon Başkanlığı yapmış birisi olarak siz de takdir edersiniz, siz de
biliyorsunuz. Yarın, boyacı küpü gibi saat 11.00’de gidip de Plan ve Bütçe
Komisyonunda böyle bir torba kanun görüşmesi olamaz. Kaldı ki -buradan
açıklıyorum- Varlık Fonu Kanunu’na göre, Varlık Fonu’nun denetimi 2018 yılı
içinde yapılacaktı Plan ve Bütçede, henüz yapılmadı; hâlen daha yapılmadı. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özel. 
ÖZGÜR
ÖZEL (Manisa) – Merkez Bankası brifingi verilmeliydi 2018’de. 2018 bitti,
verilmedi; hâlâ yok. Sayıştay brifingi yapılmadı, TÜİK brifingi yapılmadı.
Ağustos böceği gibi bir yandan yatıp, hiçbir şey yaptırmayıp Komisyonun kanunla
verilmiş görevlerini yaptırmayan Komisyon yönetimi ve 1’inci parti, Komisyonda
en çok milletvekili olan parti şimdi gelmiş, apar topar, karıncanın kapısına
dayanan ağustos böceği gibi “Yarın sabah 11.00’de bunu çıkarmamız lazım.”
diyor. Böyle bir şey yok. Buradan, tabii, derhâl bir refleks vermek de doğru
olur ama önemsediğimiz, içerikli tartışmalar yapılmasını beklediğimiz bu kanuna
bir süre daha katkı vermeye devam edeceğiz. Ancak Komisyon yönetimi -AK PARTİ
Grubundan bekliyoruz- bu konuda yerleşik uygulamalara uygun, muhalefetin
hazırlanmasına, kaliteli yasama sürecine katkı sağlamasına katkı yapacaklarını
iletsinler; yoksa yarın 11.00’de o Komisyonu toplarlarsa yarın ikide bu Meclis
bugün çalıştığı gibi çalışmaz. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özel. 
ÖZGÜR
ÖZEL (Manisa) – En sert muhalefeti ve her türlü engelleme hakkını nasıl
kullanacağımızı görürler. Kolumuzu bükenin biz de burada kolunu bükeriz, açık
söylüyoruz. Komisyonda normal şekilde çalışılacak, o kadar. (CHP sıralarından
alkışlar) 
Çok
teşekkür ediyoruz Sayın Başkanım. 
BÜLENT
TURAN (Çanakkale) – Sayın Başkan, Komisyon gündemine hâkimdir, konuyu
değerlendireceğiz fakat bu dili yani Meclisin kendi yasama faaliyetleri
içerisindeki takvimini tehdit edercesine “Öyle olursa böyle olur.” denilmesini
doğru bulmuyorum. 
ÖZGÜR
ÖZEL (Manisa) – Arkadaş, tamam da biraz önce ben öyle bir dil duydum ki, öyle
laflar söylendi ki milletvekillerine… Benim dediğim şu: Bizim yukarıda kolumuzu
bükmeye çalışmayın, yarın burada en büyük engellemeyi görürsünüz. Çok açık
söylüyorum, Komisyon üyelerimizi oradaki çoğunluğunuza, üstünlük sağlayan
oyunuza ve oradaki o kibirli duruşunuza ezdirmeyiz. Karıncanın kardeşi var, bu
grup arkalarında kardeşim; hodri meydan! Açık söylüyoruz. 
BÜLENT
TURAN (Çanakkale) – Sayın Başkan, Komisyonun kendisi karar verecektir
arkadaşlarla beraber.
BAŞKAN
– Arkadaşlar, evet, Komisyon değerlendirsin durumu.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6 Milletvekilinin Maden Kanunu
ile Bazı Kanunlarda ve Kanun Hükmünde Kararnamede Değişiklik Yapılmasına Dair
Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Raporu (S. Sayısı: 41) (Devam)
BAŞKAN
– Madde 22’ye bağlı geçici madde 40 üzerinde iki önerge var, önergeleri
aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 41 sıra sayılı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 22’nci maddesinde yer
alan geçici madde 40’ın kanun metninden çıkarılmasını arz ve teklif ederiz.
Saygılarımızla.
 Okan
Gaytancıoğlu Zeynel Emre Özgür
Özel
 Edirne İstanbul Manisa
 Ömer
Fethi Gürer Cavit Arı Tahsin
Tarhan
 Niğde Antalya Kocaeli
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Komisyon katılmıyor Sayın Başkan. 
BAŞKAN
– Önerge hakkında konuşmak üzere Niğde Milletvekili Ömer Fethi Gürer.
Buyurun
Sayın Gürer. (CHP sıralarından alkışlar) 
ÖMER
FETHİ GÜRER (Niğde) – Sayın Başkan, değerli milletvekilleri; Maden Kanunu
Teklifi üzerinde görüşmelerimize devam ediyoruz.
Tabii
“maden” deyince sermayenin aklına altın gelir, kömür gelir, bakır gelir, para
gelir; emekçinin aklına doğa gelir, esnek çalışma gelir, güvencesiz çalışma
gelir. “Bu kanun teklifinde emekçiler için ne var?” derseniz, hiçbir şey yok.
Ama değerli arkadaşlarım, geçtiğimiz günlerde, Sayın Cumhurbaşkanı yaptığı bir
konuşmada dedi ki: “KİT’lere kadro verdik.” Bu madenlerle ilgili oluşturulmuş
kamu kuruluşlarının bazıları KİT. Ne yazık ki burada çalışan arkadaşlarımıza
kadro verilmedi. Cumhurbaşkanına yanlış bilgi vermişler. Şu an KİT’lerde
çalışanlar kadro almadılar. KİT’lerde kadro almayanların yanı sıra, o madene
üst düzey bürokratı götüren kamudaki kiralık araç şoförü kardeşlerimiz de kadro
almadılar. O madende oluşan kaza sonucu, gittiği hastanedeki hastane bilgi
işlemcilere de, hastane görüntüleme merkezi çalışanlarına da, sosyal tesis
çalışanlarına da, yemekhane çalışanlarına da kadro verilmedi. Yani taşeronla
ilgili yapılan düzenleme ne yazık ki söylendiği gibi bir düzenleme olmadı ve
bugün, Türkiye'nin her yerinden, taşeron çalışanlarının bir kısmı işten
atıldığı için, bizlere de ulaşıp “Bizim kadro sorunumuz bir an önce çözülsün.”
diyorlar. Bu Meclisten beklentileri bunlar. Karayollarında çalışanlar, Devlet
Demiryollarında çalışanlar, postanelerde çalışanlar, maden ocaklarında
çalışanlar, hâlâ taşeron yanında çalışan olarak kaldılar. Oysa verilen söz
neydi? Kamuda çalışanların tümüne kadrolar verilerek artık taşeron uygulaması
işçiler için kamuda sonlandırılacaktı. Eşit işe, eşit ücret verilecekti, eşit
kadro verilecekti. Bu söylenenlerin hiçbiri gerçekleşmedi.
Millî
Eğitim Bakanlığında toplum yararına çalışan proje kapsamındaki arkadaşlarımızın
kadro beklentileri devam ediyor. Yalnız bugün Millî Eğitim Bakanlığında dahi
4-5 çeşit çalışan tanımı ortaya çıkarıldı. Hizmetli diye bildiğimiz
çalışanların yerine kimisi İŞKUR’dan kimisi Toplum Yararına Program’dan alınan
ve çalışmaları okul aile birlikleri tarafından da sağlanan işçi çalışanlarımız
var. Arkadaşlar, bunların tümünü kadroya alalım. Bir iktidarın devlet
anlayışıyla işçileri bu şekilde kadrosuz çalıştırmaları yakışık almıyor. Çalışanların
güvencesiz, kıdem tazminatsız, ihbarsız çalıştırılması hak ve adalete de
sığmıyor.
Bakınız,
ülkemizde çoğu işte geçici ve mevsimlik işçiler var. Bunlar bir yıl boyunca
çalıştırılmıyorlar. Belediyelerde ve il özel idarelerinde beş ay yirmi dokuz gün
çalışanların dört ay daha çalışmasına hak da tanınmadı. Bunların hepsinden
İşsizlik Fonu’na para kesiliyor. Onlara İşsizlik Fonu’ndan işsiz kaldıklarında
para verilmiyor ama işverene para aktarılıyor. Yani işçiye “Sana destek
olacağım.” diye kurulan fonu bile işverenlerin kullanımına sunuyoruz. 
Değerli
arkadaşlar, belediyelerde çalışan 450 bin işçi ne yazık ki belediye kadrolarına
alınmayıp onlar da belediye şirketlerine aktarıldılar. Hâlihazırda bunların
çalışma koşulları da taşeron çalışma koşulları gibi. Onlara verilen söz neydi?
Sizleri belediye kadrosuna alacağız diyorlardı, almadılar. Keza taşeronda
kadroya geçen arkadaşlarımızı da 2020 yılına kadar 4+4’le çalıştırarak toplu iş
sözleşmesinden kazandıkları hakları dahi verilmiyor. Emekçilerin ülkemizin
içinde bulunduğu ekonomik koşullarda yaşadığı sorunları bilmeyen milletvekili
olduğunu sanmıyorum ama yapılan düzenlemeyle emekçilerin sömürüsü devam ediyor,
bu sömürünün hiç kimseye faydası yok. 
Bence,
bir an önce, verilen sözler yerine getirilsin. Taşeronla ilgili vermiş
olduğumuz kanun teklifleri var. Bu kanun teklifleri komisyona gönderilsin, tüm
siyasi partiler değerlendirme yaparak sorunu yeniden ele alalım. Kanun hükmünde
kararnameyle 1 milyona yakın işçiye kadro verdiğiniz yalanını, bunun olmadığını,
gelin, o kanunda, değerlendirmede görelim. Yani söylenen ile alandaki uygulanan
bir değil. Şu anda, taşeron nedeniyle, emekliliği nedeniyle ya da yapılan
güvenlik soruşturması nedeniyle işinden olanlar var, 4 Aralık tarihi nedeniyle
daha sonra işe girip taşeronda kalanlar var. İşçilerin sesine kulak verelim. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
ÖMER
FETHİ GÜRER (Devamla) – İşçilerin üretimden gelen, emeğe dayalı çalışmalarının
karşılığını verelim. Bu ülkede yaşayanların önemli bölümünün çalışanlar
olduğunu da unutmayalım. Onların taşeron uygulamasıyla olan hak gasbını
sonlandırarak ülkenin geleceğinin güzel kılınması adına, kardeşçe bir yaşam
için, ezilenlerin, işçilerin, emekçilerin sorunlarına Türkiye Büyük Millet
Meclisi olarak sahip çıkalım diyorum. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 22’nci maddesinde yer
alan geçici madde 40'ın aşağıdaki şekilde değiştirilmesini arz ve teklif
ederiz.
“GEÇİCİ
MADDE 40 - Bu maddenin yürürlüğe girdiği tarihten önce düzenlenmiş işletme
ruhsatlarındaki mümkün ve muhtemel rezerv alanlarının, bu maddenin yürürlüğe
girdiği tarihten itibaren IV. Grup maden işletme ruhsat sahalarında sekiz yıl,
diğer grup maden işletme ruhsat sahalarında dört yıl içinde Ulusal Maden Kaynak
ve Rezerv Raporlama Koduna göre kaynak ve/veya rezerv haline getirilmeyen
alanlar taksir edilir. Bu kapsamdaki işletme ruhsatlarında mümkün ve muhtemel
rezerv alanlarının Ulusal Maden Kaynak ve Rezerv Raporlama Koduna göre kaynak
ve/veya rezerv haline getirilmesine yönelik yapılacak faaliyetlerde 17 nci
maddenin dokuzuncu fıkrası hükmü uygulanır Bu kapsamdaki işletme ruhsatlarında,
işletme izin alanı dışında kalan alanlarda görünür rezervin tespitine yönelik
yapılacak arama faaliyetlerinde alınması gerekli izinler arama ruhsatları ile
aynı hükümlere tabidir.”
 Ayhan
Erel  Mehmet Metanet Çulhaoğlu  İsmail
Koncuk 
 Aksaray
 Adana  Adana

 Hüseyin
Örs   İmam
Hüseyin Filiz 
 Trabzon
  Gaziantep
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, kabul edilen çerçeve 17’nci maddeyle çelişki
ortaya çıkacağından önergeye katılamıyoruz. 
BAŞKAN
– Önerge hakkında konuşmak üzere Adana Milletvekili İsmail Koncuk, buyurun.
(İYİ PARTİ sıralarından alkışlar)
İSMAİL
KONCUK (Adana) – Sayın Başkan, değerli milletvekilleri; saygıyla selamlıyorum. 
“Gülemedim
şöyle bir gün, 
Senelerim
geçti sürgün
Gönül
sevdiğine dargın, 
Aha
geldim, gidiyorum. 
Arif
der ki bunca yıl ay
Geldi
geçti vay dünya, vay! 
Yaşamaksa
yaşadım say, 
Aha
geldim, gidiyorum.”
Türk
dava adamı, Türk milliyetçisi Ozan Arif’i rahmetle, minnetle anıyorum, mekânı
cennet olsun. 
İstanbul
Çekmeköy’de helikopter kazasında şehit olan askerlerimizi de rahmetle yâd
ediyorum, milletimize başsağlığı diliyorum. 
Değerli
milletvekilleri, İYİ PARTİ adına Maden Kanunu’nun 22’nci maddesiyle ilgili
önerge hakkında görüşlerimizi bildirmek üzere söz almış bulunmaktayım. 
Tabii,
teknik bir madde, maddede bir eksiklik olduğunu düşünmüyoruz. Demek ki gerekli
bir madde, onay verilebilir, destek verilebilir.
Tabii,
asıl maden, bizim evlatlarımız, gençlerimiz. Madencilik sektöründe
problemlerimiz falan var ama asıl geleceğimiz, gençlerimiz. Gençlerimiz ne
durumda? Bu, torba yasa getirme alışkanlığınızı biliyoruz, keşke torba yasada
genç işsizliğini bir nebze de olsa ortadan kaldırabilecek ufak tefek
adımlarınızı da görebilseydik, yine yok. Yani domates, biber, patlıcan
meselesinde yine milletin gözünü boyamak adına, işte, bu tanzim satış
mağazalarını açtınız. Aslında, bu, bir kabul ediş biliyor musunuz, bir havlu
atmak yani “Ben Hükûmet olarak piyasalara hâkim olamıyorum, gücüm yetmiyor,
sözüm geçmiyor; ben de devlet olarak domates, biberciliğe soyundum kardeşim.”
Bu, budur yani bunun Türkçesi budur. İşsizlik yüzde 12’ler seviyesinde.
Önümüzdeki günlerde işsizlik rakamları açıklanacak, 11,9’a ulaşacağı tahmin
ediliyor. Tabii, genç işsizlik yüzde 20’lerin de çok üzerinde seyrediyor ve
maalesef, Hükûmet olarak bunların tedbirini almıyorsunuz, alamıyorsunuz, bir
politika geliştiremiyorsunuz.
Değerli
milletvekilleri, şubat ayında 20 bin öğretmen ataması yapılacak. Ataması
yapılmayan 400 binin üzerinde gencimiz var şu anda bizim, 400 binin üzerinde ve
şu anda okullarımızda sadece 64 ilde 76.605 ücretli öğretmen görev yapıyor. Bu
çocuklar aylardır feryat ediyorlar, diyorlar ki: “Şubat ayında hiç olmazsa 40
bin atama yapın.” Bu talebi dahi iktidarınız görmezden geliyor. Geçen, Millî
Eğitim Komisyonunu ziyaret eden Sayın Bakanımıza da bunu ifade ettik ama Sayın
Bakan da “Bu beni aşar, bir mali boyutu var işin. Dolayısıyla Hükûmeti
ilgilendiren bir konu.” diyor. Yani Millî Eğitim Bakanlığını da aştığını Sayın
Bakan ifade ediyor. Bu öğretmen ataması konusunda mutlaka bir yol bulmak lazım,
çözüm bulmak lazım. Zaman zaman görüyorum, diyorsunuz ki: “Biz, iktidarımız
döneminde, bugüne kadar kim ne kadar atadıysa o kadar atadık, başarılıyız.”
Amenna ancak geride ne kadar öğretmen kaldı atamadığınız, atayamadığınız, buna
bakmak lazım. Siz iktidara geldiğinizde 72 bin olan ataması yapılmayan öğretmen
sayısı, aradan geçen on altı yılda 450 bine çıkmışsa şapkayı önünüze koymanız
lazım, “Bu problemi çözmek adına nasıl bir tedbir almamız gerekir?” diye
şapkayı önünüze koymanız lazım. 450 bin feryat eden, ataması yapılmayan
öğretmen var.
Geçen,
33 yaşına gelmiş “Halil İbrahim Bozkurt” adlı ataması yapılmayan bir
öğretmenimiz intihar etti değerli milletvekilleri, intihar etti. Şimdi bunu hiç
düşünüyor musunuz, bilmiyorum. “Bunun tedbiri nedir?” diye düşünüyor musunuz,
bilmiyorum. 
Aslında,
öğretmen atama konusu sadece okullarımızdaki ders yüküne göre hesap edilmemesi
gereken bir konudur.
(Mikrofon
otomatik cihaz tarafından kapatıldı)
İSMAİL
KONCUK (Devamla) – Sayın Başkanım, bir dakika daha istirham ediyorum.
BAŞKAN
– Buyurun.
İSMAİL
KONCUK (Devamla) – Bu konuda yeni projeler ortaya koyabilmeniz lazım. Aslında,
defalarca teklif ettik geçmişte de biz bunları. Mesela, kurs merkezlerine,
sadece kurs merkezlerine yönelik öğretmen atanabilir, ders yüküne göre değil
sadece, bakın. Ders yüküne göre bizim 120 bin öğretmen ihtiyacımız var ama
elimizde 450 bin öğretmen varsa bu sayıyla mütenasip projeler üreteceğiz.
Mesela, evlerde, okuldan sonra -çünkü eğitim öğretim faaliyeti sadece dört
duvarla çevrili bir faaliyet değildir, böyle gördüğümüz zaman eğitimde başarıyı
sağlayamayız- çocukları kontrol edecek, çalışmasına yardım edecek olan öğretmen
ataması yapılabilir. Bunlar çok radikal gibi gelebilir ama yetiştirdiğimiz yani
ülke kaynaklarıyla yetiştirdiğimiz, okuttuğumuz 450 bin evladımız boş oturuyor,
bunlar ya itfaiyeci oluyor ya polis oluyor. Arkadaş, biz bu öğretmenleri polis
olsun diye…
(Mikrofon
otomatik cihaz tarafından kapatıldı) 
İSMAİL
KONCUK (Devamla) – Sayın Başkanım, bir dakika daha istirham edersem, öğretmen
mevzusu memleket meselesi.
BAŞKAN
– Tamamlayalım lütfen.
İSMAİL
KONCUK (Devamla) – Biz evlatlarımızı, öğretmenlerimizi polis olsun, itfaiyeci
olsun diye yetiştirmedik. Bu, devlet kaynaklarını da aslında heba etmek
demektir yani öğretmen olarak yetiştirdiyseniz öğretmen, doktor olarak
yetiştirdiyseniz doktor olarak değerlendirmemiz lazım ki yaptığımız harcamalar,
yatırımlar bir anlam ifade edebilsin. Onun için bu öğretmen ataması konusunda
yeni bir bakış açısı, yeni bir perspektif ve yeni projelerle meseleye
yaklaşmamız lazım; yoksa bunlar evlatlarımızın yok oluşunu seyretmekten başka
hiçbir işe yaramaz.
Ben
tekrar teşekkür ediyorum, saygılar sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Şimdi,
madde 22’ye bağlı geçici madde 40’ı oylarınıza sunuyorum: Kabul edenler… Kabul
etmeyenler… Kabul edilmiştir. 
Madde
22’ye bağlı geçici madde 41 üzerinde önerge yoktur.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Madde
22’ye bağlı geçici madde 42 üzerinde önerge yoktur.
Oylarınıza
sunuyorum: Kabul edenler… Kabul etmeyenler… Madde kabul edilmiştir.
23’üncü
madde üzerinde üç önerge vardır, aykırılık sırasına göre işleme alacağım.
İlk
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 41 sıra sayılı Maden Kanunu ile Bazı
Kanunlarda ve Kanun Hükmünde Kararnamede Değişiklik Yapılmasına Dair Kanun
Teklifi’nin 23’üncü maddesinin tekliften çıkarılmasını arz ve teklif ederiz. 
 Kazım
Arslan  Ahmet Vehbi Bakırlıoğlu  Tacettin
Bayır
 Denizli Manisa İzmir
 Müzeyyen
Şevkin  Tahsin Tarhan  Ahmet
Akın
 Adana Kocaeli Balıkesir
 Ulaş
Karasu
 Sivas
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak üzere Sivas Milletvekili Ulaş Karasu. 
Buyurun
Sayın Karasu. (CHP sıralarından alkışlar) 
ULAŞ
KARASU (Sivas) – Sayın Başkan, değerli milletvekilleri; hepinizi saygıyla
selamlıyorum.
Maden
Yasası üzerinde bir konuşma hazırlamıştım fakat AKP Genel Başkanının Sivas’ta
yapmış olduğu miting konuşması içeriğimi değiştirmeme neden oldu.
AKP
Genel Başkanının 8 Şubat Cuma günü Sivas’ta gerçekleştirdiği mitingin üzerinden
bir hafta geçmesine rağmen mitingde yaptığı açıklama ülke gündeminde hâlâ
konuşulmakta. Her seçim dönemi ne yazık ki Sayın Recep Tayyip Erdoğan Sivas’a
gelir, insanlarda umut uyandıran sözler verir, ne yazık ki bu sözlerin çoğu
havada kalır, Sivas kaderine terk edilir. 
Değerli
arkadaşlar, AKP iktidarının son on yıllık süreçte Sivas’ta yaptığı mitingler ve
verdiği sözler noktasında sizlere örnekler vermek istiyorum. Bakın, Recep
Tayyip Erdoğan 9/6/2011 tarihinde yaptığı Sivas mitinginde, 2008 yılında
ihalesi yapılan Sivas-Ankara Hızlı Tren Projesi’nin 2014 yılında biteceğini
ifade etmiştir; cuma günü yaptığı mitingde ise bu projenin 2020 yılında
tamamlanacağını belirtti. Umarım bu tarihte proje tamamlanır ve biz de bu
projeyle ilgili, sonraki seçimlerde yeni bir tarih duymak zorunda kalmayız.
Oysa ki cumhuriyetin ilk yıllarında yapılan Sivas-Ankara demir yolu hattının
temeli 1925 yılında atılmıştır. Savaştan yeni çıkılmasına ve o dönemin
şartlarına rağmen demir yolu hattı beş yılda tamamlanmış, 1930 yılında açılışı
yapılmıştır. Bugünkü teknolojide ise Sivas-Ankara Hızlı Tren Projesi on iki
yılda bitirilememiştir ve ne zaman biteceği de belli değildir. Bu hattın bu
kadar uzamasının tek nedeni, olsa olsa siyasi iktidarın beceriksizliğidir. 
Yine,
2011 mitinginde Sivas’a 600 yataklı eğitim ve araştırma hastanesi vadedilmiş,
bu vaat 4 Haziran 2015’teki mitingde bölge hastanesine dönüşmüştür. Yapılan
hastane, ne eğitim ve araştırma hastanesi ne de bölge hastanesidir; içerisinde
yeterli sayıda doktor bulunmayan, yeterli hizmeti veremeyen yetersiz bir
hastane yapılmıştır. Doğal olarak hastane ihtiyaca cevap verememiş ve iki yıl
sonra ek binalar yapılmaya başlanmıştır. Yaşanılan bu süreçte Sivas’ta bulunan
Devlet Demiryolları Hastanesi, Kızılay Hastanesi, Askerî Hastane ve SSK
Hastanesi kapatılmış; kapatılan bu 4 hastane yerine sadece 1 hastane
yapılmıştır. 
Recep
Tayyip Erdoğan Sivas’ta gerçekleştirdiği son mitingde kadro talep eden TÜDEMSAŞ
çalışanlarını azarlayarak kendisinin de ifade ettiği gibi farklı bir siyasetçi
olduğunu göstermiş, geçmişte yaptığı gibi vatandaşlarımıza fırça atma
alışkanlığını Sivas’ta da sürdürmüştür ve vatandaşını azarlayan Cumhurbaşkanı
olma özelliğini korumuştur. 
Bahsi
geçen TÜDEMSAŞ fabrikası Cumhuriyet Halk Partisi döneminde, 1939 yılında
kurulmuş; Sivas’ın büyümesine, gelişmesine ve sosyal yaşantısına büyük katkı
sunup binlerce kişiye istihdam sağlamıştır. Şimdi, bu fabrikanın genel
müdürlüğü sizin döneminizde Sivas’tan Ankara’ya taşındı. Geçmişte dikimevini ve
bölge müdürlüklerini Sivas’ta kapattınız, sakın bu fabrika üzerinde de farklı
oyunlar oynamaya kalkmayınız; bu fabrika tüm Sivaslıların kırmızı çizgisidir. 
Yine,
mitingde tarım politikalarınızdaki beceriksizliğinizin bir sonucu olarak ortaya
çıkan sebze ve tarım ürünleri fiyatlarındaki artışı görmezlikten gelip “Bunlar
bir merminin fiyatının ne olduğunu bilmiyorlar.” demek insanın aklıyla dalga
geçmekten başka bir şey değildir. Bu ülke domates, patlıcan, narenciye, biber
satarak İskenderun Demir Çelik Fabrikasını, Seydişehir Alüminyum Tesislerini,
Aliağa Rafinerisini, Nazilli Sümerbank Fabrikasını yapmıştır, kasasından da bir
kuruş çıkmamıştır. Şimdi tarımı getirdiğiniz nokta ise tarlasını ekemeyen
çiftçi, ithal edilen tarım ürünleri ve sonunda tanzim satış kuyruklarıdır. 
Recep
Tayyip Erdoğan 4 Haziran 2015’te “Sivas’a 14 milyar TL yatırım yaptık.” dedi,
bu rakamı 8 Şubat 2019’da 28 milyar TL’ye çıkarttı. Kırk dört ayda Sivas’a 14
milyar TL’lik hangi yatırımlar yapıldı? İnanın, bütün Sivaslılar merak
etmektedir.
Yine
AKP Genel Başkanı mitingde diyor ki: “Bizden önce Sivas’ta üniversite var
mıydı?” 
Sayın
Erdoğan, Sivas’taki üniversitenin adı “Cumhuriyet Üniversitesi”dir,
cumhuriyetin 50’nci yılında kurulmuştur. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Sayın Karasu, tamamlayalım lütfen. 
ULAŞ
KARASU (Devamla) - 82 milyon vatandaşın hangisine sorsak adında “cumhuriyet”
olan “Atatürk” olan bir kurumun sizin döneminizde yapılmadığını bilir. Siz on
yedi yılda yaptığınız hangi kuruma “cumhuriyet” ya da “Atatürk” ismini verdiniz
de “Cumhuriyet Üniversitesini biz yaptık.” diyerek sahip çıkıyorsunuz?
Değerli
milletvekilleri, sürekli ayrıştırıcı dil kullanmaktan kaçınmayan AKP’li
siyasiler, Aydın mitinginde de buna devam ettiler. Diyor ki Sayın Erdoğan: “18
Mart 1915 ruhunu bilir misiniz, çorbayı paylaşan ruhu bilir misiniz?” Asıl o
ruhun ne olduğunu siz öğrenin. O ruhun komutanı Mustafa Kemal Atatürk’tür,
devamı Kuvayımilliye’dir, devamı cumhuriyettir, devamı devrimlerdir. (CHP
sıralarından alkışlar) Bugün saraylarda oturup binlerce korumayla gezenler,
asıl Çanakkale ruhunu bilmeyenlerdir, anlamayanlardır. 
Teşekkür
ediyor, saygılar sunuyorum. (CHP sıralarından alkışlar)
ÖZLEM
ZENGİN (Tokat) – Sayın Başkan… 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
ÖZLEM
ZENGİN (Tokat) – Sayın Başkan, söz istemiştim. 
BAŞKAN
- Buyurun Sayın Zengin.
VI.- AÇIKLAMALAR (Devam)
34.- Tokat Milletvekili Özlem Zengin’in, Sivas Milletvekili Ulaş
Karasu’nun 41 sıra sayılı Kanun Teklifi’nin 23’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Teşekkür ediyorum.
Sayın
Başkan, çok değerli milletvekilleri; hayırlı akşamlar diliyorum.
Sayın
Milletvekili Karasu’yu dinledim. Doğrusu, arkadaşlarım yol da almak istiyorlar
ama “cumhuriyet” ve “Atatürk” üzerinden yaptığı polemiğe itiraz etmemek mümkün
değil. Cumhuriyet Halk Partisi anlamamakta ısrar ediyor ama cumhuriyet
hepimizin ortak değeri, Atatürk bu ülkenin ortak değeri. 
Bu
manada, eğer buradan yola devam edeceksek o hâlde sormak lazım, adında
“cumhuriyet” olan bir partiye niye insanlar oy vermiyor? (AK PARTİ sıralarından
alkışlar) Demek ki sadece isimden yola çıkarak bir şey kazanma şansına sahip
değilsiniz. Biz, bu ülkede “cumhuriyet” adını koruyan, muhafaza eden bir
partiyiz; Atatürk’le alakalı bütün değerleri muhafaza eden bir partiyiz. O
sebeple buradan yola çıkarak AK PARTİ’yi, Sayın Cumhurbaşkanımızı küçümsemeye
hiç kimsenin hakkı yoktur, altını çizmek istiyorum.
Teşekkür
ederim. (AK PARTİ sıralarından alkışlar)
VEYSEL
EROĞLU (Afyonkarahisar) – Sayın Başkan…
BAŞKAN
- Sisteme girin Sayın Bakanım.
ÖZGÜR
ÖZEL (Manisa) – Sayın Başkan…
BAŞKAN
- Sayın Özel…
35.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) - Sayın Başkan, tabii Adalet ve Kalkınma Partisinin grup başkan
vekillerinin, sözcülerinin ağzından “Cumhuriyet ortak değerlerimizdir, Atatürk
ortak değerlerimizdir.” gibi sözler duymak güzel. Ama galiba bu sözleri şöyle
pekiştirmek veya bu sözleri şöyle boşa düşürmemek lazım: “Atatürk’e muhabbet
besleyen ne ölüme ne dirime gelsin.” diyen bir adama hasta ziyaretine
giderseniz, elini tutarsanız, fotoğraf verirseniz; “Her 10 Kasımda saat dokuzu
beş geçe kenefe gidin.” diyen bir adama 9 Kasım günü Diyanet İşleri Başkanını
yollar -cübbesiyle, resmî kıyafetiyle- o fotoğrafları da 10 Kasım dokuzu beş
geçe servis ettirirseniz ya da Atatürk’ün manevi evlatlarına ve değerli
annesine en ağır ithamları, iğrenç iftiraları söyleyen bir kadını sizin
Genelkurmay Başkanınız gidip bir hastanede ziyaret eder ve o fotoğrafları
Genelkurmayın internet sitesine koyarsa o zaman size sorarlar: Ya, ortak
değerlerimize karşı bu kadar hakaretamiz…
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) - O zaman size sorarlar: Madem ortak değerimizse sizin Bakanınız,
Diyanet İşleri Başkanınız, partinizin kurucu Genel Başkanı ve şu anki Genel
Başkanı bu ziyaretleri niye yapıyor, bu ne perhiz bu ne lahana turşusu; sizin
yaptığınız, sözünüz Mecliste tutanak altındaki durumunuz mu AK PARTİ’nin gerçek
durumu, yoksa yaptığınız bu ziyaretlerdeki duruşunuz mu? Bunu açıklığa
kavuşturun.
Teşekkür
ederim. (CHP sıralarından alkışlar)
BAŞKAN
– Buyurun Sayın Zengin.
36.- Tokat Milletvekili Özlem Zengin’in, kimin ne yaptığını, nasıl
yaptığını ve hangi siyasi partinin icraatta var olduğunu herkesin gördüğüne
ilişkin açıklaması
ÖZLEM
ZENGİN (Tokat) - Sayın Başkan, ben ve arkadaşlarım hiçbir şeyi tutanağa girsin
diye söylemiyoruz. Tutanaklar, evet, burada mevcut ama asıl mesele insanların
kafasında var olan şey, yaptığımız işler. Bir defa şunu belirtmek isterim: Siz
kabul etseniz de etmeseniz de Sayın Recep Tayyip Erdoğan bu ülkenin
Cumhurbaşkanıdır, sizlerin de Cumhurbaşkanıdır. “Diyanet İşleri Başkanınız”
diyorsunuz, demek ki sizin bu işlerle pek alakanız yok, bu ülkenin Diyanet
İşleri Başkanıdır.
ÖZGÜR
ÖZEL (Manisa) – O ziyareti yapan namussuz benim Diyanet İşleri Başkanım değil,
bunu bil! Öyle şey mi olur ya? Neyi kabul ettirecek bana?
MUHAMMET
BALTA (Trabzon) – Ayıp ya! 
ÖZLEM
ZENGİN (Tokat) – Bir saniye… Konuşurken müsaade eder misiniz kelimelerimi
tamamlayayım? 
Şimdi
Sayın Diyanet İşleri Başkanını başka bir vesileyle bu olaydan kısa bir süre
sonra ziyaret etmiştim şahsen; kendisi bu ziyaretin bir planlı ziyaret
olmadığını, kendisinin daha evvel onunla olan geçmişe dönük olan hukukuna
binaen, çok ağır hasta olması hasebiyle bir ziyarette bulunduğunu ifade
etmişti. Burada bütün mesele şudur: İnsanların hayatı bir bütün baktığınız
zaman. 
(Mikrofon
otomatik cihaz tarafından kapatıldı)
ŞAHİN
TİN (Denizli) – Baykal’ı da ziyaret etti. 
BAŞKAN
– Buyurun. 
ÖZLEM
ZENGİN (Tokat) – Çok yaşlı, hayatının belki son noktasına gelmiş bir kişiyle
ilgili olarak siz tek bir şeyden yola çıkarak bütün bir partiyi,
Cumhurbaşkanımızı, Diyanet İşleri Başkanını, Genelkurmay Başkanını, daha evvel
Genelkurmay Başkanlığı yapan Millî Savunma Bakanını bu şekilde itham etme
hakkına sahip değilsiniz. Onları eleştirebilirsiniz ama bu ziyaretlere binaen
bu ülkedeki bütün değerlerin sadece size ait olduğunu, başka siyasi partilerin
bunları sahiplenemeyeceğini söyleyemezsiniz, bu hakka sahip değilsiniz. Bunlar,
siz kabul etseniz de etmeseniz de bizim ortak değerlerimiz, sizin
kanaatlerinizden de çok bağımsız bir durum. O sebeple, Türkiye’de insanlar
zaten tabloyu görüyorlar, kimin ne yaptığını, nasıl yaptığını, kimin işlerinin
kelimelerde kaldığını ama kimin, hangi siyasi partinin de gerçekte icraatta var
olduğunu görüyorlar. 
Cumhuriyet
Üniversitesini bugünkü hacmine getiren, bu kadar başarılı, büyük bir üniversite
yapan kesinlikle AK PARTİ iktidarıdır. Bunun altını tekrar çizmek istiyorum. 
Teşekkür
ederim. 
ÖZGÜR
ÖZEL (Manisa) – Sayın Başkanım, müsaadenizle, son bir kez söz isteyeyim. 
BAŞKAN
– Sayın Özel…
37.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, ölüye değil, diriye ziyaret yapıyorsunuz. O diri
demiş ki: “Atatürk’e zerre muhabbet besleyen ne dirime ne ölüme gelsin.” Siz
buraya ziyarete gittiğinizde bir de şunu düşünün: Bütün havuz medyası, bir
“fotoshop” üzerinden, olmayan ziyaretlerle ilgili diyor ki: “Vay efendim,
CHP’nin milletvekili terörist cenazesine mi gitti?” Adam diyor ki, bak, adam
diyor ki: “Şeriat gelsin, isterse cumhuriyet yıkılsın.” Daha yeni dedi. Bundan
büyük bölücülük, bundan büyük vatan hainliği, bundan büyük cumhuriyet
düşmanlığı olur mu? Ziyaretlerinizle bu adamı ve fikirlerini
meşrulaştırıyorsunuz; sonra da dönüyorsunuz, utanmadan, sıkılmadan “Biz de
Atatürkçüyüz, biz de cumhuriyetçiyiz.” diyorsunuz. 
“Cumhuriyet
yıkılsın, şeriat gelsin.” diyen namussuzu selamlayanları da ziyaret edenleri de
sahip çıkanları da sonuna kadar kınıyoruz. Yazıklar olsun! (CHP ve İYİ PARTİ
sıralarından alkışlar)
ÖZLEM
ZENGİN (Tokat) – Sayın Başkan, ben de son bir söz rica ediyorum. 
BAŞKAN
– Sayın Zengin, buyurun.
38.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Şimdi, eğer Türkiye Cumhuriyeti’ni bu kadar çok seviyorsanız
yaptığınız işler de bunlarla paralellik arz eder. Sizler, yaptığınız işlerde,
görüyoruz ki her daim terörle yan yana duran bir sürü yapıyla yan yana gelmekte
bir çekince, bir rahatsızlık duymuyorsunuz, duymuyorsunuz. 
ÖZGÜR
ÖZEL (Manisa) – Kiminle yan yana? 
ÖZLEM
ZENGİN (Tokat) – O sebeple… 
ÖZGÜR
ÖZEL (Manisa) – Kim duymuyor?
FATMA
KURTULAN (Mersin) – Siz yapmayın ya. 
ÖZLEM
ZENGİN (Tokat) - Lütfen, rica ediyorum… Yani, burada insanlar hayatları boyunca
yaptığı işler konusunda kendileri mesuldürler, mesuller, herkesin kendi
mesuliyeti kendisine ama siz bu ziyaretlerden yola çıkarak, bunlardan yola
çıkarak ne Sayın Cumhurbaşkanımıza ne de AK PARTİ’ye bu tarz, böyle ağır
ithamlarda bulunma, yok efendim “Rezillik.”, şunlar, bunlar, bunları söyleme hakkına
sahip değilsiniz. Herkes dönüp kendi hayatına bir baksın. 
Tekrar
teşekkür ediyorum.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
39.- Manisa Milletvekili Özgür Özel’in, ideolojilerinin, partilerinin,
yol arkadaşlarının, kurucularının ve önderlerinin belli olduğuna, umut
siyasetinde hedefi kalmayıp korku siyasetine sığınanların Meclisteki
tükenmişliğini kamuoyuna arz ettiklerine ilişkin açıklaması
ÖZGÜR
ÖZEL (Manisa) – Sayın Başkan…
BURAK
ERBAY (Muğla) - Konuyla ilgili konuşun. 
ÖZLEM
ZENGİN (Tokat) – Sizin o arkadaşlarınız çok konuyla ilgili konuşuyor sanki.
BAŞKAN
– Arkadaşlar…
ÜMİT
DİKBAYIR (Sakarya) - Yok, bize hiç komik gelmiyor ya, bize hiç komik gelmiyor. 
ÖZLEM
ZENGİN (Tokat) – Yani, havanda su döv… Fol yok, ortada hiçbir şey yok, çık
buraya Cumhuriyet Üniversitesiyle ilgili laf ortaya at…
ÜMİT
DİKBAYIR (Sakarya) – Bize hiç komik gelmedi. 
ÖZGÜR
ÖZEL (Manisa) – Sayın Başkan, kendisi…
ÖZLEM
ZENGİN (Tokat) – “Siz” diye kullanırsanız sevineceğim, “siz”i tercih ediyorum. 
Teşekkür
ederim.
ÖZGÜR
ÖZEL (Manisa) – Bir korsan giriş oldu ama neyse...
ÖZLEM
ZENGİN (Tokat) – Hayır, siz her daim yapıyorsunuz, siz daimî yapıyorsunuz. 
ÖZGÜR
ÖZEL (Manisa) – Sayın Başkan, birincisi: “Herkes kendi hayatına baksın.” diyor
ya; biz gömlek çıkaranlardan, ceket çıkaranlardan değiliz. 
ÖZLEM
ZENGİN (Tokat) – Yapmayın ya.
ÖZGÜR
ÖZEL (Manisa) - İdeolojimiz belli…
ÖZLEM
ZENGİN (Tokat) – Bizim de öyle.
ÖZGÜR
ÖZEL (Manisa) - …partimiz belli…
ÖZLEM
ZENGİN (Tokat) – Bizim de öyle.
ÖZGÜR
ÖZEL (Manisa) - …yol arkadaşlarımız belli…
ÖZLEM
ZENGİN (Tokat) – Bizim de. 
ÖZGÜR
ÖZEL (Manisa) - …kurucumuz, önderimiz belli; bir. 
ÖZLEM
ZENGİN (Tokat) - Sizin yol arkadaşlarınız belli değil, yol arkadaşlarınız belli
değil. 
ÖZGÜR
ÖZEL (Manisa) - Kendi adına “AK PARTİ” densin isteyip, “AKP” denince kızıp
tüzüğünde adı “İYİ” olan bir partiye “İP” diyecek… (İYİ PARTİ sıralarından
alkışlar) “CHP” olan bir partiye “Ce-Ha-Pe”, ona “terörist”, buna “çukur”, buna
“çömlek” diyecek kadar tükenmiş bir siyasete; sanatın içine tüküren, siyaseti rezalete
dönüştüren bir şeytanlaştırma diline, umut siyasetinde hedefi kalmayıp korku
siyasetine sığınanların Meclisteki tükenmişliğini kamuoyuna arz ediyoruz.
Teşekkür
ederim. (CHP sıralarından alkışlar)
MUHAMMET
BALTA (Trabzon) – 31 Martta millet size oy verecek(!)
ÖZLEM
ZENGİN (Tokat) – Sayın Başkan…
BAŞKAN
– Söz veriyorum. 
Buyurun
Sayın Zengin.
40.- Tokat Milletvekili Özlem Zengin’in, Atatürk ve cumhuriyetin siyasi
partilerin ve milletin değeri olduğuna ilişkin açıklaması
ÖZLEM
ZENGİN (Tokat) – Sayın Başkan, bu tartışma nereden başladı? Sayın hatip kürsüye
geliyor, Sivas’ta yapılanlarla alakalı bir konuşma yapıyor, biz sakince
dinliyoruz. Şu cümle çıkmasa -ki bu tükenmişlik sendromunun tam bir
tezahürüdür- “Adı ‘cumhuriyet’ olan, adı ‘Atatürk’ olan bir şeyi siz yapar
mısınız?” demese kürsüde biz hiçbir şey söylemeyeceğiz. Hem sataşacaksın böyle
çok çirkin bir şekilde… Siz tükenmişsiniz ya, başka malzemeniz yok, bir
cumhuriyet, bir Atatürk; bir onunla ortaya çıkıyorsunuz. Biz de diyoruz ki:
Bunlar sizin malınız değil, bütün siyasi partilerin, milletin değerleridir. Bu
kadar. (AK PARTİ sıralarından alkışlar)
BAŞKAN
– Birleşime on dakika ara veriyorum.
Kapanma Saati: 19.28
BEŞİNCİ OTURUM
Açılma Saati: 19.43
BAŞKAN: Başkan Vekili Mustafa ŞENTOP
KÂTİP ÜYELER: Bayram ÖZÇELİK (Burdur), Burcu KÖKSAL
(Afyonkarahisar)
-----0-----
BAŞKAN
– Türkiye Büyük Millet Meclisinin 52'nci Birleşiminin Beşinci Oturumunu
açıyorum. 
41
sıra sayılı Kanun Teklifi’nin görüşmelerine devam ediyoruz. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (Devam)
BAŞKAN
– Komisyon yerinde.
VEYSEL
EROĞLU (Afyonkarahisar) – Sayın Başkan, söz talebim vardı.
ABDULLAH
GÜLER (İstanbul) – Başkanım, bir söz talebi vardı burada.
BAŞKAN
– Söz talebi bir değil de… Keşke bir olsa söz talebi, bayağı bir söz talebi
var; bunları değerlendirelim biraz sonra. 
Diğer
önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan 41 sıra sayılı Kanun Teklifi’nin çerçeve 23’üncü maddesinin birinci
fıkrasının (a) bendine "şeklinde” ibaresinden önce gelmek üzere “ve
onüçüncü fıkrasında yer alan “0,5’i” ibaresi “%1’i”” ibaresinin eklenmesini arz
ve teklif ederiz. 
 Ramazan
Can Mehmet Doğan Kubat Mehmet
Muş
 Kırıkkale İstanbul İstanbul
 Fehmi
Alpay Özalan   Atilla
Ödünç
 İzmir  Bursa
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Takdire bırakıyoruz Sayın Başkanım. 
BAŞKAN
– Gerekçeyi okutuyorum. 
Gerekçe:

Maden
bölgesindeki ruhsat sahasındaki faaliyetlerin projeye, çevre ve insan sağlığına
uygun yürütülmesini kontrol etmek amacıyla valilik, ilgili belediye ve ruhsat
sahibi şirket temsilcilerinden oluşan Maden Bölgesi Komisyonunun maden bölgesi
için yapacağı harcamaları karşılamak üzere alınan bedelin, ocak başı satış
tutarının %0,5'inden %1'ine çıkarılması önerilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Diğer
önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 23’üncü maddesinde
yer alan "değiştirilmiştir” ibaresinin "düzeltilmiştir” ibaresi
şeklinde değiştirilmesini arz ve teklif ederiz.
 Ayhan
Erel Mehmet Metanet Çulhaoğlu Hayrettin
Nuhoğlu
 Aksaray Adana İstanbul
 Hüseyin
Örs Zeki Hakan Sıdalı Metin
Ergun
 Trabzon Mersin Muğla
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Önerge hakkında konuşmak üzere Trabzon Milletvekili Hüseyin Örs.
Buyurun
Sayın Örs. (İYİ PARTİ sıralarından alkışlar) 
HÜSEYİN
ÖRS (Trabzon) – Sayın Başkan, çok değerli milletvekilleri; 23’üncü madde
üzerinde İYİ PARTİ adına konuşmak üzere söz aldım, hepinizi en derin
saygılarımla selamlıyorum.
Saygıdeğer
milletvekilleri, bugün ulusal medyada, basında çıkan bir haber üzerine
düşüncelerimi sizlerle paylaşarak konuşmama başlamak istiyorum. Birçok
basın-yayın organında bugün TFF Başkanının şirketinin İddaa ihalesine
gireceğiyle ilgili haberler vardı. Şu ana kadar takip ettim, Türkiye Futbol
Federasyonu Başkanının İddaa ihalesine gireceğiyle ilgili haberlere bir
yalanlama gelmedi ama ben bunun hâlâ daha iddia olarak kalmasını ümit ediyorum.
TFF’nin Trabzonspor üzerinde yanlı uygulamalarından, taraflı uygulamalarından
çok canı yanan bir şehrin milletvekili olarak daha önce 22 Ocakta Türkiye Büyük
Millet Meclisinde düzenlemiş olduğum toplantıda TFF Başkanı ve MHK Başkanını
istifaya davet etmiştim. Dün MHK Başkanı istifa ettiğini açıkladı ama bugün
öğrendiğim bu haber üzerine maçı idare eden hakemleri atayan, MHK Başkanını
tayin eden, maç sonrası takımlara veya oyunculara ceza veren Disiplin Kurulunu,
itiraz olursa Tahkim Kurulunu belirleyen bir Federasyon Başkanının iddia, bahis
işlerinin içerisinde olmasını hiç etik bulmadığımı buradan haykırmak istiyorum.
Türkiye Futbol Federasyonu Başkanı iddiacı, bahisçi olamaz diyorum. (İYİ PARTİ
ve CHP sıralarından alkışlar) Bunu sizlerin, yüce Meclisimizin takdirine
bırakıyorum. Eğer bu iddia doğruysa zaten kendisinin bize, Trabzonspor’a
çektirmiş olduğu eziyeti, cefayı derinden yaşayan bir arkadaşınız olarak... En
son 27 bin Trabzonspor taraftarını bizim o güzel maç keyfîmizi engelleyerek,
yasaklayarak stada almamıştı. Bu konuyla ilgili de daha sonra zaten Passolig ve
Türkiye’deki VAR uygulamalarının da bu Meclisin gündemine gelmesini
isteyeceğim. Ama iddia ve bahis işinde olan bir TFF Başkanı istemiyoruz, derhâl
istifa etmelidir. (İYİ PARTİ ve CHP sıralarından alkışlar) 
Saygıdeğer
milletvekilleri, görüşülmekte olan maden yasa teklifiyle ilgili de fikirlerimi
sizlerle paylaşacağım. Madencilik sektörü ülkemizin sanayileşmesi, kalkınması
ve refah toplumu olması için olmazsa olmaz bir öncelik taşımaktadır. Ancak
günümüzdeki uygulamalarda madenlerimiz sadece kâr amaçlı bir meta olarak
görülmektedir. Bunun yanında, Hükûmetin günübirlik ve sık sık değişen
uygulamaları sektöre yatırım yapacak olanları tedirgin etmekte ve yapılacak yatırımların
başka alanlara kaymasına neden olmaktadır. 3213 sayılı Maden Kanunu’nda 2004 ve
2010 yılında yapılan değişikliklerin yanında dünya madenciliğindeki yükselişin
de katkısı nedeniyle ruhsat sayılarında önemli artışlar olmuş ve üretim
yükselmişti. Ancak 16 Haziran 2012 tarihinde Resmî Gazete’de yayınlanarak
yürürlüğe giren Başbakanlık genelgesi bu yükselişi duraklatmaya sokan bir
genelge olarak tarihe geçmiştir. 12/9/2018 tarihli Resmî Gazete’de yayımlanarak
yürürlüğe giren Cumhurbaşkanlığı genelgesiyle Başbakanlık genelgesi ortadan
kaldırılmış olsa da maalesef sektörde hiçbir iyileşme gerçekleşmemiştir.
Gelinen noktada maden ruhsatları ve izinleriyle sınırlı kalmamak üzere
neredeyse Enerji ve Tabii Kaynaklar Bakanlığına başvurusu yapılan her türlü
işlemin onayı, Bakanlık onayı, güvenlik tahkikatı gibi gerekçelerle süresiz
bekletilmektedir. 
(Mikrofon
otomatik cihaz tarafından kapatıldı) 
HÜSEYİN
ÖRS (Devamla) – Özür dilerim. 
BAŞKAN
– Tamamlayalım lütfen. 
HÜSEYİN
ÖRS (Devamla) – Maalesef, uygulanan süreçte şeffaflık bulunmamakta, başvurunun
hangi makamda, hangi hukuki gerekçelerle bekletildiği veya reddedildiği talep
sahibi madencilere bildirilmemektedir. Yapılan bu uygulamalar uzun vadeli
planlamaların gerekli olduğu madencilik sektörünü olumsuz olarak etkilemekte,
yatırım güvencesini yok etmekte, sektörün küçülmesine, çalışanların iş ve aş
sorunu olmak üzere istihdam sorunlarına neden olmaktadır. Sektörde yaşanan
sorunlar Türk madencilik sektörüne pazar kaybettirmektedir. Maalesef bu kanun
teklifi de meslek odalarının, sektör temsilcilerinin, sendikaların ve
üniversitelerin görüşü alınmadan tek taraflı olarak hazırlanmış, toplum
içerisinde tartışmaya açılmamıştır. 
Hepinizi
en derin saygılarımla selamlıyorum. (İYİ PARTİ ve CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Kabul
edilen önceki önerge doğrultusunda maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir. 
24’üncü
madde üzerinde üç önerge vardır, aykırılık sırasına göre işleme alacağım. 
Buyurun.

Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 24’üncü maddesiyle
3516 sayılı Kanun’a eklenen (h) bendinin aşağıdaki şekilde değiştirilmesini arz
ve teklif ederiz. 
“h)
Ölçü aletlerinin muayeneleri, tamir ve bakımları ve ayarları için Bakanlık
tarafından yetkilendirilen servislerin, yetki kapsamındaki hizmetlerde ilgili
kanun ve yönetmeliklere aykırı faaliyette bulunması,” 
 Ayhan
Erel  Feridun Bahşi Mehmet
Metanet Çulhaoğlu 
 Aksaray Antalya
 Adana 
 İmam
Hüseyin Filiz   Zeki
Hakan Sıdalı
 Gaziantep  Mersin
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Takdire bırakıyoruz Sayın Başkan. 
BAŞKAN
– Önerge hakkında konuşmak üzere Adana Milletvekili Mehmet Metanet Çulhaoğlu. 
Buyurun
Sayın Çulhaoğlu. (İYİ PARTİ sıralarından alkışlar)
MEHMET
METANET ÇULHAOĞLU (Adana) - Sayın Başkan, değerli milletvekilleri; görüşülmekte
olan kanun teklifinin 24’üncü maddesi üzerinde İYİ PARTİ Grubu adına söz almış
bulunuyorum. Yüce heyetinizi saygıyla selamlıyorum. 
3516
sayılı Ölçüler ve Ayar Kanunu’nun yasaklar bölümüne giren 14’üncü maddesinin
(e) bendine “muayenelerinin” ibaresi ve (h) bendiyle de “Ölçü aletlerinin
muayenelerini veya tamir veya ayarını yapmak için Bakanlık tarafından
yetkilendirilen servislerin yetki kapsamındaki hizmetlerde ilgili kanun,
yönetmeliklere aykırı faaliyette bulunması,” yasaklar içine alınmış. Bunu biz
olumlu mütalaa ediyoruz. 
Değerli
milletvekilleri, ekonomik krizin her gün artarak etkisini gösterdiği bugünlerde
getirdiğiniz kanun teklifiyle Maden Kanunu sanki ceza kanununa dönüşmüş gibi. 
Değerli
arkadaşlar, biz milletimizin evindeki ekonomik yangını, çarşıdaki, pazardaki
fiyat artışlarını; emeklilikte yaşa takılanları, 3600 ek gösterge bekleyen
öğretmenlerimizi, polislerimizi, sağlık çalışanlarımızı, din görevlilerimizi;
sanayicimizin içinde bulunduğu durumları; bordro mahkûmlarının sorunlarını;
esnafımızın, çiftçimizin, asgari ücretlilerin sorunlarını; artarak devam eden
işsizlerin durumlarını; belediyelerde, KİT’lerde, hastanelerde çalışan taşeron
işçilerine neden kadro vermediğinizi; hastalarımızın, dolar kurunu 2,69’da
sabitlemeniz nedeniyle ilaç bulamamalarını soruyoruz; üretime dayalı olmayan,
tüketimi artırıcı politikalarınızı soruyoruz; tarım ve hayvancılıkta kendi
kendine yeten bir ülkeyken bugün yem, nohut ve hayvan ithal etmemizin
sebeplerini soruyoruz; genç çiftçilerimize “ithal” diye dağıtılan yerli ırk
büyük ve küçükbaş hayvanları soruyoruz; çiftçilerimizin, nakliyecilerimizin
neden yatların yararlandığı ucuz mazottan yararlanmadığını soruyoruz,
sorularımıza cevap veremiyorsunuz, gündemi başka şeylerle meşgul etmeye gayret
gösteriyorsunuz. Ekranlarda hal ve marketlerdeki fiyat artışları konusunda hal
esnafını rakip alıyorsunuz. AK PARTİ seçim klasiği, yönetenin suçu hiç yok,
karşıda bir suçlu yarat, stratejiniz bu arkadaşlar. Yöneten, milletten yetki
alan mazeret üretmemeli.
Bakın,
2018 yılında mazota yüzde 85, gübreye yüzde 120, tohuma yüzde 95, zirai ilaca
yüzde 100, enerjiye yüzde 85 zammı hal esnafı ile nakliyeciler mi yaptı? Bu
zamları bu Hükûmet yapmasaydı İstanbul ve Ankara'daki vatandaş bu kadar pahalı
sebze ve meyve yemezdi. Bütün yetki elinizde. Tabii, size göre kriz yok, her
şey güllük gülistanlık. Yapmayın, etmeyin değerli arkadaşlar, milletimizin
beklentilerine cevap verin. Süslü sözler, kamuflajlar, yerel seçimler öncesi
geçici birtakım düzenlemeler değil, dertlerine deva olacak kalıcı düzenlemeler
beklemekte yüce millet sizden.
Değerli
milletvekilleri, seçim bölgem Adana'da sadece son bir ayda 2.107 esnafımız iş
yerini kapatmış. Türkiye genelinde ise 516 bin esnaf iş yerlerini kapatmış.
Anneler ağlıyor, çocuklar ağlıyor. 
Evet,
bakın, daha ocak ayının son haftası yem ham maddelerindeki girdi fiyatlarının
yüksekliği nedeniyle sektörün en büyüklerinden biri olan bölgemizin ihracat
şampiyonu Garip Tavukçuluk konkordato ilan etti. 650 işçi, aileleriyle 4 bin
kişi yine mağdur oldu. Sizler için bir şey ifade ediyor mu bilmiyorum,
vicdanlarınız sızlıyor mu? Bakın, ne diyor: “Bizi garip bırakmayınız.” diyor.
Aileler sokaklara düşmüş, ağıt ağlıyor. Gelin, bu mağduriyetleri giderecek
yasal düzenlemeleri birlikte yapalım. Milletimiz bunun için bizlere vekâlet
verdi değerli arkadaşlar. 
Yine,
Türkiye’den Avrupa’ya ihraç edilen narenciye ve diğer yaş sebze meyveler için
tırlarımızın Bulgaristan’dan transit geçişi esnasında Bulgar makamları tır
başına 350 ile 800 euro arasında “analiz ücreti” adı altında paralar tahsil
etmektedir. Ülkemizin içerisinde bulunduğu ekonomik kriz ortamında, zor rekabet
şartları içinde mal ihraç etmeye çalışan ihracatçılarımız haksız yere alınan bu
bedellerle mağdur olmakta ve bu durum Avrupa’ya yapılan yaş sebze, meyve ve
bilhassa narenciye ihracatımızı olumsuz etkilemektedir. Ticaret Bakanlığı ile
Ulaştırma ve Altyapı Bakanlığı tarafından konunun çözümü için ivedi girişimde
bulunulması, haksız rekabetin önlenmesi ülkemiz ihracatı bakımından önem arz
etmektedir.
(Mikrofon
otomatik cihaz tarafından kapatıldı) 
BAŞKAN
– Sayın Çulhaoğlu, tamamlayalım lütfen.
MEHMET
METANET ÇULHAOĞLU (Devamla) – Değerli milletvekili arkadaşlarım, yine, seçim
bölgem Adana’da aşırı yağıştan zarar gören çiftçi ve üretici esnafımızın
zararları nedeniyle tarım kredi kooperatifleri ile Ziraat Bankasına olan
borçlarının faizsiz olarak bir yıl ertelenmesini talep etmiştim. Ayrıca
“TARSİM’e yani tarım sigortası olmayan çiftçilerimize yardım edecek misiniz?”
diye sormuştum hemşehrilerim adına. Henüz Hükûmetten bir cevap gelmediğini de
değerli Adanalı çiftçi ve üreticilerimizin dikkatine sunuyor, yüce heyetinizi
saygılarımla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 41 sıra sayılı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 24’üncü maddesindeki
“eklenmiştir” ibaresinin “ilave edilmiştir” olarak değiştirilmesini arz ve
teklif ederiz.
 Kazım
Arslan Ahmet Vehbi Bakırlıoğlu Candan
Yüceer
 Denizli Manisa Tekirdağ
 Tacettin
Bayır Müzeyyen Şevkin Tahsin
Tarhan
 İzmir Adana Kocaeli
 Ahmet
Akın
 Balıkesir
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Takdire bırakıyoruz Sayın Başkanım.
BAŞKAN
– Önerge hakkında konuşmak üzere Tekirdağ Milletvekili Candan Yüceer.
Buyurun
Sayın Yüceer. (CHP sıralarından alkışlar) 
CANDAN
YÜCEER (Tekirdağ) – Sayın Başkan, değerli milletvekilleri; bir ülkenin doğal
kaynaklarını kullanması, madenlerini işletmesi, ekonomiye katması elbette çok
önemlidir ama bunu yaparken sadece maden sahiplerinin çıkarlarını
korumayacaksınız, madende çalışan işçileri de koruyacaksınız, onları
denetleyeceksiniz, önlem alacaksınız. Yani Soma’da yaptıklarınızı
yapmayacaksınız ya da mesela sadece birilerini zengin etmek uğruna madenleri
peşkeş çekmeyeceksiniz. Çevreyi de koruyacaksınız yani bir yandan şirket için,
Yırca’da olduğu gibi zeytinlik alanları talan ettirmeyeceksiniz. Mesela sadece
enerji üretmeyeceksiniz, bunu yaparken çevre sağlığını, insan sağlığını tehdit
edecek tasarruflardan kaçınacaksınız. Yani her bulduğunuz yere, ormana, su
kıyılarının yanına santral dikmeyeceksiniz ve bunu özellikle halka rağmen
yapmayacaksınız.
İşte
Tekirdağ Pınarça’ya yapılması planlanan termik santral; iptal edildiydi, yok
edilmediydi, yok seçim sonrasına ertelendiydi… Bu ülkenin bir Çevre Bakanı yok
mu? Bu ülkenin bir Enerji Bakanı yok mu? Çıksın, desin ki: “Bu santrali iptal
ettik. Buraya da bir daha başka santral yapmayacağız.” Ha, demiyorsa, kulaktan
kulağa oynar gibi “Bu bunu dediydi, şu şunu dediydi.”yle olmuyor bu iş.
Bakın,
30 Ocakta sivil toplum kuruluşlarına Bakanlık bir yazı gönderiyor, diyor ki:
“ÇED süreci iptal edilmedi, devam ediyor.” Aynı Bakanlık 4 Şubatta bu sefer
Tekirdağ’daki kuruluşlara ve belediyelere gönderiyor, diyor ki: “ÇED süreci
iptal edilmiştir.” Bakanlık aynı bakanlık, şimdi hangisi doğru? Beş gün arayla
yanıt değişiyor; insanlar bu yüzden güvenmiyor, inanmıyor. Haklılar da çünkü
sizlerin vicdanının sızlamadığının, sorumluluk hissetmediğinizin çokça kanıtı
var ortada. 
Bakın,
bir örnek: 2011-2016 yılları arasında Sağlık Bakanlığınca Tekirdağ, Edirne,
Kırklareli, Kocaeli ve Antalya’da bir araştırma yürütülüyor. Bu, çevresel
faktörlerin sağlığa etkileri üzerine bir değerlendirme ama üstünden üç yıl
geçmesine rağmen maalesef bu konu hakkındaki araştırma sonuçlarıyla ilgili
kamuoyuyla bir paylaşım yapılmıyor. Bir kişi, bir bilim insanı Bülent Şık
buradaki verileri paylaştığı için, Dilovası ve Ergene havzasındaki kanser
sıklığını belirttiği için geçtiğimiz hafta yargılandı. Asıl yargılanması
gereken Bakanlık yetkilileriyken 1 milyon 300 bini çocuk olmak üzere bölgede
yaşayan 7 milyon insanın sağlık hakkını, çevre hakkını, çocuk hakkını savunduğu
için Bülent Şık yargılandı. Neyle? Açıklanması yasaklanan gizli bilgileri
açıklama, temin etme, göreve ilişkin sırrın açıklanmasıyla suçlanıyor. Kamuoyunu
son derece yakından ilgilendiren çevresel bir araştırmanın sonuçları neden
yasak ve gizli bir bilgi olarak değerlendirilsin? Halk sağlığından
bahsediyoruz, halk sağlığının sırrı olur mu? Olmamalı, olamaz da aslında ama
maalesef burada Bakanlığın “Açıklanması yasak ve gizli.” dediği bir sır var, bu
sır ne? Bu bölgelerde yaşayan insanların soluduğu havada, içtiği suda, yediği
gıdalarda vücutlarının tolere edemeyeceği miktarda kimyasal madde olması ve bu
kimyasal maddelerin bu bölgede yaşayan insanları, bizleri kanser etmesi ve
birçok hastalığa sebep olması, maalesef. Burada hem kirliliği önlemeyin -insanların
sağlığı riske atılsın, kanser vakaları almış başını yürüsün- hem de bu
bilgileri saklayın, insanlar ne olduğunu bilmesin, sonra da “Dikkat edin, burada
risk var.” diyen kişiyi dava edin. Aslında, normal kuralların işlediği bir
ülkede o insana değil dava açmak madalya takarlardı, madalya. 
Bakın,
Ergene benim seçim bölgem, ben orada yaşıyorum, çocuklarım orada dünyaya geldi,
büyüdü o 1 milyon 300 bin çocuk gibi. Ergene simsiyah akıyor, Türkiye’nin en
kirli suyu, içinde bırakın balığı, bakteri bile yaşamıyor. Gerçekten, içinde
kadmiyumdan arseniğe, kurşuna her türlü ağır metal var ve sadece Ergene Nehri
değil, maalesef, havzanın tamamı kirli ve kanser vakaları gerçekten çok yüksek.
2011’de Bakanlık dedi ki: “Bu iş bizim için çocuk oyuncağı, biz Haliç’i
temizlemişiz, burayı mı temizleyemeyiz?” “Biz yüzeceğiz.” dediler, “Biz balık
tutacağız.” dediler, o günden bugüne hiçbir şey yok, Dilovası da aynı durumda
ama umurunuzda değil, hem suçlu hem güçlüsünüz bu olayda olduğu gibi.
Değerli
milletvekilleri, enerji elbette önemlidir, elbette vazgeçilmez bir ihtiyaçtır,
kimse enerjiye düşman değil ama istiyorlar ki çevreleri kirletilmesin,
sağlıkları tehlikeye girmesin; bunu istiyorlar. Tabii ki bunu belirtmek
zorundalar, bunun hesabını yapmak zorundalar ama sizler Hükûmet olarak öyle
vurdumduymazlık içindesiniz ki…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
CANDAN
YÜCEER (Devamla) - … sağlıkmış, insanmış, çevreymiş umurunuzda değil; varsa
yoksa birilerini zengin etme sevdası. (CHP sıralarından alkışlar) İşte örnek:
Bu torbanın 45’inci maddesi. 
2016’da
bir değişiklik yapılmış, denmiş ki: “Özelleştirilen enerji üretim tesisleri
2019’a kadar çevre mevzuatına uygun hâle getirilsin.” yani bacasında filtresi
yoksa filtre taksın, çevreyi kirletmeyecek, sağlığı tehdit etmeyecek önlemler
alınsın. Peki, ne olmuş? Yıl tamamlanmış, bunda bir sorun yok, gelinmiş, aradan
üç yıl geçmiş -üç yıl her türlü önlemi almak için yeterli bir süre- ama ne
olmuş? Şimdi ne deniyor? “Tamam, siz 2016’da bunun taahhüdünü verdiniz,
buraları aldınız ama yapmadınız, canınız sağ olsun, siz iki yıl daha kirletmeye
devam edin.” deniliyor şimdi bu firmalara. 
Onların
canı sağ olsun da asıl halkın canı ne olacak diyor, hepinize saygılar
sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 41 sıra sayılı Kanun Teklifi’nin 24’üncü maddesinde geçen “gelmek üzere”
ibaresinin “gelecek şekilde” olarak değiştirilmesini arz ve teklif ederiz. 
 Murat
Çepni Tulay Hatımoğulları Oruç Rıdvan
Turan
 İzmir Adana Mersin
 Fatma
Kurtulan Erol Katırcıoğlu Şevin
Coşkun 
 Mersin İstanbul
 Muş
 Ömer
Faruk Gergerlioğlu
 Kocaeli

BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan. 
BAŞKAN
– Önerge hakkında konuşmak üzere Mersin Milletvekili Fatma Kurtulan. 
Buyurun
Sayın Kurtulan. (HDP sıralarından alkışlar) 
FATMA
KURTULAN (Mersin) – Sayın Başkan, değerli milletvekili arkadaşlarım; hepinizi
saygıyla selamlıyorum.
Sayın
Başkan, burayı yönetirken, iki gündür, partiler arası hakkaniyeti titizlikle
oluşturma çabanızı takdirle karşılıyorum ancak AKP Grubunda bu hassasiyeti
görmediğimizi söylemek isterim. Hatta sizi de yer yer zor durumda bıraktığını görüyoruz.
İki gündür, dün de, aynı saatlere tekabül eden… AKP Grup Başkan Vekili Bülent
Turan aynı mahiyette bir konuşma yaptı, partimizi terörle itham ederek,
yaptığımız tüm demokratik eylem ve etkinlikleri terörize ederek, kriminalize
ederek, böyle söylemlerde bulunarak çekip gitti. Bugün de yine aynı şeyi yaptı.
Hele hele arkadaşlar, şu an can çekişen, ölüm sınırında olan bir açlık grevine
“sözde” demesini çok vicdani, ahlaki bulmadığımı paylaşmak istiyorum. 301
insandır, anneleri vardır, seçim bölgelerimize giderken geliyorlar,
“Çocuklarımız ölüyor, ne olur bir şey yapın.” diyorlar. Bunlara “sözde” demek,
dalga geçmek, alay etmek, kendi kirli siyasetini gölgelemeye çalışmak etik
değil, doğru bir siyaset değil, bu çatı altında bunu yapmamak, bu çatı altında
bulunan herkesin bunu kabul etmemesi gerekiyor.
Şimdi,
sürekli dönüp dolaşıp durulan bir yer vardır ayrıca. Partimizi yine itham
ederken bazı şeylerle, bir dönem Eş Genel Başkanlığımızı yapan Sayın Figen
Yüksekdağ’la ilgili “Sırtını bilmem nereye dayamıştı.” diyor. Şunu hatırlatmak
istiyorum AKP’ye: Figen Yüksekdağ bu lafı söyledikten sonra, arkadaşlar, siz
gittiniz YPG’ye, Süleyman Şah Türbesi’nin güvenli yere taşınması için destek
istediniz, katkı istediniz ve bu da sağlandı. Kürtler orada “Kardeş halkın hassasiyeti
varsa, bir değeri varsa bu, benim de değerimdir.” dedi ve onu gözü gibi korudu,
bu korumayı sağladı.
Yine,
tekrar, Figen Yüksekdağ bunu söyledikten sonra, peşmerge konvoyu bütün doğuda
sınırı geçe geçe -kitlesel ağırlama ve uğurlama törenleriyle, konvoyla- Kobani
sınırına geçti. Yine, bunu siz biliyorsunuz. 
Arkadaşlar,
yine, aynı zamanda, Figen Yüksekdağ bunu söyledikten sonra Salih Müslim az
ileride Dışişleri Bakanlığının misafiri olarak ağırlandı, bunu da size
hatırlatayım.
Değerli
arkadaşlar, şunu söyledik, hâlâ söylüyoruz ve her zaman dedik: Bu ülkede yan
yana büyüyen, yan yana okuyan, aynı parklarda oyun oynayan, aynı yerlerden
geçen çocuklarımız, bu ülkenin çocukları dağlarda birbirini öldürüyorsa, bizim
oturup bunu düşünmemiz lazım. 
Bu,
aslında cumhuriyetle yaşıt bir meseledir. Cumhuriyetle yaşıt bir meseleyi bir
tarihten ele aldığımızda, aslında Mustafa Kemal Atatürk’ün de bu sorunu çözmeye
dair çabası olduğunu görmek mümkün. Birçok çaba tamamına ermiyor, ayrı bir şey.
Erzurum, Sivas Kongrelerini yapma, özellikle oralarda yapma mantığı, 1920, 1921
süreçleri, 1921 Anayasası’nın maddelerinin yarısından fazlasının neye tekabül
ettiğini incelersek, aslında Mustafa Kemal’in de biraz bu sorunu çözme iradesi
göstermeye çalıştığı fakat o zaman ve daha sonraki süreçlerde de olduğu gibi
tamamına ermediği görülür. 
Arkadaşlar,
bundan sonraki süreçlerde Turgut Özal şunu söylüyor: “Kürt meselesini mutlaka
çözeceğim arkadaşlar. Bu meseleyi kim çözerse 2’nci Mustafa Kemal olacak.”
diyor. Yine, PKK liderine haber gönderiyor, ateşkes ilan ediliyor. PKK ateşkes
ilan ediyor ve PKK’nin ateşkes ilanından sonra bir komployla savunmasız 33
asker öldürülüyor ve bu süreç de aslında yine kesintiye uğruyor ve sonrası
rahmetli Turgut Özal’ın ölümü hâlâ bu ülkenin karanlık bir sayfasında duruyor. 
Demirel’in
açıklaması var. Süremiz bunların hepsini açıklamaya yetmiyor. Demirel “Kürt
realitesini tanıyoruz.” diyor. “Onlar bu ülkenin vatandaşlarıdır, onlar bu
ülkenin sahibidir, onlar azınlık değil.” diyor. 
Yine,
arkadaşlar, bu ülkede en çok PKK’yle savaştığını iddia eden “Bitireceğim.”
“Bitireceğim.” diyen bazı grupların da ablası olan Tansu Çiller bile, Viyana’da
yaptığı bir konuşmada dedi ki: “İspanya modelini esas alabiliriz,
tartışabiliriz.” 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin. 
FATMA
KURTULAN (Devamla) – İspanya modelinin de Bask modeli olduğunu hepiniz
biliyorsunuz ve ondan sonra, Tansu Çiller de bunu söyledikten sonra Lice yandı
ve ondan sonraki süreç de kesintiye uğradı. 
Mesut
Yılmaz, Avrupa Birliği üyeliği süreci tartışılırken “Avrupa Birliğinin yolu
Diyarbakır’dan geçer." dedi; o da unutuldu. 
Ve
sonrasında Tayyip Erdoğan’ın girişimleri oldu. Yine 2015 yılında Diyarbakır’da
yaptığı bir konuşma ve ardından Beşir Atalay’ın Kürt açılımı meselesiyle bu
süreç başladı ve ondan sonra, üç yıl boyunca defalarca MİT Müsteşarı ziyarete
gitti, Öcalan’la görüştü, konuştu, tartıştı, yol haritası çizdiler birlikte ve
ondan sonra bir “Nevroz” konuşmasıyla silahların sınır dışına çıkarılması tartışıldı
ve bu süreç de başladı, bunu hepiniz biliyorsunuz. 
(Mikrofon
otomatik cihaz tarafından kapatıldı) 
FATMA
KURTULAN (Devamla) – Bir dakika daha… 
BAŞKAN
– Buyurun, tamamlayın. 
FATMA
KURTULAN (Devamla) – Sonrasında bir hayli, çokça mesai yapan, sizin
grubunuzda da -belki onu hatırlamazsınız- birçok değerli insan buna kafa yordu
o zaman, çok çok kafa yordu fakat nasıl ki anketler sizi farklı gösterdi, bir
başka sinyal size verdi, süreci ters yüz ettiniz, ayağınızla devirdiniz. 
OYA
ERONAT (Diyarbakır) – Yalan söylüyorsun, siz bitirdiniz. 
FATMA
KURTULAN (Devamla) – “Ne süreci ne görüşmesi ne Apo’su ne İmralı’sı; onlar
haindir, oraya giden heyet haindir.” diye başladınız, ondan sonra kanlı bir
süreç, çok can kaybının olduğu bir dönem… 
Süreyi
çok da istismar etmeyeyim, şunu söylemek isterim: Her zaman söyledik, tarih
boyunca, cumhuriyet tarihi boyunca Türkiye değişik zamanlarda önüne koymuş,
çözme iradesini göstermiş, değişik güçlerle bu engellenmiş. Gelin, hep beraber
bunu fazla zamana yaymayalım, bu çocuklarımız birbirini öldürmesin, kan
dökülmesin, bu ülkenin çocukları toprağa gömülmesin, bunu mutlaka çözelim
diyorum, saygılar sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
24’üncü
maddeyi oylarınıza sunuyorum: Kabul edenler… Kabul etmeyenler… 24’üncü madde
kabul edilmiştir.
25’inci
madde üzerinde iki önerge vardır, aykırılık sırasına göre işleme alacağım: 
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 25’inci maddesiyle
3516 sayılı Kanun’un değiştirilmesi öngörülen 15’inci maddesinin birinci
fıkrasının (c) bendinin aşağıdaki şekilde değiştirilmesini arz ve teklif
ederiz.
"c)
Damgası kopmuş, bozulmuş, damga süresi geçmiş ölçü aletini kullanan kişiye,
ölçü aletinin türüne ve kullanıldığı işin niteliğine göre bin Türk Lirasından
on bin Türk Lirasına kadar idarî para cezası verilir. Ayrıca bu ölçü aletlerine
el konularak mülkiyetinin kamuya geçirilmesine karar verilir.”
 Ayhan
Erel Mehmet Metanet Çulhaoğlu Aylin
Cesur
 Aksaray Adana Isparta
 Hüseyin
Örs Feridun Bahşi Metin
Ergun
 Trabzon Antalya Muğla
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Takdire bırakıyoruz Sayın Başkan. 
BAŞKAN
– Önerge hakkında konuşmak üzere Isparta Milletvekili Aylin Cesur.
Buyurun
Sayın Cesur. (İYİ PARTİ sıralarından alkışlar) 
AYLİN
CESUR (Isparta) – Sayın Başkan, değerli milletvekilleri; Genel Kurulu saygıyla
selamlıyorum.
Bir
seçim arifesindeyiz ve aniden ortaya çıkan Türkiye'nin beka sorunu
tartışmalarıyla karşı karşıyayız. Nereden çıktı bu? Sahiden anlaşılır bir şey
değil çünkü bu, belediye başkanları seçimi. Ben söyleyeyim nereden çıktı; seçim
kazanma tecrübesi olan iktidar partisi yetkilileri bu defa işleri zor,
biliyorlar. Kendileri de yerel seçimle geldikleri için bu konuda tecrübeye sahipler.
Her kesimden vatandaş o kadar sıkılmış ve bunalmış durumda ki bir çare ve
değişim arıyor, bunun da farkındalar. Ekmek arıyor çocuğunun önüne koyacak, siz
bu defa da beka koydunuz, ısıtılmaya hazır bir tencereyle. Tencereniz boş
değil, dolu, dolu da içinde aş yok, aşı olanın da huzuru yok. Şimdi
Cumhurbaşkanımız Süleyman Demirel’in tarihe mal olan sözlerinden birisi geliyor
bu durumda aklıma “Tencerenin düşüremeyeceği hükûmet yoktur.” Koca şanlı
tarihimizde nice sultanlar, nice iktidarlar geldi geçti, memleketin bekasını
belediye başkanları üzerinden tartışan olmadı; bunu aziz milletimiz de biliyor.
Kaldı ki, ne olacak yani, bizim gösterdiğimiz adaylar belediye başkanı olduğu
zaman bu ülkeyi satacaklar mı? 
Ben
Isparta’dan bahsedeyim, Isparta’da bizim belediye başkanı adayımız on yıldır
baro başkanı. Adalet dağıtan bir kurumun en üst seviyesinde, Isparta bu kadar
güvenmiş kendisine. 
Şimdi,
milletimizin önünde sandık var, bir de on yedi senedir kendisini yöneten bir
iktidar partisi ve onun belediye başkanı adayları var. Vatandaş, evinin önünde,
sokağında, şehrinde ne gibi sorunlar var, mevcut belediyeler bunlara ne kadar
çözüm üretmişler, bunlara bakacak. Bir de hemen en yakınındaki seçime gidecek,
24 Hazirana ve o seçimlerde neler vadetmişsiniz ve vadettiklerinizden neleri
yapmışsınız buna bakacak. Sizin söz verdiklerinizden, bizim burada yapılsın
dediğimiz, sizin de burada reddettiğiniz bütün kararlara ve her şeye bakacak ve
karar verecek çünkü artık vatandaşın kendi geleceğine el koyma zamanı. 
İşte,
beka sorunu var dediğiniz yerde Türkiye Cumhuriyeti’nin bekasının sahibi Türk
milletidir. Kürt’üyle, Çerkez’iyle, Alevi’siyle, Sünni’siyle kendisini
oluşturan tüm fertleriyle yapar bunu, geçmişte de böyle yaptı, gelecekte de
yapmaya devam edecek. Her daim olduğu gibi bugün de içeriden ve dışarıdan
tehdit olduğunda birbirine kenetlenir, hainine de teröristine de meşhur dış
mihraklarına da haddini bildirir. Nerede mi kenetlenir? Ay yıldızlı bayrağının
altında kenetlenir. Nerede mi kenetlenir? Atatürk’ün kurduğu Türkiye
Cumhuriyeti’nin etrafında kenetlenir. Bu sizinle olmadı, bu hep vardı ve olacak
ilelebet. Kimse başka hesaplar yapmasın. Kimse beka siyasetiyle bu milletin
zekâsıyla alay etmesin ve vatanperverliği üzerinden de siyaset yapmaya
kalkışmasın. Adaylarınız mı var, çıkacaklar milletin önüne, varsa projeleri
onları söyleyecekler. 
Memleketin
hâline bakınız değerli arkadaşlar. Yüzde 20 enflasyon ve 4 milyon işsizlikle
karşı karşıyayız, bu durumdayız. Yapmayın, başınıza iş alırsınız. Millî
değerler üzerinden siyaset yaptığınız zaman önce Andımız’ı sorarız. Danıştay
karar verdi okutulsun diye, neden “Okullarda okutulmasın.” dediniz? Daha birkaç
gün önce önünüze getirdik. Tüyü bitmemiş yetimin hakkını sorarız sonra da.
Suriyelilere harcadığınız 35 milyar doları sorarız. Yetmedi, yılbaşında Taksim
Meydanı’nda Türk Bayrağı altında değil de başka bayraklar altında yılbaşı
kutlayanları sorarız. Başına çuval geçirilen askerlerimizden başlarız sormaya,
savunma sanayimizin göz bebeği olan Tank Palet Fabrikasını, burada günlerce
tartıştığımız hâlde, “Durun, yapmayın, yapmayın.” dediğimiz hâlde nasıl
verdiniz Katarlılara, bunu sorarız. “Beka” dediğiniz yerde devleti ve
milletiyle bölünmez bütünlüğü olan bir Türkiye’den, her gün şehit cenazelerinin
kalktığı, ekim ayında akşam saat altıda askerlerinin donarak öldüğü bir
Türkiye’ye getirdiğiniz Türkiye’yi sorarız. Dedik ki onu da araştıralım, ona da
“Yok.” dediniz ve 15 Temmuz hain darbe girişimi, masum insanların katledildiği
alçak darbe. 
(Mikrofon
otomatik cihaz tarafından kapatıldı) 
AYLİN
CESUR (Devamla) – Sayın Başkan…
BAŞKAN
– Tamamlayalım lütfen.
AYLİN
CESUR (Devamla) - Burada, bu kürsüde ve her yerde, FETÖ araştırma komisyonu
kuralım dedik defalarca, reddettiniz. Niye? Bunu sorarız. 
Bakınız,
arkadaşlar, gençlerimiz, en fazla onlar umutsuz, kaygı imparatorluğu hâline
gelen bu güzel ülkemizde. Hayalleri çalındı çünkü “Araştırılmasın.” dediğiniz
örgütlerin elindeki sınav sistemlerinde. Çağ atlayacaktık ya hani, yoksullukta
çağ atlamakla kalmadık, üniversite öğrencilerinin gelecek hayallerini de sona
erdirdik. Nasıl mı? Hemen bazı rakamlar vereyim: Yükseköğrenimde 8 milyon
öğrenci var. Geçim sıkıntısı nedeniyle beş yılda 1 milyon öğrenci okulu
dondurmuş veya bırakmış, hâlen 1 milyon üniversite öğrencimiz de işsiz. 
Aile
Bakanlığının internet sitesinden kaldırdığı 2013 yılı Sosyal Bülteni’nde yoksul
sayısı 30,5 milyon. Artık söylemekten yorulduk, bir devlet vergiyle büyümez;
üretimle büyür, icraatla büyür, sanayiyle büyür, tarımla büyür, teknolojiyle
büyür, eğitimle büyür. 
(Mikrofon
otomatik cihaz tarafından kapatıldı) 
AYLİN
CESUR (Devamla) – Çok kısa süre rica edebilir miyim, cümlemi bağlayacağım Sayın
Başkan. 
BAŞKAN
– Peki, tamamlayalım lütfen. 
AYLİN
CESUR (Devamla) – Ne acıdır ki domates satarak fabrika kuran ülkeden, fabrika
satarak domates ithal eden bir ülkeye dönen ülkemizde beka sorunu olduğu
doğrudur, doğrudur da bu sorunun nedeni Türkiye'nin yönetilememesidir. Yunus
Emre ne güzel demiş: “Bir bahçeye giremezsen durup seyran eyleme, bir gönül
yapamazsan yıkıp viran eyleme.” 
Sizlere
saygılarımı sunmadan önce, az önceki hatibin Sayın Demirel’den bahsettiği ve
“Kürt realitesini tanıyoruz.” sözü üzerine bir cümle etmek istiyorum. Sayın
Cumhurbaşkanı Süleyman Demirel’in böyle bir kaderi vardır, canları isteyince
insanlar onu referans alırlar, istemeyince alır, suçlarlar. Ben Sayın
Demirel’in yanındaydım, bire bir, o gece de nöbetçiydim kendisinin yanında,
sabaha kadar. Apo’nun getirilip, teröristbaşının getirilip hapse konulmasını
sağlayan kişidir. 2000 yılında Cumhurbaşkanlığı görevini bıraktığı zaman bu
ülkede terör sıfıra yakındı. O günleri hatırlatmak istiyorum. 
Hepinizi
sevgiyle, saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 41 sıra sayılı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 25’inci maddesinin
(c) bendi için yapılan düzenlemede “damga süresi geçmiş” ibaresinin teklif
metninden çıkarılmasını, (e) bendinin başına “kasıtlı olarak” ibaresinin
eklenmesini arz ve teklif ederiz. 
 Tahsin
Tarhan  Ahmet Akın  Müzeyyen
Şevkin 
 Kocaeli
 Balıkesir  Adana

 Utku
Çakırözer  Tacettin Bayır  Ahmet
Vehbi Bakırlıoğlu 
 Eskişehir
 İzmir  Manisa
  Kazım
Arslan 
  Denizli

BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan. 
BAŞKAN
– Önerge hakkında konuşmak üzere Eskişehir Milletvekili Utku Çakırözer.
Buyurun
Sayın Çakırözer. (CHP sıralarından alkışlar)
UTKU
ÇAKIRÖZER (Eskişehir) – Sayın Başkan, değerli milletvekilleri; yüce Meclisimizi
saygıyla selamlıyorum.
Konuşmama,
aralarında, sekiz aydır 8 metrekarelik bir hücrede haksız, hukuksuz biçimde
tecrit altında tutulan 26’ncı Dönem Milletvekilimiz Eren Erdem’in de bulunduğu
ve düşündükleri ya da yazdıkları nedeniyle tutuklu tüm siyasetçilerimize,
aydınlarımıza, gazetecilerimize özgürlük dileğimle başlamak isterim.
Değerli
arkadaşlarım, öyle bir iktidar var ki karşımızda, bir yanda, marketlerde naylon
poşetleri 25 kuruş yaparak çevreyi korumuş olmakla övünüyor ama diğer yanda,
bakın, getirdikleri kanun teklifi önümüzde. Hem madencilik ve enerji
faaliyetleri için orman alanlarımızın katledilmesi cazip hâle getiriliyor hem
de filtresi, baca gazı arıtma sistemi olmaksızın yıllardır bize zehir solutan
termik santrallerin Zonguldak’ta, Şırnak’ta, Çanakkale’de, Maraş’ta,
Kütahya’da, Manisa’da, Sivas’ta havaya, suya, insanlara ve tüm canlılara en az
iki yıl daha zarar vermesinin yolu açılıyor. Temiz hava hakkımız elimizden
alınıyor, yavrularımızın sağlığı tehlikeye atılıyor. 
Değerli
arkadaşlarım, bakın, vatandaşlar üç gün içinde 60 bin imza topladılar. Ne
diyorlar? “Temiz hava haktır, iki yıl beklemez.” diyorlar. Evet, hepimize zehir
solutan bu santrallerin bu hâlde çalışma süresini iki yıl daha uzatmamalıyız.
Artık bunları emekliye ayırmalıyız ve bunu bugün hep birlikte yapmalıyız. 
Değerli
arkadaşlarım, bu vesileyle Eskişehir’imize, verimli Alpu Ovamıza yapılmak
istenen termik santralle ilgili son gelişmeleri de sizinle paylaşmak isterim.
Bu proje hakkında belediyelerimizin, baromuzun, sivil toplumun, bunların açtığı
tüm davalar Eskişehirlilerin lehine, temiz havamızın, suyumuzun, toprağımızın
lehine sonuçlandı. Geçtiğimiz hafta, bizim “zehir santrali” dediğimiz bu
projenin ihalesi bir kez daha ertelendi, bu 6’ncı erteleme; evet, tam 6 kez
ertelendi. Halk karşı, mahkemeler karşı dolayısıyla biz Eskişehirliler artık
yeni bir erteleme istemiyoruz, bu projenin iptal edilmesini istiyoruz. Bakın,
bugün Maden Kanunu’nu konuşuyoruz, Alpu Termik Santrali Projesi, dünyada sadece
Eskişehir’imizde çıkarılan ve “beyaz altın” dediğimiz lüle taşı madenciliğini
de bitme noktasına getirecek bir proje. O yüzden, gelin, bu projeyle bereketli
Alpu Ovamızı, havası, suyu temiz Eskişehir’imizi zehirlemeyelim, lüle taşı
madenciliğimizi yok etmeyelim diyoruz. 
Değerli
arkadaşlarım, Eskişehir’imiz yer altı zenginlikleri açısından önemli bir bölge,
bunların başında da Seyitgazi ilçemiz içinde çıkarılmakta olan bor madeni
gelmekte. Kırka’daki Eti Maden bor tesisleri gerçekten sadece Eskişehir’imiz
için değil, ülkemiz için çok önemli bir millî varlık. Bu işletmede alın terini
ortaya koyan işçilerimize ve yöneticilerimize ülkemize katkıları için buradan
teşekkür etmeyi borç bilirim. Teşekkürümüzle birlikte oradaki emekçi
kardeşlerimizin taleplerine buradan aracı olmak isterim. Adalet ve Kalkınma Partisi
Genel Başkanı ve Cumhurbaşkanı Sayın Erdoğan birkaç gün önce dedi ki:
“KİT’lerde çalışanlara kadrolarını verdik bizden bir şey beklemesinler.” Ama
bakın, Kırka’da fabrikada çalışan taşeron işçileri var, onların beklentisi var.
Bunların laboratuvar ünitesinde çalışan 23, konsantre kırma, eleme ünitesinde
çalışan 63 tanesi kadrolu işçilerle aynı işi, asıl işi yapıyor ama kadro
hakları yıllardır verilmiyor. Mahkemeye gittiler, karar lehlerinde çıktı,
Yargıtaya gitti, karar onandı ama Eti Maden yönetimi bu 86 kardeşimizin mahkeme
tarafından onanan haklarını bir türlü vermiyor. Buradan çağrıda bulunuyorum, bu
insanların kadro hakları analarının ak sütü gibi kendilerine helaldir.
Kırka’daki ve diğer KİT’lerdeki taşeron emekçilerimizin çığlığı duyulmalıdır.
Değerli
arkadaşlarım, bugünlerde Kırka’ya yine işçi alımı var. Şimdi size birkaç isim
okuyacağım: Ferdi Çakmak, Kurtuluş Hoş, Süleyman Şakar, Yüksel Bütün, Metin
Duru. Bunlar Kırkalı gençler, Eskişehir’imizin öz evlatları. Eti Madenin bir
geleneği var, şirketin maden çıkarmak için kamulaştırdığı arsaların sahiplerine
Eti Madende çalışma hakkı veriliyor ama her nasılsa bu saydığım isimler bu
doğal haktan yıllardır faydalandırılmıyor, her mülakatta eleniyorlar. Bakın, 1
değil, 2 değil, 3 değil, tam 23 kez mülakatlarda elenmiş Kurtuluş Hoş. Ferdi
Çakmak tam 18 kez elenmiş. Gerekçe: CHP’li olmak, yanlışlara muhalif olmak. 
Değerli
arkadaşlarım, işinin, aşının derdindeki insanlarımızı “Sen CHP’lisin, sen
AKP’lisin, MHP’lisin, HDP’lisin, İYİ PARTİ’lisin.” diye ayrımcılığa tutmak en
büyük insan hakkı ihlalidir. Bugünlerde Eti Madenin Türkiye’deki tüm
işletmelerine yaklaşık 150 işçi alınacak. Her yerde olduğu gibi yine binlerce
başvuru var. Kırka’daki fabrikaya da 48 işçi alınacak, toplam 519 başvuru
yapıldı. 
(Mikrofon
otomatik cihaz tarafından kapatıldı) 
UTKU
ÇAKIRÖZER (Devamla) – Tamamlayacağım.
BAŞKAN
– Tamamlayalım lütfen.
UTKU
ÇAKIRÖZER (Devamla) – Bunlardan 327’si -az önce saydığım değerli arkadaşlarımız
gibi- toprakları Maden tarafından kamulaştırılan arazilerde oturan
yurttaşlarımız, bir diğer grup ise kurayla gönderilen yurttaşlarımız, toplam
519. Şimdi biz Ferdi’nin, Kurtuluş’un, Süleyman’ın ve diğer kardeşlerimizin
mülakat sonuçlarını yakından takip ediyoruz. Bu kardeşlerimize siyasi görüşleri
gerekçe gösterilerek -hangi görüşte olursa olsun- ayrımcılık yapılması kabul
edilemez. 
Bu
alım konusunda bir başka meseleye de dikkat çekerek konuşmamı bitirmek isterim.
Adaylarla mülakatlar 7-15 Mart tarihleri arasında Kırka’da yapılacak. Seyitgazi
Kırka’da çok büyük bir şaibe yaratılmış durumda. Mülakatlar sonrasında
sonuçların seçimlerin sonuna bırakılarak adaylar ve aileleri üzerinde siyasi
baskı yaratılacağı iddiaları var. Buradan hepimiz adına bir çağrı yapıyorum: Bu
sonuçlar mutlaka mülakatlardan hemen sonra, seçimlerden önce açıklanmalıdır.
İnsanların iş, aş kaygısı siyasi malzeme yapılmamalı, oy devşirme aracı
yapılmamalıdır.
Hepinizi
saygıyla selamlıyorum. (CHP sıralarından alkışlar) 
ÖZGÜR
ÖZEL (Manisa) – Sayın Başkan, söz talebim var.
BAŞKAN
– Buyurun Sayın Özel.
VI.- AÇIKLAMALAR (Devam)
41.- Manisa Milletvekili Özgür Özel’in, Adalet ve Kalkınma Partisi Genel
Başkanı Recep Tayyip Erdoğan’ın “2018 gübre ve mazot desteği ödendi.” ifadesine
ilişkin açıklaması
ÖZGÜR
ÖZEL (Manisa) – Sayın Başkan, Adalet ve Kalkınma Partisi Genel Başkanı Recep
Tayyip Erdoğan esnaf odaları konuşmasında “2018 gübre ve mazot desteklemeleri
ödendi.” ifadesini kullandı. Başta Manisa Gördes, Akhisar, Demirci, Selendi,
Saruhanlı, Sarıgöl, Alaşehir, Salihli, Turgutlu olmak üzere telefonum kitlendi.
Yanımda Adana milletvekillerimiz var, onları arıyorlar; Mersin milletvekilimiz
Mersin’den aranıyor. Arkamda Osmaniye milletvekilimiz, Sivas milletvekilimiz
var, herkese telefon geliyor. Diyen, demeyen diyor ki: “Biz böyle bir
destekleme almadık. 10’du, 4’e indirdiler, onu da ödemediler.” Ya desteklemeler
ödenmelidir ya Sayın Recep Tayyip Erdoğan bu ifadesini derhâl düzeltmelidir.
Eğer bu salonda “Çiftçiler 2018 desteklemesini aldı.” diyen bir milletvekili
varsa arasın, “Aldım.” diyen çiftçinin sesini mikrofona versin; kim doğru
söylüyor, kim halkı yanıltıyor hep beraber öğrenelim.
Teşekkür
ederim. (CHP sıralarından alkışlar) 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
25’inci
maddeyi oylarınıza sunuyorum: Kabul edenler... Kabul etmeyenler... 25’inci
madde kabul edilmiştir.
Değerli
arkadaşlar, böylece birinci bölümde yer alan maddelerin oylamaları
tamamlanmıştır. 
Şimdi
ikinci bölümün görüşmelerine başlıyoruz. 
İkinci
bölüm, 34’üncü maddeye bağlı geçici madde 6 ve geçici madde 7 dâhil 26 ila
52’nci maddeler arasını kapsamaktadır. 
İkinci
bölüm üzerinde söz talepleri gruplar adına onar dakika. İYİ PARTİ Grubu adına
İstanbul Milletvekili Yavuz Ağıralioğlu, Milliyetçi Hareket Partisi Grubu adına
Kütahya Milletvekili Ahmet Erbaş, Halkların Demokratik Partisi Grubu adına
Batman Milletvekili Mehmet Ruştu Tiryaki, Cumhuriyet Halk Partisi Grubu adına
Zonguldak Milletvekili Deniz Yavuzyılmaz.
Şahıslar
adına beşer dakika. Sakarya Milletvekili Ümit Dikbayır, Denizli Milletvekili
Şahin Tin.
İlk
söz, İYİ PARTİ Grubu adına İstanbul Milletvekili Yavuz Ağıralioğlu’na ait. 
Buyurun
Sayın Ağıralioğlu. (İYİ PARTİ sıralarından alkışlar)
İYİ
PARTİ GRUBU ADINA YAVUZ AĞIRALİOĞLU (İstanbul) – Sayın Başkan, değerli
milletvekilleri; ikinci bölüm üzerinde parti grubum adına konuşmak üzere söz
aldım.
Şimdi,
arz etmek istediğim birkaç husus var.
Maden
Yasası konuşulurken ortak şerhlerimizden bir tanesi, kendi millî varlıklarımız
ve millî mukavemetimiz için ilerleyen zamanlarda güçlü yarınları inşa
edebileceğimiz zenginlik kaynaklarımızın kendi devletimizin uhdesinde
tutulabilmesi, kendi millî istikbalimiz için lüzum eden madenlerin millî
bekamızla alakalı bir güce dönüşebilme fırsatının kendi millî şirketlerimizin
uhdesinde tutulmasıyla alakalı hassasiyet izhar etti arkadaşlarımız, biz de
aynı hassasiyeti paylaşıyoruz. 
Hükûmetimizin,
siyaset konuşurken, kanunların politik çerçevesini çizerken altını ısrarla
çizmeye gayret ettiği, millîlik, millî mukavemet, millî direniş, millî ihya,
millî devlet; bütün bu politik çerçeve içerisinde kendi yer altı
zenginliklerimizin de bu kapsamda bir hassasiyetin konusu olması lazım. Yeteri
kadar tasarruf oranı olmayan, AR-GE bütçelerine sahip olmayan, uluslararası
rekabet için güçlü firma bünyesine sahip olmayan firmalarla bu sektörde
mücadele edebilmemiz çok mümkün olmuyor, bunu biliyorsunuz. 
Başımıza
siyasi bir gaile geldiği zaman “dış mihraklar” cümlelerinin arkasında siyasi
mazeret üreten Hükûmetimizin siyasi dilinin kendi millî varlıklarımızı dış
mihrakların tasallutuna bu kadar açık teslim etmemesi lazımdır. Ben, Sayın
Cumhurbaşkanının siyasetin başlangıcında siyasi sorumluluğunu millet vicdanına
ihbar etmek kastıyla dış mihraklar, dış tehditler gibi mazeretlerin siyasetin
sorumluluğunu hafifleteceğine dair hatırlatmalarını çok makbul bulurdum
evvelemirde. Sayın Cumhurbaşkanının ilgili videolarını arkadaşlarımız o zamanlarda
seyretmişlerdir, çok da beğenmişlerdir. Bu ara bir daha seyretmelerini tavsiye
ederim münhasıran AK PARTİ’deki arkadaşlarımıza. Kuvvetli bünyeler, başına
gelmiş gaileleri savuşturmak için kendi öz dinamikleriyle mücadele edebilen
bünyelerdir. Dolayısıyla aslında bu Sayın Cumhurbaşkanının siyasetin
başlangıcında hatırlatmış olduğu “Ben birtakım dış mihraklar, dış tehditler,
uluslararası operasyonlar mazeretlerinin arkasında yapması gereken işleri
unutabilmenin devlet yönetimi anlamında bir ciddiyetsizlik olduğunu
düşünüyorum.” cümleleriyle beraber zikrettiği cümlelerdir onlar. 
Bernard
Lewis’in de benzer cümleleri vardır, Türkleri çok sevdiği söylenemez ama iyi
bir oryantalisttir, iyi bir şarkiyatçıdır. Ona şöyle bir sual ediliyor,
diyorlar ki: “Az gelişmişlik, çok gelişmişlik kıstasınız nedir? Az gelişmişlik,
çok gelişmişlik mevzubahis edilince aklınıza ilk önce gelen nedir?” Bu suale
yüzlerce ölçülendirme yapabilecek bir sosyoloğun, bir toplum bilimcinin aklına
gelen ilk cevap şudur arkadaşlar: “Bir toplum, bir millet, başına kötü bir iş
geldiği zaman, başına gelen bu kötü işin hangi işi yapmadığı, hangi sorumluluğu
taşımadığı, üzerine düşen hangi vazifeyi ifa etmediği için geldiğini soruyorsa
-millî geliri birkaç bin dolar bile olsa- bu bir gelişmişlik kriterdir.” diyor.
“Bir ülke, bir topluluk, bir millet, başına feci bir iş geldiğinde, başına
gelen bu feci işi kendi sorumluluk alanının dışına çıkarıp bunu birtakım dış
mihraklara bağlıyorsa bu bir az gelişmişlik kriteridir.” diyor.
Bu
çerçevede, bizim şu anda ülkemizde -Hükûmeti suçlayacağım, kendime yer
kazıyorum, tahkim ediyorum- başımıza gelen birtakım gailelerin dış mihraklar
dolayısıyla bizim başımıza geldiğini, getirildiğini söylüyor olmak siyasi
sorumsuzluk alanını oluşturmak anlamına geliyor.
Şimdi,
bunu şunun için arz ettim size: Hükûmetimiz bir siyasi başarı yakaladığında,
iktisadi performansına alamet hakikatli bir mevzi kazandığında uluslararası
camiadan Hükûmetimize yönelik takdir cümlelerini “Onlar da bizim ne kadar
başarılı insanlar olduğumuzu gördüler.” diye göğüslüyor ama benzer
başarısızlıklara uluslararası camiadan gelen şerhleri de şöyle göğüslüyor: “Siz
kimsiniz, bizim durumumuzu değerlendireceksiniz?” Uluslararası derecelendirme
kuruluşları ekonomimizin, mali bünyemizin, bütçe disiplinimizin sıhhatiyle
alakalı övücü cümleler kurduğu zaman “İktisadi performansımızı onlar da
gördüler.” diyebiliyorsunuz, notumuz düştüğü zaman “Biz, kendimize not verecek
kuruluşlar ihdas ederiz.” diyorsunuz.
Bugün
“süper devlet” diye “Süper devlet kuracağız.” diye başlamış olduğumuz siyasi
mücadelenin süpermarket kurmaya doğru gittiğini görmekten muzdaribiz. “Hâlden
anlayan devlet istiyoruz.” derken halcilik yapacak devletten bahsetmiyorduk
arkadaşlar yani biz “Kendi insanının hâlini, ahvalini dinleyecek, anlayacak,
çözecek devlet.” derken “Kabzımal devlet kurun.” demek istememiştik aslında.
Şimdi,
şu hassasiyetinize çok takdirle, saygıyla cümle kurabilirim, kurayım.
Vatandaşınıza ucuz birtakım gıda maddelerini yaşam konforunu daha iyi idame
ettirsin diye devlet marifetiyle onlara sunma gayretlerinizi takdir edelim,
teşekkür edelim. Yani domatesi, biberi, patlıcanı vatandaşınız ucuz yesin diye
şehrin belli noktalarında, belli koordinatlarda birtakım çadırlarla devletin
ucuz gıda teminine yardım etmesini takdir edelim. Lakin mevzunun bir arz
problemi olduğunu gözden kaçırmış olmamız bizi şu noktaya getirecektir:
Korkarım ki bugün devlet olarak yer kirası vermediğiniz için, nakliye parası
vermediğiniz için, dükkân kirası vermediğiniz için, SSK ödemeniz olmadığı için,
ayakbastı parası vermediğiniz için, bu, şehirlerin etrafından değil de belli
illerden temin edilmiş gıda ürünlerini yine sizin uhdenizde açtığınız yerlere
getirdiğiniz için, maliyet ve rekabet şansı market ya da manavlarla lehinize
orantısız açıldığı için ucuz temin ettiğiniz bu ürünleri aslında bir şekilde
sübvanse etmiş oluyorsunuz arkadaşlar. İyi midir? İyidir. Niçin iyidir? Seçimde
işe yarar, fakir fukara ucuz bir şeyler yer. Ama bu işin sonu şuraya gider:
Bununla fiyatları kontrol edemezseniz yakında çiftçinize şöyle demek zorunda
kalırsınız: “Yahu, siz herhâlde bu ürünü ucuz üretmeyi beceremediniz, biz sizin
yerinize bunları üretelim.” demeye başlarsınız. Sonra üretirsiniz, sonra
-korkarım oraya gider bu mevzu- dönüp “Ya, bu kadar pahalı nakliyecilik olur mu
kardeşim, biz kendimiz taşınırız.” dersiniz. Sonra bu taşıdığınız ürünleri
kendiniz marketlerde bu kadar pahalı satmak yerine “Biz satalım, marketçilik
işine girelim.” falan demeye başlarsınız. Korkarım bu işi kontrol edemezseniz
“Ya, bunlar iyi, ucuz geldi, biz alıp kendimiz yiyelim.” demeye başlarsınız.
Sonra da memnun olup şöyle demenizden korkuyorum: “Ya, bayağı ucuz yaşamaya
başladık, kendimize oy verelim.” demeye başlarsınız. Dolayısıyla arkadaşlar,
birazcık mevzu şöyle: Çiftçilerimizin yaş ortalaması 58. Bu, şu demektir:
Babaları çiftçi olanların çocukları çiftçi değil, milletimizin ekilecek
tarlaları alın terine muhtaç demektir. Alın terine muhtaç tarlalarda İş ve İşçi
Bulma Kurumunun vereceği 1.500 lira maaşla SSK’li olmayı, 30 dönüm, 40 dönüm,
50 dönüm arazisinde, alın teri dökülmüş tarlalardan helalinden para kazanmaya
tercih eden yeni bir insan tipi çıkacak demektir. Biz, inanın, bu patlıcan,
domates, biber işi konuşulmazdan evvel kendi grubumuzla şunu istişare ettik:
“Bu topraklarda sağlıklı ürünler yememiz lazım. Gıdayı ‘gıda terörü’
parantezine aldırabilir miyiz acaba? Sırf para kazanmak saikiyle kendi
milletine sağlıksız ürünler yediren, para kazanmak gerekçesiyle kendi
insanlarına sağlıksız, hormonlu, genetiği değiştirilmiş ağır kimyasal ihtiva
eden ürünleri ‘gıda terörü’ kapsamına alalım mı?”yı konuşacaktık, maalesef
memleketteki iktisadi konforumuzun kaçmışlığı bizi böyle bir şeyi konuşmak
noktasına getirdi. 
Milliyetçi
Hareket Partisine bir özür borcu var Hükûmetinizin, DSP’ye de var, ANAP’a da
var. Özür borcu şudur: Mevzu konuşulmaya başlanınca, şikâyetler dile
getirilmeye başlayınca, birtakım dış mihrakların, Hükûmetin iktisadi
performansına vurmayı kastederek, Hükûmetin iktisadi başarısını gölgelemeyi
kastederek bir siyasi ameliyat yaptığını söylüyorsunuz. Yani biz aslında on
yedi senedir kendimiz de öyle düşünüyorduk, Anasol-M Hükûmetinin, Milliyetçi
Hareket Partisi, DSP ve ANAP’ın beraber olduğu o koalisyon döneminde, milletin,
devletin karşı karşıya olduğu ağır iktisadi şartların maharetsiz yönetimden
kaynaklandığını düşünüyorduk. 
(Mikrofon
otomatik cihaz tarafından kapatıldı)
YAVUZ
AĞIRALİOĞLU (Devamla) – Tamamlayayım Başkanım.
BAŞKAN
– Tabii, buyurun. 
YAVUZ
AĞIRALİOĞLU (Devamla) – Şimdi sizin anlatımınıza göre şöyle bir şeyle karşı
karşıyayız: Milliyetçi Hareket Partisi, ANAP ve DSP, faiz lobisi, dolar lobisi,
gıda lobisi tarafından, kendilerinden sonra başka bir parti gelsin diye -ki o
parti siz oluyorsunuz arkadaşlar- siyasi itibar suikastına uğramış oluyor, sizin
siyasal kurgunuz doğruysa. Dolayısıyla, siz, aslında, MHP, DSP ve ANAP
koalisyonunun itibarına suikast edildikten sonra gelen Hükûmet olduğunuz için
bir proje partisi oluyorsunuz. Yani bu, Milliyetçi Hareket Partisinin yaşadığı
ağır iktisadi krizden kaybettiği iktisadi itibar sizin kuvvetiniz hâline geldi
ya, onların maharetsizliği değilmiş meğersem, meğersem o, birtakım lobilerin
Hükûmeti yıkmak için tertibiymiş. Dolayısıyla, MHP’den, DSP’den ve ANAP’tan AK
PARTİ’nin özür dilemesi lazım. Yani kusura bakmayın “Biz, maalesef, size
yönelik böyle bir operasyondan sonra iktidar olduk.” demeniz lazım. Siz gelince
sebebihikmeti size ait olan, mutlaka Allah’ın muradıyla örtüşür bir alana
mevzuyu çekip, biz gelince niçin proje partisi oluyoruz?
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Bitirdim Başkanım, son cümle…
BAŞKAN
– Buyurun.
YAVUZ
AĞIRALİOĞLU (Devamla) - Dolayısıyla, arkadaşlar, sorumluluklarımızı şöyle
taşımak mesuliyetiyle siyaset yapıyoruz: “Her söylediğimiz doğrudur.” Buna
inanmak başka bir şeydir. “Bizden başka doğrular da vardır.” Böyle siyaset
etmek başka bir şeydir. Biz de doğruları söyleme gayretindeyiz. Siyaseti bir
yarış gibi görüyoruz. Nasıl ki AK PARTİ MHP’nin, DSP’nin ya da ANAP’ın hasmı
değildi, onlara düşmanlık etmek için gelmedi, biz de size hasım ya da düşman
değiliz. Siyaset bir yarıştır; memleket, millet, hizmet emanetini sizden teslim
almak için alın teri döküyoruz; takdir, teveccüh milletindir, ne olursa baş
tacıdır. Ama sizden yönetimi teslim almaya çalışanlara, siz de başkasından
teslim aldığınız için, düşmanmış gibi cümleler kurmanızı siyasi nezakete
yakışır bulmuyorum.
Genel
Kurulunuza saygılarımı sunarım. (İYİ PARTİ sıralarından alkışlar) 
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
VI.- AÇIKLAMALAR (Devam)
42.- Manisa Milletvekili Erkan Akçay’ın, İstanbul Milletvekili Yavuz
Ağıralioğlu’nun 41 sıra sayılı Kanun Teklifi’nin ikinci bölümü üzerinde İYİ
PARTİ Grubu adına yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Tabii,
Sayın Ağıralioğlu’nun konuşmasından mülhem yani herhangi bir sataşma
olduğundan, bir şey dediği dolayısıyla değil ama…
YAVUZ
AĞIRALİOĞLU (İstanbul) – Hakkınızı muhafaza ettim Başkanım.
ERKAN
AKÇAY (Manisa) – Yani, konuyu, tam yeri de tevafuk olduğu için ifade etmekte
fayda gördüm.
2001’deki
kriz de uluslararası birtakım finans odaklarının da operasyonun içerisinde
olduğu, bir dış operasyonla bağlantısının olduğu hususu da artık bugün iktisat
uzmanları tarafından veya tarihe mal olan bu süreç içerisinde, kesin bir
durumdur. 
Ayrıca,
günümüze geldiğimizde, eğer 2018 Ağustosundan itibaren Amerika Birleşik
Devletleri gibi büyük bir ülkenin Devlet Başkanı Trump’ın -“tweet” atarak- Türk
lirasına ve Türkiye ekonomisine, hatta Türkiye'nin iç meselelerine… 
(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – …veya yaşadığımız, çevremizde, güney sınırlarımızda
yaşadığımız hususlara ilişkin tehditkâr ifadeleri varsa bu operasyonların,
uluslararası büyük operasyonların olmadığını söylemek akla ziyan bir husustur.
Sayın Ağıralioğlu öyle bir şey söylemedi fakat bunu söyleyenler var. “Beka
meselesi de neymiş? Bunlar zırvadır.” vesairedir gibi sözler ifade ediliyor. Bu
bile son derece açık cereyan ediyor, saklısı gizlisi de yok bu faaliyetlerin.
Amerika Birleşik Devletleri Başkanının da bu açıklamalarıyla birlikte
Türkiye'nin hem birliği, bütünlüğü ve güvenliği hem de ekonomisi tehdit
altındadır. Bunu görmemiz gerekiyor.
Teşekkür
ederim. 
BAŞKAN
– Teşekkür ederim.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (Devam)
BAŞKAN
- Şimdi Milliyetçi Hareket Partisi Grubu adına Kütahya Milletvekili Ahmet
Erbaş.
Buyurun
Sayın Erbaş. (MHP sıralarından alkışlar)
MHP
GRUBU ADINA AHMET ERBAŞ (Kütahya) – Sayın Başkanım, değerli milletvekilleri;
görüşülmekte olan 41 sıra sayılı Maden Kanunu ile Bazı Kanunlarda ve Kanun
Hükmünde Kararnamede Değişiklik Yapılmasına Dair Kanun Teklifi’nin ikinci
bölümü üzerine Milliyetçi Hareket Partisi Grubu adına söz almış bulunmaktayım.
Yüce heyetinizi saygıyla selamlıyorum.
Bir
ülkenin ekonomik ve uluslararası gücünün temel yapı taşlarından biri, sahip
olduğu enerji kaynakları ve bu enerjinin sürdürülebilir olmasıdır. Enerji
kaynaklarımızın etkin ve verimli kullanılabilmesi, enerji israfının önlenmesi,
yeni enerji kaynaklarının üretilebilmesi, sektörde değişen ve gelişen
konjonktüre ayak uydurabilmesi için çeşitli düzenlemelerin yapılması bir gerekliliktir.
Ayrıca, kamu dışında özel sektörün de bu alana yönlendirilmesi, bu stratejik
alanda desteklenmesi ve önünün açılması bir zarurettir. Ancak bunlar yapılırken
bu alanda bir tekelleşmeye ve kamunun zarara uğratılmamasına dikkat
edilmelidir. Günümüzde herkesin kabul ettiği bürokratik engeller ve
gecikmelerin devletimize birçok alanda kayıplar yaşattığı bir gerçektir.
Yürürlükteki bir kısım mevzuattan kaynaklanan bu hantal işleyişin görüşülmekte
olan kanun teklifiyle önemli ölçüde ortadan kalkacağını görmek memnuniyet
vericidir. 
Sayın
Başkan, değerli milletvekilleri; bizler özelleştirmelere karşı değiliz. Serbest
pazar ekonomisi şartlarında gereken özelleştirmeler yapılmalıdır ancak
özelleştirmeyle bu kurumları alan firmalar da seçim bölgem olan Kütahya Eti
Gümüşte olduğu gibi gerek kamu vicdanını yaralayacak gerekse o kurumdaki
vatandaşlarımızı mağdur edecek yaklaşımlarda bulunmamalıdır. Eti Gümüşü günün
piyasa şartlarına göre uygun koşullarda alan, bu işçi kardeşlerimizle işletmeyi
çalıştırıp onların emeği üzerinden para kazanan firmanın ekonomide ufak bir
dalgalanma olunca hemen bunu bahane edip 900 işçiyi tazminatlarını dahi
vermeden kapının önüne koyması bu işçi kardeşlerimizi ve ailelerini mağdur
etmiş, kamu vicdanını yaralamıştır. Bu, kabul edilebilir, sindirilebilir bir
durum değildir; hiç olmazsa bu insanların tazminatları bir an önce ödenmelidir
ve özelleştirmeler yapılırken bir daha benzeri hususların yaşanmaması için de
tedbir alınmalıdır. 
Sayın
Başkan, değerli milletvekilleri; seçim bölgem olan Kütahya gibi bazı
illerimizde elektrik dağıtım işini yüklenen firmaların altyapı yatırımlarını
zamanında ve yeterli ölçüde yapmaması sebebiyle gerek sanayimiz gerekse
vatandaşlarımız mağduriyetler yaşamaktadır. Görüşülmekte olan bu teklifle
elektrik arz güvenliğinin sağlanması ve elektrik iletim, dağıtımına yönelik
altyapı yatırımlarının süresi içinde hayata geçirilmesini zorunlu kılacak
tedbirlerin alınması yaşanmakta olan önemli bir sorunu da ortadan
kaldıracaktır. 
Maden
ve enerji kaynakları gibi geniş bir sektörde yasal düzenlemeler yapılırken
sosyal politikaların göz önünde tutulması gerekir. Bu noktada sektörde çalışan
özellikle işçi kardeşlerimizin bazı sıkıntılarını dile getirmek istiyorum. Kamu
iktisadi teşebbüslerinde kadrolu ve taşeron olmak üzere iki farklı statüde işçi
çalıştırılmaktadır. Aynı yerde aynı işi yapan, hatta kadrolu işçiye göre günlük
daha fazla mesai yapan taşeron işçi kardeşlerimiz, kadrolu işçilerimizin 1,5
katı daha az ücret almaktadır. Buna ek olarak kadrolu işçiye ikramiye verilmekteyken
taşeron işçisine verilmemektedir. Tabii ki kadrolu işçiye ikramiye verilsin,
tabii ki kadrolu işçi aldığı maaşı son kuruşuna kadar hak etmektedir ve hakkı
fazlasıyla ödenmelidir ancak ağır şartlarda çalışan taşeron işçilerin de ücret
şartlarının iyileştirilmesi, aradaki uçurumun kaldırılması gerekmektedir.
Sayın
Başkanım, değerli milletvekilleri; bu alanda önemli bir sorun da arazileri
istimlak edilerek maden sahası yapılan köylülerimizin durumudur. Halihazırdaki
uygulamamızda köylü vatandaşlarımızın arazisi istimlak edilip maden sahası
yapılınca tarım ve hayvancılık yaparak geçimini sağlama imkânını elinden
alıyoruz bu köylülerimizin. Burada Sayın Bakanımıza sesleniyorum, bu
insanlarımızı mağdur etmeyelim. Arazisi istimlak edilen ailelerden hiç olmazsa
1 veya 2 kişinin o maden sahasında işe alınmasını zorunlu kılacak bir düzenleme
yapalım. Mevcut düzenleme, bu insanların o maden sahalarında çalışmasını
engeller mahiyettedir çünkü mevcut düzenlemeyle maden sahasında çalışabilmek
için en az lise mezunu olmak gerekiyor. Köylerde lise mezunu yok denecek kadar
azdır. Bu hâliyle arazisi istimlak edilen aileler ciddi mağduriyetler
yaşamaktadır. Enerji Bakanlığımızın ilgili mevzuatta yapacağı düzenlemeyle bu
sorunu çok basit bir şekilde çözebileceğine inanıyoruz. 
Konu
istihdam noktasına gelmişken sevgili Kütahyalı hemşehrilerimiz adına bir
talepte bulunmak istiyorum. Sayın Cumhurbaşkanımız 24 Haziran seçimlerinde
Zonguldak ilini ziyarette oradaki kardeşlerimize işçi alımı sözü verdiler,
Sayın Enerji Bakanımız da akabinde bunun gereğini yaptı. Zonguldaklı
kardeşlerimiz adına bizler memnun olduk. Yakın tarihte yine Sayın
Cumhurbaşkanımız aynı sözü Manisa Soma için verdi. Ülkemizde istihdam artırıcı
her söz bizi memnun eder. Sayın Cumhurbaşkanımız, Kütahya, batı illeri arasında
göç veren tek ildir, işsizlik oranı Türkiye ortalamasının üzerindedir; hem
istihdam oluşturma hem de enerji kaynaklarımızı değerlendirme oranını artırma
açısından Kütahyalı hemşehrilerimiz için de işçi alımı sözü vermeniz bizleri
ziyadesiyle memnun edecektir.
Kütahya
ilimiz madenler açısından son derece zengin bir ildir. Jeotermal, linyit,
altın, bakır, gümüş, çinko, demir, kurşun, krom, mermer gibi yaklaşık 40 farklı
maden ilimizde mevcuttur ancak bunların en zengin ve en değerlisi, en stratejik
olanı bor madenidir. Dünya bor rezervinin yaklaşık yüzde 64'ü, ülkemiz
rezervinin de neredeyse tamamı ilimizde, Emet ve Hisarcık ilçelerinde
bulunmaktadır. ETİ Maden İşletmelerinin son günlerde ürettiği ve hepimizi
memnun eden “Boron” adlı çamaşır deterjanını saymaz isek biz bu önemli,
stratejik değeri olan madeni şu anda sadece çıkarıp, limana gönderip, gemilere
yükleyip gönderiyoruz. Hâlbuki madencilik sektöründe asıl olan, çıkardığınız
madeni işleyip ürün hâline getirmektir, maden işte o zaman değer kazanmaktadır.
Bu noktada Sayın Enerji Bakanımıza sesleniyorum: Emet ilçemize bor madeniyle
ilgili fabrika -ki bu fiberglas olabilir- ve bor organize sanayi ihtisas
bölgesinin kurulmasını talep ediyoruz.
Sayın
Başkanım, değerli milletvekilleri; kanun düzenlemeleri yapılırken doğal olarak
bu düzenlemelerden etkilenen farklı kesimler olmaktadır. Ayrıca her düzenleme
her açıdan eksiksiz de olmayabilir. Şu an görüşülen bu kanunda da muhtemelen
eksiklikler çıkacaktır. Bu eksikliklerin ilerleyen tarihlerde yapılacak
düzenlemelerle giderileceğine inanıyoruz. 
Milliyetçi
Hareket Partisi Grubu olarak kanunun ikinci bölümüne de kabul oyu
kullanacağımızı bilgilerinize sunmak isterim.
Sayın
Başkanım, değerli milletvekilleri; birkaç gün önce, 9 Şubat günü, mensubu
olmaktan onur duyduğum Milliyetçi Hareket Partisinin 50’nci kuruluş yıl
dönümünü çeşitli etkinliklerle Adana’da kutladık. Bu vesileyle kurucu Genel
Başkanımız merhum Başbuğ Alparslan Türkeş olmak üzere, şehitlerimiz ve ebedî
âleme intikal etmiş camiamız mensuplarını rahmet ve şükranla anıyor, hayatta
olanlara ise sağlık ve huzur diliyorum. 
Bu
duygu ve düşüncelerle teklifin ülkemize hayırlı olmasını diler, yüce heyetinizi
saygıyla selamlarım. (MHP sıralarından alkışlar) 
BAŞKAN
– Şimdi söz sırası, Halkların Demokratik Partisi Grubu adına Batman
Milletvekili Mehmet Ruştu Tiryaki’de.
Buyurun
Sayın Tiryaki. (HDP sıralarından alkışlar) 
HDP
GRUBU ADINA MEHMET RUŞTU TİRYAKİ (Batman) – Sayın Başkan, değerli
milletvekilleri; 41 sıra sayılı Maden Kanunu ile Bazı Kanunlarda ve Kanun
Hükmünde Kararnamede Değişiklik Yapılmasına Dair Kanun Teklifi’nin ikinci
bölümü üzerine grubum adına söz almış bulunuyorum. Gecenin bu ilerleyen
saatlerinde hepinizi saygıyla selamlıyorum. 
Yılardır
tartışılan ancak Soma’daki katliamla gün yüzüne çıkan Türkiye’nin politikası,
mevcut siyasi iktidarın rant kıskacındaki madencilik anlayışını su yüzüne
çıkarmış, görünür kılmıştır. Tıpkı Soma’da olduğu gibi, başta tarım alanları
olmak üzere orman ve diğer alanlar rant uğruna yok edilirken yaşamını tarımla
sürdüren kırsal alanda yaşayan yurttaşlar güvencesiz bir şekilde madenciliğe
mahkûm edilmiştir. Sadece Soma’da değil, Zonguldak’ta, Şırnak’ta ve
madenciliğin yoğun olduğu hemen her yerde aynı sonuçlarla karşılaşmaktayız.
Soma’da
tütünün yok edilmesiyle bölge halkı madenciliğe mahkûm edildiği gibi, diğer
bölgelerde de benzer biçimde, güvencesiz bir şekilde yurttaşlar maden
ocaklarında çalışmaya mahkûm edilmiştir. Sadece tarım alanlarındaki kayıplara
baktığımızda, Tarım ve Orman Bakanlığının Türkiye’de tarım alanları tablosuna
göre son dört yıldaki tarım alanlarında ciddi bir azalma söz konusudur. 2014
yılında 23 milyon 939 bin hektar olan tarım alanları 2015’te 5 bin hektarlık
düşüşle 23 milyon 934 bin hektara, 2016’da ise 23 milyon 711 hektara gerilemiştir.
2017 yılında tarım alanları önceki yıllara göre 336 bin hektar azalarak 23
milyon 375 bin hektara gerilemiştir. Böylesi bir gerilemeye yol açan başlıca
nedenlerden bir tanesi, tarım alanlarının rant kıskacındaki madenciliğe
açılmasıdır. Sürekli gündeme gelen madencilik sektöründeki facialar göz önüne
getirildiğinde, bu alanda iş sağlığı ve iş güvenliği önlemlerinin alınmasından
sorumlu olan devletin, kamu düzeni ve güvenliğinin sağlanmasına yönelik
düzenleyici ve denetleyici rolünü yerine yeterince getirmediği anlaşılmaktadır.
Devletin sermaye lehine ortaya koyduğu bu anlayış, son on altı yılda çok daha
derin bir noktaya evrilmiştir ve tam da bu sebeple Maden Yasası, 14 kez
değiştirilmiştir. Yandaş firmalar, maden alanındaki rant uğruna bütün ekosistemi
yok sayan bir tutumla bu alanda rekabete girişmişlerdir. Yaşanan facialar göz
önüne getirildiğinde devletin madencilik alanındaki denetleyici ve düzenleyici
rolünün askıya alındığını söylemek, yanlış olmayacaktır. 
Aydınlanma
düşüncesinin yarattığı metaforun etkisiyle bütün toplumsal duyarlılık, ekolojik
yaşam ve tepkiler göz ardı edilerek sistematik şekilde tarım alanlarının ve
ormanların yağmalanması, suyun ticarileştirilmesi, verimli toprakların başta
termik santraller olmak üzere her türlü enerji projesine, sanayi kuruluşuna,
maden ocaklarına peşkeş çekilmesi, yer küre açısından son derece tehditkâr
sonuçlar doğurmuştur. 
Bu
anlayış bağlamında, iktidarın ekonomi politikaları ile kalkınmacılık anlayışını
mercek altına almak, mevcut sorunlarla birlikte, iktidarın bu konuya ilişkin
gelecek projeksiyonu ve şekillenmesini anlamak açısından büyük bir önem arz
etmektedir. Özellikle madencilik, inşaat sektörü ve kentsel mekânların yeniden
dağıtımı üzerinden yeni bir sermaye birikimi rejimi oluşturulduğu gerçeği, göz
ardı edilemeyecek denli görünür, bilinir olmuştur. Kentsel dönüşüm sürecinde
mekân yeniden üretilirken, planlayıcı otorite olarak Hükûmet ve mekânı
dönüştürecek olan sermaye sınıfının ortak çıkarı olan rant kavramı, iktidarın
kalkınmacı politikasının temel anlayışını oluşturmaktadır. 
Dünyanın
bir kısmı, yer altı kaynaklarıyla bir anda zengin olma ihtirasından doğan hücum
ve talanın ortaya çıkardığı başıbozukluk ve kargaşanın en azından yol açacağı
toplumsal ve kültürel yıkımın zararlarını geç de olsa fark ederek, buna yönelik
yasal düzenlemelerini geliştirerek söz konusu zararı önleyici kararlar almıştır
ancak yine de bu ihtirastan bütünüyle vazgeçildiğini söylemek mümkün
gözükmemektedir. 
Belli
bir yatırım faaliyeti alanıyla ilgili düzenleyici ve denetleyici kurallar, aynı
zamanda o alanda uyulması gereken standartlarla birlikte bazı zorunlu
yükümlülükler ve sınırlamalar getirmektedir. Buna karşılık, kısa ve en hızlı
yoldan servet edinme ihtirası, söz konusu yükümlülüklerin ve kuralların görmezden
gelinmesine veya yok sayılmasına yol açmaktadır. Türkiye'de madencilik
sektöründeki çoğunluk temsilcileri de hedefledikleri kazanca ulaşma yolunda
hiçbir engel tanımamakta, sınırsız keyfîlikle hareket etmektedir. Nitekim, Soma
katliamı bunun en bariz göstergesidir.
Maden
sektörüyle birlikte diğer bütün sektörlerde iş cinayetlerini en aza indirmeyi
sağlayacak yükümlülükleri yerine getirmek için öncelikli olarak teknik ve idari
önlemler ele alınmalıdır. Madencilik gibi işçi sağlığı ve güvenliğinin korunması
yönünden devletin düzenleyici ve denetleyici rolünün en ileri düzeyde olması
gereken bir alanda kamu düzeninin önceliği, en temelde bu sahalarda çalışan
emekçinin can güvenliğini ve menfaatini korumaya yönelik olmalıdır. Maden
sahalarında gerçekleştirilecek denetimin işverene bağlı daimî nezaretçilere
devredilmesi ise Soma’da yaşanan katliama rağmen, tam tersi bir anlayışın devam
edeceğini göstermektedir.
Teklifte
özellikle karşı çıktığımız birkaç başlıkla ilgili de görüşlerimi sizinle
paylaşmak isterim.
Teklifin
görüşülmesi sırasında demokratik kitle örgütlerinin görüşlerine yeterince önem
verilmemiş, teklif, Komisyona gelmeden birkaç gün önce, bu alanda örgütlü olan
demokratik kitle örgütleriyle paylaşılmıştır. Buna rağmen demokratik kitle
örgütleri, bu teklif üzerindeki görüşlerini, eleştirilerini alt komisyonda
paylaşmışlardır.
Teklifin
31’inci maddesiyle Batman Rafinerisi kapatılma noktasına gelebilecektir.
Gerekçesine baktığımızda şöyle bir şey söyleniyor, deniliyor ki: “Yerli üretici
firmaların petrolü, piyasa fiyatının altına sattığı, bu yüzden emsal fiyat
olarak Ras Gharib yerine Arab Heavy esas alınacaktır.” Fakat bunun Batman
Petrol Rafinerisine maliyetinin tam olarak ne kadar olacağını Komisyonda
teklifin sahipleri hiçbir şekilde bizimle paylaşmadı. Bu yeni ücret sistemiyle
rafinerinin faaliyetlerini sürdürüp sürdüremeyeceğini tam olarak hiçbirimiz
bilmiyoruz.
Teklifin
32’nci maddesinde belirtilen, faaliyetin durdurulması veya lisansın iptaline
yol açacak düzeltilebilir veya düzeltilemez ihlallerin neler olduğu kesin bir
şekilde belirtilmemiştir. Bu belirsizliğin hukuksal bir boşluk yaratacağı
açıktır. Kaldı ki düzeltilebilecek veya düzeltilemeyecek ihlallerin
belirtilmemesi durumunda ne tür ihlallerin suç olarak değerlendirileceği de
anlaşılamayacaktır. Bu hukuksal boşluk, rüşvet ve nepotizme yol açabilecektir.
Bunun için, düzeltilebilecek veya düzeltilemeyecek fiillerin tek tek
belirtilmesi gerektiğini düşünüyoruz.
Teklifin
43’üncü maddesi, insanı merkeze koyan bir anlayışla hazırlanmış; doğa ve ekosistem,
kâr, enerji ve teknokratik bir bakışla yok sayılmıştır. Doğanın en ücra, en
mikro alanlarına kadar sirayet etme iddiası taşıyan bu yaklaşım, “daha fazla
kâr” bakışıyla doğayı maksimum düzeyde tüketim nesnesi hâline getirmenin
yollarını aramaktadır. Bununla ilgili Türkiye ölçeğindeki tehlike haritası her
geçen gün artmaktadır. Örneğin Sinop İnceburun’da yapılmakta olan nükleer
santral sahasında santral binasının inşa edilmesi için kesilen ağaç sayısının
600 binin üzerinde olduğu ifade edilmektedir. Doğa ve ekosistem, ekonomik ve
siyasal çıkarlar amacıyla talan edilmemelidir. Ekolojik bütünlüğü tehdit eden
insan merkezli enerji kavrayışı yerine doğanın kendisini yenilemesine olanak
tanıyacak alternatif ve tahakkümcü olmayan bir enerji politikası modeli
benimsenmelidir. 
Teklifin
48’inci maddesi, belki de en tehlikeli maddelerinden birisi çünkü 48’inci
maddeyle nükleer atık ve radyoaktif maddelerin denetiminin özel hukuk tüzel
kişilerine devredilmesi öngörülmektedir. Bu yetki devri, toplum sağlığını ve
doğayı son derece ciddi bir şekilde tehdit edecek cinstendir çünkü daha fazla
kâr için özel hukuk tüzel kişileri denetim sürecini manipüle edebilecektir.
1986 yılında Çernobil, 2011 yılında Fukuşima’da yaşanan facialar sonucunda tüm
dünya, nükleer santrallerini kapatmaya çalışırken, her nedense Türkiye'de
nükleer santraller kurulmaktadır. Nükleer santraller kurulması, enerji
gereksinimi gerekçesine dayandırılmaktadır. Oysa TEİAŞ’ın uzun dönem
projeksiyonlarında ve elektrik tüketim çizelgelerinde Türkiye'nin nükleer
santrallere ihtiyacı olmadığı açıkça ifade edilmektedir. Ayrıca Türkiye'nin
kendi olanakları ve teknolojisi, nükleer santral yapımına yetmemektedir, bunun
için de teknoloji ithal edilecektir.
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
MEHMET
RUŞTU TİRYAKİ (Devamla) – Son olarak iki konunun altını çizmek isterim. İlki
şu: Madencilik sorunları, maden mühendislerine bütün sorumlulukları yükleyerek
veya bu alanda cezaların artırılmasıyla çözülemez. Kuşkusuz, maden sahalarında
görevli maden mühendislerinin sorumlulukları vardır fakat bütün yükümlülüğün
bunlara tevdi edilmesi sorunları çözmeyecektir.
İkincisi
ve belki de en önemlisi: Bu yasa teklifi, redevans sözleşmelerine bir biçimde
meşruiyet kazandırmaktadır. Dün de söylendi, bugün de dile getirildi, Sayıştay
raporlarında da Soma raporlarında da dile getirildiği gibi maden sahalarında
redevans artışı, kaçak madenciliği geliştirdiği gibi, işçi sağlığı ve iş
güvenliğini riskli hâle getirmektedir. Maden yasalarında öteden beri arama
ruhsatının, ön işletme ruhsatının ve işletme ruhsatının hisselere bölünmemesi
kabul edilmiştir, dolayısıyla ruhsatların tek bir gerçek veya tüzel kişiye ait
olması gerekir. Bunun aksi her türlü düzenleme, işçi sağlığını, iş güvenliğini
zora sokacak düzenleme anlamına gelecektir.
Hepinizi
saygıyla selamlıyorum. (HDP sıralarından alkışlar) 
BAŞKAN
– Söz sırası, Cumhuriyet Halk Partisi Grubu adına Zonguldak Milletvekili Deniz
Yavuzyılmaz’a ait.
Buyurun
Sayın Yavuzyılmaz. (CHP sıralarından alkışlar) 
CHP
GRUBU ADINA DENİZ YAVUZYILMAZ (Zonguldak) – Sayın Başkan, değerli
milletvekilleri; Maden Kanunu’ndaki değişiklik teklifine ilişkin olarak, 1’inci
maddesinden 25’inci maddesine ve ardından da görüşeceğimiz 26’ncı maddesinden
52’nci maddesine kadar, devlet kurumlarının birbiriyle rekabet etmeye
zorlandığı ve özellikle, özel sektörden devlet kurumlarına genel müdür olarak
veya genel müdür vekili olarak atanan yöneticilerin de bakış açılarıyla
hazırlanmış bu teklifin maalesef devlet kurumlarını içeriden çökerteceği
gerçeğini buradan tekrar vurgulamak istiyorum.
Madde
3’te EÜAŞ ve Türkiye Kömür İşletmeleri arasında bir yetki karmaşası vardır. 
AK
PARTİ’nin sayın grup başkan vekiline dinlemesi için ricada bulunacağım. Zaten
burada toplam 10 kişisiniz, değerli görüşlerimize burada eğer değer verir,
kıymet verirseniz, belki 45’inci madde gibi 1 milyon insanı ilgilendiren ve
onları zehirleyen bu denli önemli bir görüşmeye bir kıymet verdiğinizi de
toplumumuz görmüş olur. (CHP sıralarından alkışlar)
ÖZLEM
ZENGİN (Tokat) – Çok ayıp ediyorsunuz ya, benim saygı duyduğum bir
milletvekilisiniz, çok ayıp ediyorsunuz.
DENİZ
YAVUZYILMAZ (Devamla) – Dinlemeye davet etmenin neresi ayıp etmek, onu da
anlamış değilim.
ÖZLEM
ZENGİN (Tokat) – Oradan davet etmeye hakkınız yok, oradan davet edemezsiniz.
DENİZ
YAVUZYILMAZ (Devamla) – Ben sizi, lütfen, bu konuşmayı bölmemeye, kendi
aranızda konuşmamaya ve kendi aranızda konuşurken de gülmemeye davet ediyorum.
ÖZLEM
ZENGİN (Tokat) – Buradaki insicamı Meclis Başkanı sağlar, siz bunu yapamazsınız,

DENİZ
YAVUZYILMAZ (Devamla) – Şimdi, konunun maddelerinin ciddiyetiyle devam edelim,
rica ediyorum. 
ÖZLEM
ZENGİN (Tokat) – Sayın Başkan, sizi uyarmaya davet ediyorum, olmaz böyle bir
şey. 
DENİZ
YAVUZYILMAZ (Devamla) - Zaten burada toplam 10 kişi kadarsınız, biz sesimizi
iletelim.
RAMAZAN
CAN (Kırıkkale) – Sayın Başkan…
BAŞKAN
– Sayın Hatip, Genel Kurula hitap edin. 
DENİZ
YAVUZYILMAZ (Devamla) – Bakın, benim elimde…
ÖZLEM
ZENGİN (Tokat) – Ben sizi dinlemiyorum, çıkıyorum.
(AK
PARTİ’li bir grup milletvekilinin Genel Kurul salonunu terk etmesi)
DENİZ
YAVUZYILMAZ (Devamla) - …madde 45’le ilgili yani Zonguldak’ta ve Türkiye’de
özelleştirilen 10 termik santrali ilgilendiren, 2021 yılına kadar ertelenen
çevre yatırımlarıyla ilgili çok önemli, kritik bir imza sayısı var; altı günde
toplanmış, 60 bin vatandaşımızın attığı imza var bu kanun teklifinden bu madde
geriye çekilsin diye. Bunu da Meclis Başkanımıza şimdi takdim edeceğim.
Şimdi,
konunun özüne girmek bakımından, Zonguldak’ta, bildiğiniz üzere, Zonguldak
Çatalağzı bölgesini de ilgilendiren ve 2015 yılından 2019 yılına kadar
ertelenen çevre yatırımları ve filtre baca sistemlerindeki yenileme ve
değiştirme yatırımlarına ilişkin, özel firmalara tevdi edilen, adrese teslim
bir taahhüt verilmişti, şimdi bu sürenin sonuna doğru geliyoruz ve tekrar iki
yıl daha bu sürenin uzatılması söz konusu. 
Sanayi
Komisyonunda, Komisyon Başkanının nezdinde –tabii, şu anda o da burada değil,
maalesef AK PARTİ Grubu da buradan gördüğüm kadarıyla 5 kişi kaldı- Komisyondaki
diğer arkadaşlara ve Bakan Yardımcısına da sesleniyorum, orada da yaklaşık bir
saate yakın, karşılıklı tartışmıştık. 
Bakın,
Zonguldak’ın bu kanun teklifiyle getirilmek istendiği durumu size gösteriyorum.
Bakın, burada kırmızılar zaten halihazırdaki termik santraller, yanındakiler de
yapılması planlanan termik santraller. Eğer ki kendi çocuklarına, kendi
ailelerine, sevdiklerine, seçmenlerine, vatandaşlarına veya herhangi bir insana
veya bu doğayı paylaştığımız herhangi bir hayvana veya bitkiye, doğanın parçası
olan her şeye bu kirliliği reva görüyorlarsa, çıksınlar, önce kendi ailelerini
Zonguldak’a, Çatalağzı bölgesine yani sadece 1 kilometrekarelik bir alanın
içinde 7 tane termik santral ünitesinin bulunduğu beldeye taşısınlar. 
Acaba
ben mi sadece bu iddialarda bulunuyorum, yoksa devlet kurumları da bu iddiaları
destekliyor mu? Bakın -Bakan Yardımcımız burada- Türkiye Cumhuriyeti Çevre ve
Şehircilik Bakanlığı Zonguldak İli Kilimli İlçesi Çatalağzı Beldesi Hava
Kirliliği Analiz Raporu, resmî rapor. Şimdi, size rapordan okuyacağım. Ölçümler
yapılmış ve sonucunda da deniyor ki: “Sonuç: 6/11/2017-23/3/2018 dönemine ait
Çatalağzı beldesinin dört farklı ölçüm noktasına konumlandırılan Bakanlığımız
hava kalitesi ölçüm mobil aracından elde edilen ölçüm sonuçlarının zamansal
değişimi ve meteorolojik faktörlerle ilişkisi değerlendirildiğinde, ölçüm
süresi boyunca toz konsantrasyonlarının günlük limit değeri 1, 2 ve 4’üncü
noktalarda yüzde 50 civarında, 3’üncü noktada ise yüzde 70 civarında aştığı, 4
farklı ölçüm noktasında da ısınma ve sanayinin etkisi, net bir şekilde
görülmekle birlikte 130 mikrogram/metreküp, kükürdün ise 100 mikrogram/metreküp
olması, yerleşim alanında sanayinin etkisinin yüksek olduğu, yerleşimin vadi
boyunca olması ve kuzeydoğu yönündeki rüzgârların gözlendiği dönemlerde söz
konusu rüzgârların vadi boyunca yön değiştirmesi sebebiyle yerleşim alanının
etkilendiği tespit edilmiştir.” Evet, 45’inci madde aslında burada bitmiştir.
Devlet kurumlarının bilimsel raporları da bunu desteklemiştir, dolayısıyla
45’inci maddenin geriye çekilmesi zaruridir, zorunludur.
Burada
Çatalağzı’yla ilgili de, aynı zamanda bu özelleştirilen ve çevre yatırımlarının
ertelenmesi istenen termik santral bölgelerinin de durumu budur. 
Bakın,
bu fotoğrafta gördüğünüz görüntü, bir hortum görüntüsü değildir, bir doğal afet
değildir. Bu, insan evladının yaptığı ve sonuçlarını doğurduğu, insan evladının
insan evladını öldürdüğü, zehirlediği, Zonguldak sınırları içindeki
hastanelerde çocuk onkoloji bölümü açılmasına neden olan insan ürünü bir
felakettir; buyurun!. (CHP ve İYİ PARTİ sıralarından alkışlar) 
Mevcut
durumda Zonguldak’ta 3 bin megavatın üzerinde hâlihazırda faaliyette olan
termik santral var. Aynı zamanda, özelleştirilme kapsamında özel bir firmaya
geçen 314,68 megavat gücünde de yine bir termik santral var. Yapılması
planlanan ve teklif edilen 820 megavatlık da yine aynı bölgede termik
santraller var. Bir elektrik mühendisi olarak -belki her konuşmacı, mutlaka, bu
konuya, bir ölçüde kendi partisinin görüşü noktasında katkılar vermeye
çalışıyor ama- ben bilimsel açıdan yaklaşarak söylüyorum ki Türkiye'nin, bu
çevre yatırımı yapılmadan ne elektrik arıza açısından bu özelleştirilen 10 tane
termik santralden kaynaklanabilecek bir ihtiyaç söz konusudur ne de aynı
zamanda bu bölgelere tekrar ve tekrar yeni termik santraller veya ünitelerini
yapma zorunluluğu vardır. Önce TEİAŞ, ta Kuzey Karadeniz, Doğu Karadeniz
bölgesinden elektrik hattından elektriği getirip İstanbul’u besleyip de
Türkiye'yi bütünüyle, zaman zaman saatlerce, parça parça, günlerce elektriksiz
bırakacağına, bu altyapı çalışmalarına bir an önce kıymet vermelidir.
Bakın,
burada, altı gün, sadece altı günde sivil toplum kuruluşları tarafından
toplanan 60 bin vatandaşımızın imzası var. 60 bin. Siz, burada 5 kişi, 10 kişi
dinliyorsunuz, 60 bin kişi oturuyor, sebepleriyle birlikte bu imzaları atıyor
ve milyonlarca insan da zehirlenmemek için şu anda ekranlarının başında. Ümit
ediyorum ki ben bu konuşmaları yaptıktan sonra kameralar sıraları da bir
gösterse de keşke sizin bu konuya ne duyarlılıkla yaklaştığınızı da görseler. 
Bütünüyle
maddeler üzerinde mutabık olmadığımız o kadar çok nokta var ki. Nükleer
santrallerle ilgili de burada söylenmesi gereken atık yönetimiyle ilgili çok
önemli noktalar var. 
Bildiğiniz
üzere, nükleer santral, Akkuyu’da kurulması planlanan nükleer santrali yöneten
ve kurulum aşamasından da sorumlu olan proje şirketi… 
(Mikrofon
otomatik cihaz tarafından kapatıldı) 
DENİZ
YAVUZYILMAZ (Devamla) – …arada yapılan anlaşma nedeniyle, yüzde 51 olarak her
hâlükârda Rusya Federasyonu’na ait olacak, ROSATOM’a. Dolayısıyla, bu noktada
da itiraz edeceğimiz, atık yönetimi, radyasyon ve aynı zamanda bunların
taşınması, üçüncü ülkelere aktarılmasıyla ilgili de Rusya Federasyonu’na bağlı
olarak çalışabilecek yabancı menşeli mühendisler veya yetkililerin ne tip bir
yargılamaya tabi tutulacağı, maalesef, belli değil. 
Dolayısıyla,
ben burada sözlerimi tamamlarken sizlerden, tüm Meclisten vicdanlı bir karar
vermesini ve tekrar, özellikle ve özellikle 45’inci maddeyi tekrar gündemine
alarak değerlendirip vatandaşlarını koruma ilkesinden hareketle geri çekmesini
Cumhuriyet Halk Partisi adına talep ediyorum. 
Saygılar
sunuyorum. (CHP ve İYİ PARTİ sıralarından alkışlar) 
ÖZLEM
ZENGİN (Tokat) – Sayın Başkan…
BAŞKAN
– Şahsı adına İstanbul Milletvekili Yavuz Ağıralioğlu. 
Buyurun
Sayın Ağıralioğlu. (İYİ PARTİ sıralarından alkışlar) 
ÖZLEM
ZENGİN (Tokat) – Sayın Başkan, kopukluk olmadan bir söz almak istiyorum. 
ÖZGÜR
ÖZEL (Manisa) – Grup başkan vekili kürsüye davet edilmiş, kopukluk mopukluk… Bu
son derece yanlış, kürsüde hatip varken söz istenmez. 
BAŞKAN
– Konuşma olsun bir beş dakika, ondan sonra vereceğim. 
YAVUZ
AĞIRALİOĞLU (İstanbul) – Efendim, belki kalbinizi biraz yumuşatırım. Grup
başkan vekilleri bazen grupları adına konuşmak istemeyenlerin… 
ÖZLEM
ZENGİN (Tokat) – Özgür Bey, biraz önce arkadaşınızın yaptığı hareketi gördünüz.
Ben iyi biliyorum nerede ne yapacağımı.
ÖZGÜR
ÖZEL (Manisa) – Sizin bugün sinirleriniz bozuk Özlem Hanım ya, her şeye
sataşıyorsunuz. 
ÖZLEM
ZENGİN (Tokat) – Hiç kimseden akıl istemiyorum, ben kendim ne yapacağımı gayet
iyi biliyorum. 
YAVUZ
AĞIRALİOĞLU (Devamla) – Özlem Hanım… 
ÖZLEM
ZENGİN (Tokat) – Kusura bakmayın lütfen. 
YAVUZ
AĞIRALİOĞLU (Devamla) – Grup başkan vekilleri, gruplarından konuşmak
istemeyenlerin yerine de konuşmak zorunda kalıyor bazen, beni bağışlayın. Ümit
Bey konuşacaktı, Sakarya Mebusumuz. Bu seçim gündeminin maalesef, gölgelenmeye
çalışılsa da ana, birincil gündemi, iktisadi darboğazdır. Dolayısıyla, şimdi
Mecliste ambiyansı beğenmediği için konuşmadı Sakarya Mebusumuz. Ben de
Meclisin bu sayısal azlığına, biraz da gerginliğinize iyi gelir diye mevzuyu
biraz daha şiirsel hâle getireyim istiyorum. 
ÖZLEM
ZENGİN (Tokat) – Gerginlik size karşı değil, rahat olun. 
ÜMİT
DİKBAYIR (Sakarya) – Başkanım, ortalığı yumuşat. 
İSMAİL
TATLIOĞLU (Bursa) – Ozan Arif’ten…
YAVUZ
AĞIRALİOĞLU (Devamla) – İyi olur, iyi olur. 
“Yıllar
yılı susuz kaldım, yıllar yılı aç. 
Şükrederek
kalktığım sofralarımda,
Ya
soğan ekmek olur yahut bulamaç. 
Hastalarım
ölüm yataklarında, 
Ne
doktor yüzü gördüm ne ilaç. 
Zaman
zaman nankör çıktı büyütüp okuttuğum, 
Gölge
vermedi çok kere diktiğim ağaç.
Devlet
denince hep vergi geldi aklıma,
Jandarma
deyince kırbaç.
En
gümrah ırmaklarım boşuna akıp gitti,
Üç
beş adım ötesinde toprağım vardı kıraç.
Yolsuz,
okulsuz köylerim, kasabalarım hâlâ
Alın
terine muhtaç.
Ben
Anadolu’yum, acılı, mahzun, 
Bende
bitmez tükenmez dert kulaç kulaç” diye Yavuz Bülent’in harikulade bir şiiri
vardı. Anadolu’nun fakirliğine hamledilmiş sohbetlerimizin, Anadolu böyle
çileli, netameli bir yurttur, Anadolu’nun bu makûs talihini zenginlikle
buluşturacağız iddialarımızın hüzün membasıydı bu şiir.
Şimdi
biz, büyük bir devlet olma idealini uykusuz geceleriyle birleştirmeyi, uykusuz
gecelerimizi Allah’ın rızasına muvafık bir hayat sürmeyi, dünyada
yaptıklarımızı mezarda bulmayı, mezarda bulduğumuzu ahirette ummayı
birleştirmiş bir mesuliyetin altında, devlet, millet hizmetine koşarak geldik.
Nice cümleler kurduk ki büyük büyük, uğruna alın teri döküp gençlik
hülyalarımızı hür ve müreffeh yaşayacağımız bir ülkeye hamlederiz, bir ülkeye
hasrederiz; bu gayretlerimizin tamamı, çocuklarımıza içinde huzurla
yaşayacakları bir vatana döner, biz de ebediyete göçerken huzur içerisinde veda
ederiz dediğimiz. Böyle hayallerle başladığımız, “mukaddesatçılığımızın
mesuliyeti” diye kodladığımız işin zarfına mahkûm bir nesil hâline geldik. 
İddiasını
taşıdığımız hiçbir şeyin, bismillahını dediğimiz hiçbir şeyin elhamdülillahını
demek, hissemize düşmedi, düşemedi. Ne ümitlerle başladığımız yolun finalini,
biz şimdi, aslında kendi mahcubiyet cümlelerimiz gibi sunuyoruz. Siyasetimizin
malzemesi hâline getirdiğimiz pek çok şey, inanın, bazen şöyledir: Biz,
Milliyetçi Hareket Partisinin “ülkücülük” diye kodlamış olduğu kulluk
mesuliyetine, AK PARTİ’nin “mukaddesatçılık” diye taşımış olduğu, aslında
Müslümanlık mesuliyetine, İYİ PARTİ’nin “Ya, her şey biraz sarpa sardı, yeni
bir şey, yeni bir hikâye çıkarabilir miyiz?” diye kendi kulluk irademize cümle
kurar hâldeyiz aslında. Aslında yaptığımız şey, Türk milletine, Türk devletine
sadakat borcudur. Bunları yaparken de AK PARTİ’nin yapamadıklarına “Oh olsun.”
şehvetinin, hevesinin değil, “Vah olsun.” mahcubiyetinin cümlelerini kuruyoruz,
vah olsun. Keşke her şey doğru dürüst olaydı da bizim ömrümüz, işlerini düzgün
yapan iktidarın duasını yapmakla geçeydi. Keşke her şey mükemmel olaydı da biz
diyeydik ki: Var olun, varlıkta olun, ceddinize rahmet olsun, memleketinize
yaşattığınız onca güzellik size dünya ahiret beratı olsun ama böyle dualara
konu olacak diye heves ettiğimiz işler, siyasi nobranlığın, kazanma hırsının,
“kazanalım da gayrısı ne olursa olsun” duygusunun kurbanı oluverdi. Biz şimdi
bir memleket ızdırabını, biz bir memleket sevdasını bundan sonra da terennüm
etmeye devam edeceğiz.
Sadece
mesuliyetimiz şu: Ülkemizin şu anda içinden geçmekte olduğu sürecin sadece
“seçim kazanacağız” duygusundan koparılarak konuşulabilecek meselelerini
ciddiyetle konuşamaz hâldeyiz. Ben EYT’yle ilgili bize gelen arkadaşlarımıza
hem vallahi hem billahi şöyle dedim: Sizin derdinize biz derman olamayız.
Tayyip Bey de bu ara para isteyeni sevmiyir, Erzurumluların tabiriyle. Yani
Erzurumlulardan bazen böyle para isterdik cemiyetçilik zamanlarımızda, derlerdi
ki: “Kardaş, can mı ki bu verek yani.” Para isteyince böyle: “Can mı ki verek
bu?” Kıymetli bir şey. Şimdi, Hükûmetten para isteyince Hükûmetimiz de bize
şöyle mukabele etmeye başladı: “Ya can mı ki bu, verek?”
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Tamamlıyorum Başkanım.
BAŞKAN
– Buyurun. 
YAVUZ
AĞIRALİOĞLU (Devamla) – Ama ben bunu oya birleştirdim, EYT’lilere de söyledim,
3600 ek gösterge meselesinde de söyledim. Şayet Tayyip Bey, sizin bu
huzursuzluklarınızın, seçmen davranışını değiştirdiğini görür ise vallahi
verirdi, kaynağını da bulur, parasını da bulur, tahsis eder. Sonra geçti
geçmedi, birkaç haftadır münakaşa ediyoruz sizinle, biliyorsunuz, Numan Bey’den
bir açıklama duydum ki şimdi ekonomik olarak bunu kaldırabilecek durumda değil,
bütçe disiplinimiz itibarıyla da öyle ama “Seçimi müteakip bu EYT’yle ilgili
bir düzenleme yapabiliriz.” diye cümle duydum, demek ki isabet ettirdim. 
Bugün
de Bülent Turan Bey’in bir açıklamasını gördüm “3600 ek göstergeyle alakalı bir
düzenleme yapabiliriz, seçimden evvel de kavuşturabiliriz.” diyor. Bunların
sevindirici tarafı şudur, Hükûmetimizin meşru taleplere, mağduriyet taleplerine
seçimde bu kadar duyarlı olması, bizi şöyle bir temenniyle karşı karşıya
bırakıyor: Keşke her zaman seçim olsa keşke siz de bu talepleri seçim
vesilesiyle bile olsa yerine getirseniz. Dolayısıyla seçim sonuçlarının seçmen
davranışını etkileyecek iktisadi zorlukların sizin çözüm iradenizle buluştuğunu
görmekten bahtiyarız. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Bitireyim mi Başkanım?
BAŞKAN
– Sayın Ağıralioğlu, zaten alacaklıyım, biliyorsunuz.
YAVUZ
AĞIRALİOĞLU (Devamla) – Evet, alacaklısınız. 
Teşekkür
ediyorum. İyi akşamlar diliyorum. (İYİ PARTİ sıralarından alkışlar)
BAŞKAN
– Teşekkür ederim. 
Sayın
Zengin…
VI.- AÇIKLAMALAR (Devam)
43.- Tokat Milletvekili Özlem Zengin’in, Zonguldak Milletvekili Deniz
Yavuzyılmaz’ın 41 sıra sayılı Kanun Teklifi’nin ikinci bölümü üzerinde CHP
Grubu adına yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; tabii, İYİ PARTİ
Grup Başkan Vekili Yavuz Ağıralioğlu’nun -ne diyelim, insanı rahatlatan
diyeceğim bu manada, içinde bize çok eleştiri var ama- bu konuşmasından sonra,
ben, bir evvelki hatibin, CHP’li hatibin konuşmasına bir şey ifade etmek
istiyorum. 
Şimdi,
Genel Kuruldaki adap belli. Buradaki adap… Eğer burayla alakalı, Genel
Kuruldaki insicamın bozulmasıyla alakalı bir durum varsa burada size, siz
Başkanımıza, Genel Kurulu yöneten Meclis Başkanına, Meclis Başkan Vekiline görev
düşüyor. Burada bizler kendi aramızda uzun vakitler geçiriyoruz. Bulunduğumuz
süre içerisinde eğer insicam bozulmuyorsa, birbirimize laf atmıyorsak, buradaki
hâlle alakalı konuşan kişinin, hatiplerin, bulundukları yerden hadlerini bence
çok aşarak, bu tarz bir üslupla had bildirmeye, ne yapacağımızı söylemeye
hukuken, İç Tüzük’e göre hakları olmadığını belirtmek istiyorum. Kaldı ki
mesele, kendisiyle alakalı bir mesele de değil, çok anlık gelişen bir şeydir.
Ben kendi adıma, grup başkan vekili olarak bütün konuşmacılara saygı duyuyorum.

(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZLEM
ZENGİN (Tokat) - Kaldı ki Deniz Bey’in hassaten bir milletvekili olarak takip
etme sürecini, gayretlerini, bizim yaptığımız çalışmalardaki ilgi ve alakasını
da özellikle takip eden, değer atfeden bir insanım. Bunun da altını çiziyorum,
burada belirtmek de isterim. 
Doğrusu,
ben bu üslubu, bu tarzı çok yakışıksız buldum, bunu ifade etmek isterim. Burada
birbirimize saygı duymanın, en önemli ilkemiz olması gerektiği kanaatindeyim.
Eleştirmeye amenna, sonuna kadar. 
Bu
arada da anlamı var mı, bilmiyorum, bazen sorular soruluyor ama cevapla çok
ilgilenilmediğini düşünüyorum. Özgür Özel Bey, mevkidaşımız sormuştu, mazotlarla
alakalı yapılacak ödemeyle ilgili. Tarım Bakanlığımızla, Bakan Yardımcımızla
biraz evvel görüştüm ve kendisi, son on yılda şubat ayında mazotla alakalı bir
destek ödemesinin şimdiye kadar hiç yapılmadığını ve bu on yılın neticesinde de
bu sene buna bir imkân oluştuğunu, şubat ayının sonunda –belki açıklama yanlış
anlaşılmış olabilir diye belirtiyorum- çiftçimize 2,4 milyarlık bir mazot
desteği verileceğini söyledi. Buğday için 15, pamuk için 40, baklagil için 14
ve mısır için de 19 TL olmak üzere bir mazot desteği olacağını, bu ayın sonu
itibarıyla ödemelerin yapılacağını ifade etti Bakan Yardımcımız; bunu da
belirtmek isterim. 
Teşekkür
ederim.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun. 
44.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Önce, son açıklamaya teşekkür ederiz çünkü Sayın Recep Tayyip
Erdoğan konuşmasında açıkça “Bu paraları biz ödedik.” deyince -ödeyeceğiz dese zaten
bu telefonlar gelmezdi- onlarca telefon geldi hepimize.
ÖZLEM
ZENGİN (Tokat) – İmzalamıştır.
ÖZGÜR
ÖZEL (Manisa) – Bunu söyledik ve cevabını istedik, takipçisi de olacağız. 
Değerli
hatibim herhangi bir konu konuşmuyor. Zonguldak’ın bağrına saplanmış bir
hançerin Zonguldak’ın yüreğini kanattığı bir süreçte, senelerdir
zehirlendikleri bacalara filtre takılma süresinin uzatılmasından tutun da
redevans sahası -ki itirazımız olan, redevans sisteminin yaygınlaştırılması,
ruhsatların ona göre bölünmesi- gibi onu yakan şeyler var. İki gündür takip
ediyor, konuşma sırasını bekliyor. Tam konuşma sırası geldiğinde muhatap grubun
–tabii, muhatap bütün Parlamento ama 1’inci partinin buradaki tavrı önemli-
sayısı 8’e, 10’a düşmüş. Sayın Özlem Hanım belki bütün gün burada yoktu, bir
görev değişikliği yaptı. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Kendini ifade etmeye çalışıyor ama karşısında konuşan,
dinlemeyen bir görüntü olduğunda, üslubu dairesinde, hakaret etmeden, kızmadan
“Beni dinlerseniz memnun olurum.” diyor, Özlem Hanım da size görevinizi
hatırlatıyor biraz önce.
ABDULLAH
GÜLER (İstanbul) – Öyle demedi, öyle demedi. 
ÖZLEM
ZENGİN (Tokat) – Öyle söylemedi. 
ÖZGÜR
ÖZEL (Manisa) – Oysa siz, herhangi birisi kürsüden yaralayıcı bir dil
kullandığında zaten hep uyarıyorsunuz yani sizin değerlendirmenize göre de öyle
bir şey söylememiş Sayın Yavuzyılmaz. Genç bir vekildir, çalışkan bir vekildir,
biraz önce Özlem Hanım’ın ifade ettiği takdir cümlelerini hak eden bir vekildir,
grubumuzun gözbebeğidir. O konuşurken bir grup başkan vekili bugün gösterdiği
gergin durumu sürdürüp grubunu dışarı çıkarırsa o zaman biz de -yediğiniz kadar
yakamıza dökmüşlüğümüz vardır- İç Tüzük 72 önerisini veririz, kalkar, hep
beraber geri gelirsiniz. 
ÖZLEM
ZENGİN (Tokat) – Hiç geri gelmeyeceğiz, şimdi hep beraber gideceğiz. Biz
çalışmayacağız.
ÖZGÜR
ÖZEL (Manisa) - Maksat hasıl olmuştur, İç Tüzük 72 önergemi geri çekiyorum ve
çalışmalara sizin, riyaset makamının takdiri ölçüsünde devam etmeye hazırız.
Teşekkür
ediyorum. (CHP sıralarından alkışlar)
ÖZLEM
ZENGİN (Tokat) – Sayın Başkan…
BAŞKAN
– Sayın Zengin…
45.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, Sayın Özgür Özel yalamış yutmuş, öyle ifade
ediyor ama…
ÖZGÜR
ÖZEL (Manisa) – Yok, yok; yediğiniz kadar dökmüşlüğümüz var dedim. 
ÖZLEM
ZENGİN (Tokat) – Dökmüşsünüz falan… Yani çok nahoş laflar, artık onlarla
uğraşamayacağım; yiyin, dökün, yalayın, nasıl istiyorsanız. 
Şimdi,
Sayın Başkan, sizin sorumluluğunuz sadece cümlelerin kesilmesi, nahoş üslup
değil, buradaki insicamın sağlanmasıyla alakalı sorumluluk size aittir. Sayın
hatip, ortamla alakalı, benim ne yapacağıma asla karışamaz. Eğer buradaki
durumla alakalı bir rahatsızlığı varsa döner, size der ki: “Sayın Başkan,
lütfen, Genel Kurulu sessizliğe davet eder misiniz.” Kaldı ki rahatsız edici en
ufak bir tavır yok. Bu Genel Kurulda ne sayın hatip ne buradaki grup başkan vekili
arkadaşlarımızın hiçbiri bana kendimle alakalı bir hâl ve hareket konusunda
telkinde bulunmaya hak sahibi değildir, bir daha altını çiziyorum. O sebeple de
bunun tekrar kayıtlara girmesini anlamlı buluyorum.
ÖZGÜR
ÖZEL (Manisa) – Önergeyi saklamak isterseniz hediye edeceğiz Özlem Hanım. 
ÖZLEM
ZENGİN (Tokat) – Siz istediğiniz yere saklayabilirsiniz.
Teşekkür
ederim. 
ÖZGÜR
ÖZEL (Manisa) – Peki, öyle olsun. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (Devam)
BAŞKAN
– Değerli arkadaşlar, şahıslar adına da konuşmalar tamamlanmıştır.
Şimdi,
arkadaşlarımızdan 60’a göre söz talep edenler var.
Sayın
Çepni, buyurun.
VI.- AÇIKLAMALAR (Devam)
46.- İzmir Milletvekili Murat Çepni’nin, İzmir ili Gaziemir ilçesindeki
akü fabrikasında tespit edilen nükleer atığın neden olduğu sorunların
giderilmesi ve halk sağlığının korunması gerektiğine ilişkin açıklaması
MURAT
ÇEPNİ (İzmir) – Teşekkürler Başkan.
İzmir’in
Gaziemir ilçesindeki eski akü fabrikasında 2007 yılında nükleer atık tespit
edildi. Atıklar hâlâ kaldırılmış değil. Türkiye Atom Enerjisi Kurumu burada 200
ton radyoaktif atık tespit etti. Atıklar sadece, Türkiye’de bulunmayan nükleer
santrallerdeki çubuklardan bulaşıyor. Fabrika sahipleri 2010 yılında alanı terk
etti, sahiplere 5,7 milyon lira ceza verildi, ödemediler. HDK Ekoloji ve Yaşam
Meclisi, harabe hâlindeki ve yağmur sularının doldurduğu çukurları gözlemledi.
Biriken zehirli sular yer altı sularına, oradan da körfeze ulaşmaktadır. Alan,
hızlıca, usulüne uygun olarak temizlenmelidir ve halk sağlığı korunmalıdır.
BAŞKAN
– Sayın Gökcan…
47.- Muğla Milletvekili Yelda Erol Gökcan’ın, Özgür Özel’in Millî Eğitim
Bakanlığının 8 Şubattaki sözleşmeli öğretmen atamasına yönelik basın
açıklamasına ilişkin açıklaması
YELDA
EROL GÖKCAN (Muğla) – Sayın Başkan, değerli milletvekilleri; CHP Grubu Başkan
Vekili Sayın Özgür Özel Türkiye Büyük Millet Meclisinde düzenlediği basın
toplantısında, Millî Eğitim Bakanlığınca 8 Şubatta 20 bin sözleşmeli öğretmen atamasının
yapıldığını; 80’in üzerinde not alan 200’den fazla adayın, mülakatta ortalaması
atama için yetersiz kalacak şekilde puan verilerek elendiğini öne sürmüştür.
Bir öğretmen adayının Muğla İl Millî Eğitim Müdürlüğüne gidip neden haksızlığa
uğradığını sorduğunu anlatan Sayın Özel, Muğla İl Müdürlüğünün, atama
listelerinin Bakanlıktan geldiğini, bu listede bulunmayan kişilere mülakatta
düşük not verildiğini söylediği şeklinde bir açıklama yapmıştır. Bu açıklamalar
tamamıyla gerçek dışı ve maksatlıdır. Muğla İl Millî Eğitim Müdürlüğünce,
mülakata giren ve kazanamayan adaylarla hiçbir şekilde sözlü olarak ve benzeri
görüşmeler yapılmamıştır. İtirazlar yazılı dilekçeyle kabul edilmiş ve resmî
yazıyla cevaplandırılmıştır.
Türkiye
Büyük Millet Meclisinin ve kamuoyunun doğru bilgilenmesi açısından bu hususu
bilgilerinize arz ediyorum. 
Bu
bilgiler ışığında yüce Meclisi saygıyla selamlıyorum.
BAŞKAN
– Sayın Şevkin…
48.- Adana Milletvekili Müzeyyen Şevkin’in, Adana ilinde ferrokrom
tesisi kurularak istihdam ve ihracat yönünden ülke ekonomisine katkıda
bulunulmasının, termik, nükleer ve madencilik projeleri başta olmak üzere
kirletici tesisler için ÇED raporunun yanı sıra SED raporunun da istenmesinin
düşünülüp düşünülmediğini öğrenmek istediğine ilişkin açıklaması
MÜZEYYEN
ŞEVKİN (Adana) – Adana’nın Aladağ ilçesi bölge olarak zengin krom yataklarına
sahiptir, Yumurtalık ilçemizin de enerji bölgesi olması avantajını daha çok
artırmaktadır. Bu nedenlerle Adana bölgesinde uç ürün elde etmek üzere
ferrokrom tesisi kurularak üretim, istihdam ve ihracat yönünden ülke
ekonomisine katkıda bulunulması düşünülmekte midir?
İkinci
sorum: Yapılan bir sağlık araştırması raporuna göre Sugözü Termik Santrali’nin
faal olduğu Adana’nın Yumurtalık ilçesinde 2009 yılında 5 olan kanser vakası,
nüfusun azalmasına rağmen, 2014’te 12 kat artmış. Termik santrallerin saldığı
emisyonların asit yağmurları şeklinde toprağa ve suya karıştığı tespit
edilmiştir. Termik, nükleer ve madencilik projeleri başta olmak üzere kirletici
tesisler için ÇED raporlarının yanı sıra sağlık etki değerlendirmesi raporu
istenmesi düşünülmekte midir? 
Üçüncü
sorum madencilerden gelen bir şey. 31 Ocak 2019 tarihinden itibaren tüm
madenciler ruhsat bedellerini yatırmak durumunda ancak ekonomik kriz nedeniyle
çoğu madencinin bu bedelleri yatıramadığını biliyoruz. Bunun ödenmesi
düşünülmekte midir?
BAŞKAN
– Sayın Filiz…
49.- Gaziantep Milletvekili İmam Hüseyin Filiz’in, Gaziantep ili
Şahinbey ilçesi İstiklal Mahallesi’nde yaşanan doğal gaz kaynaklı patlamada
hayatını kaybeden Ayşe Bilici’ye Allah’tan rahmet, yaralananlara geçmiş olsun
dileğinde bulunduğuna ilişkin açıklaması
İMAM
HÜSEYİN FİLİZ (Gaziantep) – Sayın Başkan, dün, 12 Şubat tarihinde Gaziantep
Şahinbey ilçesi İstiklal Mahallesi 6 no.lu Sokak’ta ilk belirlemelere göre
doğal gaz kaynaklı, önce rögarda, ardından da iki katlı evde peş peşe iki
patlama meydana gelmiştir. Patlamalarda 1 kişi hayatını kaybetmiş ve 4 kişi de
yaralanmıştır, bazı ev ve iş yerleri ile araçlarda da hasarlar meydana
gelmiştir. Yaşanan bu olaydan ders alınmalı ve soruşturmanın sonucunda
sorumlularla ilgili mutlaka gerekli cezai müeyyidenin uygulanması da
gerekmektedir. Patlamalarda hayatını kaybeden 90 yaşındaki Ayşe Bilici’ye
Allah’tan rahmet diliyorum. Yaralanan ve Gaziantep’in değişik hastanelerinde
tedaviye alınanlara ve semt sakinlerine geçmiş olsun diyor, Genel Kurulu
saygıyla selamlıyorum.
BAŞKAN
– Sayın Öztürk…
50.- Denizli Milletvekili Yasin Öztürk’ün, ahirete intikal eden Ozan
Arif’in yattığı yerin nur, mekânının cennet olmasını dilediğine ilişkin
açıklaması
YASİN
ÖZTÜRK (Denizli) – Sayın Başkan, değerli milletvekilleri; bugün aramızdan
ayrılıp ahirete intikal eden, inançlarından ve prensiplerinden asla taviz
vermeyen bir kişiliğe sahip olan Ozan Arif’i, zamanımızın Korkut Ata’sını kaybetmenin
büyük üzüntüsü içindeyiz. Yeri asla doldurulamayacak olan bir ülkü deviydi.
Ülküsü büyüktü ama Allah var, en az ülküsü kadar yüreği de büyüktü. Onun
deyişiyle ülkücülük, vatan, millet, din ve devlet uğruna, hatta insanlık uğruna
maddi ve manevi değerlerini ortaya koyabilmekti. Sözünü, sazını kimseden
sakınmayan, açık sözlü, açık yürekli Ozan Arif, eğilmeden, bükülmeden
doğrularıyla yaşadı. Her ne kadar birileri farklı düşünse de bizler kendisine
hakkımızı helal ediyoruz; yattığı yer nur, mekânı cennet olsun.
BAŞKAN
– Sayın Fendoğlu…
51.- Malatya Milletvekili Mehmet Celal Fendoğlu’nun, Malatya iline kimya
organize sanayi bölgesinin kurulmasının şart olduğuna ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım.
Malatya
ilimize bağlı, hâlihazırda kurulu olan fakat çalıştırılmayan, Malatya Şeker
Fabrikası içerisinde yer alan etil alkol tesisi dâhil, kayısı çekirdeği
kabuğundan aktif karbon üretimi, acı kayısı çekirdeğinden ilaç üretimi, kireç
taşından kostik üretimi, kenevirden elyaf ve biyoyakıt üretimi, çöp
atıklarından sentez kimyasal üretimi gibi birçok kimyasal maddenin üretileceği
bir kimya organize sanayisinin kurulması şarttır. Bu kapsamda yapılacak olan
fizibilite ve altyapı çalışmalarına da bir an önce başlanmalıdır. Bu yatırımın
ülkemize katkısı, besleyeceği sektörlerle beraber 2023 yılına kadar 4 milyar TL
civarında olacaktır. 
Teşekkür
ediyorum.
BAŞKAN
– Son olarak Sayın Özel…
52.- Manisa Milletvekili Özgür Özel’in, Muğla Milletvekili Yelda Erol
Gökcan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Muğla
Milletvekilimiz Sayın Yelda Erol Gökcan biraz önce, gündüz yaptığımız bir
açıklamayı aynıyla aktardı; durum aynen aktardığı gibidir. Eğer kendisi uygun
görürse, arzu ederse kendisi ve bir Muğla milletvekilimiz, teşrif buyururlarsa
odamızda ben ve kendisi, bu görüşmeyi yapan ve ağlayarak hepimize anlatan 20
kişilik bir grubun içindeki Muğlalı genç öğretmen adayını davet ederiz,
dinleriz; adayın söylediği sözler doğruysa kendileri gereğinin yapılması için
partilerinde gerekli çalışmayı yaparlar; aday o kadar duygu dolu, gözyaşlarıyla
anlattığı bu görüşmeyle ilgili gerçek dışı bir beyanda bulunuyorsa da bunu
gelir Mecliste paylaşırız. Takdir kendilerinin. İster kendi makamlarında, bir
Muğla milletvekilimizi görevlendirmek suretiyle kişinin dinlenmesini talep
ediyorum. 
Teşekkür
ederim.
BAŞKAN
– Sayın Ünsal...
53.- Ankara Milletvekili Servet Ünsal’ın, yargıya olan güvenin toplum
nezdinde kaybedildiği bu dönemde bir siyasi partiyi hedef alarak hakaret ve
karalama yapan bir yargı mensubunun görevine devam etmesinin yargıyı
yaraladığına ilişkin açıklaması
SERVET
ÜNSAL (Ankara) – Yargının otuz yıl doktorluğunu yapmış bir arkadaşınız olarak,
“Yüksek”i kaldırılan HSK üyelerine, Çanakkale Lapseki’de hâkimlik yapan bir
şahsın geçtiğimiz günlerde sosyal medya üzerinden yaptığı skandal paylaşımları
hatırlatmak istiyorum. Görevi itibarıyla tarafsız ve bağımsız olması gereken bu
şahıs, ana muhalefet partisi Cumhuriyet Halk Partisine yönelik hakaret ve
karalama amaçlı ifadeler kullanarak meslek etiğini yok etmiştir. Son yıllarda
çok çok rastladığımız, hâkimlik görevinin karakterinden uzak, tarafsız
olmadığını açıkça ortaya koyan bu şahıs hakkında başlatıldığı belirtilen incelemenin
ivedilikle sonuçlandırılması ve bu sürece ilişkin bilgilendirmenin kamuoyuyla
paylaşılması gerekmektedir. Yargıya olan güven duygusunun toplum nezdinde
günden güne kaybedildiği bu dönemde, bir siyasi partiyi hedef alarak hakaret ve
karalama yapmaya cesaret edebilen bir yargı mensubunun hiçbir şey olmadan
görevine devam etmesi maalesef ülkemizde yaralı yargıyı daha çok yaralamıştır.
BAŞKAN
– Teşekkür ederim.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (Devam)
BAŞKAN
– Değerli arkadaşlar, bölüm üzerinde soru-cevap talebi yok.
İkinci
bölüm üzerindeki görüşmeler böylece tamamlanmıştır.
Birleşime
beş dakika ara veriyorum. 
Kapanma Saati: 21.42
ALTINCI OTURUM
Açılma Saati: 21.43
BAŞKAN: Başkan Vekili Mustafa
ŞENTOP
KÂTİP ÜYELER: Bayram ÖZÇELİK
(Burdur), Burcu KÖKSAL (Afyonkarahisar)
-----0-----
BAŞKAN
– Türkiye Büyük Millet Meclisinin 52'nci Birleşiminin Altıncı Oturumunu
açıyorum. 
41
sıra sayılı Kanun Teklifi’nin görüşmelerine devam ediyoruz. 
Komisyon?
Yok.
Ertelenmiştir.
2’nci
sırada bulunan 33 sıra sayılı Kanun Teklifi ve Dışişleri Komisyonu Raporu’nun
görüşmelerine başlıyoruz.
2.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Gürcistan Arasındaki Serbest Ticaret
Anlaşması Tarafından Kurulan Ortak Komite'nin Türkiye Cumhuriyeti ile Gürcistan
Arasındaki Serbest Ticaret Anlaşması'nın ‘Menşeli Ürünler’ Kavramının Tanımı ve
İdari İşbirliği Yöntemleri Hakkında Protokol II'sini Değiştiren 1/2016 Sayılı
Kararınının Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1364) ve Dışişleri Komisyonu Raporu
(S. Sayısı: 33)
BAŞKAN
– Komisyon? Yok.
Ertelenmiştir.
3’üncü
sırada bulunan 29 sıra sayılı Kanun Teklifi ve Dışişleri Komisyonu Raporu’nun
görüşmelerine başlıyoruz. 
3.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Karadağ Arasındaki Serbest Ticaret
Anlaşması Tarafından Kurulan Ortak Komite'nin Serbest Ticaret Anlaşması'nın
‘Menşeli Ürünler’ Kavramının Tanımı ve İdari İşbirliği Yöntemlerine İlişkin
Protokol II'sini Değiştiren 1/2017 Sayılı Kararının Onaylanmasının Uygun
Bulunduğuna ve Anlaşmanın Protokoller ve Eklerine İlişkin Değişikliklerin
Cumhurbaşkanınca Doğrudan Onaylanmasına İlişkin Yetki Verilmesine Dair Kanun
Teklifi (2/1362) ve Dışişleri Komisyonu Raporu (S. Sayısı: 29)
BAŞKAN
– Komisyon? Yok.
Ertelenmiştir.
Gündemimizde
başka bir konu bulunmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için 14 Şubat 2019
Perşembe günü saat 14.00’te toplanmak üzere birleşimi kapatıyorum. 
Kapanma Saati: 21.44




(x) 41 S. Sayılı Basmayazı 5/2/2019
tarihli 48’inci Birleşim Tutanağı’na eklidir.




