



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
103’üncü Birleşim
8 Haziran 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İzmir Milletvekili Özcan Purçu’nun,
Roman vatandaşların yaşadığı sorunlara ilişkin gündem dışı konuşması
2.- Adıyaman Milletvekili Salih Fırat’ın,
Adıyaman’a yapılan yatırımlara ilişkin gündem dışı konuşması
3.- Hakkâri Milletvekili Nihat Akdoğan’ın,
Hakkâri ilinin sorunlarına ilişkin gündem dışı konuşması
IV.- AÇIKLAMALAR
1.- İstanbul Milletvekili Mustafa
Yeneroğlu’nun, İstanbul Milletvekili Mustafa Sezgin Tanrıkulu’nun 7 Haziran
2017 tarihli 102’nci Birleşimde kendisiyle ilgili sarf ettiği bazı ifadelerine
ilişkin açıklaması
2.- İzmir Milletvekili Mustafa Ali
Balbay’ın, Süper Lig’e yükselen Göztepe Spor Kulübünü kutladığına, İzmir’in
stat sorununa Hükûmetin de önem vermesi gerektiğine ve zeytincilikle ilgili
düzenlemeler içeren yasa tasarısının gündeme gelmemesini dilediğine ilişkin
açıklaması
3.- Hatay Milletvekili Serkan Topal’ın,
Hatay ilinde üniversite öğrencilerinin barınma sorunlarının çözülemediğine ve
Hatay Merkez, Reyhanlı, İskenderun ve Kırıkhan öğrenci yurtlarıyla ilgili bilgi
almak istediğine ilişkin açıklaması
4.- İzmir Milletvekili Murat Bakan’ın,
ülkenin bölgesel bir krizin içine sokulduğuna ve derhâl cumhuriyetin dengeli ve
tarafsız dış politikasına geri dönülmesi gerektiğine ilişkin açıklaması
5.- İstanbul Milletvekili Selina Doğan’ın,
Avrupa Birliğinin Türkiye’ye yapılan mali yardımın nasıl harcandığını denetleme
kararı aldığına ve AB Sayıştayının incelemesine gerek kalmadan bu yardımların
nerelere harcandığının Hükûmet tarafından açıklanması gerektiğine ilişkin
açıklaması
6.- Bursa Milletvekili Erkan Aydın’ın,
Uludağ Üniversitesinin teknik eleman alımı için ilan vermesine rağmen alınacak
kişilerin isimlerinin belli olduğuna ve üniversite yönetiminin bu tavrından vazgeçmesi
gerektiğine ilişkin açıklaması
7.- İstanbul Milletvekili Mahmut Tanal’ın,
polislerin ek göstergelerinin 3600’e çıkarılacağına ilişkin verilen sözlerin
yerine getirilmesi ve çalışma koşullarının iyileştirilmesi gerektiğine ilişkin
açıklaması
8.- Kocaeli Milletvekili Tahsin Tarhan’ın,
Kocaeli Çayırova-Bayramoğlu sapağında devam eden yol çalışması ile
Gebze-Çayırova-Darıca bağlantı yolları ve köprü çalışmalarının ne zaman
tamamlanacağını öğrenmek istediğine ilişkin açıklaması
9.- Adana Milletvekili İbrahim Özdiş’in, 15
Temmuz darbe girişiminde en büyük mağdurlardan olan Harp Okulu öğrencilerinin
bir kısmı ile er ve erbaşların çoğunun hâlen tutuklu olduklarına ilişkin
açıklaması
10.- Ankara Milletvekili Ali Haydar
Hakverdi’nin, Katar’a asker gönderme kararına ilişkin açıklaması
11.- İstanbul Milletvekili Didem Engin’in,
uyuşturucu ve madde bağımlılığı konusunun acil olarak Meclis gündemine alınması
gerektiğine ilişkin açıklaması
12.- Niğde Milletvekili Ömer Fethi
Gürer’in, Hükûmete Cumhuriyet Halk Partisinin önerisini uygulamaya geçirip
emekçilere bayram ikramiyesi vermesi çağrısında bulunduğuna ilişkin açıklaması
13.- Adana Milletvekili Zülfikar İnönü
Tümer’in, Hükûmetin şirketlerin kapanmaması, kapanan fabrikaların yenilenmesi,
işsizliğin önlenmesi adına Türkiye ve Adana genelinde acil önlemler alması gerektiğine
ilişkin açıklaması
14.- İstanbul Milletvekili Sibel
Özdemir’in, Kadın Cinayetlerini Durduracağız Platformunun 2017 Mayıs Raporu’na
göre kadın cinayetlerinin arttığına ancak bu konuda basına yansıyan haberlerin
azaldığına ilişkin açıklaması
15.- Hatay Milletvekili Birol Ertem’in, son
yıllarda Hatay’ın çevre kirliliği felaketiyle karşı karşıya olduğuna ilişkin
açıklaması
16.- Mersin Milletvekili Hüseyin Çamak’ın,
Türkiye’de eğitimin durumunun gözden geçirilmesi için Millî Eğitim Bakanını göreve
çağırdığına ilişkin açıklaması
17.- Van Milletvekili Bedia Özgökçe
Ertan’ın, DBP’li 86 belediyeye hukuksuzca atanan kayyumların memurdan ziyade
âdeta yandaş ve AKP il başkanları gibi hasmane tutumlarla tasarrufta bulunduklarına
ilişkin açıklaması
18.- Samsun Milletvekili Erhan Usta’nın, 10
Haziran Cengiz Aytmatov’un vefatının 9’uncu yıl dönümüne, hayatını kaybeden
Profesör Doktor Rıdvan Ege’ye Allah’tan rahmet dilediğine, kara yolları
konusunda önemli atılımlar yapılmasına rağmen Samsun’un bundan yeteri kadar
istifade edemediğine ve Ayvacık-Taşova-Erbaa ile Havza-Vezirköprü yollarının
durumuna ilişkin açıklaması
19.- Mardin Milletvekili Erol Dora’nın,
Nuriye Gülmen ve Semih Özakça’nın yürüttükleri açlık grevinin 92’nci gününe
gelindiğine ve sağlık kontrolü haklarının engellenmesinin kabul edilemez olduğuna,
Adalet Bakanlığına bu konuyla ilgili hukuki, insani ve vicdani bağlamlarda
gerekli izinlerin sağlanması noktasında çağrıda bulunduğuna ilişkin açıklaması
20.- İstanbul Milletvekili Engin Altay’ın,
CHP Grubu olarak hayatını kaybeden Profesör Doktor Rıdvan Ege’ye Allah’tan
rahmet dilediklerine, Hükûmetin 485 sıra sayılı Kanun Tasarısı’nı Komisyona
geri çekmesinden ana muhalefet partisi olarak büyük bir memnuniyet duyduklarına
ve Hükûmetin kamuoyu hassasiyetini ve muhalefet partilerinin reflekslerini dikkate
alarak tasarıyı makul bir hâle getirmek konusunda olumlu adımlar atacağına
inandığına ilişkin açıklaması
21.- İstanbul Milletvekili Mehmet Muş’un,
Türkiye’nin meselelerini ilgilendiren tüm konularda düzenlemeler yapıldığına ve
zeytincilikle ilgili düzenlemenin tekrar görüşülerek toplumun ihtiyaç duyduğu
şekle getirileceğine ilişkin açıklaması
22.- İstanbul Milletvekili Mustafa Sezgin
Tanrıkulu’nun, İstanbul Milletvekili Mustafa Yeneroğlu’nun yaptığı
açıklamasındaki bazı ifadelerine ilişkin açıklaması
23.- İstanbul Milletvekili Engin Altay’ın,
oturumu yöneten Meclis başkan vekillerinin Meclis Genel Kurulundaki
tartışmalara katılmamaları gerektiğine ilişkin açıklaması
24.- Samsun Milletvekili Erhan Usta’nın,
terör sorunu ile Kürt sorununu ayırt etmek gerektiğine, Milliyetçi Hareket
Partisi olarak bu ülkede Kürt sorununu kabul etmediklerine ve kamu
görevlilerinin bireysel hataları nedeniyle devlete karşı bir argüman
geliştirmenin son derece yanlış olduğuna ilişkin açıklaması
25.- İstanbul Milletvekili Filiz Kerestecioğlu
Demir’in, yüzleşmeyi bilen, demokrasisini geliştiren devletlerde insanların
kendilerini güven içerisinde hissettiklerine ilişkin açıklaması
26.- İstanbul Milletvekili Filiz
Kerestecioğlu Demir’in, beş buçuk yıldır Roboski’de ailelerin her Perşembe
mezarlığa gidip adalet arama ve dua törenine ilk defa kamu düzeni gerekçesiyle
izin verilmediğine ve buna engel olunmamasını dilediğine ilişkin açıklaması

V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin
Tanrıkulu ve 22 milletvekilinin, dolandırıcılık suçlarındaki artışın
sebeplerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/556)
2.- Tekirdağ Milletvekili Emre Köprülü ve
25 milletvekilinin, tarım sektörünün içinde bulunduğu durumun ve sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/557)
3.- Samsun Milletvekili Kemal Zeybek ve 25
milletvekilinin, şap hastalığıyla mücadele edilmesi ve hayvancılık sektöründe
yol açtığı kayıpların önlenmesi için yapılması gerekenlerin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/558)
B) Tezkereler
1.- Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Başkanlığının, İç Tüzük’ün 88’inci
maddesi hükümleri uyarınca 485 sıra sayılı Sanayinin Geliştirilmesi ve Üretimin
Desteklenmesi Amacıyla Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 2’nci maddesinin Komisyona geri verilmesine
ve tasarının Genel Kuruldaki görüşmelerine devam olunmasına ilişkin tezkeresi
(3/1075)
VI.- ÖNERİLER
A) Siyasi Parti Grubu Önerileri
1.- AK PARTİ Grubunun, gündemin “Kanun
Tasarı ve Teklifleriyle Komisyondan Gelen Diğer İşler” kısmında bulunan 391,
394, 345, 393, 350 ve 377 sıra sayılı Kanun Tasarılarının bu kısmın sırasıyla
8, 9, 10, 11, 12, 13’üncü sıralarına alınmasına ve diğer işlerin sırasının buna
göre teselsül ettirilmesine ilişkin önerisi
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Sanayinin Geliştirilmesi ve Üretimin
Desteklenmesi Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporları (S. Sayısı:485)
2.- Türkiye Cumhuriyeti Hükümeti ve
Filistin Devleti Arasında Eğitim ve Yükseköğretim Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı (1/734) ve
Dışişleri Komisyonu Raporu (S. Sayısı: 415)
3.- Birleşmiş Milletler Çölleşmeyle
Mücadele Sözleşmesinin Kuzey Akdenize Dair Ekinin Bölgesel Uygulamasına Yönelik
İstanbul Türkiyede Bölgesel Koordinasyon Birimi Kurulmasına İlişkin Türkiye
Cumhuriyeti Hükümeti ile Birleşmiş Milletler Çölleşmeyle Mücadele Sözleşmesi
Sekretaryası Arasında Anlaşmanın Onaylanmasının Uygun Bulunduğuna Dair Kanun
Tasarısı (1/761) ile Dışişleri Komisyonu Raporu (S. Sayısı: 471)
4.- Türkiye Cumhuriyeti Hükümeti ile Katar
Devleti Hükümeti Arasında Eğitim Alanında İşbirliği Anlaşması ile Notaların Onaylanmasının
Uygun Bulunduğuna Dair Kanun Tasarısı (1/723) ve Dışişleri Komisyonu Raporu (S.
Sayısı: 464)
5.- Türkiye Cumhuriyeti Hükümeti ile Katar
Devleti Hükümeti Arasında Deniz Taşımacılığı Anlaşmasının Onaylanmasının Uygun
Bulunduğuna Dair Kanun Tasarısı (1/729) ve Dışişleri Komisyonu Raporu (S.
Sayısı: 477)
6.- Türkiye Cumhuriyeti Hükümeti ve Katar
Devleti Hükümeti Arasında Gemiadamlarının Eğitim, Belgelendirme ve Vardiya
Tutma Standartları Uluslararası Sözleşmesi Uyarınca Belgelerin Karşılıklı
Tanınmasına İlişkin Mutabakat Zaptı ile Mutabakat Zaptında Değişiklik
Yapılmasına İlişkin Notaların Onaylanmasının Uygun Bulunduğuna Dair Kanun
Tasarısı (1/762) ve Dışişleri Komisyonu Raporu (S. Sayısı: 478)
7.- Türkiye Cumhuriyeti Çevre ve Orman
Bakanlığı ile Irak Cumhuriyeti Ulaştırma Bakanlığı Arasında Meteoroloji ve
Meteorolojik Araştırmalar Alanlarında Mutabakat Zaptının Onaylanmasının Uygun
Bulunduğuna Dair Kanun Tasarısı (1/606) ve Dışişleri Komisyonu Raporu (S.
Sayısı: 358)
8.- Türkiye Cumhuriyeti Hükümeti ile Kuveyt
Devleti Hükümeti Arasında Yükseköğretim ve Bilimsel Araştırma Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı (1/568) ve
Dışişleri Komisyonu Raporu (S. Sayısı: 391)
9.- Türkiye Cumhuriyeti Hükümeti ile
Gambiya Cumhuriyeti Hükümeti Arasında Turizm Alanında İşbirliği Anlaşmasının Onaylanmasının
Uygun Bulunduğuna Dair Kanun Tasarısı (1/613) ve Dışişleri Komisyonu Raporu (S.
Sayısı: 394)
10.- Bölgesel Radyokomünikasyon Konferansı
(RRC-06)’nın Sonuç Kararlarının Onaylanmasının Uygun Bulunduğuna Dair Kanun
Tasarısı (1/651) ve Dışişleri Komisyonu Raporu (S. Sayısı: 345)
11.- Türkiye Cumhuriyeti Hükümeti ile Tunus
Cumhuriyeti Hükümeti Arasında Eğitim ve Mesleki Eğitim Alanlarında Mutabakat
Zaptının Onaylanmasının Uygun Bulunduğuna Dair Kanun Tasarısı (1/602) ve
Dışişleri Komisyonu Raporu (S. Sayısı: 393)
12.- Türkiye Cumhuriyeti Bayındırlık ve
İskan Bakanlığı ile Irak Cumhuriyeti İskan ve İnşaat Bakanlığı Arasındaki
Müteahhitlik ve Müşavirlik Alanında Mutabakat Zaptı ile Mutabakat Zaptında
Değişiklik Yapılmasına Dair Notaların Onaylanmasının Uygun Bulunduğuna Dair
Kanun Tasarısı (1/424) ve Dışişleri Komisyonu Raporu (S. Sayısı: 350)
13.- Türkiye Cumhuriyeti Hükümeti ile
Yunanistan Cumhuriyeti Hükümeti Arasında İpsala-Kipi Sınır Geçiş Bölgesinde İki
Ülke Arasında İkinci Bir Karayolu Sınır Geçiş Köprüsünün Konumunun ve Üzerinden
Geçecek Sınır Hattının Belirlenmesine İlişkin Protokolün Onaylanmasının Uygun
Bulunduğuna Dair Kanun Tasarısı (1/645) ve Dışişleri Komisyonu Raporu (S.
Sayısı: 377)
VIII.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, İzmir Milletvekili Ertuğrul Kürkcü’nün 415 sıra sayılı Kanun
Tasarısı’nın 3’üncü maddesi üzerinde HDP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
2.- İstanbul Milletvekili Mehmet Muş’un,
Diyarbakır Milletvekili Sibel Yiğitalp’in 471 sıra sayılı Kanun Tasarısı’nın
1’inci maddesi üzerinde HDP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
3.- İstanbul Milletvekili Filiz Kerestecioğlu
Demir’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle konuşması
4.- İstanbul Milletvekili Engin Altay’ın,
Samsun Milletvekili Erhan Usta’nın yaptığı açıklaması sırasında şahsına
sataşması nedeniyle konuşması
5.- Erzurum Milletvekili Kamil Aydın’ın,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
6.- İstanbul Milletvekili Engin Altay’ın,
Erzurum Milletvekili Kamil Aydın’ın sataşma nedeniyle yaptığı konuşması
sırasında şahsına sataşması nedeniyle konuşması
IX.- OYLAMALAR
1.- (S. Sayısı: 415) Türkiye Cumhuriyeti
Hükümeti ve Filistin Devleti Arasında Eğitim ve Yükseköğretim Alanında
İşbirliği Anlaşmasının Onaylanmasının Uygun Bulunduğuna Dair Kanun Tasarısı’nın
oylaması 
2.- (S. Sayısı: 471) Birleşmiş Milletler
Çölleşmeyle Mücadele Sözleşmesinin Kuzey Akdenize Dair Ekinin Bölgesel
Uygulamasına Yönelik İstanbul Türkiyede Bölgesel Koordinasyon Birimi Kurulmasına
İlişkin Türkiye Cumhuriyeti Hükümeti ile Birleşmiş Milletler Çölleşmeyle
Mücadele Sözleşmesi Sekretaryası Arasında Anlaşmanın Onaylanmasının Uygun
Bulunduğuna Dair Kanun Tasarısı’nın oylaması
3.- (S. Sayısı: 358) Türkiye Cumhuriyeti
Çevre ve Orman Bakanlığı ile Irak Cumhuriyeti Ulaştırma Bakanlığı Arasında
Meteoroloji ve Meteorolojik Araştırmalar Alanlarında Mutabakat Zaptının
Onaylanmasının Uygun Bulunduğu Hakkında Kanun Tasarısı’nın oylaması
4.- (S. Sayısı: 391) Türkiye Cumhuriyeti
Hükümeti ile Kuveyt Devleti Hükümeti Arasında Yükseköğretim ve Bilimsel
Araştırma Alanında İşbirliği Anlaşmasının Onaylanmasının Uygun Bulunduğuna Dair
Kanun Tasarısı’nın oylaması
5.- (S. Sayısı: 394) Türkiye Cumhuriyeti
Hükümeti ile Gambiya Cumhuriyeti Hükümeti Arasında Turizm Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
6.- (S. Sayısı: 345) Bölgesel
Radyokomünikasyon Konferansı (RRC-06)’nın Sonuç Kararlarının Onaylanmasının
Uygun Bulunduğuna Dair Kanun Tasarısı’nın oylaması
7.- (S. Sayısı: 393) Türkiye Cumhuriyeti
Hükümeti ile Tunus Cumhuriyeti Hükümeti Arasında Eğitim ve Mesleki Eğitim Alanlarında
Mutabakat Zaptının Onaylanmasının Uygun Bulunduğuna Dair Kanun Tasarısı’nın
oylaması
8.- (S. Sayısı: 350) Türkiye Cumhuriyeti
Bayındırlık ve İskan Bakanlığı ile Irak Cumhuriyeti İskan ve İnşaat Bakanlığı
Arasındaki Müteahhitlik ve Müşavirlik Alanında Mutabakat Zaptı ile Mutabakat
Zaptında Değişiklik Yapılmasına Dair Notaların Onaylanmasının Uygun Bulunduğuna
Dair Kanun Tasarısı’nın oylaması
9.- (S. Sayısı: 377) Türkiye Cumhuriyeti
Hükümeti ile Yunanistan Cumhuriyeti Hükümeti Arasında İpsala-Kipi Sınır Geçiş
Bölgesinde İki Ülke Arasında İkinci Bir Karayolu Sınır Geçiş Köprüsünün
Konumunun ve Üzerinden Geçecek Sınır Hattının Belirlenmesine İlişkin Protokolün
Onaylanmasının Uygun Bulunduğuna Dair Kanun Tasarısı’nın oylaması
8 Haziran 2017 Perşembe
BİRİNCİ OTURUM
Açılma Saati: 14.03
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ) 
----- 0 -----
BAŞKAN
– Türkiye Büyük Millet Meclisinin 103’üncü Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Roman vatandaşlarımızın yaşadığı sorunlar hakkında söz isteyen
İzmir Milletvekili, Meclis Başkanlık Divanı Üyesi Sayın Özcan Purçu’ya aittir.
Buyurun
Sayın Purçu. (CHP sıralarından alkışlar) 
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İzmir Milletvekili Özcan Purçu’nun,
Roman vatandaşların yaşadığı sorunlara ilişkin gündem dışı konuşması
ÖZCAN
PURÇU (İzmir) – Sayın Başkan, değerli milletvekili arkadaşlarım; hepinize
sevgilerimi saygılarımı sunuyorum.
Gine
üzüntülü bir gün yaşıyoruz, Van ve Mardin’de 2 şehidimiz var arkadaşlar.
Allah’tan rahmet diliyorum, ailelerine başsağlığı diliyorum, bütün Türkiye'ye
başsağlığı diliyorum. 
Yalnız,
Hükûmet olarak sizin sorumluluğunuz var, şehit haberi alıyorsak sizin
sorumluluğunuz var arkadaşlar. Hani bütün seçimlerde söz veriyordunuz “Şehit
haberi duyulmayacak. Terörü engelleyeceğiz, yok edeceğiz.” diyordunuz.
Tutamayacağınız sözü vermeyin kimseye arkadaşlar; bunu açık ve net söyleyeyim.
(CHP sıralarından alkışlar) Sözünü tutacağınız şeyleri söyleyin insanlara.
Ayrıca
Göztepe Spor Kulübümüz Süper Lig’e yükseldi. Göztepe Spor Kulübü Başkanını,
futbolcularını, bütün yönetimini kutluyorum İzmir’e ve Türkiye'ye büyük bir
sevinç yaşattıkları için. (CHP sıralarından alkışlar) 
Gelelim
zeytinlik meselesine. Biz Ege çocuğuyuz, zeytinlikler içerisinde büyüdük, büyük
de emeğimiz var o zeytinlikleri oluştururken ama Hükûmetin hakkı yok. Hükûmet
eliyle ekip ağzıyla suladı mı o zeytinlikleri, şimdi zeytinlikleri yok etmeye
çalışıyor? (CHP sıralarından alkışlar) Değerli Hükûmet yetkilileri bakın,
elinizi turizme atamıyorsunuz, turizmi bitirdiniz, Ege’de turizm yok, kıyı
bölgelerinde turizm kalmadı; şimdi de zeytinlikleri bitireceksiniz, vatandaşın
elini, ayağını bağlayacaksınız. Yok öyle yağma arkadaşlar! (CHP sıralarından
alkışlar) O zeytinlikleri siz ekmediniz, o zeytinlikler vatandaşın
zeytinliğidir, hiç kimse kusura bakmasın. Yapacağınız işleri akıl, mantık
çerçevesinde yapın. Vallahi şu an ne yapacağınızı şaşırmış durumdasınız.
Ülkenin bütün mirasına el koymaya çalışıyorlar. O zeytinlikler mirastır
arkadaşlar, lütfen zeytinliklere el sürmeyin. El sürenin eli kırılsın. El
sürenin eli kırılsın vallahi. (CHP sıralarından alkışlar) Yok öyle. Biz
çocuklarımıza zeytinlikleri miras bırakmak istiyoruz. Onun için, kıyılarımıza,
zeytinliklerimize dokunmayın. 
Bir
diğer konu, Urla’da Roman vatandaşların konut sorunuyla ilgili altı, yedi ay
önce talepte bulundum. Bakın, Aile ve Sosyal Politikalar Bakanlığının oluşumu
ve göreviyle ilgili Fon Kurulu var, TOKİ’nin bütçe kararına onlar onay veriyor
ama her ay toplanması gereken Fon Kurulu bir türlü toplanmıyor. Aile ve Sosyal
Politikalar Bakanıma sesleniyorum: Bu Fon Kurulu ne zaman toplanacak? Bakın,
Urla’daki Roman vatandaşların evleri yıkılıyor, lütfen bu Fon Kurulunu
toplayın. 
Ayrıca,
“SİROMA” denen, Avrupa Birliğinden 45 trilyon lira fonla oluşturulan bir Roman
Projesi var, kasımda bitiyor. İki sene bitmek üzere, ne yaptınız arkadaşlar?
Romanların 45 trilyonunu ne yaptınız? Hiçbir şey yapmadınız. Burada yazıyor, ay
ay, gün gün faaliyet raporu var, hangisini yaptınız, gelin şurada açıklayın
bakalım. Toplantı salonlarında parayı harcadınız ya. 
Aile
ve Sosyal Politikalar Bakanım, Romanlarla hiç ilgilenmiyorsunuz. Her iki ayda
bir genel müdür değiştiriyorsunuz, üç ayda bir bürokrat değiştiriyorsunuz, Aile
ve Sosyal Politikalar Bakanlığı çalışmıyor, çalışmamak üzerine iş yapıyorsunuz.

Bakın,
strateji belgesini yayınladınız geçen sene, ne oldu? Allah aşkına, ben
faaliyetleri okuyorum şimdi, hangisini yaptınız, bakın, okuyorum şimdi: İzleme
ve değerlendirme kurulu kuracaktınız, kurdunuz mu? Ne zaman? Geçen sene, “21
Haziran” yazıyor strateji belgesine göre. Nerede? Yapmadınız. 21 Aralık 2016’da
Roman vatandaşların nüfus kaydı sorunuyla ilgili çalışma yapacaktı Aile ve
Sosyal Politikalar Bakanlığı, yaptı mı? Yapmadı. Bir daha okuyorum şimdi:
2017’nin ilk yarısında çocuk işçiliğiyle ilgili çalışma başlatacaktınız Roman
mahallelerinde, yaptınız mı? Yapmadınız. Eğitimle ilgili çalışma yapacaktınız
yine, yaptınız mı? Yapmadınız. Bu 21 Martta başlaması gereken Romanların
istihdam sorunuyla ilgili çalışmayı yaptınız mı? Yapmadınız. O zaman bu
strateji belgesini niye yayınladınız, niye yayınladınız arkadaşlar? Bakın,
yapamayacağınız şeylerin sözünü vermeyin. Strateji eylem planını yapmakla
olmuyor bu işler, takip edeceksiniz. Zaten bütçeniz yok, Romanları boşuna
kandırmayın. Avrupa Birliğinden gelen 45 trilyon para var, onun da süresi
bitti, orada da yine bir şey yok. Ne olacak bu? Boşuna bizi kandırmayın
arkadaşlar, boşuna bizi kandırmayın. (CHP sıralarından alkışlar)
Bakın,
“Aile ve Sosyal Politikalar Bakanı çalışmıyor.” dedim. Bakın, Allah aşkına bir
şey okuyacağım, TÜİK’in 2009 verisi bu: 2009-2013 yılları arasında çocukların
uyuşturucu madde bağımlılığı yüzde 657,7 artmış. Aile Bakanlığı ne yapıyor? 11
yaş ve altındaki çocuklar bunlar. Aile Bakanlığı çalışmıyor diyorum, bakın,
uyuşturucuyla mücadele de etmiyor.
Efendim,
beni dinlediğiniz için saygılarımı, sevgilerimi sunuyorum; beni dinlediğiniz için
sağ olun. Bir an önce inşallah önlem alınır. 
Sayın
Başkan, teşekkür ediyorum efendim. (CHP sıralarından alkışlar)
BAŞKAN
– Sayın Purçu, biz de size teşekkür ediyoruz ve şahsınızda tüm Roman
vatandaşlarımızı burada selamlıyoruz biz de.
Gündem
dışı ikinci söz, Adıyaman’a yapılan yatırımlar hakkında söz isteyen Adıyaman
Milletvekili Salih Fırat’a aittir. 
Buyurun
Sayın Fırat. (AK PARTİ sıralarından alkışlar)
2.- Adıyaman Milletvekili Salih Fırat’ın,
Adıyaman’a yapılan yatırımlara ilişkin gündem dışı konuşması
SALİH
FIRAT (Adıyaman) – Sayın Başkan, değerli milletvekilleri; 2002-2016 yılları
arasında Adıyaman’da yapılan yatırım faaliyetleri üzerine söz almış
bulunmaktayım, yüce Meclisi saygıyla selamlıyorum.
On
dört yıllık AK PARTİ iktidarında bütün Türkiye’de güçlü bir büyüme süreci
olmuştur. Her geçen gün artarak devam eden yatırımlardan ülkemizin her
köşesinin faydalanması gözetilerek, AK PARTİ’nin adına yakışır bir şekilde,
ülke düzeyinde adaletli bir kalkınma hamlesi amaçlanmış, çok şükür, iktidarımız
süresince bu amaç doğrultusunda çalışmalarımız eksilmeden devam etmektedir. 
Değerli
milletvekilleri, Adıyaman Valiliği verilerine göre, Adıyaman ili yatırım
grafiğine bakıldığında, iktidara geldiğimiz yıl yıllık 10 milyon Türk lirası
kamu yatırımı yapılırken bu süreçte, geldiğimizde, yaklaşık 40 kat artarak 413
milyon yatırım yapılmıştır. AK PARTİ iktidarı süresince toplam yapılan
yatırımlara bakıldığında, Ekonomi Bakanlığının rakamlarına göre, 14 yılda
Adıyaman’da 390 proje desteklenmiş ve bu kapsamda yaklaşık 11 milyar TL
civarında yatırım gerçekleşmiştir. Bu yatırımlarda 13.261 kişi istihdam
edilmiştir. 
Eğitim
alanında, sadece ilimizde, son on dört yılda 543 milyon TL ayrılmıştır, bu
yatırımlarla 1923-2002 yılları arasında Adıyaman’a toplam 3.388 yapılmışken, AK
PARTİ iktidarı süresince 2.581 derslik, 4.774 öğrenci kapasiteli pansiyon, 10
atölye, 4 spor salonu hizmete açılmıştır. Ayrıca, 449 derslik, 710 öğrenci
kapasiteli pansiyon, 220 yataklı uygulama oteli, 2 atölye ve 2 adet spor salonu
inşaatı da devam etmektedir.
Adıyaman’da
son on dört yılda sağlık hizmetleri alanında da Türkiye geneline paralel olarak
bir gelişme gösterilmiş olup ilimizde çeşitli sağlık alanlarında 18 proje
hayata geçirilmiştir.
2003
yılında 545 olan hastane yatak kapasitesi bugün 1.289’a çıkarılmıştır. 2003
yılında Adıyaman’da 3 ambulans görev yaparken 2016 yılında 50 ambulans hizmet
vermektedir. 2003 yılında 1.921 sağlık personeli çalışırken 2016 yılına
gelindiğinde bu sayı 6.595’e çıkmıştır. Merkez Ağız Diş Sağlığı Merkezi, merkezde
400 yataklı Eğitim ve Araştırma Hastanesi, 135 yataklı Besni Devlet Hastanesi,
30 yataklı Gerger Devlet Hastanesi ve Lojmanı, 150 yataklı Kahta Devlet
Hastanesi, 10 yataklı Kahta Göçeri Devlet Hastanesi ve Lojmanı, 10 yataklı yeni
Samsat Devlet Hastanesi ve Personel Lojmanı, Tut İlçe Devlet Hastanesi ve
Personel Lojmanı, 75 yataklı Gölbaşı Devlet Hastanesi, 20 yataklı Sincik Devlet
Hastanesi ve Personel Lojmanı on dört yıllık AK PARTİ Hükûmeti süresince
Adıyaman’da yapılan sağlık yatırımlarının bir kısmıdır. 
Kültür
ve turizmde ise Adıyaman’da 2003-2016 yılları arasında başlıca şu yatırımlar
yapılmıştır: Kommagene Nemrut Dağı Koruma ve Geliştirme Programı, Tuz Hanı
restorasyonu kamulaştırma işi, Perre Antik Kenti çevre düzenleme Nemrut Dağı
yolu, Kahta Kültür Merkezi, Nemrut Dağı çevre düzenleme ve geliştirmesi,
Kahta’da yeni kale birinci ve ikinci etap inşaatları, Nemrut Dağı hizmet evi ve
eski Besni ören yeri.
Aile
ve Sosyal Politikalar Bakanlığı tarafından yapılan yatırımları ise şu şekilde
sıralayacağım: Çocuk Evleri Sitesi, Çocuk Destek Merkezi, Adıyaman Sosyal
Hizmet Merkezi, Kahta Sosyal Hizmet Merkezi, Besni Sosyal Hizmet Merkezi,
Gölbaşı Sosyal Hizmet Merkezi, Şiddet Önleme ve İzleme Merkezi, Kadın Konukevi,
Çocukevleri ve Koordinasyon Merkezi. 
Orman
ve su işlerinde ise 2003-2017 yılları arasında, son on dört yılda Adıyaman’a,
Adıyaman şehir merkezi ve Çelikhan ilçesine yıllık 33 milyon metreküp içme suyu
temin edildi. Bir baraj ve bir gölet inşaatı tamamlandı. 111.220 dekar araziyi
sulamaya açarak çiftçilerimize hizmet verdik. 36 derenin ıslahı yapıldı. 
Kara
yollarında ise Adıyaman’da -biliyorsunuz- 2002 yılında sadece 23 kilometre
bölünmüş yol varken bugün yaklaşık 10 katına çıkarıldı ve 2.217 kilometre
bölünmüş yol yapılmıştır. Hizmetlerin tabii… Mesela Adıyaman’da Türkiye’nin
3’üncü büyük asma köprüsü yapıldı, Nissibi Köprüsü biliyorsunuz, doğuyu
Akdeniz’e ve güneye bağlayan yolumuz. 
Bu
vesileyle bütün izleyenleri ve siz sayın milletvekillerini saygıyla
selamlıyorum. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ediyorum. 
Gündem
dışı üçüncü söz, Hakkâri’nin sorunları hakkında söz isteyen Hakkâri
Milletvekili Nihat Akdoğan’a aittir. (HDP sıralarından alkışlar) 
Buyurun
Sayın Akdoğan. 
3.- Hakkâri Milletvekili Nihat Akdoğan’ın,
Hakkâri ilinin sorunlarına ilişkin gündem dışı konuşması
NİHAT
AKDOĞAN (Hakkâri) – Sayın Başkan, değerli milletvekilleri; Genel Kurulu
saygıyla selamlıyorum. 
İki
yüz on yedi gündür tutsak edilen Eş Genel Başkanlarımız Sayın Selahattin
Demirtaş, Sayın Figen Yüksekdağ, DBP Eş Genel Başkanımız Sayın Sebahat Tuncel;
Grup Başkan Vekillerimiz İdris Baluken, Çağlar Demirel; milletvekili
arkadaşlarımız Selma Irmak, Abdullah Zeydan, Ferhat Encu, Besime Konca, Burcu
Çelik; parti sözcümüz Ayhan Bilgen; Van Büyükşehir Belediye Eş Başkanımız Sayın
Bekir Kaya; belediye eş başkanlarımıza, yönetici arkadaşlarıma en derin sevgi
ve saygılarımı sunuyorum. 
Değerli
arkadaşlar, sadece sizler tutsak değilsiniz, toplum da bugün rehine alınmış
durumda. Demokratik siyaset alanı bugün yerle yeksan olmuş, mutlu ve huzurlu
olan kimse yok. Toplum alabildiğine kutuplaşmış, herkes kendi mahallesine
kapanmış durumda. Bütün bunlar yetmezmiş gibi yeni alanlara da
saldırılmaktadır. Bunların başında da yıkılan, yerle bir edilen şehirler; AKP
için bunlar yeterli görünmüyor. Bu sefer şehirleri, tarihî eserlerini
taşımakla, statülerini düşürmekle ülkenin gerçek gündeminin önüne getiriyorlar.
Daha önce de gündeme getirdikleri Hakkâri ve Şırnak illerinin statülerinin
düşürülmesi girişimi tekrar gündeme alınmış. Hakkâri’ye karşı kinini, öfkesini
gizlemeden “Kim burayı, nasıl şehir yaptı?” diye öfkesini ortaya koymaktadır. 
Bizler,
Sayın AKP Genel Başkanı ve Cumhurbaşkanına şunu rahatlıkla söyleyebiliriz:
Hakkâri’yi şehir yapan yedi bin yıllık tarihidir. Milattan önce 6’ncı yüzyıla
kadar Urartuların, ondan sonra Medlerin, Perslerin, Büyük İskender’in,
sırasıyla Sasanilerin, Müslüman Arapların, Romalıların, Bizanslıların,
Selçukluların, İlhanlıların, Karakoyunluların, Akkoyunluların ve Safevilerin
egemenliğine giren Hakkâri, bugün büyük bir övgüyle, özlemle andığınız,
marşlarıyla övündüğünüz Osmanlı Devleti’nin hâkimiyetine 1536’da Sultan
Süleyman döneminde girmiştir. 
1847
yılına kadar Osmanlı hâkimiyetinde kalan Hakkâri özerk bir statüdeydi. Hakkâri,
beyleri tarafından yönetilmiştir. Cumhuriyet Dönemi’yle birlikte 1924 yılında
il statüsüne sahip olan Hakkâri doksan yıldır il olarak yoluna devam
etmektedir.
Hakkâri’nin
tarihine ve kültürüne bu vicdansızca saldırının nedenini elbette bizler biliyoruz.
Türkiye’de kaç tane ilimiz bu kadar büyük medeniyetlerle tanışmış, kültür
harmanlamasını yaşamış, tarihsel misyonunu hep devam ettirmiştir? Dolayısıyla,
Hakkâri yirmi yıl önce değil, yedi bin yıl önce şehir olmuştur. 
Bunu,
bugün, TOKİ anlayışıyla hareket edenler anlamayabilir ama Hakkâri’nin bilim
insanlarından, yetiştirdiği âlimlerinden birkaç tanesini sizinle paylaşayım:
Selahaddin Eyyubi’nin meşhur danışmanı ve komutanı İsa Mestub el-Hakkâri, 7
ciltlik tefsir sahibi İslam El Hakkâri, meşhur İslam tarihi yazarı Abdurrahman
Rahmi El Hakkâri ve diğerlerini de sizler tanıyorsunuz, Ahmedi Hani, Feqiye
Teyran, Mela Huseyne Bateyi, Şeyh Ubeydullah, bunlar sadece birkaç tane. Bugün
bile, siz bunlara karşı çıkarken bile Kudüs’te “Hakkâri”nin adı geçmektedir,
Hakkâri bu kimliğini devam ettirmektedir. 
Bugün
tarihî şehirleri terk edip viraneye çevirme günü değildir. Tarihî şehirler abat
edilmeli. Hiçbir Hakkârili Yüksekova’nın il yapılmasına asla karşı değildir.
Yüksekova “Gever” adıyla il olsun, Hakkâri de il olarak kalmalı; aynı durum
Şırnak, Cizre için de geçerlidir. Bugün yakılıp yıkılan bütün ilçeler aslında
il statüsüne alınıp onlar yeniden özgünlüklerine göre hızla inşa edilmelidir.
Var olan düzeni yıkmanın hiçbir anlamı yok. Bütün siyasi partilerin Hakkâri ve
Şırnak için söylemiş oldukları sözleri vardır, bugün bu sözlerin tutulma
günüdür.
(Mikrofon
otomatik cihaz tarafından kapatıldı)
NİHAT
AKDOĞAN (Devamla) - Sayın Başkan…
BAŞKAN
– Tamamlayın lütfen Sayın Akdoğan.
NİHAT
AKDOĞAN (Devamla) – Hakkâri zulme karşı boyun eğmez, bunu özellikle AKP’ye
söylemek isterim. En son 16 Nisan Anayasa referandumunda bunu net olarak ortaya
koydu. 
Dolayısıyla,
1930’ların intikamcı anlayışıyla şehirlerimize yaklaşılmamalıdır. O gün
yapılanlar eğer tutmuş olsaydı bugün buna gerek kalmazdı. Bu nedenle bu konuda
ısrarcı olmanın hiçbir faydası olmayacak. Halkın onuruyla, şerefiyle,
geleceğiyle oynanmamalıdır. “Sizler şehir yaşamına uygun değilsiniz.” anlayışı
beraberinde büyük kırılmaları getirecektir. Bugün sadece şehir merkezi değil,
nüfus cüzdanları dahi değişecek. Binlerce yıllık isim olan “Hakkâri” isminin
yerine asla Hakkâri’yle bağı olmayan “Çölemerik” isminin bile verilmesi de
sizleri bu utançtan kurtaramayacaktır, “Hakkâri”nin diğer adı “Colemerg”tir.
Bir kez daha belirtmek istiyorum, Hakkâri il olarak kalsın, Yüksekova da yoluna
il olarak devam etmeli.
Beni
dinlediğiniz için hepinize saygılarımı sunuyorum. 
Teşekkür
ederim. (HDP sıralarından alkışlar)
BAŞKAN
– Teşekkür ediyorum Sayın Akdoğan.
Şimdi
sisteme giren sayın milletvekillerine, 15 milletvekiline İç Tüzük 60’a göre bir
dakika süreyle söz vereceğim ama ondan önce Sayın Yeneroğlu’na söz vereceğimi
söylemiştim. 
Sayın
Yeneroğlu, buyurun. 
IV.- AÇIKLAMALAR
1.- İstanbul Milletvekili Mustafa
Yeneroğlu’nun, İstanbul Milletvekili Mustafa Sezgin Tanrıkulu’nun 7 Haziran
2017 tarihli 102’nci Birleşimde kendisiyle ilgili sarf ettiği bazı ifadelerine
ilişkin açıklaması
MUSTAFA
YENEROĞLU (İstanbul) – Sayın Başkan, değerli vekillerim; yüce Meclisi saygıyla
selamlıyorum. 
Dün
Sayın Sezgin Tanrıkulu, hakkımda kendisini sosyal medyada hedef gösterdiğimi,
kendisinin kastetmediği, söylemediği ve paylaşmadığı bir yazıdan dolayı
özellikle hedef gösterdiğimi ifade ediyor. Bu konuyla ilgili kısaca bir
açıklamada bulunmak istiyorum. 
Sayın
Tanrıkulu Almanya’nın Spiegel dergisinde bir demeç vermiş. Bu demecini de -ki
yeminli tercüme önümde- okumak istiyorum: “Türkiye’den muhalif politikacılar bu
yüzden Ankara’ya karşı daha sert adımlar atması için Avrupa’ya çağrıda
bulunuyor. Örneğin, sosyal demokrat milletvekili Sezgin Tanrıkulu, Avrupa’dan
gelen ekonomik yatırımların kesilmesi durumunda Erdoğan’ın kendi icraatlarının
bir karşılığı olacağını hissedeceğini, bunun neticesinde de kendine çeki düzen
verebileceğini söylüyor ve ‘Erdoğan başka dilden anlamaz.’ diyor.” Ben bunu
sosyal medyada paylaştım ve Sayın Tanrıkulu’ndan eğer bu, sonuçta Almanca
olarak ifade edileni paylaşmıyorsa, maksadı aşmışsa bunu ifade etmesi
gerektiğini, aksi takdirde de milletimizden özür dilemesi gerektiğini çünkü
bunun… 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
MUSTAFA
YENEROĞLU (İstanbul) –…çünkü bu ifadenin özellikle milletimizin ekonomik
yaptırımlar karşısında Hükûmetten ümidini keseceği manasına geleceğini…
ZİYA
PİR (Diyarbakır) – Demiyor ki, öyle bir şey istemiyor. Az çok Almanca biz de
biliyoruz, öyle bir şey yok, bir talebi yok onun. 
MUSTAFA
YENEROĞLU (İstanbul) –…bunun da ne burada, Mecliste bulunan bir milletvekiline
ne de Cumhuriyet Halk Partisine yakışacağını, bu sebepten dolayı milletimizden
ve Sayın Cumhurbaşkanımızdan özür dilemesi gerektiğini ifade ettim. Daha da
bunu bekliyorum. Bunun ötesinde polemiklerin bir parçası değilim, tarzım da
değildir. 
Teşekkür
ediyorum. 
BAŞKAN
– Teşekkür ediyorum. 
Sayın
Balbay, buyurun. 
2.- İzmir Milletvekili Mustafa Ali
Balbay’ın, Süper Lig’e yükselen Göztepe Spor Kulübünü kutladığına, İzmir’in
stat sorununa Hükûmetin de önem vermesi gerektiğine ve zeytincilikle ilgili
düzenlemeler içeren yasa tasarısının gündeme gelmemesini dilediğine ilişkin
açıklaması
MUSTAFA
ALİ BALBAY (İzmir) – Teşekkür ediyorum Başkan. 
Sayın
Başkan, değerli milletvekilleri; Göztepe on dört yıl aradan sonra Türkiye Süper
Ligi’ne yükseldi, kutluyoruz. Göztepe’nin başarısı gerçekten büyük bir iş
birliğinin, özverinin ve takım oyununun başarısıdır. Burada Sayın Bakan yok ama
İzmir’in stat sorununa eğilmeye, İzmir Belediyesinin stat sorununa verdiği önem
kadar, Gençlik ve Spor Bakanlığının, Hükûmetin de önem vermesi gerektiğini
vurguluyorum. İzmir Büyükşehir Belediye Başkanı Aziz Kocaoğlu Karşıyaka’da,
Göztepe’de stat için gerekli en değerli arazileri bedavaya verdiği hâlde,
Bakanlık bugüne kadar hiçbir işlem yapmamıştır. İzmir’in stat sorununu çözmeye
çağırıyorum. 
İkinci
olarak da Sayın Başkan, sayın milletvekilleri; matematikteki Tales Teoremi’ni
bulan matematik bilimcisi Tales, “Miletli Tales” diye bilinir, Egelidir.
Tales’e “Bilim adamlığınızı, başarınızı neye borçlusunuz?” diye soruyorlar, şu
cevabı veriyor ikin bin beş yüz yıl önce: “Zeytinyağına.” 
(Mikrofon
otomatik cihaz tarafından kapatıldı) 
MUSTAFA
ALİ BALBAY (İzmir) – Zeytine ve zeytinyağına kıymamaya çağırıyorum ve komisyona
çekilen bu yasanın artık bir daha gelmemek üzere orada kalmasını diliyorum.
(CHP sıralarından alkışlar) 
BAŞKAN
– Teşekkür ediyorum. 
Sayın
Topal…
3.- Hatay Milletvekili Serkan Topal’ın,
Hatay ilinde üniversite öğrencilerinin barınma sorunlarının çözülemediğine ve
Hatay Merkez, Reyhanlı, İskenderun ve Kırıkhan öğrenci yurtlarıyla ilgili bilgi
almak istediğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Hatay
ili bir tarım ve sanayi kenti olmakla birlikte bir üniversite şehri özelliği de
taşımaktadır. Hatay, çok dilli ve kültürlü yapısıyla Türkiye’nin birçok
yerinden gençlerimizin üniversite eğitimi için tercih ettiği illerin başında
gelmeye başlamıştır. Üniversite gençliğinin en temel sorunlarından biri olmaya
devam eden sağlıklı, konforlu ve ekonomik barınma ihtiyacı Hatay açısından da
hâlâ çözülebilmiş değildir. 
Kredi
ve Yurtlar Kurumu yatırım programına göre proje çalışması devam eden Hatay
merkez ve Reyhanlı öğrenci yurtları, birisi devam eden ve diğeri proje
aşamasında olan İskenderun öğrenci yurtları ve arsa temin çalışmaları süren
Kırıkhan öğrenci yurtları ne zaman öğrenci kabul edebilecek duruma gelecek?
Teşekkür
ediyorum. 
BAŞKAN
– Sayın Bakan…
4.- İzmir Milletvekili Murat Bakan’ın,
ülkenin bölgesel bir krizin içine sokulduğuna ve derhâl cumhuriyetin dengeli ve
tarafsız dış politikasına geri dönülmesi gerektiğine ilişkin açıklaması
MURAT
BAKAN (İzmir) – Sayın Başkan, dün, henüz Genel Kurulda görüşülmesi için sıra
bekleyen Katar ile askerî anlaşma bizim muhalefetimize rağmen onaylandı.
Trump’un Suudi Arabistan’la yaptığı silah anlaşmasının ardından gelen bu krizin
sonuçları ne olacak hesap edemiyoruz. Suudi Arabistan İran’a karşı kendi
oyununu kurarken, diğer taraftan İran da kendi oyununu oynuyor. Körfez
ittifakını akıllıca dağıttı, etki alanı giderek genişliyor. İran da Suudi
Arabistan da ulusal çıkarlarının gereğini yapıyor. Ya biz neredeyiz? Aslında hiçbir
tarafta değiliz. Küresel ve bölgesel tüm taraflarla tehlikeli bir gerginliğe
girmiş durumdayız. Ülkemizi sonuçları yıkıcı olabilecek tehlikeli bir
gerginliğin, bölgesel bir krizin içine soktunuz. Hepinizi bir kez daha
uyarıyorum: Bu gidiş, gidiş değil, derhâl cumhuriyetin dengeli ve tarafsız dış
politikasına geri dönülmelidir. Bu, milletin bekası için hayatidir. 
Genel
Kurulu saygıyla selamlıyorum. 
BAŞKAN
– Sayın Doğan…
5.- İstanbul Milletvekili Selina Doğan’ın,
Avrupa Birliğinin Türkiye’ye yapılan mali yardımın nasıl harcandığını denetleme
kararı aldığına ve AB Sayıştayının incelemesine gerek kalmadan bu yardımların
nerelere harcandığının Hükûmet tarafından açıklanması gerektiğine ilişkin
açıklaması
SELİNA
DOĞAN (İstanbul) – Sayın Başkan, basına yansıyan haberlere göre Avrupa Birliği,
Türkiye’yle üyelik müzakereleri çerçevesinde yapılan mali yardımın nasıl
harcandığını denetleme kararı aldı. Haberlerde yer alan bilgilere göre AB, 2007
yılından bu yana Türkiye’ye 2,19 milyar avro mali kaynak aktardı. Türkiye bu
rakamla AB’den en fazla maddi yardım alan ülke durumunda. AB bugüne kadar
Türkiye’ye ilişkin böyle bir uygulamada hiç bulunmamıştı. AB Sayıştayı
tarafından yapılan bu uygulama aynı zamanda Türkiye’ye olan güvensizliği de
ortaya koymuş oldu. Bu durumda yapılması gereken, ülkemizin onuru açısından, AB
Sayıştayının incelemesine gerek kalmadan bu yardımların nerelere harcandığının
Hükûmet tarafından şeffaf bir şekilde kalem kalem açıklanmasıdır. 
Sayın
AB Bakanına sesleniyorum: Sayın Bakan, AB’den gelen 2,19 milyar avro para
nerelere harcanmıştır?
Teşekkürler.
BAŞKAN
– Sayın Aydın…
6.- Bursa Milletvekili Erkan Aydın’ın,
Uludağ Üniversitesinin teknik eleman alımı için ilan vermesine rağmen alınacak
kişilerin isimlerinin belli olduğuna ve üniversite yönetiminin bu tavrından
vazgeçmesi gerektiğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Uludağ
Üniversitesi teknik eleman alımı için bazı gazetelere dün ilan verdi ancak
öğrendiğimize göre bu ilanlar sadece göstermelik. Alınacak kişilerin ismi tek
tek rektörlük tarafından belirlenmiş, sadece âdet yerini bulsun diye ilan da
verilmiş. Bu kişilerin listesi elimizde var, tamamen iktidar partisi tarafından
seçilmiş ve Türkiye’de partizanlığın geldiği durumun da açık bir göstergesi.
AKP’li olmayan bir kişinin bu ülkede yaşama şansı yok mu? Çok başarılı olmasına
rağmen bu işte çalışabilecek liyakat ve birikimi olan kişilerin buraya girme
hakları yok mu? Üniversite yönetimine bu tavrından vazgeçmesini, eğer bu
tavrından vazgeçmezse konunun takipçisi olacağımızı, gerekli girişimleri yapıp
konunun da adaletli bir şekilde sonuca ulaşması için bu konuyu takip
edeceğimizi söylüyor, saygılar sunuyorum.
BAŞKAN
– Sayın Tanal…
7.- İstanbul Milletvekili Mahmut Tanal’ın,
polislerin ek göstergelerinin 3600’e çıkarılacağına ilişkin verilen sözlerin
yerine getirilmesi ve çalışma koşullarının iyileştirilmesi gerektiğine ilişkin
açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli
milletvekilleri, siyasi iktidar son üç seçimde polis mensuplarına ek
göstergelerinin 3600’e çıkarılacağına ilişkin söz vermişti, Sayın Bakanımız da
karşımızda. Bu sözü verdiniz ama polislerin ek göstergesini 3600 yapmadınız ve
verdiğiniz bu sözü Emniyet mensupları tutmanızı istirham ediyorlar. Yani bu işi
yapan, aynı evsaftaki askerlerin ek göstergesini 3600 yaptınız, polisinkini
niçin 3600 yapmıyorsunuz? 
Aynı
zamanda, polislerin çalışma koşulları çok kötü. Anayasa’mızın 18’inci maddesi
“Angarya yasaktır.” diyor. Angaryanın yasak olması nedeniyle, polislerin bu
kötü çalıma koşulları -mesai ücreti de almadıkları hâlde- onların aile
düzenini, aile saadetini bozmaktadır. Anayasa’mızın 41 ve devamı maddelerine
göre ailenin korunması devletin asli görevlerindendir. 
Bu
konuda, hem İçişleri Bakanlığını hem Aile Bakanlığını bu görevlerini yapmaya
davet ediyorum. 
Teşekkür
ediyorum. 
BAŞKAN
– Sayın Hürriyet’in yerine Sayın Tarhan…
8.- Kocaeli Milletvekili Tahsin Tarhan’ın,
Kocaeli Çayırova-Bayramoğlu sapağında devam eden yol çalışması ile
Gebze-Çayırova-Darıca bağlantı yolları ve köprü çalışmalarının ne zaman
tamamlanacağını öğrenmek istediğine ilişkin açıklaması
TAHSİN
TARHAN (Kocaeli) – Teşekkür ederim Sayın Başkan. 
Kocaeli
Çayırova-Bayramoğlu Sapağı’nda aylardır devam eden yol çalışması hâlen
bitmemiştir. Gündüzleri nüfusu 1 milyonu aşan Gebze’de çalışmaların
bitirilmemesi nedeniyle trafikte çok büyük sorunlar yaşanmaktadır. Sorun yumağı
hâline dönüşen Gebze-Çayırova-Darıca bağlantı yolları ve köprü çalışmaları
nedeniyle vatandaşlarımız saatlerce trafik çilesi çekmektedir. Yol ve köprü
çalışmaları ne zaman tamamlanacaktır? 
BAŞKAN
– Sayın Özdiş…
9.- Adana Milletvekili İbrahim Özdiş’in, 15
Temmuz darbe girişiminde en büyük mağdurlardan olan Harp Okulu öğrencilerinin
bir kısmı ile er ve erbaşların çoğunun hâlen tutuklu olduklarına ilişkin
açıklaması
İBRAHİM
ÖZDİŞ (Adana) - Teşekkür ediyorum Sayın Başkan. 
Sorum
Sayın Adalet Bakanına: 15 Temmuz darbe girişiminde en büyük mağdurlardan olan
Harp Okulu öğrencilerinin bir kısmı, er ve erbaşların da çoğu hâlen tutuklu. On
bir aydır özgürlüklerinden edilen bu öğrencilerin ve erlerin aileleri de
perişan oldu. Darbenin asıl sorumlularını değil, öğrenciye talimat vereni değil
öğrenciyi alıp hapse atıyorsunuz Sayın Bakan. İstediğinizin iddianamesini
birkaç günde hazırlayıp serbest bırakıyorsunuz da bu gençler on bir aydır neden
tutuklu? Geçtiğimiz ay Atatürk’e hakaret suçlamasındaki iddianame hızından
bahsediyorum. 
İsteğimiz
şu: Yeter artık! Bir an önce iddianameleri hazırlayın, mahkemelerini görün, bu
gençleri ve ailelerini artık rahat bırakın. 
Teşekkür
ediyorum Sayın Başkan.
BAŞKAN
– Sayın Hakverdi…
10.- Ankara Milletvekili Ali Haydar
Hakverdi’nin, Katar’a asker gönderme kararına ilişkin açıklaması
ALİ
HAYDAR HAKVERDİ (Ankara) – Bir oğlu askere hiç gitmeyen, diğer oğlu basıp
parayı üç günlük askerlik yapan AKP Genel Başkanının talimatıyla dün Mecliste
Katar’a asker gönderme kararı aldınız. Aslında sebep çok açık, sebep tamamen
duygusal.
Şimdi,
buradan el kaldıranlara, oy verenlere sormak istiyorum: Hanginizin oğlu uzun
dönem torpilsiz askerlik yaptı? 
MURAT
GÖKTÜRK (Nevşehir) – Ben yaptım, ben, ben.
ALİ
HAYDAR HAKVERDİ (Ankara) – Hanginizin oğlu önden Katar’a gidecek? Dün
verdiğiniz onayı kendi çocuklarınız için verir miydiniz? Kendi çocuklarınıza
bunu reva görür müydünüz? Sizin çocuklarınızın cebi dolsun diye Mehmetçik’i
Katar’a, ölüme gönderiyorsunuz. Halkın evlatlarının canı, kanı sizce kaç varil
petrol eder?
BAŞKAN
– Sayın Engin…
11.- İstanbul Milletvekili Didem Engin’in,
uyuşturucu ve madde bağımlılığı konusunun acil olarak Meclis gündemine alınması
gerektiğine ilişkin açıklaması
DİDEM
ENGİN (İstanbul) – Hemen her gün medyada, başta İstanbul olmak üzere
Türkiye'nin her tarafında bonzai kullanan gençlerin sokaklarda, caddelerde,
parklarda sızmış hâllerini görüyoruz. Özellikle 10-18 yaş arasındaki gençlerde
bonzai kullanımında korkunç bir patlamanın olduğu, ölüm oranlarının ise hızla
arttığı belirtiliyor. AKP Hükûmeti, Türkiye'nin her tarafından yükselen imdat
çığlıklarını, anne ve babaların feryatlarını neden duymazlıktan geliyor, sokaklarda
sızıp kalan gençlerimizi neden görmezlikten geliyor? Bu duyarsızlığı anlamak
mümkün değil.
Geçen
sene uyuşturucu ve madde bağımlılığı konusunun acil olarak Meclis gündemine
alınması için çağrı yapmıştım, aradan bir yıl geçti. Gece yarısı kendi menfaatine
Anayasa değiştiren iktidar partisinden aynı ilgiyi uyuşturucu batağındaki
gençlerimiz için de göstermesini ve tüm partilerin desteğiyle konunun acil
olarak Meclis gündemine alınmasını bekliyoruz.
BAŞKAN
– Sayın Gürer…
12.- Niğde Milletvekili Ömer Fethi
Gürer’in, Hükûmete Cumhuriyet Halk Partisinin önerisini uygulamaya geçirip
emekçilere bayram ikramiyesi vermesi çağrısında bulunduğuna ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Açlık
sınırı 2 bin liraya dayandı. 4 kişilik bir ailenin yoksulluk sınırının 5 bin
lirayı aştığı bir ortamda asgari ücret 1.400 liradır. Çalışanlar, emekli, dul,
yetim, her kesim geçim sıkıntısı yaşamaktadır. Ramazan ayında dahi bir önceki
yıla göre oruç açmanın maliyeti yüzde 11 artmıştır. Taşeron işçilerin,
mevsimlik işçilerin, geçici işçilerin kadro sorunu çözülmemiştir. Tüm
çalışanların ekonomik anlamda büyük bir sıkıntı içinde oldukları görülmektedir.
AKP hükûmetleri yoksulu daha yoksul, zengini daha zengini daha zengin
yapmıştır. Tüm çalışan kesimler için dinî bayramlarda olsun ikramiye
verilmelidir. Cumhuriyet Halk Partisi olarak iktidarımızda bayramlarda iki
ikramiye vereceğimize söz verdik ve vereceğiz ancak yaşanan mağduriyetleri
dikkate alarak Hükûmete de çağrı yapmak istiyorum: CHP’nin bu önerisini bu
bayramda uygulamaya geçirip emekçilere bayram ikramiyesi verilmelidir. Zaman
daha vardır ve enflasyon karşısında ezilen çalışanların nefes alması
sağlanmalıdır. Mübarek ramazan ayında olsun çalışanları hatırlayıp hayırlı bir
iş yapması için Hükûmete çağrıda bulunuyorum. 
Teşekkür
ederim.
BAŞKAN
– Sayın Tümer…
13.- Adana Milletvekili Zülfikar İnönü
Tümer’in, Hükûmetin şirketlerin kapanmaması, kapanan fabrikaların yenilenmesi,
işsizliğin önlenmesi adına Türkiye ve Adana genelinde acil önlemler alması
gerektiğine ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, Türkiye Odalar ve Borsalar Birliği
tarafından açıklanan 2017 yılı Nisan ayına ait kapanan şirket verileri ülke
ekonomisinin son durumunu gözler önüne sermiştir. Açıklanan veriler, kapanan
şirket sayısının 2016 yılının Nisan ayına göre yüzde 18,64 oranında arttığını
göstermiştir. Adana ilimizde de özellikle çarşı merkezinde, organize sanayi
bölgesinde, sanayi sitelerinde yeni açılan şirket ve kurulan fabrikalara
rastlanamamaktadır. Kentimizde kiralık veya satılık iş yeri, fabrika sayısında
artış yaşanmaktadır. Adana’da fabrikaların kapanması, şirketlerin iflas
bildirmesi, sığınmacıların yoğunluğu nedeniyle işsizlik oranında da artış
yaşanmaktadır. Hükûmetin şirketlerin kapanmaması, kapanan fabrikaların
yenilenmesi, yerlerine yenilerinin eklenmesi, işsizliğin önlenmesi adına
Türkiye ve Adana genelinde acil önlemler alması gerekmektedir. (CHP
sıralarından alkışlar) 
BAŞKAN
– Sayın Özdemir…
14.- İstanbul Milletvekili Sibel Özdemir’in,
Kadın Cinayetlerini Durduracağız Platformunun 2017 Mayıs Raporu’na göre kadın
cinayetlerinin arttığına ancak bu konuda basına yansıyan haberlerin azaldığına
ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Kadın
Cinayetlerini Durduracağız Platformu 2017 Mayıs Raporu’nu kamuoyuyla
paylaşmıştır. 2016 yılının ilk beş ayı içerisinde kadın cinayetleri 137 iken,
bu yıl beş ay içerisinde toplam 173 kadın öldürülmüştür. Sayısal artışın
yanında işleyiş biçimi, daha vahşi nitelikte cinayetler, işkence ve
çocuklarının gözleri önünde veya çocuklarıyla beraber öldürülmeleri ve şüpheli
ölümlerin giderek arttığı belirtilmektedir. Ancak, raporda, kadın cinayetleri
arttığı hâlde basına yansıyan haberlerin azaldığı vurgulanmıştır. Basın ve
medya kuruluşları üzerinde baskı sonucu, bu iktidarın -döneminde çözülemediği
gibi- toplumun kangrene dönüşen sorunlarını çözmek yerine, kapatmak, gizlemek,
konuşulmasını engellemekten ve konuyla ilgili sayısız araştırma önerilerini,
bugün de olacağı gibi, reddetmekten başka çaresi kalmamıştır.
BAŞKAN
– Sayın Ertem…
15.- Hatay Milletvekili Birol Ertem’in, son
yıllarda Hatay’ın çevre kirliliği felaketiyle karşı karşıya olduğuna ilişkin
açıklaması
BİROL
ERTEM (Hatay) – Doğal güzellikleriyle ülkemizin en müstesna bölgelerinden biri
olan Hatay, son yıllarda çevre kirliliği felaketiyle karşı karşıyadır. 
Dört
tarafımızı saran taş ocakları, hâlen faaliyette olan ve sayısı her gün artarak
kurulmak istenen termik santrallerle zehirlenirken, kaderine terk edilen, kanal
görünümünden kurtulamayan Asi Nehri’mizle, yok edilen ağaçlarımızla tarihin en
büyük çevre katliamları yapılmaktadır. 
İnsan
sağlığını olumsuz etkileyen havadaki partikül madde değerlerine baktığımızda,
Avrupa Birliğinde geçerli limit değer günlük maksimum 50 mikrogram iken,
İskenderun’da 130 mikrograma ulaşmaktadır çünkü İskenderun Körfezi Türkiye'nin
en önemli sanayi bölgelerinden biri olup, Adana, Mersin, Hatay’ı kapsayan
bölgede 16 tane lisans ve ön lisanslı termik santral bulunmaktadır. 
Tarım
arazileri kurşun, cıva, kadmiyum gibi ağır metallerle, arsenik ve boya gibi
zehirli kimyasallarla kirlenirken bölgede bulunan termik santrallerden
kaynaklanan hava kirliliği, solunum, kalp krizi, felç, akciğer…
(Mikrofon
otomatik cihaz tarafından kapatıldı)
BAŞKAN
– Sayın Çamak…
16.- Mersin Milletvekili Hüseyin Çamak’ın,
Türkiye’de eğitimin durumunun gözden geçirilmesi için Millî Eğitim Bakanını
göreve çağırdığına ilişkin açıklaması
HÜSEYİN
ÇAMAK (Mersin) – Sayın Başkan, bu sene çıkan TEOG sorularının kolaylığı dikkat çekti.
Durum böyle olunca, TEOG sınavlarında 17 bin 1’inci, 76 bin 2’nci çıkarak
tarihî bir rekor kırıldı. 
Velileri
aldatıp eğitimde bir yapay başarı yaratmak için soru kalitesini düşürmek ve
dereceye giren 10 binlerce öğrenci çıkartıp bunların çoğunu istediği okullara
bile yerleştirememenin mantıklı bir açıklaması olamaz. Kendi kendimizi
kandırarak bir yere gelemeyiz. 
Oysa,
son yıllarda pozitif bilimlerden uzaklaşan Türkiye'nin eğitim gerçeği, PISA
testinde 72 ülke içinde, maalesef, 50’nci sıraya kadar düşen bir tablodur.
Durum
bu iken, eğitimimizin gözden geçirilmesi düşünülemez mi? Sayın Millî Eğitim
Bakanını göreve çağırıyorum.
Teşekkür
ederim.
BAŞKAN
– Son olarak Sayın Ertan…
17.- Van Milletvekili Bedia Özgökçe
Ertan’ın, DBP’li 86 belediyeye hukuksuzca atanan kayyumların memurdan ziyade
âdeta yandaş ve AKP il başkanları gibi hasmane tutumlarla tasarrufta
bulunduklarına ilişkin açıklaması
BEDİA
ÖZGÖKÇE ERTAN (Van) – Teşekkür ediyorum Sayın Başkan.
Halk
iradesiyle seçilen DBP’li 86 belediyeye hukuksuzca atanan kayyumlar, memurdan
ziyade âdeta yandaş ve AKP il başkanları gibi, hasmane tutumlarla tasarrufta
bulunmaya devam ediyorlar. Bunun son örneğini, belediyelerimizin açtığı kreş,
sığınmaevi, sağlık ve kültür merkezleri, kütüphane gibi faaliyetlere kamu yararı
olmadığı ve hatta gereksiz harcama olduğu açıklamasıyla son veren, kadınların
haftanın bir günü belediye otobüslerinden ücretsiz yararlanma haklarını
ellerinden alan ve yüzlerce belediye çalışanını işten atan Van Büyükşehir
Belediye Kayyumunun geçtiğimiz günlerde de 34 işçiyi gerekçe göstermeden işten
çıkarmasıyla gördük. Diğerlerinden farklı olarak, bu sefer, atılan işçiler
arasında işitme ve konuşma engelli 2 çalışan ile kanser tedavisi gören 1
çalışan da bulunmaktadır. Size sorum şudur: Hükûmetinizin atadığı kayyum,
engelli bir çalışan ile kanser tedavisi gören bir çalışandan neden rahatsızlık
duymuştur? Çıkarılan işçilerin yerine AKP il başkanlıklarının verdiği
listelerde yer alan kişilerin alındığı iddiası doğru mudur? 
Teşekkür
ediyorum. 
BAŞKAN
– Teşekkür ediyoruz. 
Şimdi,
sisteme giren sayın grup başkan vekillerine söz vereceğim. 
Sayın
Usta…
18.- Samsun Milletvekili Erhan Usta’nın, 10
Haziran Cengiz Aytmatov’un vefatının 9’uncu yıl dönümüne, hayatını kaybeden
Profesör Doktor Rıdvan Ege’ye Allah’tan rahmet dilediğine, kara yolları
konusunda önemli atılımlar yapılmasına rağmen Samsun’un bundan yeteri kadar
istifade edemediğine ve Ayvacık-Taşova-Erbaa ile Havza-Vezirköprü yollarının
durumuna ilişkin açıklaması
ERHAN
USTA (Samsun) – Teşekkür ederim Sayın Başkan. 
10
Haziran 2008, eserleriyle dünyanın pek çok ülkesinde gönüllerde taht kuran,
Türk dilinin en büyük edebiyatçılarından ve aynı zamanda Türkçe konuşan
topluluklar arasında önemli bir kültür köprüsü olan Cengiz Aytmatov’un
vefatının yıl dönümü. Kendisi Türk kültür dünyası için çok özel bir isimdir,
gerçek bir kültür elçisiydi. Türk dünyasını bir çatıda birleştirecek bir
bilgindi. Türk dilini en güzel kullanımıyla bugünün okuyucularına ulaştırmış,
eserleriyle Türk soylu halkının kültürel miraslarının zenginliğine katkıda
bulunmuştur. Kendisine Cenab-ı Allah’tan rahmet diliyorum. 
Bugün,
aynı zamanda, dünya çapında önemli bir bilim adamını kaybettik. Ufuk
Üniversitesinin kurucusu, dünyanın sayılı ortopedistlerinden ve hatta
Türkiye’de ortopedi kürsüsünün kuruluşuna öncülük eden Sayın Rıdvan Ege ahirete
irtihal etti. Kendisine rahmet diliyorum; yakınlarına, ailesine, Ufuk
Üniversitesi camiasına da başsağlığı diliyorum. 
Sayın
Başkan, AKP hükûmetleri döneminde, hepimiz biliyoruz ki aslında kara yolları
konusunda önemli aşamalar katedildi, önemli atılımlar yapıldı ancak Samsun
bundan yeteri kadar istifade edemedi. Özellikle iki tane, bu
Ayvacık-Taşova-Erbaa yolunu ve Havza-Vezirköprü arasındaki yolu gündeme
getirmek istiyorum. Bu Ayvacık-Taşova-Erbaa yolu on yıl önce ihale edilmiş
fakat şu ana kadar, işte, biraz toprak çalışması yapılmış, onun ötesinde hiçbir
iş yapılmamış. Burada belki bir şanssızlık da o ihale, yaklaşık on yıl önce
Karayolları Bölge Müdürlüğünden emekli olmuş bir bölge müdürünün oğlunun
şirketine verilmiş. İhale nasıl olmuştur, o konuda bir bilgim yok. Ancak bu
ihaleyi alan müteahhit taşeronlara da yeteri kadar ödeme yapamadığı için,
bugüne kadar oraya gelen hiçbir taşeron çalışmamış…
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
ERHAN
USTA (Samsun) – …hiçbiri orada bir iş yapmamış ve sürekli şantiyeleri terk
ederek gitmiştir. Bizzat kendim de gittim, orayı gördüm. Yani on yıldır… Ve
orada söz verilmiş. Ta 2009 yılında, işte “Bir yıl sonra buradan o tırlar
geçecek.” şeklinde bölge halkına söz verildiği hâlde hiçbir işlem yapılmadığını
orada görüyoruz. 
Yine,
Havza-Vezirköprü arası da çok önemli bir yoldur. Tırcılarla geçen gün konuştum.
“Biz buradan sürekli, böyle, salavat getirerek geçiyoruz.” diyorlar. Hakikaten
çok riskli, kayma riski olan bir yol ve çok yoğun bir yol olmasına rağmen ve
yıllardır “Yapılacak.” diye konuşulmasına rağmen hiçbir şekilde bir işlem
yapılmamış.
Yine,
bu Ayvacık’ta on beş köyü birbirine bağlayan Hapan Boğazı Grup Yolu… Oraya da
gittim, bizzat gördüm. Otuz yıl önceki hâliyle duruyor Sayın Başkan yol. Yani
hani “Yol yaptık.” filan diyoruz da bunların biraz da ülke bazında dengeli
dağıtımının gerektiğini düşünüyorum ben. Otuz yıl öncesi hâliyle bugün orada o
yol duruyor ve insanlar çok mağdur durumda.
(Mikrofon
otomatik cihaz tarafından kapatıldı)
ERHAN
USTA (Samsun) – Bitirebilir miyim?
BAŞKAN
– Bitirelim efendim, toparlayalım.
Buyurun.
ERHAN
USTA (Samsun) – İnsanlar çok mağdur durumda. Karayollarının buralara göz
atmasını, buralara bir bakmasını istiyoruz. Şunu söyleyeyim: Sayın bakanlarla
çok rahat görüşüyoruz, hiçbir sorun yok ama bürokratlarla görüşmemizde ciddi
sıkıntı var. Karayolları Genel Müdürünü bir ay önce aradım bu konularla ilgili
olarak. Bana bilgi verecekti. Bir aydır hâlâ bilgi filan gelmedi. Bunu da
buradan Meclis Başkanlığının bilgisine sunmak istiyorum.
Teşekkür
ederim.
BAŞKAN
– Teşekkür ediyorum.
Buyurun
Sayın Dora.
19.- Mardin Milletvekili Erol Dora’nın,
Nuriye Gülmen ve Semih Özakça’nın yürüttükleri açlık grevinin 92’nci gününe
gelindiğine ve sağlık kontrolü haklarının engellenmesinin kabul edilemez
olduğuna, Adalet Bakanlığına bu konuyla ilgili hukuki, insani ve vicdani
bağlamlarda gerekli izinlerin sağlanması noktasında çağrıda bulunduğuna ilişkin
açıklaması
EROL
DORA (Mardin) – Teşekkürler Sayın Başkan.
Bildiğimiz
gibi, OHAL kararnameleriyle işlerinden haksız bir biçimde ihraç edilen ve bu
duruma karşı demokratik tepkilerini ortaya koyan eğitimci Nuriye Gülmen ve
Semih Özakça’nın yürüttükleri açlık grevi 92’nci gününe girdi. Açlık grevi
eylemlerine haksız, hukuksuz bir biçimde tutuklanarak gönderildikleri Sincan
Cezaevinde devam eden Gülmen ve Özakça’nın tutuklanmadan önce sağlık
durumlarını takip eden Ankara Tabip Odası heyetinin cezaevinde kontrol
yapmasına ise maalesef izin verilmemektedir. Ankara Tabip Odası Başkanı Vedat
Bulut Adalet Bakanlığına bu konuyla ilgili yaptıkları tüm başvuruların
reddedildiğini belirtmektedir. Altını çizerek belirtmeliyiz ki Nuriye Gülmen ve
Semih Özakça’nın her insanın sahip olduğu hekim seçme hakkından mahrum
bırakılması ve açlık grevleri kritik eşiklere ulaşmış bu 2 genç insanımızın
sağlık kontrolü haklarının engellenmesi kabul edilemezdir. Bu bağlamda, Adalet
Bakanlığına bu konuyla ilgili hukuki, insani ve vicdani bağlamlarda gerekli
izinlerin sağlanması noktasında bir kez daha çağrımı yineliyorum.
Teşekkür
ediyorum. 
BAŞKAN
– Teşekkür ediyorum.
Sayın
Altay, buyurun efendim. 
20.- İstanbul Milletvekili Engin Altay’ın,
CHP Grubu olarak hayatını kaybeden Profesör Doktor Rıdvan Ege’ye Allah’tan
rahmet dilediklerine, Hükûmetin 485 sıra sayılı Kanun Tasarısı’nı Komisyona
geri çekmesinden ana muhalefet partisi olarak büyük bir memnuniyet duyduklarına
ve Hükûmetin kamuoyu hassasiyetini ve muhalefet partilerinin reflekslerini
dikkate alarak tasarıyı makul bir hâle getirmek konusunda olumlu adımlar
atacağına inandığına ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Tıp
dünyamızın örnek ismi, Türkiye’de ve dünyada önemli bilimsel çalışmalara imza
atmış, 100’ü aşkın kitap, binlerce makale yayımlamış, binlerce öğrenciyi,
özellikle de tıp öğrencisini ülkemize kazandırmış saygın bilim adamı Profesör
Doktor Rıdvan Ege’yi kaybettiğimizi büyük bir üzüntüyle öğrendik. Kendisine hem
Cumhuriyet Halk Partisi Türkiye Büyük Millet Meclisi Grubu adına hem de aziz
milletimiz adına Allah’tan rahmet diliyorum. Bu millete, bu ülkeye büyük
hizmetlerde bulunmuş Profesör Doktor Rıdvan Ege’nin vefatı nedeniyle ailesine,
sevenlerine, yakınlarına ve özellikle yetiştirdiği binlerce öğrenciye sabır
diliyorum. 
Sayın
Başkan, 485 sıra sayılı “üretim reformu” isimli Kanun Tasarısı kamuoyunda
zeytinle, zeytinlik alanlarla özdeşleşti. 6 Haziran Salı günü itibarıyla 90
maddelik bu tasarı Genel Kurul gündemine geldi, görüşmelerine başladık. Muhalefet
partisi olarak, ana muhalefet partisi olarak tasarının içinde ülke ve millet
menfaatine çok müspet, çok olumlu maddeleri tespit ettiğimiz gibi, zeytinlik
alanların yağmalanması başta olmak üzere ülke ve millet menfaatine aykırı çok
sayıda maddenin olduğunu da gerek bizler gerek Cumhuriyet Halk Partisi adına
konuşan arkadaşlarımız müteaddit defalar dile getirdi. Bugün, büyük bir
memnuniyetle, bizim -diğer muhalefet partileriyle birlikte tabii şüphesiz- bu
reflekslerimiz ve kamuoyundaki tasarıya yönelik refleksler nedeniyle Hükûmetin
tasarıyı komisyona geri çektiğini öğrenmiş bulunmaktayız. 
(Mikrofon
otomatik cihaz tarafından kapatıldı) 
BAŞKAN
– Toparlayalım.
Buyurun
Sayın Altay.
ENGİN
ALTAY (İstanbul) – Bundan ana muhalefet partisi olarak büyük bir memnuniyet
duyduğumuzu belirtmek isterim. 
Bu
vesileyle, çoğunluk partisine ve Hükûmete şu çağrı ve teklifi de yinelemek
isterim: Başta tasarının 2’nci maddesi olmak üzere kamu ve millet menfaatine
uygun görmediğimiz kimi birkaç madde daha var, bunlar üzerinde samimi bir
uzlaşmaya, yapıcı muhalefet anlayışı sergilemeye hazırız. Aksi hâlde siyaset
bir inat murat meselesi değildir, böyle olursa Meclisimiz geniş, uzun, gereksiz
bir mesai de yapacaktır. 
Hükûmetin
kamuoyu hassasiyetini ve muhalefet partilerinin reflekslerini de dikkate alarak
tasarıyı makul bir hâle getirmesi konusunda olumlu adımlar atacağına olan
inancımla Genel Kurulu saygıyla selamlıyorum.
BAŞKAN
– Teşekkür ediyorum.
Sayın
Muş, buyurun.
21.- İstanbul Milletvekili Mehmet Muş’un,
Türkiye’nin meselelerini ilgilendiren tüm konularda düzenlemeler yapıldığına ve
zeytincilikle ilgili düzenlemenin tekrar görüşülerek toplumun ihtiyaç duyduğu
şekle getirileceğine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; biz Türkiye'nin
meselelerini ilgilendiren tüm konularda düzenlemeler yaptık, yapıyoruz da. Yine
bu üretim teşvik paketiyle ilgili, Türkiye'nin pek çok ihtiyacını giderecek bir
düzenleme olduğunu düşünüyoruz. Burada zeytinlik alanlarla ilgili bir madde de
söz konusu. Kontrol mekanizmaları kurulmuş, Türkiye'nin ihtiyaç duyduğu
alanlarda, Türkiye'nin ihtiyaçlarının öncelikli olduğu konularda, bir kurul
vasıtasıyla, onun vereceği kararlarla, sonra Bakanlığın onayıyla bir çalışmaya
gidilebilir şeklinde bir düzenlemeydi. Fakat madde, burada dile getirilen bizim
katılmadığımız pek çok nokta olmasına rağmen tekrar görüşülecek ve toplumun
ihtiyaç duyduğu, ülkemizin ihtiyaç duyduğu şekle inşallah getirilecektir.
Genel
Kurulu tekrar saygıyla selamlıyorum.
BAŞKAN
– Teşekkür ediyorum.
Böylece
gündeme geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç adet önerge vardır, önergeleri ayrı ayrı
okutacağım. 
3’üncü
sırada okutacağım Meclis araştırma önergesi 500 kelimeden fazla olduğu için
önerge özeti okunacaktır ancak önergenin tüm metni Tutanak Dergisi’nde yer
alacaktır. 
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin
Tanrıkulu ve 22 milletvekilinin, dolandırıcılık suçlarındaki artışın
sebeplerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/556)
Türkiye Büyük Millet Meclisi
Başkanlığına
Dolandırıcıların telefonda kendisini polis, asker ve
savcı olarak tanıtarak işledikleri dolandırıcılık suçlarındaki artışın
sebeplerinin araştırılması, yaşanacak mağduriyetlerin engellenerek konuyla
ilgili etkili ve sürekli tedbirlerin alınması amacıyla Anayasa'nın 98'inci, İç
Tüzük’ün 104'üncü ve 105'inci maddeleri gereğince Meclis araştırması açılması
için gereğini saygılarımızla arz ve teklif ederiz.
1)
Mustafa Sezgin Tanrıkulu (İstanbul)
2) Kadim Durmaz (Tokat)
3) Orhan Sarıbal (Bursa)
4) Tahsin Tarhan (Kocaeli)
5) Özcan Purçu (İzmir)
6) Mustafa Hüsnü Bozkurt (Konya)
7) Ceyhun İrgil (Bursa)
8) Ali Yiğit (İzmir)
9) Serdal Kuyucuoğlu (Mersin)
10) Candan Yüceer (Tekirdağ)
11) Mahmut Tanal (İstanbul)
12) Vecdi Gündoğdu (Kırklareli)
13) Türabi Kayan (Kırklareli)
14) Şenal Sarıhan (Ankara)
15) Gülay Yedekci (İstanbul)
16) Kazım Arslan (Denizli)
17) Muharrem Erkek  (Çanakkale)
18) Dursun Çiçek (İstanbul)
19) Onursal Adıgüzel (İstanbul)
20) Yakup Akkaya (İstanbul)
21) Akif Ekici (Gaziantep)
22) Haydar Akar (Kocaeli)
23) Ali Akyıldız (Sivas)
Gerekçe:
Son
zamanlarda dolandırıcılık suçundaki rekor artış, bu konuda yeni tedbirler
alınması gerekliliğini ortaya koymuştur. Teknoloji çağına geçmemizle birlikte
artık dolandırıcılar da vatandaşları teknolojiyi kullanarak kandırmaktadırlar.
Sosyal medya ve telefon aracılığıyla dolandırıcılık, dolandırıcıların yeni
gözdesi olmuş durumdadır. Dolandırıcılar sosyal medya hesaplarının şifrelerini
ele geçirerek, kendilerini hesabın sahibiymiş gibi tanıtarak para ve benzeri
menfaatler temin etmeye çalışmaktadırlar. Bu konuda kanunda boşluk
bulunmaktadır. Sosyal medya hesabının sahibinin sorumluluğu ve internet
aracılığıyla işlenmesinin yaptırımı ayrıca düzenlenmediği için dolandırıcılar
daha rahat hareket etmektedirler. Telefon üzerinden gerçekleşen dolandırıcılık
vakalarında ise dolandırıcılar kendilerini Emniyet yetkilisi ya da savcı olarak
tanıtarak, mağdurun telefon numarasının terör örgütleri tarafından
kullanıldığını söyleyerek mağdurdan para talep etmektedirler.
Kendini
kamu görevlisi olarak tanıtan bu suç şebekeleri ünlü doktorları, profesörleri,
hatta üst düzey Emniyet yetkililerini bile dolandırmaktadır. Bu konuda zafiyet
olduğu ortadadır.
2014
yılında 11.932 adet dolandırıcılık vakası yaşandığı haberleri basına
yansımıştır. Özellikle telefon veya internet yoluyla yapılan iletişim
dolandırıcılığı, yapılan tüm uyarılara ve resmî bildirimlere rağmen artış
göstermektedir.
Merkezi
İstatistik Kurumu (CBE) 2013 yılında 450 bin kişinin internet yoluyla
dolandırıldığını raporlamıştır. Bankaların adının geçtiği dolandırılma
hikâyeleri ise büyük çoğunluktadır. Kredi kartının ve internet bankacılık
bilgilerinin çalınması, kopyalanmasıyla mağdur olan kişilere bir de farklı bir
kimlikte tanıdığı dolandırıcının hesabına kendi isteğiyle para aktaranlar
eklenmiştir.
Belirli
periyotlarda ortaya çıkan ve hızla yayılan dolandırma yöntemleri vatandaşların
bilinçlenmesiyle bir süre sonra ortadan kalksa da sessiz sedasız farklı bir
türde yeni dolandırıcılıklar ortaya çıkmaktadır. Dolandırıcılar hedefledikleri
kişiler hakkında birkaç bilgi edindikten sonra korkutma ya da fırsat sunma
yoluyla paralarını almayı başarmaktadır.
2013-2014
yılları arasındaki verilere bakıldığında, yaşlı ve emekli çok sayıda mağdur,
telefonda savcı ve polis olduğunu sandığı kişilere parasını kaptırmıştır.
Tüketici
hakları koruma yasasında yeni yönetmelik yayımlanacağının açıklanmasının
akabinde, banka komisyonu, kredi kartı aidatı, hesap işletim ücreti gibi
ödemeleri geri alabilme vaadi sunan dolandırıcılardan da kaçmak mümkün
olamamıştır.
On-line
alışverişin yaygınlaşmasını fırsat bilen dolandırıcılar gösterişli “web”
siteleriyle sahte ürünler satarak amaçlarına ulaşabilmektedir. Yaz döneminde
çok sık duyulan tatil sitesi dolandırıcılığı yine bunlardan biri olup tatilin
parasını peşin ödeyenler, rezervasyon teyidini yaptırmak istediklerinde kötü sürprizle
karşılaşmışlardır.
Ünlü
bir profesör doktor da telefon dolandırıcılarının kurbanı olmuştur. Kendilerini
polis ve savcı olarak tanıtan şüpheliler, profesör doktora bankadan
çektirdikleri 50 bin dolar ve 10 bin lirayı iki ayrı parkta bıraktırmıştır. Şanlıurfa
ve Adana'da yapılan teknik takip sonucu dolandırılan parayı almaya gelen
kuryeyi takip eden polis iki şüpheliyi gözaltına almıştır.
Son
yıllarda binlerce kişiyi dolandıran telefon dolandırıcıları 60 yaşındaki koro
sanatçısını da dolandırmıştır. Geçtiğimiz aylarda koro sanatçısını ev
telefonundan arayan dolandırıcılar, kendilerini polis olarak tanıtıp kimlik
bilgilerinin terör örgütüne satıldığını söylemiş ve para istemişlerdir. Koro
sanatçısı toplam 862.500 TL'sini dolandırıcılara kaptırmıştır. 
Dolandırıcıların
telefonda kendisini polis, asker, savcı olarak tanıtarak işledikleri
dolandırıcılık suçlarındaki artışın sebeplerinin araştırılması ve yaşanan
mağduriyetlerin engellenmesi amacıyla Meclis araştırması açılması elzemdir. 
2.- Tekirdağ Milletvekili Emre Köprülü ve
25 milletvekilinin, tarım sektörünün içinde bulunduğu durumun ve sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/557)
Türkiye Büyük Millet Meclisi
Başkanlığına
Tarımda
uygulanan yanlış politikaların yol açtığı çöküş ne yazık ki derinleşerek devam
etmektedir. Dünyada gıda fiyatları 2016 Ocak ayı itibarıyla son sekiz yılın en
düşük seviyesine inmişken ülkemizde ise fiyatlar sürekli artış göstermektedir.
Birleşmiş
Milletler Gıda ve Tarım Örgütü (FAO) verilerine göre, tahıllar, yağlı tohumlar,
süt ürünleri, et ve şeker fiyatlarındaki aylık değişimleri izleyen Dünya Gıda
Fiyatları Endeksi ocakta bir önceki aya göre yüzde 2’ye karşılık gelen 3 puan
gerileyerek ortalama 150,4 düzeyine indi. Böylece küresel gıda fiyatlarında
ocak itibarıyla yıllık düşüş yüzde 16'yı bulmuştur.
Dünya
genelinde bu fiyat düşüşüne rağmen, ülkemizde ise ocak ayındaki gıda fiyatı bir
önceki yılın aynı ayına göre yüzde 11,7 artarken, bazı ürünlerin fiyat artışı
yüzde 40 olmuştur.
Ülkemizde
hane halkı bütçe harcamaları sonuçlarına göre harcamaların ortalama yüzde
19,7'si gıda ve içecek harcamasıdır. En düşük gelirli yüzde 20'lik dilime göre
bakılırsa hanede yapılan harcamaların yüzde 28,8'i gıda ve içecektir. Bu yüzden
gıdada yüksek fiyat artışları en fazla yoksul kesimi vurmaktadır.
Ülkemiz
tarım alanında önemli bir potansiyele sahip olmasına karşı, bugüne kadar bu
potansiyeli gerçekleştirecek doğru ve kalıcı politikalar geliştirilip sistemli
bir şekilde uygulanmamıştır. Ülkemizin tarım alanında var olan sorunları mevcut
yapı içerisinde çözümsüz bir hâle dönüşmüştür. Bu nedenle de tarımla ilgili
kısa vadeli çözümlerin yerine ciddi reformların gerçekleştirilmesi bir
zorunluluk hâlini almıştır.
İnsanlarımızın
uygun fiyatlarla tarım ürünlerini tüketebilmesi, sağlıklı nesillerin
yetişebilmesi adına üreticilerin gerçek anlamda desteklenmesi, ardından
fiyatların normal seviyelere kalıcı olarak düşürülmesi sağlanmalıdır.
Gıda
fiyatlarındaki artışın önlenmesi isteniyorsa mutlaka tarımda yaşanan sorunların
çözülmesi gerekmektedir. Bunun için tarım politikası her yönüyle ele
alınmalıdır. Ülkenin zengin tarım potansiyelinin değerIendirilerek üretimin
verimliliğin artırılması ve gıda fiyatlarında istikrarın sağlanması, üreticinin
para kazanması, tüketicinin uygun fiyatlarla gıda tüketmesi için tarım
politikasında köklü değişikliklere ihtiyaç vardır. 
Tarım
sektörünün içinde bulunduğu durumun ve sorunların sağlıklı bir şekilde tespit
edilmesi, bu tespitin ardından kısa, orta ve uzun vadeli uygulanacak
politikaların saptanması, sonuçların kararlılıkla uygulanması amacıyla
Anayasa'nın 98'inci, İç Tüzük’ün 104 ve 105'inci maddeleri gereğince Meclis
araştırması açılmasını saygılarımla arz ederim.
1)
Emre Köprülü  (Tekirdağ)
2)
Kadim Durmaz  (Tokat)
3)
Vecdi Gündoğdu  (Kırklareli)
4)
Melike Basmacı  (Denizli)
5)
Orhan Sarıbal  (Bursa)
6)
Şenal Sarıhan  (Ankara)
7)
Özcan Purçu  (İzmir)
8)
Mustafa Hüsnü Bozkurt  (Konya)
9)
Dursun Çiçek  (İstanbul)
10)
Erkan Aydın  (Bursa) 
11)
Mustafa Ali Balbay  (İzmir)
12)
Ceyhun İrgil  (Bursa)
13)
Mustafa Sezgin Tanrıkulu  (İstanbul)
14)
Ali Yiğit  (İzmir)
15)
Onursal Adıgüzel  (İstanbul)
16)
Candan Yüceer  (Tekirdağ)
17)
Mahmut Tanal  (İstanbul)
18)
Türabi Kayan  (Kırklareli)
19)
Mazlum Nurlu  (Manisa)
20)
Gülay Yedekci  (İstanbul)
21)
Yakup Akkaya  (İstanbul)
22)
Akif Ekici  (Gaziantep)
23)
Kazım Arslan  (Denizli)
24)
Muharrem Erkek  (Çanakkale)
25)
Haydar Akar  (Kocaeli)
26)
Ali Akyıldız  (Sivas)
3.- Samsun Milletvekili Kemal Zeybek ve 25
milletvekilinin, şap hastalığıyla mücadele edilmesi ve hayvancılık sektöründe
yol açtığı kayıpların önlenmesi için yapılması gerekenlerin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/558) (X)
Türkiye Büyük Millet Meclisi Başkanlığına
Ülkemizde
ilk olarak 2015 yılının Eylül ayında Van ilinde tespit edilen Nepal şapı
hastalığının (Asya-1 virüsü veya Nepal şapı) son dört ay içerisinde hızla
yayıldığı ve ülke genelinde hayvan hareketlerinin tamamen durma noktasına
geldiği tespit edilmiştir. Şap hastalığı sebebiyle ülkemizde hayvancılık
sektörü bir kez daha darboğaza girmiştir. Doğudan batıya, kuzeyden güneye
ülkenin dört bir yanındaki hayvan pazarlarının kapatıldığı ve hayvan hareketlerinin
sınırlandırıldığı bilgisi acil önlemler almayı gerektiren bir durumdur. Bu
kapsamda; 
1)
Ülkemiz sınırlarında canlı hayvan giriş ve çıkışlarında alınan tedbirlerin
yeterlilik düzeyi, kaçak canlı hayvan girişlerinin hayvancılık sektöründe
meydana getirdiği olumsuzluklar,
2)
İlk olarak 2015 yılının Eylül ayında Van ilimizde tespit edilen şap
hastalığının ülke geneline yayılmaması için neden yeterli tedbirlerin zamanında
alınamadığı,
3)
Şap hastalığı sebebiyle meydana gelecek ekonomik kayıplar ve şap hastalığıyla
mücadelenin meydana getireceği ekonomik maliyetler,
4)
Şap hastalığının yaygınlaşması sebebiyle tedavi sürecindeki hayvanların
kesimlerinin insan sağlığında meydana getireceği riskler,
5)
Şap hastalığı sebebiyle hayvancılık sektöründe meydana gelen kayıpların
önlenmesi için alınması gerekli olan tedbirler.
Yukarıda
belirtilen konularda Anayasa'nın 98’inci maddesi ve TBMM İçtüzüğü’nün 104’üncü
ve 105’inci maddeleri gereği Meclis araştırması açılmasını arz ederim.
10/2/2015
Saygılarımızla.
1)
Kemal Zeybek  (Samsun)
2)
Kadim Durmaz  (Tokat)
3)
Erkan Aydın  (Bursa)
4)
Melike Basmacı  (Denizli)
5)
Tahsin Tarhan  (Kocaeli)
6)
Orhan Sarıbal  (Bursa)
7)
Mustafa Hüsnü Bozkurt  (Konya
8)
Vecdi Gündoğdu  (Kırklareli)
9)
Ceyhun İrgil  (Bursa)
10)
Özcan Purçu  (İzmir) 
11)
Mustafa Ali Balbay  (İzmir)
12)
Dursun Çiçek  (İstanbul)
13)
Mustafa Sezgin Tanrıkulu  (İstanbul)
14)
Ali Yiğit  (İzmir)
15)
Candan Yüceer  (Tekirdağ)
16)
Mahmut Tanal  (İstanbul)
17)
Türabi Kayan  (Kırklareli)
18)
Mazlum Nurlu  (Manisa)
19)
Şenal Sarıhan  (Ankara)
20)
Gülay Yedekci  (İstanbul)
21)
Yakup Akkaya  (İstanbul)
22)
Akif Ekici  (Gaziantep)
23)
Kazım Arslan  (Denizli)
24)
Muharrem Erkek  (Çanakkale)
25)
Haydar Akar  (Kocaeli)
26)
Ali Akyıldız  (Sivas)
Özet
Gerekçe:
Ülkemizde
ilk olarak 2015 yılının Eylül ayında Van ilinde tespit edilen Nepal şapı
hastalığının (Asya-1 virüsü veya Nepal şapı) son dört ay içerisinde hızla
yayıldığı ve ülke genelinde hayvan hareketlerinin tamamen durma noktasına
geldiği tespit edilmiştir. Şap hastalığı sebebiyle ülkemizde hayvancılık
sektörü bir kez daha darboğaza girmiştir. Doğudan batıya, kuzeyden güneye
ülkenin dört bir yanındaki hayvan pazarlarının kapatıldığı ve hayvan
hareketlerinin durdurulduğu bilinmektedir. Hastalık nedeniyle hayvan ölümleri
ve yavru atmayla büyük kayıplar yaşanmaktadır.
Şap
hastalığının özellikle ülkemize yurt dışından sokulan hayvan ve hayvansal
ürünlerle girdiği düşünülmektedir. Şap hastalığı nedeniyle büyük kayıplar
yaşayan hayvan besleyenlerin kayıplarının önlenmesi, tüketicilerin sağlıklı,
uygun fiyatlarla et tüketmelerinin sağlanması ve erken uyarı yöntemleri dâhil
şap hastalığının tamamen yok edilmesi için Anayasa'nın 98’inci maddesi ve TBMM
İçtüzüğü’nün 104’üncü ve 105’inci maddeleri gereği Meclis araştırması
açılmasını arz ederim.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Şimdi
Halkların Demokratik Partisi Grubu’nun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
EROL
DORA (Mardin) – Sayın Başkan, önerimizi geri çekiyoruz.
BAŞKAN
– Teşekkür ediyorum. 
Birleşime
on dakika ara veriyorum.
Kapanma Saati: 14.59
İKİNCİ OTURUM
Açılma Saati: 15.43
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ) 
----- 0 -----
BAŞKAN
– Türkiye Büyük Millet Meclisinin 103’üncü Birleşiminin İkinci Oturumunu
açıyorum.
Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Başkanlığının İç
Tüzük’ün 88’inci maddesine göre verilmiş bir tezkeresi vardır, okutuyorum:
B) Tezkereler
1.- Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Başkanlığının, İç Tüzük’ün 88’inci
maddesi hükümleri uyarınca 485 sıra sayılı Sanayinin Geliştirilmesi ve Üretimin
Desteklenmesi Amacıyla Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 2’nci maddesinin Komisyona geri verilmesine
ve tasarının Genel Kuruldaki görüşmelerine devam olunmasına ilişkin tezkeresi
(3/1075)
8/6/2017
Türkiye Büyük Millet Meclisi Başkanlığına
İç
Tüzük’ün 88’inci maddesi hükümleri uyarınca 485 sıra sayılı Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 2’nci maddesinin
Komisyonumuza geri verilmesini ve tasarının Genel Kuruldaki görüşmelerine devam
olunmasını arz ederim.
 Ziya
Altunyaldız
 Konya
 Sanayi,
Ticaret, Enerji, Tabii Kaynaklar, Bilgi ve Teknoloji
 Komisyonu
Başkanı
BAŞKAN
– Okunan tezkere doğrultusunda 2’nci madde Komisyona geri verilmiştir.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- AK PARTİ Grubunun, gündemin “Kanun
Tasarı ve Teklifleriyle Komisyondan Gelen Diğer İşler” kısmında bulunan 391,
394, 345, 393, 350 ve 377 sıra sayılı Kanun Tasarılarının bu kısmın sırasıyla
8, 9, 10, 11, 12, 13’üncü sıralarına alınmasına ve diğer işlerin sırasının buna
göre teselsül ettirilmesine ilişkin önerisi
Türkiye Büyük Millet Meclisi Başkanlığına
Danışma
Kurulu 8/6/2017 Perşembe günü toplanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Mehmet
Muş 
 İstanbul

 AK
PARTİ Grup Başkan Vekili
Öneri:
Gündemin
“Kanun Tasarı ve Teklifleriyle Komisyondan Gelen Diğer İşler” kısmında bulunan
391, 394, 345, 393, 350 ve 377 sıra sayılı kanun tasarılarının bu kısmın
sırasıyla 8, 9, 10, 11, 12 ve 13’üncü sıralarına alınması ve diğer işlerin
sırasının buna göre teselsül ettirilmesi öngörülmüştür. 
BAŞKAN
– Adalet ve Kalkınma Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmiştir.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz. 
1’inci
sırada yer alan Sanayinin Geliştirilmesi ve Üretimin Desteklenmesi Amacıyla
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ve Milli Eğitim, Kültür, Gençlik ve Spor Komisyonu ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporlarının
görüşmelerine kaldığımız yerden devam edeceğiz.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Sanayinin Geliştirilmesi ve Üretimin
Desteklenmesi Amacıyla Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/837) ve Millî Eğitim, Kültür, Gençlik ve
Spor Komisyonu ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporları (S. Sayısı:485)
BAŞKAN
– Komisyon? Yok.
Ertelenmiştir.
2’nci
sırada yer alan Türkiye Cumhuriyeti Hükümeti ve Filistin Devleti Arasında
Eğitim ve Yükseköğretim Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
2.- Türkiye Cumhuriyeti Hükümeti ve
Filistin Devleti Arasında Eğitim ve Yükseköğretim Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı (1/734) ve
Dışişleri Komisyonu Raporu (S. Sayısı: 415) (x)
BAŞKAN
– Komisyon ve Hükûmet? Yerinde.
Komisyon
Raporu 415 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum? Kabul edenler… Kabul etmeyenler… Kabul
edilmiştir.
1’inci
maddeyi okutuyorum:

TÜRKİYE
CUMHURİYETİ HÜKÜMETİ VE FİLİSTİN DEVLETİ ARASINDA EĞİTİM VE YÜKSEKÖĞRETİM
ALANINDA İŞBİRLİĞİ ANLAŞMASININ ONAYLANMASININ UYGUN BULUNDUĞUNA DAİR KANUN
TASARISI

MADDE 1- (1) 1 Şubat 2016 tarihinde Ankara’da imzalanan “Türkiye Cumhuriyeti
Hükümeti ve Filistin Devleti Arasında Eğitim ve Yükseköğretim Alanında
İşbirliği Anlaşması”nın onaylanması uygun bulunmuştur.
BAŞKAN
– 1’inci madde üzerinde gruplar adına ilk söz, Cumhuriyet Halk Partisi Grubu
adına Bursa Milletvekili Erkan Aydın’a aittir.
Buyurun
Sayın Aydın. (CHP sıralarından alkışlar)
CHP
GRUBU ADINA ERKAN AYDIN (Bursa) – Teşekkür ederim Sayın Başkan.
415
sıra sayılı Kanun Tasarısı üzerine Cumhuriyet Halk Partisi Grubu adına söz
almış bulunmaktayım. Yüce heyetinizi saygıyla selamlıyorum.
Evet,
sağlıkçı olarak sözlerime insan vücuduyla başlamak istiyorum. Bilindiği üzere,
insanı fiziki olarak ayakta tutan omurgasıdır. Eğer omurga zarar görürse insan
ayakta duramaz. Psikolojik olarak da insanları ayakta tutan güvendir. Güven
kaybolduğu zaman insanların yaşama şansı çok zor olur. Toplumlar da aynı
insanlar gibidir. Toplumların iktidara, kendilerini yönetenlere güveni
kaybolduğu zaman o toplumda, o ülkede çöküşler başlar ve kendilerini güvende
hissetmedikleri için büyük bir sıkıntıya doğru yol alırlar.
Bakalım
on beş yılda AKP iktidarının ülkeyi getirdiği durum ne, devlete olan güven ne
duruma gelmiş? Yargıda mı güven var? Anketler söylüyor, halkın yüzde 97’si şu
anda yargıya güvenmiyor, herhâlde yüzde 3’ü de ne sorulduğunu anlamadı ki
“Güveniyorum.” demiş. Eğitimde mi güven kalmış? İki haftadır -seçim bölgem
Bursa’da da aynı şeyi yaşıyoruz- çocuklar okula gitmiyor, öğretmenler gelmiyor,
çocuklar sabah geliyor, oradan geri gönderiliyor. Sağlıkta mı? “Sağlıkta devrim
yapıldı.” dendi, ancak görüyoruz ki eskiden hastanede kuyruk vardı, şimdi
telefon başında randevu kuyruğu adı altında sıralar, eziyetler devam ediyor.
Hangi birini söyleyeyim. Yyurttaşlarımızın maalesef devlete olan güveni azaldı.
Bunlar yetmezmiş gibi bir de zeytin ve zeytinliklerle ilgili bir yasa tasarısı
geldi. Yalnız biraz önce gelen son dakika haberiyle öğrendiğimize göre Komisyona
çekilmiş bulunuyor zeytinliklerle ilgili madde, bunu da olumlu buluyoruz. Halka
rağmen bir yasanın çıkarılması halkın en önemli değerlerinden birinin yok
edilmesine imkân vermediği için de buradan bu konuda teşekkür ediyoruz. (CHP
sıralarından alkışlar) Evet, ramazan ayındayız, oruçlarımızı zeytinle açıyoruz.
Zeytin bizim için Kur’an’da da ismi geçen çok önemli bir değer. Bu hatadan
umarım Komisyona çekildikten sonra da vazgeçilir ve ayağa kalkmış olan
toplumumuz, halkımız da rahatlamış olur.
Gelelim
diğer konularda ülkenin ne durumda olduğuna. Yüzlerce gazeteci, aydın, yazar
hapiste. Dünyanın bu konuda en son sıralarında olan bir ülkeyiz. KHK’larla
yüzlerce insan, devlet memuru, aile perişan edildi, hapse atıldı, seslerini
duyuramıyorlar ve bize ulaşıyorlar. Tabii, iktidar milletvekilleri FETÖ’cülükle
suçlanmaktan korktuğu için telefonları açmadıklarından için çoğu bize ulaşıyor,
biz de elimizden gelen yardımı yapıyoruz, ancak bu seferde bize FETÖ’cü demeye
başlıyor iktidar partisi. Biz mazlumun, ezilenin her zaman yanında olduk,
bundan sonra da yanında olmaya devam edeceğiz.
Diğer
taraftan ekonomiye bakalım. Bakın, ekonomi uzun zamandan beri can çekişiyor,
veriler kötü. Nereden geldiği, kaynağı belli olmayan paralarla bir şekilde
dolar, euro sabitleniyor, o beklenen büyük ekonomik kriz öteleniyor. İşsizlik
oranları açıklandı, her 4 gençten 1’i işsiz, gerçek rakam çok daha fazla ama
devletin rakamlarında yüzde 12,6. Üniversiteli işsiz oranı yüzde 25’lerde.
Çocuklar büyük umutla üniversite bitiriyorlar ancak iş bulamadıkları için de
gene bizlerin telefonlarını, kapılarını çalıp bir umut olarak iş peşinde
koşturuyorlar. 
Asgari
ücretin 1.400 lira olduğu ülkemizde açlık sınırı 1.518 lira, yoksulluk sınırı
4.995 lira ama maalesef Hükûmet bunlar için de sorunları çözmek ya da çaba
harcamak yerine çok daha farklı şeyleri önceliğine alıyor. 
Gelelim
dış politikaya. Dış politikadaki durumumuz ortada. Atatürk’ün yıllar önce
söylediği, âdeta bugünleri görerek söylediği ve önümüzde rehber olarak durması
gereken 3 tane önemli tavsiyesi var, diyor ki: “Bir: Arap dünyasına karışma.
İki: Rusya’yı tahrik etme. Üç: Emperyalist devletlerin arkasında görünme.” Peki
biz ne yaptık? Arap dünyasına karışmayı bırakın, âdeta bir karıştırıcı gibi,
çorba karıştırır gibi daldık. “Arabulucu olalım.” dediler, devletler dedi ki:
“Hayır, Kuveyt olsun.” Suriye’de hemen ilk cuma Emevi Camii’nde namaz
kılacaktık, aradan 100 cuma geçti, “Gitsin.” denilen Esed hâlâ duruyor. İşte
Irak politikası ortada. Karışmamamız gereken, girdiğimiz her noktada da zararlı
çıktığımız bir bölgede maalesef âdeta mikser görevini görerek karıştırmaya
devam ediyorsunuz. 
Gelelim
Rusya’ya. “Rusya’yı tahrik etme.” demiş. Biz ne yaptık? Uçağı düşürdük. Sadece
Antalya bölgesinde geçen yıl 10 milyar dolar zararımız var. Tahrik etmeyi
bırakın, bir de çıktık, Başbakan “Ben düşürdüm.” dedi, Cumhurbaşkanı “Hayır,
ben düşürdüm.” dedi, âdeta yarıştık, uçak düşürme yarışına girdik. Geldiğimiz
sonuç, domates, domates 11 lira, hâlâ ambargo devam ediyor; onlarca, yüzlerce
otel güney kıyılarımızda, Akdeniz’de, Ege’de satılık. 
“Emperyalist
devletlerin arkasında durma.” Onu zaten anlatmaya gerek yok. Bir Amerika’dan
randevu alabilmek için ve yirmi dakikalık bir görüşme için yapmadığımız çaba,
yapmadığımız uğraş kalmadı. Oysa rehberimiz çok basit, “Yurtta sulh, cihanda
sulh” deyişiyle bir politikayı sürdürmüş olsaydık bugün ülkemiz maalesef
dünyada itibarı bu kadar geriye düşmüş, sayılmayan, sözü geçmeyen bir ülke
durumunda olamazdı. Aslında, dün İran Parlamentosuna yapılan saldırıyı ve Humeyni’nin
mezarına yapılan saldırıyı şöyle bir düşününce aklımız yüz yıl önceye gidiyor.
Hani Bosna-Hersek’te Avusturya-Macaristan Veliaht Prensinin öldürülmesi Birinci
Dünya Savaşı için de bir bahane sayılmıştı ya, inşallah böyle bir durum bu Orta
Doğu’da başlayarak ülkemizi de içine alacak büyük bir kaosa, büyük bir savaşa
doğru gitmez. Ama, tarihlerden okuduğumuz üzere hafızalarımızda da hemen o
günler canlanıyor. Orta Doğu’da mezhep ve vekâlet savaşları doludizgin giderken
Türkiye’nin bu girdaptan çıkabilmesinin tek bir şartı var: Acilen demokrasi,
hukuka geri dönülmesi ve Batılı değerlerle yaşamın üst standartlara taşınması.
Aksi takdirde, biraz önce söylediğim o korkunç sona doğru hızla gidiyoruz. 
Tabii,
bunlar konuşulduğunda, eleştiriler yapıldığında hep son günlerin meşhur lafı
“üst akıl” diye bir şey geliyor. Ezber bozulmamış olsaydı sorumluyu teşhis
etmek de çok kolay olacaktı, hemen üst akla rücu edecektik, üst akıl da buraya
getirdi diyecektik. Ama, görüyoruz ki sadece üst akılla açıklanabilecek bir
süreçte değiliz. Oyun o kadar açık ki oyunun arkasında neler olduğunu, kimler
olduğunu teşhis etmenin de sanırım bu Parlamentonun, bu Türkiye Büyük Millet
Meclisinin görevlerinden biri olması gerekir. 
Bir
de bütün bu düşüncelerin arkasına Amerika Birleşik Devletleri’nin İran’ı
kuşatma isteği de eklenince bölgemiz âdeta bir yangın yeri ve bundan sonra da
ne olabileceğini kestirmek çok güç. Bölgede Hamas’a ve Mısır’dan kovulan
Müslüman Kardeşler’e Katar’ın ev sahipliği yapması ve buradan çıkacak sonuçlar daha
da korkunç olabilir. 
Şimdi,
Türk dış politikasının yapması gereken şey tarafsız olmak; buradaki ateşin,
yangının içine körükle gitmek değil, tam tersine barışı, oradaki sorunları
azaltacak türde politikalar üretmek diyorum ancak görüyorum ki, biz daha konuyu
boyutlarıyla tartışmadan, masaya getirip ilgili kurumlarda neler olabileceğini
bile göz önünde bulundurmadan hızlı bir şekilde kararlar aldık. Zamanlaması
itibarıyla da, çıkarılan, dün Meclisten geçen Katar Yasası da umarım ileride
başımıza çok büyük problemler getirmez diyorum.
Son
olarak, bu Parlamentonun daha aktif, daha işlevi yüksek bir şekilde
çalıştırılması, en fazla kalabalık olması gereken bu saatte bu kadar insanla
çalışmaması gerektiğini, rolünün ve milletin bize verdiği yetkinin daha aktif
olması gerektiğini söylüyor, yüce heyetinizi saygıyla selamlıyor, hepinize
hoşça kalın diyorum. (CHP sıralarından alkışlar) 
BAŞKAN
– Teşekkür ediyorum.
Grupları
adına ikinci söz, Halkların Demokratik Partisi Grubu adına Iğdır Milletvekili
Mehmet Emin Adıyaman’a aittir. 
Buyurun
Sayın Adıyaman. (HDP sıralarından alkışlar) 
HDP
GRUBU ADINA MEHMET EMİN ADIYAMAN (Iğdır) – Sayın Başkan, değerli
milletvekilleri; 415 sıra sayılı Kanun Tasarısı üzerinde grubumuz adına söz
almış bulunmaktayım, hepinizi saygıyla selamlıyorum.
Tabii
bu uluslararası anlaşma, Türkiye ile Filistin arasında eğitim ve yükseköğretime
ilişkin iş birliği anlaşması. Aslında Filistin halkı, 20’nci yüzyılda Orta
Doğu’nun mağdur edilmiş, haklarından mahrum bırakılmış, kendi geleceklerini
belirleme hakkı elinden alınmış ve yıllardır bedel ödeyen bir halk.
Orta
Doğu’daki tüm sorunların temelinde yani Orta Doğu’daki diktatörlüklerin de,
antidemokratik sistemlerin de, bugün yaşadığımız kaosun da ve özcesi Orta Doğu
halklarının mutsuzluğunun temelinde esasen iki önemli olgu var; biri, Filistin
halkının yüz yıllık mağduriyeti. İkinci önemli ve kronik sorun, yine Orta
Doğu’da Kürtlerin mağdur ve mazlumiyet sorunu. Bu iki halk, maalesef, Orta
Doğu’da, Müslüman olmalarına rağmen, aynı zamanda Müslüman ülkeler tarafından
İslam toplumunun yetimleri, ötekileri olarak değerlendirilir. Dolayısıyla Orta
Doğu’daki tüm diktatoryal sistemler de bu iki sorunun çözümsüzlüğü üzerinden
kendisini idame ettirme çabası içerisindedir. Bütün Orta Doğu’daki
diktatörlüklerin bir şekilde krallıklardan, sultanlıklardan demokratik
sistemlere dönüşmesi diğer bir deyişle Filistin’in özgürleşmesi, Kürtlerin
özgürleşmesi demektir. 
Tabii,
Filistin meselesi özellikle AKP iktidarı döneminde dikkat çeken zikzaklarla
bizi yüz yüze bıraktı. “One minute”le başlayan Filistin’e sahip çıkma yönündeki
dış politika, günümüzde Marmara hadisesinin göz ardı edilmesi, Filistin
meselesinin unutulmaya bırakılması ve İsrail’le yeniden ittifak ilişkileri
içerisine girilmesi sonucunu doğurdu ama aynı dış politikadaki yanlış tutum,
aynı dış politikadaki mezhepçi anlayış üzerinden yaklaşım Suriye’de de sonuç
itibarıyla iflasla sonuçlandı. Suriye meselesi ilk başladığında bütün
Türkiye’nin dış politikası, AKP’nin yürütmüş olduğu politika hemen üç beş ay içerisinde
Beşar Esad’ın devrilip yerine Sünni selefi bir iktidarın, İhvan ideolojisi
ekseninde bir iktidarın gelebileceği varsayımı üzerine kurulunca Suriye’deki
realite, Suriye’deki dengeler, Suriye’deki halkların durumu, gerçekliği,
özgürlük ve demokrasi çabaları göz ardı edildi ama hayal edilen ütopik dış
politika, gelinen noktada Türkiye’yi Suriye’deki politikası noktasında tam bir
çıkmaza sürüklemiş bulunuyor. Suriye’de devre dışı Türkiye. Neden devre dışı?
Çünkü bütün hesaplarını selefi ve mezhep eksenli politika üzerine inşa edince
sahadaki hesapta olmayan, hesaba katmayan gerçeklik kendisini ortaya dayattı.
Gerek ülke içerisinde gerekse ülke dışında anti Kürt politika üzerinden inşa
edilen son iki yıllık politikanın doğal sonucu bu olacaktı. Ama aynı zamanda bu
yanlış politika ülke içinde de 15 Temmuz darbe dinamiğinin, darbe sürecinin
ortaya çıkmasına da neden oldu. 
Bakın,
daha yakın zamanda bir Darbe Komisyonu oluşturuldu. Bu Darbe Komisyonu bir
rapor hazırlayacaktı ama mutlaka ifade vermesi gereken kişilerin Komisyonu ve
Meclisi takmaması, olayın örtbas edilmek istendiğini açıkça ortaya koydu. Bu
durum aleni ortadayken şu sorular hiç şüphesiz akla geliyor: “Bu darbe girişimi
neden örtbas edilmek isteniyor? Darbeyi AKP örtmek mi istiyor? Darbeye karışmış
siyaset ayağının ortaya çıkmasını mı istemiyor?” gibi soruları akla getiriyor.
Aslında “evet” demek doğru ama yeterli değil. Neden yeterli değil? Çünkü bu
darbe girişiminin ortaya çıkmasını istemeyen sadece AKP değil, aynı zamanda bir
bütün olarak darbeyle ilgili tüm statükocu ve uluslararası sermayeyle iş
birliğinde olan sermaye güçleri ortaya çıkarılmasını istemiyor. Aslında darbe
girişiminin teknik detayları hariç bütün yönleri kamuoyunca biliniyor ama
yapılmak istenen şey halk tarafından bilinen gerçekliğin, bilinen hakikatin
saptırılması, örtbas edilmesidir. Dolayısıyla darbenin siyasi ayağının ortaya
çıkarılmasının istenmemesinin temelindeki esas olgu bu. Darbe girişim
meselesine sadece bir FETÖ-Erdoğan çelişkisi veya FETÖ-Erdoğan düşmanlığı üzerinden
bakmak büyük bir yanılgıdır. Aslında yaşanan sorun emperyalizme bağımlı
sistemin krizidir ve bu krizin görünen siyasal yansıması da 15 Temmuz darbe
girişimidir. Tek başına Fetullah Gülen, çok kızdı, sinirlendi ve o sinirle
“Haydi darbe yapalım.” gibi bir karar vermedi hiç şüphesiz. Bunun arkasında
topyekûn statükonun, sistemin bütün güçlerinin olduğu şüphesiz. ABD, AB, NATO,
Türkiye’deki statükocu güçler, iş birlikçi sermaye ve daha da önemlisi, bunun
siyasi ayağının topyekûn ittifakıyla bu darbe dinamiği devreye sokuldu. Bugün
ortaya çıkarılmak istenmemesinin, gerçeklerin özünün ortaya çıkarılmak
istenmemesinin temelinde de bu güçlerin ortak ittifakı söz konusudur. 
7
Haziran seçimleriyle ortaya çıkan alternatif, yani Türkiye’de
ötekileştirilenlerin, Kürtlerin, farklı inançların, ezilenlerin, işçi
sınıfının, emekçilerin geniş bir cephede ittifakıyla ortaya çıkan demokratik
alternatif ve mevcut Meclisin ilk defa statükonun Meclisi olmaktan çıkıp halkın
Meclisi durumuna dönüşme gerçekliği karşısında ittifak yapan tüm statükocu
güçler nasıl ki bu süreci engelleyip bu gelişen emekçi yığınlarının, demokrasi
güçlerinin sesini kıstırıp bu cepheyi kriminalize etme çabasıyla bir ittifak
oluşturduysa 15 Temmuz darbe girişimi sonrasında da bu güçler yeniden ittifak içerisindedir.
Dolayısıyla şu süreçte devam eden darbe yargılamaları 12 Eylül darbe
yargılamasından, 12 Eylül darbe yargılama sürecinin geçirdiği süreçten farklı
bir süreç izlemeyecektir. Nasıl ki 12 Eylül darbecileri zaman içerisine yayılıp
netice itibarıyla 12 Eylülden hesap sorulmadıysa şu anda devam eden 15 Temmuz
darbe girişiminin yargılama süreci de tıpkı 12 Eylül gibi bir şekilde zamana
yayılarak gerçekler asla ortaya çıkarılmayacaktır. Bu nedenle, bütün bu gerici,
statükocu güçler, sermaye, uluslararası emperyalizmin birbirlerine olan
muhtaciyetinden dolayı yapabildikleri tek şey: Normal koşullarda
gerçekleştiremedikleri tek adam rejimini bu darbe sonucunda bugün Türkiye
halklarının önüne koymuş bulunmaktalar. Yani, Tayyip Erdoğan’ın uzun sürede, süreye
yayarak gerçekleştirmek istediği tek adam rejimini 15 Temmuz darbesiyle bir
gecede gerçekleştirmek istediler. Belki Sayın Recep Tayyip Erdoğan devrilmedi,
yerinde durdu ama 15 Temmuz darbe girişiminin yani sistem krizinin hedeflemiş
olduğu bütün amaçları bugün gerçekleşmiş bulunmaktadır. Yani, bugün olağanüstü
hâl, kanun hükmünde kararnameler, tek adam rejimi ve zorunlu Anayasa dayatma
değişikliğiyle aslında küresel güçler Türkiye’de istedikleri sistemi inşa etmiş
bulunmaktadırlar. 
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Devamla) – Dolayısıyla, bu süreçten bu Parlamentonun demokratik
bir alternatifle kurtulması gerektiğini söylüyoruz. 
Saygılar
sunuyorum. (HDP sıralarından alkışlar)
BAŞKAN
– Teşekkür ediyorum Sayın Adıyaman.
Milliyetçi
Hareket Partisi Grubu adına Aydın Milletvekili Deniz Depboylu konuşacaktır.
Buyurun
Sayın Depboylu. (MHP sıralarından alkışlar)
MHP
GRUBU ADINA DENİZ DEPBOYLU (Aydın) – Sayın Başkan, değerli milletvekilleri; 415
sıra sayılı Kanun Tasarısı üzerine Milliyetçi Hareket Partisi Grubumuz adına
söz almış bulunmaktayım. Sözlerime başlamadan önce aziz Türk milletini ve Gazi
Meclisi saygıyla selamlıyorum.
Bugün
aslında bizim için biraz umut verici bir gün olarak başladı çünkü
zeytinliklerin imara açılması, tesis yapımı ve santrallerin yapımı için, sanayi
için bu zeytin ağaçlarımızın kıyıma uğrayacağı yasa teklifinin geri çekilmiş
olduğunu öğrenerek başladık Genel Kurula. Bu, gerçekten umut verici, güzel bir
gelişme. Ben Aydın Milletvekili olarak ve Milliyetçi Hareket Partisinin bir
vekili olarak bu tasarının karşısında sizlerle ilgili endişelerimi paylaşmak
istedim. Çekilmiş olması tabii ki bize umut veriyor, aynı zamanda çok güzel,
çekilmiş olduktan sonra da bunun bir daha önümüze farklı bir şekilde de olsa
getirilmemesini sağlamak niyetiyle de bu konudaki endişelerimizi, kaygılarımızı
ve beklentilerimizi de dile getirmek istiyorum.
Değerli
milletvekilleri, bu jeotermal santralleri var biliyorsunuz Aydın’da, bunu
birçok kez gündeme getirdim ve maalesef bununla ilgili herhangi bir önlem
alınması noktasında da bir çabayla karşılaşmadım. Bu jeotermal santrallerin
açılması için -daha önceden de ifade ettiğim gibi- ÇED raporu aranmıyor ve ne
yazık ki zeytinliklerin imara açılması, tesis kurulması amacıyla zeytin ağaçlarının
kesilmesi noktasında da aynı sorunla, aynı tehlikeyle karşı karşıya kaldık.
Sayın Yıldırım demiş ki: “Zeytin mi daha önemli, tesis mi daha önemli?” Elbette
ülkemiz için sanayinin de değeri var ama bunun yanı sıra tarımın değerini de
hiçbir zaman yadsıyamazsınız. Türkiye Cumhuriyeti devleti belli bir döneme
kadar tarım alanında kendi kendine yetiştirdikleriyle üretimde yetinmiş, kendi
kendine yetmiş bir ülkedir ama maalesef son zamanlarda, son yıllarda
geliştirilen politikalarla bunun aksi bir gelişmeyle de karşılaştığımız
hepinizin bilgisi dâhilindedir.
Zeytin
bizim için çok önemli, özellikle Aydınlılar adına konuşuyorum, zeytin bizim
için hem değerli hem maddi kaynağımız olarak önemli hem de aynı zamanda bizim
mirasımız olarak çok değerli. 2016-2017 yıllarında dünya üzerinde zeytinyağı
piyasasında hangi ülkelerin daha fazla zeytinyağı ürettiği, ihracat ve ithalata
sunduğuyla ilgili bir değerlendirme yapılmış. İspanya 1,4 milyonla 1’inci
sırada; 474 bin tonla İtalya 2’nci sırada; 320 bin tonla Yunanistan 3’üncü
sırada ve maalesef 143 bin tonla Türkiye 4’üncü sırada. 
Değerli
milletvekilleri, biz dünya üzerinde zeytin ağaçlarının yüzde 10’una sahip bir
ülkeyiz ve böyle bir yasa çıkarılırsa biz daha iyiye gitmek için planlar yapıp
daha iyiye gitmenin umudunu yaşarken daha da geriye gideceğiz. Bakın, aynı
raporda diyor ki Türkiye için: “2017’de tahminî 177 bin ton zeytinyağı
çıkarılacağı umut ediliyor.” Eğer bu yasa çıksaydı zeytinliklerimizi
kaybedecektik ve maalesef bu bizim için çok olumsuz bir sonuç olacaktı. 
Zeytin
yasası 7’nci kez Meclise geldi değerli milletvekilleri ve yine diğerlerinde
olduğu gibi geri gitti. Bizim en büyük arzumuz bir daha bunun önümüze
gelmemesi. Zira böyle bir yasa çıkarsa 1 dönümde 15’ten az zeytin ağacı varsa o
alanlar zeytinlik sayılmayacak ve yine Avrupa Birliğine de baktığımızda, durumu
bir karşılaştıralım dediğimizde bakıyoruz ki orada dekar başına zeytin ağacının
sayısı 2,5. Ya, diğer ülkelerde zeytine bu kadar değer veriliyor, zeytin
ağaçları bu kadar korunuyorken cumhuriyetin ilk döneminden bu yana korumaya
aldığımız zeytin ağaçlarını bugün neden imar veya santral uğruna feda ediyoruz,
bunu da düşünmemiz gerekiyor.
Zira,
Ege Bölgesi’nde ve Marmara Bölgesi’nde yaşlı ağaçlar çok fazla, bu da dekar
başına ancak 8-10 ağacın düşmesine sebep oluyor. Yani böyle bir yasa çıksaydı;
Aydın’da, Balıkesir’de, Ege’de, Marmara’da birçok zeytinlik zarara uğrayacak,
elden gidecekti. 
Değerli
milletvekilleri, mübarek ramazan ayındayız. Ben şöyle bir baktım “Kur’an-ı
Kerim’de kaç ayette zeytin geçiyor?” diye, tam 7 ayette bulabildim, 7 ayette
zeytin geçiyor. Hatta Tin suresi “İncire ve zeytine ant olsun ki…” diye
başlıyor. Öyle değerli bir meyve ki bu, üzerine yemin edilebilen bir meyve. Böylesine
değerli, kutsal kılınmış bir meyveye, hem incire hem zeytine reva görülen yasa
bu olmamalı. Tam tersine, zeytinliklerin daha çok koruma altına alınması,
zeytin yetiştiricilerin desteklenmesi, zeytinyağına verilen primlerin tekrar
değerlendirilmesi noktasında özellikle Aydın ilinin vekili olarak da incire de
aynı hassasiyetin gösterilmesi bizim en büyük beklentimiz.
Yine
bu incirle ilgili de bilgi vermek istiyorum. En başta jeotermal tesislerden
bahsettim, bunu daha önceden de dile getirdim, maalesef jeotermal santrallerin
kontrolsüz bir şekilde hızla artması, açılan kuyuların sayısı noktasında bir
sınırlama getirilmemesi ve yine bu tesisler açıldıktan sonra üretim noktasında
çevreye verdikleri zarar açısından kontrolsüz bırakılması Aydın’ımızın incirine
de zeytinine de zarar vermektedir. Zira, maalesef yine ağaçlar kesilmektedir,
ayrıca ekosistem de olumsuz yönde etkilenmektedir. Aydın’da üretilen incir
dünyanın en iyi inciridir ama incir çok hassas bir meyvedir. İncir bulunduğu
ortamın, yetiştiği ortamın neminin çok özel olduğu yerlerde bulunur ve
jeotermal tesislerden çıkan buharlar o bölgenin iklimi üzerinde, ekolojik
sistem üzerinde önemli bir etki yaratmaktadır. Bu söz konusu durum incirin de
üretiminde belli bir düşüşe sebebiyet vermektedir. 
Yine
buradan çıkan akışkanların doğaya bırakıldığı noktasında orada yaşayan
Aydınlılarımız tarafından zaman zaman kanıtlandığı belgeler söz konusu ve yine
Aydınlılarımızın her gün, özellikle gece yarısı üç gibi bırakılan o kötü kokulu
buharlar, gazlar sebebiyle duyduğu rahatsızlığı da unutmamamız, tekrar dile
getirmemiz gerekiyor. Bu noktada özellikle jeotermal tesislerle ilgili olarak
Profesör Doktor Engin Ertan var, Adnan Menderes Üniversitesi Bahçe Bitkileri
Ana Bilim Dalı öğretim üyesi. Hazırladığı bir doktora tezi var. Ben bu doktora
tezinden daha önceki konuşmalarımda da bahsetmiştim. Lütfen incelemenizi rica
ediyorum çünkü bizim için çok önemli bilgiler içeriyor. 
Eğer
tesis yapacaksanız lütfen bu tesisleri yaptığınız bölgedeki ürünlere zarar
vermeyecek, oranın ekosistemini altüst etmeyecek, orayı hem koruyacak, aynı
zamanda geliştirecek nitelikte olan tesisleri seçmenizi rica ediyoruz. Doğayla
dost, çevreyle dost, bulunduğu ortama uygun ve özellikle Aydın için, bilhassa
tarım ürünlerinin pazarlanması noktasında faydası olacak sanayileşmeyle
tesisler kazandırılabilirse mutlaka bizim üreticilerimiz ve Aydın’da yaşayan
tüm milletimiz adına da önemli bir adım olacaktır diye düşünüyorum. 
Aydın’ın
tabii ki dile getirilecek çok fazla sorunu var. Hele bir turizm sorunumuz var
ki şu anda Kuşadası’nda, Didim’de saat kaçta dükkânların kapatıldığını bilseniz
eminim sizler de üzüntü duyardınız. Sokaklarda gezen turistlere de
rastlayamıyoruz. Bunları inşallah bir sonraki konuşmamda da dile getirmek
istiyorum. Ama lütfen tekrar rica ediyorum, 7 ayette geçen ve 7’nci kez
getirdiğiniz, geri çektiğiniz bu zeytinliklerle ilgili kıyım yasasını lütfen
bir daha Genel Kurul gündemine taşımayınız.
Saygıyla
her birinizi selamlıyorum. (MHP sıralarından alkışlar) 
BAŞKAN
– Teşekkür ediyorum.
1’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
2’nci
maddeyi okutuyorum:
MADDE 2- (1) Bu Kanun yayımı
tarihinde yürürlüğe girer.
BAŞKAN
– 2’nci madde üzerinde gruplar adına ilk söz, Milliyetçi Hareket Partisi Grubu
adına Kahramanmaraş Milletvekili Fahrettin Oğuz Tor’a aittir.
Buyurun
Sayın Tor.
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; 415 sıra sayılı Kanun Tasarısı’nın 2’nci maddesi üzerinde
Milliyetçi Hareket Partisi adına söz almış bulunuyorum. Bu vesileyle sizleri ve
büyük Türk milletini saygılarımla selamlıyorum. 
Değerli
milletvekilleri, yaşadığımız olaylar nedeniyle daha önce okuduğum bir kitabı
yeniden okuma ihtiyacı duydum. Sonuçta, aradan uzun yıllar geçtiği hâlde belli
alanlarda çok fazla bir değişiklik olmadığını gördüm ve üzüldüm. Kitabın ismi,
15’inci yüzyılda Osmanlı padişahlarına danışmanlık yapmış Koçi Bey’in
padişahlara yazdığı mektupların yer aldığı “Koçi Bey Risalesi”dir. Bu
mektuplardan, risalelerden örnekler sunacağım. Ancak, mektuplara geçmeden önce,
2002’lere giderek, AKP’nin kuruluş ve iktidar oluş günlerinden kısaca bahsetmek
istiyorum. 
Değerli
milletvekilleri, Adalet ve Kalkınma Partisi kuruluşundan itibaren, ayrıca tek
başına iktidar olduğu 2002 seçimleri öncesinde seçim propagandasını 3Y formülü
üzerine inşa etmişti, bunlar: Yolsuzlukla mücadele, yoksullukla mücadele,
yasaklarla mücadele. Nitekim, vatandaş da bu vaatlere inanarak oy verdi ve
AKP’yi tek başına iktidara getirdi.
Gelinen
noktada, 2017 Haziran itibarıyla yolsuzluk mu geriledi, yoksulluk mu azaldı,
yasaklar mı son buldu veya arttı mı? Bunları değerlendirecek değilim.
İktidarlar gelip geçicidir, önemli olan Türkiye’mizin geleceğidir. Burada
vurgulayacağım konu, bu konularda kurumsal yapıların oluşturulup oluşturulmadığıdır.
Gelinen noktada yolsuzlukla mücadelede kurumsal yapı oluşturulmuş mudur veya bu
yönde bir gayret mevcut mudur, bunun alt parametreleri nelerdir, kısaca
bunlardan bahsetmek istiyorum. 
Değerli
milletvekilleri, yolsuzlukla mücadelenin birinci şartı, mücadele edecek
kişilerin ve kurumların bağımsız, kişilikli, özgür, ehliyetli olması
gerekmektedir. Bağımsız olmayan kurumlarda korkak, ehliyetsiz kişilerle
mücadele edilemeyeceği açık seçiktir. Bu sebeple ne yapıp yapıp yolsuzlukla
mücadele edecek organlara ve kurumlara atama yapılırken veya seçim yapılırken
bu ve benzeri kriterler önde tutulmalıdır diyorum.
Başka
önemli bir konu, seçilecek kişilerin güvencesidir. Yarınından emin olmayan bir
kişinin cesurca hareket etmesi ancak istisnai bir durum olarak karşımıza
çıkmaktadır. 
Bakınız,
1500’lü yılların sonunda, 1600’lü yılların başında birçok Osmanlı padişahına
danışmanlık yapan Koçi Bey, risalelerinde, bugünkü ifadeyle mektuplarında,
devlet yönetimine yazdığı mektupta şunlardan bahsetmektedir: Devlet yönetimiyle
ilgili olarak, yüksek dereceli memurların iyi ahlak sahibi emektar kişilerden
seçildiğini belirtmiş ve bunların herhangi bir suç işlemediği takdirde görevden
alınmadığının altını çizmiştir. Bugün, maalesef, bunlara riayet edilmemektedir
aradan uzun yıllar geçtiği hâlde. Özellikle veziriazamla ilgili olarak
“Veziriazamlık ulu bir makamdır. Yerinin adamı olduktan sonra sebepsiz
azlolunmayıp nice yıllar sadrazamlık makamında kalması ve işlerinde müstakil
olması gerekir.” şeklinde belirtmiştir. Yine Koçi Bey, yüksek rütbeli devlet
adamlarının seçimleriyle ilgili olarak “Evvelce beylik ve beylerbeyliği ve
diğer padişah memurlukları, memleket idaresinde iş görmüş, emektar, doğru ve
dindar kesimlere verilip karşılığında bir akçe ve bir habbe rüşvet ve bahşiş
alınmazdı. Bilhassa, sancak beyleri ve beylerbeyleri yirmişer, otuzar yıl
yerlerinde kalırlardı.” tespitinde bulunmuştur. 
Koçi
Bey, Divanıhümayunda görevli memurların önceden sahip oldukları nitelikleri
şöyle belirtmektedir: “Şanı yüksek divan katipleri, eli kalem tutan yazı
erbabı, kanun bilir, maharetli ve etraftaki hükümdarlara mektup yazmaya
muktedir kimselerdi.” Divan kâtiplerinin etraftaki hükümdarlara mektup yazmaya
muktedir olması bundan dört yüz yıldan fazla bir süre önce ne güzel bir şey.
Bugün aynı şeyi söyleyebilir miyiz, takdirlerinize bırakıyorum. 
Koçi
Bey, devlet yönetiminde meydana gelen bozuklukların esas sebebinin rüşvet
olduğunu açıklamıştır, doğrudur. Diyor ki: “Bu kadar karışıklık, fitne ve
fesada, reayanın ve memleketlerin harap olmasına, hazinelerin ve malların
azalmasına sebep rüşvet şeytanı olmuştur.” şeklinde belirtmiştir. Aradan dört
yüz yıldan fazla geçti, maalesef biz rüşveti önleyemedik, acı olan budur. 
Başka
bir risalede, enderun ve birun halklarının yani padişahın yakın çevresinin
saltanat ve devlet işlerine karışmaması gerektiğini belirterek olumsuz bir
uygulama olarak Kanuni Sultan Süleyman döneminde padişahın usule uymadan
İbrahim Paşa’yı veziriazam yapmasını ve kızı Mihrimah Sultan’ı Rüstem Paşa’ya
verip onu veziriazam yapmasını örnek olarak vermiştir. 
Değerli
milletvekilleri, baktığımızda, maalesef, bu işler yapılıyor ve hiç de kimse
utanmıyor, övünerek söylüyor. Çok küçük bir örneğini üç beş gün önce bir
rektörün yaptığında gördük.
Koçi
Bey’in devlet yönetimiyle ilgili tespit ettiği aksaklıklar şunlardır: Yüksek
dereceli memurluklara yapılan atamaların kişilerin liyakatine bakılmaksızın
yapılması, atamaların sarayda padişaha yakın çevrelerin ön plana çıkarak rüşvet
karşılığı yapılması, memurların görevindeki başarılarının göz ardı edilerek
çekememezlik ve kıskançlıklar sonucu çıkarılan dedikodularla haksız yere
görevden alınmaları, rüşvetin devletin tüm kademelerinde yaygınlaşması, çeşitli
iftiralarla başarılı memurların öldürülmesi, bugünkü uyarlamasıyla görevden
alınması olarak belirtmiştir. Bunları okuduğumuz zaman bunların günümüzde de
hiç eksik olmadan devam ettiğini görmekteyiz.
Koçi
Bey “Yeniçeri kethüdası ve çavuşları yedişer, sekizer yıl makamlarında kalıp
sebepsiz azlolunmazlardı.” şeklinde değerlendirme yapmıştır. Söz konusu
görevlilerin belli sürelerde bu görevlere atandıklarını, herhangi bir suç
işlemedikleri takdirde görevden alınmadıklarını belirtmektedir.
Değerli
milletvekilleri, tabii, Koçi Bey’in risaleleri önemli. Bilim adamlarıyla ilgili
tespiti de şunlardır: Şeyhülislam ve kazaskerlerin faziletli, bilgili
insanlardan seçilmemesi; şeyhülislam, kazasker, kadı ve mülazımların sebepsiz
yere görevden alınmaları; kazaskerlik, kadılık ve mülazımlık görevlerinin para
karşılığı satılması; cahil ve yetersiz kişilerin hatır gönül ilişkisi içinde bu
göreve gelmelerinin neticesinde işlerin kötüye gideceğini açıklamaktadır. 
Dört
yüz yıl önce yaşamış, hatta daha önce yaşamış Koçi Bey’in bilim adamlarıyla
ilgili önerileri geçerliliğini bugün bile korumaktadır. 
Koçi
Bey kadı seçiminde uygulanan ölçütün ne olması gerektiğini açıklamıştır. Koçi
Bey'in kadıların atanmasıyla ilgili ölçütleri şöyledir: "İlmiyeye ait
yüksek makamların şunun bunun aracılığıyla verilmesi doğru değildir, en
bilgilisi hangisi ise ona verilmek gerekir. Kadılık yolunda vasıta bilgidir,
yaş ve sene, soy ve sop değildir; şimdi adaletli iş gördükleri vakit, makamı
eskilere verirler. Hâlbuki eskilik Allah yolunda kadılığa sebep değildir.”
buyurmuştur. Doğru söylüyor. 
Koçi
Bey Risalesi’nin yazıldığı dönemdeki aksaklıklar ile günümüz aksaklıkları
arasında bire bir uyuşma bulunmaktadır. Yüzyıllar öncesinden gelen bilgilerin
ve önerilerin özetlendiği bu kitabı okuduktan sonra aradan neredeyse uzun
yıllar, dört yüz yıldan fazla bir zaman geçmesine rağmen devlet idaresindeki
ana sorunlarda pek bir değişiklik olmadığı hissine kapılmamak mümkün değildir.
Dört yüz yıldan fazla bir süre geçtikten sonra, birçok alanda bir at boyu
mesafe alamamamız bizleri fazlasıyla düşündürmelidir.
Değerli
milletvekilleri, ülkemiz, 2016 Yılı Hukukun Üstünlüğü Raporu’nda, 113 ülke
içinde 99’uncu sırada yer almıştır. 2014 yılında 99 ülke arasında 59’uncu
sırada, 2015 yılında ise 102 ülke arasında 82’nci sırada yer alan ülkemizin son
iki yılda 40 basamak birden gerilemesi, adalet ve hukukun üstünlüğü ilkesi
hususlarında içinde bulunduğu durum, maalesef, dışarıdan bakıldığında da çok
iyi görünmemektedir. 
Ülkeler
gelişmişliklerini, ne coğrafi konumlarına ne tabii kaynaklarının varlığına ne
de nüfusa borçludur; gelişmişliklerini, kurumsallaşmış yapılara, işi ehline
vermeye, hukukun üstünlüğü prensibini benimseyip benimsemediklerine
borçludurlar. Güney Kore ile Kuzey Kore arasındaki gelişmişlik farkının sebebi
burada yatmaktadır. 1950'lerde ülkemizin gerisinde olan Japonya'nın, Güney
Kore'nin kısa sürede bu seviyeye gelmesi, bu faktörlerin gerçekleşmesinde
aranmalıdır. Güç sadece, siyasetçilerin, iktidarların, bürokratların
inisiyatifine bırakılırsa, beklenen ilerlemenin sağlanamayacağı açıktır.
Bu
vesileyle yüce heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ediyorum. 
Şimdi
söz sırası Halkların Demokratik Partisi Grubu adına Diyarbakır Milletvekili
Ziya Pir’e aittir.
Buyurun
Sayın Pir. (HDP sıralarından alkışlar)
HDP
GRUBU ADINA ZİYA PİR (Diyarbakır) – Sayın Başkan, değerli milletvekilleri;
“sayın” demişken saygınlıkla ilgili önce birkaç cümle sarf etmek istiyorum,
daha sonra bu sözleşmeye ya da başka bir probleme gelmek istiyorum. 
Şimdi
Filistin, Filistin’deki eğitimi konuşuyoruz. Eğitimli insanlar önce saygın
olmalıdır ve bu yüce Meclisin saygınlığını korumak durumundadır. Bu görev bütün
milletvekillerine aittir ama bu görev, aslında bu yüce Meclisin Başkanına da
aittir. Ne demek istiyorum? Şimdi bu kuvvetler ayrılığı diye bir şey var bütün
demokrasilerde; yasama, yürütme, yargı. Bunların hepsinin yan yana olması
gerekiyor. Hiçbirinin öbüründen bir üstünlüğü yoktur, kimse diğerinin alanına
girmemelidir, diğerinin hakkını gasbetmemelidir. Bu Meclis Türkiye’deki bütün
yasaları ve anayasaları yapmış mıdır? Yapmıştır. Bu yapmış olduğu Anayasa’da
şunu diyor bu Meclis: “Egemenlik kayıtsız şartsız milletindir.” Bu millet şunu
diyor: “Benim yapmış olduğum Anayasa’ya göre hiçbir milletvekili tutuklu
yargılanamaz.” Hiçbir milletvekili tutuklu yargılanamaz diyoruz biz millî irade
olarak. Bunu bilmeyen vekiller olabilir ama üç buçuk sene önce Balbay kararıyla
Anayasa Mahkemesi bunu yine yazdı ve hepinize dağıttı. Dedi ki: “Evet, sizin
yapmış olduğunuz Anayasa’ya göre hiçbir milletvekili tutuklu yargılanamaz. Buyurun.”

Şimdi,
muhtemelen yürütmenin talimatıyla yargı bu kararı, bu yüce Meclisin yapmış
olduğu Anayasa’yı hiçe sayıyor ve biz aylardır Meclis Başkanlığına, Başkanına,
Başkanlık Divanına diyoruz ki: Ya arkadaş, biz bu yasayı yaptık, yargı bunu
hiçe sayıyor; kalkıp iki çift laf etmeniz lazım bu konuyla ilgili. Eğer hâlâ
dinlemiyorsa bu yargı sizi, siyasallaşmış yargı bizi hâlâ dinlemiyorsa o zaman,
madem biz Anayasa değişikliği yaptık, onu da koyabilirdik, onların da
anlayacağı şekilde Anayasa’ya yazabilirdik. Bunu da yapmıyorsunuz. E, efendim,
neymiş? “Yargılama süreci başlamış, biz müdahale edemeyiz.” Ya bırakın
yargılama sürecini. Sizin bu yargınız, üzerine gittiğiniz yargı, sizin, bu yüce
Meclisin yapmış olduğu Anayasa’yı, yasaları hiçe sayıyor, siz hâlâ yargılama
sürecinden bahsediyorsunuz; bir bu.
İkincisi:
Bu FETÖ’yle ilgili mücadelenizden bahsediyorsunuz her gün. Bana öyle geliyor ki
özellikle yargı içinde, benim geldiğim bölgede özellikle bazı hâkimler ve bazı
savcılar üzerine yeterince gitmiyorsunuz ya da daha büyük bir ihtimal, onların
ne olduğunu çok iyi biliyorsunuz ama önlerine, dosyalarına koyup pis işlerinizi
onlara yaptırıyorsunuz.
Yine,
bugün gelmiş bir fezleke benimle ilgili, okumuşsunuzdur. Bir yalan üzerinden,
yalan… Savcı çağırsın ya da siz, kim istiyorsa, iki dakikada bütün delilleriyle
onların tamamının yalan olduğunu önünüze koyabilirim. O yalan üzerinden bir
fezleke kurgulanmış, yetmiyormuş gibi basına servis edilmiş, şu anda faşist bir
linç kampanyası başlatmış durumdalar. 
“Saygınlık”
deyince, önce, Sayın Başkan, siz kendi Anayasa’nıza… “Millî irade” diyorsunuz,
millî iradenin burada, tecelli ettiği binada yapılan yasalara ve Anayasa’ya
önce kendiniz saygı göstereceksiniz. 
Bu
savcılar ve hâkimler, ne idiği belli olmayan kişiler bir gün sizin başınızı
feci şekilde ağrıtacak. Ben, şu anda, avukatlarıma -hem yurt içinde hem yurt
dışında- TCK’nın 77’nci maddesini dikkatlice izlemeleri için talimat verdim,
bütün partim de bunu yapıyor. Bu olaylar sizin başınızı müthiş şekilde
ağrıtacak. 77’ye bir açıp bakın. Oradaki suçlamalardan dolayı zaman aşımı da
yoktur, bunu da bildirmiş olalım. 
Şimdi
gelelim Türkiye’nin kanayan yarası olan başka bir soruna. Hep zeytinden bahsediyoruz,
evet, biz de destekliyoruz, zeytinin yok olmaması lazım, o konuda
muhalefetimizi de yapıyoruz ama bizim bir de güzel Karadeniz Bölgemiz var.
Karadeniz’de Rize’de ve çevre illerinde insanlar geçimini çayla, biraz daha
batıda, özellikle Giresun ve Ordu’da da fındıkla sağlar. Ben, bugün CHP
grubunun bir önergesi olacaktı fındıkla ilgili, bir cenazeden dolayı geri
çekildi ama hazırlık yapmıştım birazcık, Karadenizli olarak çok fazla hazırlık
yapmama gerek yok. Fındık problemi nedir? Ağustosta yine fındık toplanacak. Çok
kısa, zamanım da fazla yok, o yüzden kısa… 
Fındığın
büyük, en büyük birinci problemi fındık fiyatlarıdır. Her sene iklimden dolayı
bazen fındık fazla olur, bolca, bazen daha az olur. İnsanlar bundan dolayı
zaten yeterince fiyat alamadığı için az bir para alır. Bir sonraki fındık
toplamaya kadar paraları biter, sonra giderler ya tefecinin ya başkalarının
eline düşerler. Bir tefecilik problemi var, bunun nedeni fındığın düşük
fiyatıdır. İkincisi: “Manav” diye tabir edilen insanlar vardır, onlara borçlanırlar,
fındık topladıktan sonra gidip onlara teslim ederler yine az para alırlar, yine
yetmez. Tekelleşme vardır; büyük şirketler toplanır, TMO daha fiyat bildirmeden
önce gidip -zaten üretici zor durumdadır- onların elindeki fındığı çok düşük
fiyattan, maliyetin altında alarak onları mağdur ederler; vesaire, vesaire. 
Burada
yapılması gereken şudur: Önce size… 2015 yılının maliyet raporu var elimde, “1
kilo fındık kaça mal oluyor?” Burada, işte, bakıyorsunuz, yetiştirme masrafları
var, hasat masrafları var, işte, diğer masraflar; bir de “yan gelirler” diye
bir şey koymuşlar, benim üreticimi kandırıyorlar. Yani maliyete yan gelirleri,
gelirleri koymazsınız, giderler olur. 1 dekarın gideri -yani 80 kilo fındık
gelir oradan- kilo başı 8 lira 30 kuruştu 2015’te. İşte, benim Karadenizli
vatandaşım –ben de oralıyım- biraz daha saf, temiz olduğu için Kayserililer
kadar kurnaz tüccar olmadığı için –bu, kötü bir şey değil Kayserililer için,
iyidir, tüccar olanlar kurnaz olmalı ama bizimkiler o kadar değil- bizimkiler
diyor ki: “Ya, benim bu kadar masrafım var ama o kurumuş fındıklardan ya da
onun altındaki otu ben satıyorum, oradan da dekar başı bana 55 lira geliyor.”
Bunu da maliyetten düşürüp 2015 fiyatını 7 lira 60 kuruşa düşürmüşler ama 8,30
normal fiyatı. Bu sene bu fiyat çok daha fazla artacak. Niye? Bir: Benim seçim
bölgemden, Diyarbakır ve o bölgeden insanlar gelemeyecek çünkü çözüm süreci
bitti, şu anda gerginlik var, gelemeyecek. Dolayısıyla fındık toplayanların,
işçilerin fiyatları çıkacak. Bu fiyat şu anda 8,5-9 arası diye konuşuluyor ama
9’un üzerinde bana göre reel fiyatlar.
Şimdi,
TMO gelmiş 9-9,5 lira maliyeti olan fındığa 10-10,5 lira arasında fiyat
biçiyor, “O fiyata alırım senin fındığını.” diyor. Ya, Allah aşkına, bakın, bir
gömlek üretiyorsunuz; bir gömleğin maliyeti, atıyorum, 5 liradır; onu
toptancıya verir, toptancı 10 liraya alır, gider 20 liraya perakendeciye, o da
35-40 liraya halka satar. Yani 5 lira maliyetli olan şeyi 35-40 liraya
alırsınız. Fındığın fiyatı, maliyeti 9 lira, 9,5 lira; TMO 10 lira, 10,5 lira
veriyor. Bu 1-1,5 lirayla da hani 1,5-2 ton fındığınız vardır, 15 bin lira, 20
bin lira, neyse işte, bir ailenin eline geçiyor, bununla da geçinmek
durumundasınız; bu, mümkün değil. 
Burada
strüktürel bir problem vardır, bunu siz çözemezsiniz, biliyoruz. Siz çünkü
liberalizmle, liberal kapitalizm ile sosyal devlet arasında sıkışıp
kalmışsınız. Biz çözeriz çünkü bir, biz emekçinin yanındayız, çiftçinin
yanındayız; ikincisi, biz sosyal devlet olgusuna inanıyoruz, öyle liberal
kapitalizm falan bizim için söz konusu değil; dolayısıyla en hızlı, en güzel
şekilde biz onu çözebiliriz.
Çok
önemli bir konu Sayın Başkan, vaktim bitiyor, eğer birkaç saniye bana tahammül
ederseniz onu anlatacağım.
BAŞKAN
– Tahammül ederiz bir dakika efendim, ne demek.
ZİYA
PİR (Devamla) – Teşekkür ederim Sayın Başkan.
Bu
tekellerin, iki tane büyük şirketin ismi var; burada açıklamayacağım, isteyene
verebilirim. Bunlar yıllarca Ordu ve Giresun’da o çiftçileri sömürerek, fındık
fiyatını düşük vererek onların üzerinden para kazandılar; şimdi gittiler, Çin
ve özellikle Şili’de fındık “plantaj”ları kuruyorlar ve o tutarsa, belli bir
kaliteyi tutturabilirlerse beş altı sene sonra -Allah korusun- tıpkı buğdayda
ve samanda olduğu gibi, biz kendimiz üretmeyeceğiz, bunları yurt dışından ithal
etme durumunda kalacağız, Allah korusun.
Sayın
Başkan, bence Meclis bu konuya bir an önce el atmalı ve Rize’deki çaycının,
Giresun, Ordu’daki fındıkçının problemlerini çözmelidir.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum.
Sayın
Tanrıkulu, 60’a göre, bir dakika…
Buyurun.
IV.- AÇIKLAMALAR (Devam)
22.- İstanbul Milletvekili Mustafa Sezgin
Tanrıkulu’nun, İstanbul Milletvekili Mustafa Yeneroğlu’nun yaptığı
açıklamasındaki bazı ifadelerine ilişkin açıklaması
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; bugün
İstanbul Milletvekili Sayın Yeneroğlu söylemediğim bir sözle ilgili söz almış
durumda, ona karşılık söz aldım. Teşekkür ediyorum. 
Der
Spiegel Türkiye Temsilcisi Maximilian Popp bana gönderdiği mesajda ve
yayınladığı bilgide “Spiegel için yaptığımız bir röportajda Tanrıkulu’nun
Türkiye’ye ekonomik yaptırım uygulanması gerektiğini söylediği iddia
edilmiştir, bu doğru değildir. Tanrıkulu konuşmamızda ‘yaptırımlar’, ‘ambargo’
kelimesini telaffuz dahi etmemiştir. Sadece Türk dış politikasının Türkiye'de
yapılan dış yatırımlara olumsuz etkileri olacağını belirtmiştir ve makalede de
sözlerine bu şekilde yer verilmiştir.” Kendi açıklamasıdır bu, gönderdi ve bunu
da sosyal medyada paylaştım. Dolayısıyla “yaptırım”, “ambargo” kelimeleri geçmediği
hâlde Sayın Yeneroğlu bunları söylemişim gibi bir algı yarattı ve beni hedef
gösterdi.
Tekrar
söylüyorum, bu hedef göstermesinden sonra da birçok yerde tehdide maruz kaldım.
Dün de bunları ifade etmiştim. Düzeltmek amacıyla söz aldım.
Teşekkür
ederim.
BAŞKAN
– Teşekkür ediyorum Sayın Tanrıkulu. 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Türkiye Cumhuriyeti Hükümeti ve
Filistin Devleti Arasında Eğitim ve Yükseköğretim Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı (1/734) ve
Dışişleri Komisyonu Raporu (S. Sayısı: 415) (Devam)
BAŞKAN
– Şimdi 2’nci madde üzerinde gruplar adına son söz Cumhuriyet Halk Partisi
Grubu adına Ardahan Milletvekili Öztürk Yılmaz’a aittir.
Buyurun
Sayın Yılmaz. (CHP sıralarından alkışlar) 
CHP
GRUBU ADINA ÖZTÜRK YILMAZ (Ardahan) – Sayın Başkan, değerli milletvekilleri;
Türkiye Cumhuriyeti Hükümeti ve Filistin Devleti Arasında Eğitim ve
Yükseköğretim Alanında İşbirliği Anlaşmasının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu hakkında söz almış
bulunuyorum Cumhuriyet Halk Partisi Grubu adına. Yüce Meclisi saygıyla
selamlıyorum.
Şimdi,
bu anlaşma önemli. Filistin devletini biz tanıyoruz, İsrail’i de tanıyoruz ve
esasen hem İsrail’le ilişkiler geliştirdik hem de Filistin’le bir yol almaya
çalıştık. Şunu hemen belirtelim: Orta Doğu’da özellikle IŞİD’in ortaya çıkması,
Suriye’deki olaylar, Irak’taki gelişmeler, Yemen’deki olaylar Orta Doğu’daki
İsrail-Filistin çatışmasını gölgeye itmiş durumda. Bundan beş yıl önce, on yıl
önce Orta Doğu’nun bir numaralı sorunu İsrail -Filistin ihtilafıyken şu anda bu
gündemin geri sıralarına itilmiş bulunmakta.
Evet,
1947 BM Bölünme Planı’ndan bu yana çok mesafe kat edildi özellikle sorunun
çözümü açısından. 1993 yılında Oslo Prensipler Deklarasyonu yayınlandı ve yirmi
dört yıl sonra, 2000 yılında Camp David’de bir çaba sarf edildi, daha sonra
2008 yılında Olmert ve Abbas arasında varılan bir mutabakat var ve bu devam
edip gidiyor. “Quartet” oluşturuldu, yol haritası oluşturuldu ve maalesef,
Filistin sorununda bu zamana kadar beklendiği şekilde bir gelişme
kaydedilemedi. 
Filistin
sorununa bakarken tabii Orta Doğu’nun bütün ülkelerinin doğrudan veya dolaylı
olarak bu sorunla bir şekilde irtibatlı olduğunu da bilmemiz lazım. 
Bu
anlaşma, gündeme getirilen bu anlaşma, bizim önem verdiğimiz bir anlaşma
elbette ve kabul edilmesi de uygun. Ancak biz bir taraftan Filistin devletine
yardım yapıyoruz, Filistin devletine yaptığımız yardımları böyle ballandıra
ballandıra anlatıyoruz ama bu anlaşmanın bir maddesini size okumak istiyorum.
11’inci maddede teknik ve mali düzenlemeler yer alıyor, diyor ki: “Gönderen
taraf -yani Türkiye gönderiyorsa eğitim için- kendi heyetlerinin gidiş-dönüş
yol giderlerini karşılarken -yani biz kendi heyetimizin gidiş ve dönüş yol
masraflarını karşılarken- ev sahibi taraf -yani Filistin tarafı, gariban
Filistin tarafı- ise iaşe, ibate giderleri ile heyetlerin bu anlaşma
çerçevesinde iştirak ettikleri çalışmalardan kaynaklanan ülke içi ulaşım
giderlerini karşılar.” Ya, Allah aşkına, bunu bu anlaşmaya yazmanın anlamı var
mı? Ramallah’tan Kudüs’e gitmek için… Biz heyet olarak gittiğimizde de kendi
imkânlarımızla gittik. Yani, bu kadar basit bir konuyu böyle bir anlaşmaya
koymak… Herhâlde standart bir anlaşma olarak gelmiş, ya gözden kaçmış veya da
bir cinlik düşünülmüş. Basit bir konu. Bunu öncelikle belirtmek istiyorum. 
Şimdi,
bu anlaşmanın, elbette, uygulanması önemli. Yalnız, gündemimizde en önemli
konu, bu zamana kadar Filistinliler arasında bir uzlaşma olmadı. Özellikle
bugün gündeme gelen Katar’da Filistinliler arasında süren müzakerelerden bir
sonuç elde edilemedi yani Hamas ile El Fetih bir araya getirtilip İsrail’in
karşısına tek heyet olarak oturtulamadı. Dolayısıyla, burada ciddi manada,
Türkiye’nin Filistin konusuna Hamas gözüyle bakması nedeniyle bir ilerleme sağlanamadı.

Katar’da
olan gelişmelerde Müslüman Kardeşler nedeniyle Katar’ın eleştiriye konu olması,
Katar’ın Müslüman Kardeşler nedeniyle “Terör örgütünü destekliyor.” şeklinde
uluslararası kamuoyuna yansıtılması buradaki görüşmeleri de esasen akamete uğratacaktır.
Çünkü Gazze’deki oluşum, Hamas, esasen Mısır’daki Müslüman Kardeşler’in
Filistin’deki versiyonudur; bunu herkes biliyor. Hâl böyle olunca Katar’daki bu
görüşmelerin akamete uğraması kaçınılmaz olacaktır. 
Esasen
Türkiye’nin yapması gereken neydi? Bu işleri Katar’a bırakana kadar, bu işler
orada bir şekilde, bu şekilde bir gelişmeyle akamete uğramadan önce; madem
Filistin’e bu kadar destek veriyor, madem Hamas’ı bu kadar himaye ediyor, madem
Müslüman Kardeşler’e bu kadar kucak açıyor, o zaman o dönemde bu işi
İstanbul’da yapmalıydı, Ankara’da yapmalıydı ve Filistinlileri
barıştırabilmeliydi.
Bugün
Filistin’de artık iki devletli bir çözüm tartışılmıyor, sadece konuşuluyor.
Bugün özellikle Donald Trump’ın iş başına gelmesinden bu yana özellikle tek
devlet çözümü üzerinde duruluyor, iki devletli çözüm artık rafa kaldırılıyor
neredeyse. Bununla ilgili hiçbir açıklama duymuyoruz. Hâlbuki biz Filistin
devletini tanıyoruz, biz Filistin devletini bu zamana kadar tanıdığımızı da hep
söylüyoruz ama Trump döneminde özellikle şubat ayında Netanyahu’yla yapmış
olduğu görüşmede ortaya koyduğu şekilde, artık “İki devlet de olabilir, tek
devlet de olabilir. Siz neyi istiyorsanız ben de onu isterim. Sizin istediğiniz
benim de istediğimdi.” demek istiyor. Daha önce neydi? Daha önce tek devlet
çözümü gündemde yoktu, iki devlet çözümü vardı. Obama döneminde, Bush
döneminde, baba Bush döneminde her zaman iki devletli çözüm gündeme getirildi.
Özellikle “Quartet” dediğimiz 4’lünün geliştirmiş olduğu yol haritasında da iki
devletli çözüm üzerinde duruldu. Ama bakıyoruz, Filistin davasını iç kamuoyuna
bu kadar malzeme edenlerin, burada, bu idealin uğruna orada bir sürü mücadeleyi
göğüsleyenlerin şu anda bu ideal ellerinden yavaşça kayıp gidiyor ve buna da
esasen kimse ses çıkarmıyor. 
Neden
böyle oldu biliyor musunuz, kırılma noktası neresi? Evet, “one minute” vardı ve
“one minute”nin bir etkisi vardı. Ama “one minute” ne zaman çöpe atıldı? Ne
zamanki Mavi Marmara gemisine yönelik operasyonu yapan İsrail askerleri bu
Parlamentoda yargısal bütün süreçlerden affedildiği o gün “one minute” efsanesi
burada bitti, o geceden sonra sesiniz çıkmıyor. Lütfen, bu Filistin dosyasına
biraz sahip olun, sadece kamuoyu için değil.
Bakınız,
Donald Trump başa geldiğinden beri enteresan olabilecek açıklamalar yapıyor.
Şimdi, İsrail Büyükelçisi kim? New York’ta iflas eden eski bir avukatını İsrail
Büyükelçisi atıyor. Başka kimi ne yapıyor? Bakınız, yine, eskiden şirketlerinde
çalışan birisini Orta Doğu temsilcisi yapıyor. Başka ne yapıyor? Damadını dış
politikayla ilgili konularda görevlendiriyor ve bu, İsrail’in penceresinden
Orta Doğu’ya bakışı başlatıyor. Tek devletli çözüme doğru gidiliyor, bugün
yerleşimler devam ediyor, sınırlar konusunda hiçbir gelişme yok, Filistinliler
arasında uzlaşmada en ufak bir gelişme yok, Katar’daki görüşmeler başarısız,
Kudüs’ün statüsü hiçbir şekilde gündeme gelmiyor, “En sonunda karar verilir,
her şey üzerinde anlaşılmadan hiçbir şey üzerinde anlaşılmaz.” deniyor ve
hiçbir şey elde edilemiyor. Orta Doğu’daki gelişmelerde maalesef,
İsrail-Filistin ihtilafının üzerine bir perde çekiliyor. Esasen bizim ülke
olarak sorumluluğumuz bundan sonra daha fazla artacak. Çünkü, uluslararası
toplumun Filistin davasına bakışında da bir kayma var. Avrupa Birliği pek
ilgilenmiyor. Avrupa Birliği, sadece, dönem başkanının yayınlamış olduğu
içeriği boş açıklamalarla geçiştiriyor bunları ve daha da önemlisi, Fransa,
özellikle Afrika’da kaybetmiş olduğu prestiji tekrar alabilmek için kendi
ülkesinde bir Orta Doğu konferansı yaptı ve bir şey elde edemeyeceğini anladı
çünkü bu işin kilidi Amerika Birleşik Devletleri’nin elinde. 
(Mikrofon
otomatik cihaz tarafından kapatıldı)
ÖZTÜRK
YILMAZ (Devamla) - Bunun için de hiçbir şey yapılmıyor.
Son,
bitiriyorum.
BAŞKAN
– Tamamlayın lütfen, bir dakikada. 
ÖZTÜRK
YILMAZ (Devamla) – Bunun için, bizim sorumluluk ile yükümlülüğümüz neden
artıyor ilave olarak? Çünkü, artık Hamas’a dünyanın bakışı değişiyor, Hamas her
ne kadar ilkeler bildirisi yayınladı ve kendisini Müslüman Kardeşler’den
uzakmış gibi gösterse de üzerine yapıştırılmış böyle bir damga var. Ve Katar,
ev sahibi Katar’ın üzerine de bu damga yapıştırıldı. Şimdi, Türkiye’nin yapması
gereken şey şu: İsrail’i tanıyor, Filistin’i de tanıyor, esasen Araplar
arasındaki çatışmalar had safhaya ulaşmış durumda. O zaman, bu toplantılar
Türkiye’de yapılsın, Türkiye’de yapılsın. Bari en azından kaybettiğimiz irtifa
burada sağlansın. Yoksa boşa çalışacağız.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum.
2’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– Madde üzerinde gruplar adına ilk söz Milliyetçi Hareket Partisi Grubu adına
Erzurum Milletvekili Kamil Aydın’a aittir.
Buyurun
Sayın Aydın. (MHP sıralarından alkışlar)
MHP
GRUBU ADINA KAMİL AYDIN (Erzurum) – Sayın Başkan, değerli milletvekili
arkadaşlarım; ilgili maddede Milliyetçi Hareket Partisi Grubu adına konuşmak
üzere söz almış bulunmaktayım. Yüce Meclisi ve sizleri saygıyla selamlıyorum.
Evet,
kaldığınız yerden biz de devam edelim. Malum, Orta Doğu coğrafyasını
konuşuyoruz. Orta Doğu coğrafyası insanlık tarihi boyunca birçok medeniyete,
kültüre, topluluklara ve inanç sistemlerine ev sahipliği yapmış bir
coğrafyadır. Bu kadar büyük bir önemi haiz, uzun bir tarihsel geçmişi olan bu
coğrafya aynı zamanda büyük mücadelelerin de ana merkezi olmuştur. Bunlara,
tabii, çok tipik bir örnek vermek gerekirse en somutları ve belleklerde, hafızalarda
en iz bırakanları olması hasebiyle bin yıl önceki Haçlı Seferlerini örnek
verebiliriz; bu coğrafyada olmuştur. Aslında, Şarkiyatçılar bunun çok iyi
analizini yapmışlardır. Ta o dönemde, bakın, bir gizli bir neden
oluşturulmuştur; bir de bunun kamufle edilip, yoğrulup, şekillendirilip açık
bir bahaneye dönüştürülmüş hâli söz konusudur. Haçlı Seferlerinin yapıldığı bu
coğrafyada yani Müslüman Doğu ile Hristiyan Batı’nın çatışma alanı olan bu
Kudüs merkezli birlik etrafındaki Orta Doğu coğrafyasında açık neden
özgürleştirmeydi güya; din, inanç merkezli bir özgürleştirme bahanesiydi ama
onun altında yatan asıl gizli neden şuydu: Bölgenin mümbit -verimli- gerçekten
medeni açıdan çok çok ileride olması, sahip olduğu kaynaklar açısından bir
zenginlik arz etmesiydi. O gün nasıl ki asıl nedenler maddi idiyse bugün de
yine bu coğrafyada yeniden hesaplaşmalara tanıklık etmekteyiz. Yine asıl neden
o yer altı ve yer üstü zenginlikleri; yüz yıl önce de böyleydi, Musul ve Kerkük
petrol yataklarının keşfinden sonra bölgede yeni bir Haçlı Seferi ruhu canlandı
ve işgal hareketleri başlatıldı. Ne değişti bugün? Bugün yine bir şey
değişmedi, söylem hep şu oldu… O gün de özgürleştirmeydi, bundan yirmi beş-otuz
yıl önce de, 1991 yılında Irak’ın işgalinde de kullanılan söylem yine aynıydı,
yine o oryantalistlerin ortaya attığı özgürleştirme propagandasıydı. Neydi?
“Biz Irak’ı özgürleştirmek için buradayız. Saddam gibi bir diktatörden
kurtarmaya geldik.” dendi ama asıl neden, işte ta bin yıl önce de Haçlı
Seferlerinde kullanılan o bölgenin gerçekten maddi varlığıydı, stratejik
varlığıydı. Ne oldu? Diktatör gitti; barış, huzur geldi mi? Gelmedi. Daha
sonra, bu “Arap Baharı” ismiyle bölgeye daha şiddetli, daha ağır bedeller
ödeterek yayılmaya başladı. Ne oldu, Tunus özgürleşti mi, varlık olarak bir
yerlere geldi mi? Libya özgürleşti mi? Suriye özgürleşti mi? Hayır, bunların
hiçbiri olmadı, bugün de baktığımızda Filistin aynı bedelleri ödemiş, gerçekten
hâlâ ödemeye devam eden bir coğrafyanın, bir kadim insanlığın adı olmaya başladı.

Filistin
deyince artık trajedilerle anılan bir kültürden bahsediyoruz. Filistin, Haçlı
Seferlerinde eksik kalan, Batı’nın kursağında kalan o intikam duygusunun
tezahürüyle özdeş anılmaktadır maalesef. Bugün Katar için de belki aynı şeyler
düşünülmektedir. O zaman ne yapmak lazım? Yani bu senaryoları bir an önce
altüst edip gerçekten diplomatik olarak -bakın, diplomasi çok konuşma sanatı
değildir; diplomasi, biraz amiyane olacak ama iş kotarma sanatıdır-
kotarabildiğimiz kadar iş kotarmamız lazım yani elde edebildiğimiz kadar
başarılar elde etmek zorundayız. Bu coğrafyada artık biz, gerçekten, umut olmak
zorundayız çünkü bu coğrafyada bizim tarihî, kültürel, insani ve inanç bağları
çok güçlü olan kardeşlerimiz var, efendim, ülkeler var. 
Evet,
eğer biz üzerimize düşen diplomasiyi kurallarına uygun, gerçekten millî
çıkarlarımızı ötelemeden, bir şekilde ön alma hareketi şeklinde yapmazsak
-Allah korusun- bir sonraki belki de üzerinde büyük hesapların yapılacağı -ki
15 Temmuzda bunun ufak bir provası yapıldı- bir coğrafya, bir devlet hâline
gelebiliriz. 
Şimdi
ne demek istediğimi bu mübarek günde bir fıkrayla anlatayım isterseniz; şimdi,
bu fıkrayı son günlerde duydum, çok hoşuma gitti: Bir komşunun horozu sabah
namazında ezan okuyor, ezan okuyor horoz. Komşu bıçağı alıp koşup geliyor “Bak,
ezan okumayı kes, kafanı keserim.” diyor. Horoz diyor ki: “Tamam,
okumayacağım.” Komşu gidiyor, ertesi gün horoz normal bir şekilde ötüyor. Komşu
-cesaret aldı ya- bıçağı alıp tekrar geliyor “Bana bak, ötmeyeceksin de. Bir daha
ötersen kafanı keserim.” diyor. “Emredersiniz.” diyor, korkuyor “Ötmeyeceğim.”
diyor. Tekrar gidiyor komşu. Horoz daha bu iki olayın şokunu atlatmadan üçüncü
günü komşu bu sefer mazeretsiz, bıçak elinde geliyor. Horoz şaşırıyor “Ne
oldu?” diyor. Diyor ki: “Yumurta yumurtlayacaksın yoksa kafanı keserim.” Horoz
büyük bir üzüntüyle, mahcubiyetiyle diyor ki: “Keşke ezan okurken kafamı
kestirseydim.” 
Gerçekten,
şimdi, bu horozun durumuna düşmemek lazım yani net tavırlarımızı gerçekten
çıkarlarımıza uygun, açık bir şekilde işin başından masaya net bir şekilde
koyarak duruşumuzu sergilememiz lazım. Bakın, dünya bu coğrafya üzerinde
hesaplar yapıyor ve kapımıza dayanmış artık. Yani tabiri caizse neredeyse artık
bize imkânsızı zorlamaya başladılar, bahaneler Katar’a kadar dayandı. Bizim
şimdi, gerçekten, biraz önce saydığımız, bütün bu bölgede bir şeyler söylemek
için çok nedenimiz var. Değerli milletvekilleri, bakın, tarihî bağlarımız var,
kültürel bağlarımız var, akrabalıklarımız var, sadece bölgedeki bir devletle
900 kilometrenin üzerinde bir sınırımız var. Yani bölgeye ilgi duyup inisiyatif
almak için nedenimiz o kadar çok ki ama maalesef, özellikle İsrail, Amerika
Birleşik Devletleri ve Rusya üçgenli bir güç odağı zaman zaman Birleşmiş
Milletlerdeki Güvenlik Konseyinin kararlarını bahane ederek bölgede çok ağır
sonuçlar doğuracak inisiyatifler alırken biz niye duruyoruz? Ne yapıyorlar?
Efendim, Güvenlik Konseyine talep deyip çok rahat bir şekilde Suriye’nin iç
işlerine müdahale edebiliyorlar. Var mı böyle bir hakları? Yok. Hani dünya
5’ten büyük, ne yapıyoruz biz? Bizim sahip olduğumuz nedenlerin birisi var mı
onlarda? Allah aşkına, İsrail’in, Rusya’nın ya da Amerika Birleşik
Devletleri’nin bölgeyle akrabalığı var mı, bölge insanıyla, mezhep bağı var mı,
inanç bağı var mı, sınırdaş mı? Hayır ama söz söyleme hakkı görüyor. Gidiyor,
aynen bin yıl önceki gibi, yüz yıl önceki gibi özgürleştirme adına bayrağını,
tankını, topunu yerleştiriyor ve bunu da bir şekilde doğalmış gibi, çok güzel,
efendim, bir uluslararası diplomasi söylemine dönüştürüp bize yutturmaya
çalışıyorlar. Biz ne yapıyoruz? Biz az konuşup çok diplomatik başarılar elde
etmek zorundayız. Bunu da Allah’a şükür, şu günlerde, hani musibetlerin
belaları defettiği bir dönemde, ülkemizin her şeye rağmen birlik, beraberlik
içerisinde olduğu, büyük bir azim ve kararlılık içinde olduğu bu dönemlerde
bizim de çok net bir şekilde diplomatik ve gerekirse bunun devamındaki her
türlü tedbiri alma zorunluluğumuz vardır. Bu hem bölgedeki ülkelerle ve
yaşayanlarla olan ilişkilerimiz hem de tarihî misyonumuz gereği yapmak
zorunluluğundan kaynaklanmaktadır diyorum, hepinizi saygıyla selamlıyorum. (MHP
sıralarından alkışlar)
BAŞKAN
– Teşekkür ediyorum.
Birleşime
on dakika ara veriyorum.
Kapanma
Saati: 17.03
ÜÇÜNCÜ OTURUM
Açılma Saati: 17.14
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 103’üncü Birleşiminin
Üçüncü Oturumunu açıyorum.
415
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet yerinde.
Tasarının
3’üncü maddesi üzerinde Halkların Demokratik Partisi Grubu adına İzmir
Milletvekili Ertuğrul Kürkcü konuşacaktır.
Buyurun
Sayın Kürkcü.
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar;
sözlerime, aslında, bugün burada keşke benim yerime Ayhan Bilgen arkadaşımız
olsaydı diyerek başlamak istiyorum. Çünkü, üzerinde konuşmakta olduğumuz
maddenin kapladığı alan, ilişkiler, tarih, siyaset, kültür bahsinde Halkların
Demokratik Partisi milletvekilleri arasında bu konuda Meclise bir feyz
verebilecek, ufkumuzu açabilecek, sonuçta, önerileri reddedilse bile bir beyin
fırtınasına fırsat verebilecek olan belki aramızdaki oydu. Ancak onu
hapishaneden çıkartamayan Meclis kendisini de böyle bir kıymetli katkıdan hem
yoksun bıraktı hem de öte yandan yasama sürecinin sakatlanmasını seyretmiş
oldu. Vekilleri hapishanede, yasa tartışan bir Meclis aslında tutsak bir
Meclistir, yürütme tarafından tutsak edilmiştir, adliye tarafından tutsak
edilmiş bir Meclistir. O nedenle, böyle bir Meclisin yapacağı tartışma da ancak
bu kadar olabilir, beni Ayhan Bilgen’le ikame eder. Bakalım onun yerine size
bazı faydalar sunabilecek miyim.
Birinci
mesele, birinci nokta bu anlaşmanın tabii ki onaylanması iyidir. Ramallah’taki
Filistin yönetiminin hem dünya çapında tanınırlığa, meşruiyete ihtiyacı vardır
hem de Gazze ile Ramallah arasında bölünmüş gibi addedilen Filistin’in aslında
ulusal birliğinin sağlanmasına bütün Filistin dostlarının yardımcı olması
gerekir. Bu anlaşma bu bakımdan buna bir katkıda bulanabilir fakat bir bütün
olarak Türkiye’nin Filistin’e yönelik politikası Filistin’in ulusal birliğini
sağlamaya katkıda bulunmaktan son derece uzaktır. İsrail’le yapılan, Mavi Marmara
saldırısı sonrasında ortaya çıkan zararların tazminine yönelik anlaşma, esasen,
son tahlilde Gazze ile Ramallah arasında Gazze’nin elini güçlendiren, Filistin
üzerine yapılacak müzakereleri Gazze’nin avantajlı kılınması üzerinden
sağlamaya çalışan, Gazze açıklarında yapılacak olan yüzer limanı hem İsrail hem
Mısır hem Gazze arasındaki pazarlıkların konusu hâline getiren bir yönelimle
gerçekleşti. O nedenle, bu yaklaşımların hiçbirisi esasen Filistin’e yönelik
hakiki, sahici, Filistin’in özgürlüğü ve kurtuluşuna katkıda bulunan bir sonuç
yaratmıyor. Nitekim, bugün, Hamas’ın bir şekilde iltica etmiş olduğu Katar’daki
sürece alelacele dâhil oluş da bu bakımdan Filistin’deki taraflar arasında
Hamas’ın elini tutan, Müslüman Kardeşler’in elini tutan ama Filistin merkez
yönetiminin, Filistin Kurtuluş Örgütünün siyasi konumunu dikkate almayan bir
yaklaşımdır. 
Bu
çerçevede, esasen baktığımızda, bugünkü Adalet ve Kalkınma Partisinin
Filistin’e yönelik siyasetini bütün Arap dünyasına yönelik siyaseti gibi bir,
mezhep kardeşliği; ikincisi, eski Osmanlı hinterlandında yeniden bayrak
gösterme tutkusuyla örülen, irrasyonel, irredantist bir siyaset oluşturuyor. Bu
çerçevede baktığımız zaman da biz, Türkiye'nin Filistin siyasetinde esasen
Filistin’in İsrail işgalinden kurtulması, Filistin’in kendi devletine sahip
olarak bir yeni özgür devlet olarak ortaya çıkması sürecine katkıda bulunmaktan
çok uzak olduğumuzu görmek durumundayız. İşin doğrusu, sadece bu açıdan değil
aynı zamanda, Filistin’in düşmanlarıyla kurulan yakın ilişkiler dolayısıyla da
Filistin siyasetinde Türkiye’nin rolünün esasen olumsuz bir rol olduğunu
söyleyebiliriz. Bu nedenle, bir tek bu anlaşma imzalandı diye Filistin’le
ilişkiler, Filistin halkının davasına katkı gerçekleşmiş olmaz ama öte yandan
bunun olması iyidir. 
Ben,
genel olarak Türkiye’deki bütün hâkim siyasetlerde Arap ülkelerinin, Arap
halklarının özgürlüklerine, haklarına ve kültürlerine yönelik ilginin onların
tarihsel varlıklarına gerçek bir saygıyla örtüşmediğini düşünüyorum. Dün burada
yapılan konuşmalardan birinde Katar meselesine müdahil olmaktan uzak kalmanın
tavsiyesinin gerisindeki rasyonel olarak şunun teklif edildiğini duydum ve
anladım, hakikaten hayretlere düştüm: “Araplar arasındaki anlaşmazlıklara
girmemeliyiz çünkü Araplar bugün kendi aralarında kavga ederler, yarın döner
bizimle kavga ederler, o yüzden durmak en iyisidir.” Bir halkı, bir milleti,
bir halk topluluğunu, bir kültür topluluğunu bu şekilde tanımlayabilmek için
mutlaka ve mutlaka onlara yukarıdan bakan bir yerden konuşuyor olmak gerekir.
Oysa mesele Araplar ya da başkaları arasındaki tartışmalarda taraf olup olmamak
değil, haklı ile haksız arasındaki tartışmada haklının yanında durabilmektir.
Çoğu kez Türkiye, uluslararası siyasetin de bir türevi olarak, kendi uluslararası
bağlılık ve bağımlılıklarının bir türevi olarak pek çok kere Arap dünyasındaki
anlaşmazlıklar ya da Arap dünyasının İsrail ile ya da Batı dünyası ile
anlaşmazlıkları döneminde Arapların yanında durmadı. Cezayir Savaşı’nda,
Cezayir’in Özgürlük Savaşı’nda Cezayir Mağrip Araplarının yanında değil,
Fransa’nın yanında durdu Demokrat Parti Hükûmeti. Bu ayıbı temizleyebilmek
Türkiye'nin kırk yılını aldı. Ancak kırk yıldan sonra Özal Cezayir’e gittiğinde
özür dilemek zorunda kaldı Cezayirlilerden ve Türkiye ile Cezayir arasında
mantıklı bir ilişkinin temelleri atıldı.
Bugünkü
siyasete baktığımızda -Suriye'nin iç siyasetine- öylesine sömürgeci, öylesine
saldırgan bir biçimde dâhil oldu ki Türkiye, yarın yeni Suriye yeni temeller
üzerinde kurulurken bu Suriye ile ilişkisini nasıl kuracak, bunca insan
kaybının, bunca can kaybının hesabını nasıl verecek bilmek mümkün değil. Burada
mesele Araplar arası anlaşmazlığa dâhil olmak meselesi değildi, haklı olanın
yanında durmak meselesiydi. Şöyle ya da böyle meşru bir hükûmeti yıkmak için
kurulmuş olan bir uluslararası koalisyona gözü kapalı destek vermekteydi. O
nedenle, ben derim ki bu vesileyle: Eğer biz Filistin’in özgür, İsrail
baskısından arınmış, İsrail işgalinden topraklarını kurtarmış, birleşmiş bir
özgür ülke hâline gelebilmesine destek olmak istiyorsak genel olarak Arap
dünyasına yönelik siyasetimizde hegemonyacılıktan, Osmanlı mirasını canlandırma
heveslerinden uzak durmak zorundayız çünkü Arap millî kimliğinin, Arap
kültürünün, Arap hafızasının en önemli unsurlarından bir tanesi Osmanlı işgali
altında yönetilen halklar olarak, işgal edilmiş halklar olarak geçirdikleri
yüzyıllardır.
ABDULKADİR
YÜKSEL (Gaziantep) – Osmanlı işgalci değildi Beyefendi.
ERTUĞRUL
KÜRKCÜ (Devamla) – Buradan özgürleşmek, Osmanlı istilasından özgürleşmek Arap
mücadelesinin en önemli bileşenlerinden biridir. Onlar ile Türkiye
Cumhuriyeti’nin yeniden ortak bir kültüre dâhil olabilmesi, ancak ve ancak
sömürgeciliğe, işgalciliğe, tarihî olarak ya da aktüel olarak bunlara karşı
çıkan bir politika izlemesiyle ilgilidir. O yüzden bizim Arap dünyasına takdim
edeceğimiz şey, bir zamanlar onların efendisi olduğumuza dair Türkiye’yi
yönetenlerin hafızasındaki parlak geçmiş değil, Arapların özgür yaşadıkları
günlere bugün kendi özgür ülkeleri, kendi özgür yönetimleriyle erişebilmelerine
bizim destek olabileceğimize dair bir bilgiyi, bir gerçeği, bir siyaseti takdim
etmemizle ilgilidir. O yüzden, bu anlaşma buna benzemektedir, bu nedenle
onaylanmalıdır ama onu çevreleyen ortam, onu çevreleyen evren hâlâ bu irredantizmle,
bu irrasyonel tarih yorumuyla sakatlanmış durumdadır.
Hepinizi
selamlıyorum. (HDP sıralarından alkışlar) 
BAŞKAN
– Teşekkür ediyorum.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın konuşmacı AK PARTİ’nin dış politikasını ve
Filistin’le olan ilişkisini anlatırken irredantist, irrasyonel, mezhepçi bir
politik saikle davranıldığını söyledi. Bunlar sataşmadır, bu çerçevede 69’a
göre söz istiyorum.
BAŞKAN
– Buyurun, sataşmadan iki dakika süre veriyorum.
ERTUĞRUL
KÜRKCÜ (İzmir) – Bunun nesi sataşma ya?
BAŞKAN
– Lütfen yeni bir sataşmaya meydan vermeyelim.
VIII.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, İzmir Milletvekili Ertuğrul Kürkcü’nün 415 sıra sayılı Kanun
Tasarısı’nın 3’üncü maddesi üzerinde HDP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; “irrasyonel” akıl
dışı demektir, biz akıl dışı davranmıyoruz her şeyden önce.
ERTUĞRUL
KÜRKCÜ (İzmir) – Bazen şaşırabilir insan.
MEHMET
NACİ BOSTANCI (Devamla) – Akıllardan bahsedilebilir, sizin aklınıza uymayabilir
ama burada bir aklın olduğu muhakkak.
“İrredentist”,
yani kaybedilen toprakları geri almak istiyormuşuz, öyle bir derdimiz de yok,
Türkiye Cumhuriyeti’nin sınırları belli; her düzeyde bizim dış politikamızın bu
tür bir amaca yönelik olmadığı kaç kere ifade edildi. Dışarıdan birileri,
sömürgeciliği temsil edenler, zaman zaman bölgede biraz varlık gösteren
ülkelere yönelik bu tür suçlamalar yaparlar. Dolayısıyla, aynı suçlamaları
burada dile getirmek, biraz söyleyeni farklı bir bağlama taşır, bunun altını
çizmek istiyorum.
“Mezhepçi”
diyorsunuz, benim reddetmeme gerek yok, AK PARTİ‘nin on beş yıllık dış
politikasının gerçekliği bunu reddeder. Nükleer kriz dolayısıyla, İran’la
Amerika problem yaşarken, İran’a en önemli desteği veren ülkelerden birisiydi.
Biz İran’la aynı mezhepten değiliz ama bölgedeki bir ülke, bir gerçeklik,
oradaki insanlara ilişkin bir dayanışma çerçevesinde bir yaklaşım sergiledik. 
Keza,
Suriye’nin toprak bütünlüğü, Irak’ın toprak bütünlüğü derken yaklaşımımız aynı
şekilde. Irak’ta geçmişte problemler yaşanırken Kürtler geldiler Türkiye'ye
sığındılar, kapılarımızı açtık. 
Bu
anlamda, bizim Orta Doğu’ya bakışımız hiçbir biçimde milliyetçi yahut da
mezhepçi bir yaklaşım değildir; orada esenliği ve barışı temin edecek, oranın
sosyal gerçekliği neyse onların kendi gerçeklikleriyle birlikte barışının
sağlanacağı bir bölgesel yaklaşımdır. Bu doğrultudaki çabalarımız on beş yıllık
tarihlerde kayıtlıdır. 
Teşekkürler.
(AK PARTİ sıralarından alkışlar)
BAŞKAN
– Teşekkür ediyorum.
FİLİZ
KERESTECİOĞLU DEMİR (İstanbul) – Sayın Başkan, sadece tutanağa geçmesi için bir
açıklamada bulunmak istedim.
“Bizim
ülkemizin mezhebi bu değildir.” dedi Sayın Bostancı. Bir ülkenin mezhebi olmaz…
ENGİN
ALTAY (İstanbul) – Olmaz, evet.
FİLİZ
KERESTECİOĞLU DEMİR (İstanbul) – …bir ülkenin mezhebi yoktur. Bu şekilde
kullanırsak o zaman diğer vatandaşlarımızı dışlamış oluruz. 
Teşekkürler.

BAŞKAN
– Teşekkür ediyorum Sayın Kerestecioğlu. 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Türkiye Cumhuriyeti Hükümeti ve
Filistin Devleti Arasında Eğitim ve Yükseköğretim Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı (1/734) ve
Dışişleri Komisyonu Raporu (S. Sayısı: 415) (Devam)
BAŞKAN
– Şimdi madde üzerinde gruplar adına son söz Cumhuriyet Halk Partisi Grubu
adına İzmir Milletvekili Mustafa Ali Balbay’a aittir. 
Buyurun
Sayın Balbay. (CHP sıralarından alkışlar)
CHP
GRUBU ADINA MUSTAFA ALİ BALBAY (İzmir) – Sayın Başkan, sayın milletvekilleri;
Filistin’le anlaşma üzerine maddeyi şu anda görüşüyoruz. Orta Doğu ülkeleriyle
ilişkilerimizin bir “anlaşma” adı altında konuşulması gerçekten güzel ancak şu
anda içinde bulunduğumuz durum, özellikle Katar’la ilgili gelişmeler, bu
anlaşmanın, Orta Doğu ülkeleriyle iyi bir diyaloğun çok gerisinde sayın
milletvekilleri. Sadece bugün, dün akşam saatlerinden bu yana Katar’la ilgili
meydana gelen gelişmelere baktığımızda bile Türkiye’nin hemen, apar topar bu
ülkeyle ilişkilerini askerî düzeyde artırıp hemen üsse asker gönderme siyaseti
izlemesinin uluslararası alanda nasıl yankılandığına baktığımızda pozisyonumuz
hiç de iyi değil ve her şey Sayın Bostancı’nın söylediği gibi akılla da
yürümüyor sayın milletvekilleri. 
Bakın,
Trump’ın -Amerikan Başkanı Trump’ın- gittiği her yerde bir kramp yaşanıyor yani
ilişkiler geriliyor. Şu anda gitti Orta Doğu’ya ve döndükten hemen sonra ne
oldu? Amerika Birleşik Devletleri’nin bölgedeki en büyük üssünün olduğu
Katar’ın, tek kara komşusu olan Suudi Arabistan’la ilişkileri fiilen bozuldu ve
yedi ülke bu ülkeye ambargo ilan etti. Birkaç saat önce ajanslara düşen habere
göre Amerika’ya soruyorlar: “Sizin oradaki üssünüz ne olacak?” “Terörü
destekleyen ülke… Benim üssüme hiçbir şey olmayacak.” diyor. Amerika şu anda
bölgedeki gerilimi kontrol etmekte ve ne yazık ki sayın milletvekilleri, Türkiye
de tarihinde olduğu gibi bölgedeki sorunların çözümü için devrede olmak yerine
bu çözümün değil, sorunun parçası olmak üzere bir yol katetmekte. Hazır,
gündemde zeytin yasasını da siz geri çekmişken biz de bir zeytin dalı
uzatıyoruz. Gelin, Orta Doğu politikasını, Türkiye’nin geleneksel politikasını
dikkate alarak yeniden şekillendirin diyoruz.
Sayın
milletvekilleri, bu kürsüde gerek öteki muhalefet partilerinin gerekse iktidar
partisinin, Orta Doğu ülkeleriyle tarihimizdeki ilişkiler konusunda ciddi bilgi
eksiklikleri olduğunu da görüyorum. Bizim bu ülkelerle ilişkilerimiz, sanki
kuruluşumuzda, Atatürk döneminde ve sonrasında hiç yokmuş da şimdi yeni şeyler
yaratılıyormuş gibi bakılıyor. Atatürk, Suriye’yle Hatay sorununun çözümü
sürecinde bile Suriye manda altında iken o ülkeye büyükelçi göndermişti. Irak
manda altındayken büyükelçi göndermişti. Atatürk’e sordular: “Niçin büyükelçi
gönderiyorsunuz?” “Nasıl olsa ileride onlar bağımsız devlet olacaklar. Biz
şimdiden o ülkelerle ilişkilerimizi bağımsız devlet olmaları özlemiyle
geliştirmek istediğimizi hissettirelim.” demiştir. Devamında tabii ki ilişkiler
kurmak istemiştir ancak manda yönetimleri devam ettiği için de gelişememiştir. 
Sayın
milletvekilleri, gündemdeki sorunun bir parçası, İran’da meydana gelen
gelişmelerle ilgili olarak da yine tarihimizde bu bölgenin barış içinde
yaşadığı dönem, 1937 yılında Tahran’daki Sadabat Sarayı’nda imzalanan,
Türkiye’nin, Irak’ın, İran’ın ve Afganistan’ın katıldığı o Sadabat Paktı’dır. O
pakt, ne zaman sona ermiştir? 1981’de. İran-Irak Savaşı ne zaman çıkmıştır?
1980’de. Neye mal olmuştur? 1,5 milyon insanın ölümüne.
İşte,
bizim bölgedeki pozisyonumuz, geçmişte barışa dönüktü. O ülkenin kendileri
arasındaki ilişkilerde en azından Türkiye, ne olursa olsun soruna değil, çözüme
katkıda bulunmak üzere devredeydi. Sadabat Paktı imzalanırken İran ve Irak
“Buna bir madde ekleyelim.” dediler. Türkiye sordu: “Nedir?” Aynen şunu
önerdiler Türkiye’ye: “İran ile Irak arasında sorun çıkarsa Türkiye ara bulucu
olsun.” dediler.
İşte,
böyle bir tarihten, şimdi Orta Doğu’daki bütün sorunların neredeyse bir parçası
olmak üzere devam ediyoruz. Burada iktidar partisi… Evet, bölgede etkin
olmalıyız, bölgede Türkiye'nin çıkarlarını korumalıyız ancak dünden itibaren
yaşanan gelişmeler şöyle yorumlandı uluslararası alanda da: “Sünni blok
çatladı.” “Şii bloka karşı oluşturulan Sünni blok ilk kez çatladı.” yorumları
yapıldı ve Türkiye'nin yer aldığı bölüm ile yer almadığı bölüm arasında bir
derinleşme olduğu vurgulandı. İşte, böyle bir ortamda biz Katar’a asker
gönderdik. Katar Dışişleri Bakanı da açıklama yaptı, dedi ki: “Türk askeri
burada çözüme katkıda bulunacak.” 
Biraz
önce Sayın Bostancı “Toprak kazanma vesaire herhangi bir kaygımız da yok.”
dedi. Sadece Cumhuriyet Halk Partisi milletvekilleri dört kez soru önergesi
verdiler, üç gün önce de ben verdim. Şimdi size soruyorum sayın
milletvekilleri: Orta Doğu’daki sorunların çözümü için devreye giriyoruz da
burnumuzun dibinde, İzmir, Aydın ve Muğla illerinin devamında olan Ege
Denizi’ndeki 18 adanın Yunanistan işgali altında olmasına niçin sessiz
kalıyorsunuz? Bu soruyu -burada, tabii, Orman ve Su İşleri Bakanı var ama- biz
Dışişleri Bakanına sorduk, yanıt alamayınca artık Savunma Bakanına soralım
dedik, belki bu konuda bir fikri vardır, belki bize bir ışık verir diye ama
oradan da bir yanıt alamadık. 
Sayın
milletvekilleri, Lozan Anlaşması’yla Türkiye Cumhuriyeti’nin toprakları içinde
yer alan 18 ada ve 1 kayalık, şu anda Yunanistan’ın fiilen işgali altında.
Sayın İsmet Yılmaz, Millî Savunma Bakanı iken bu soru sorulduğunda “Evet,
Lozan’a göre bu adalar bizim topraklarımızdır ve bizim topraklarımız olarak
devam etmektedir.” dedi. Ancak, Binali Yıldırım İzmir Milletvekili olarak o
adalardan birine gitmek istediğinde pasaport kullanmak zorunda kaldı. 
Buradan
soruyorum: Orta Doğu’daki sorunların çözümü için bu kadar hassas olan,
gerektiğinde bir yıl sonra gelecek bir anlaşmayı bugüne çekebilen ve oraya 5
bine kadar asker göndereceğini ilan eden Türkiye, Ege Denizi’ndeki bu işgale
niçin sessiz? Bu kadar sessiz kaldığına göre insanın aklına şu geliyor: Acaba
Hükûmetin bizim bilmediğimiz bir haritası mı var? Acaba Hükûmetin bizim
bilmediğimiz bir anlaşması mı var? Çünkü Ege adalarının, 18, adanın şu anda
Yunanistan işgali altında olmasını kabul etmek demek Sevr’in hortlamasını kabul
etmek demek. Çünkü Birinci dünya Savaşı sonrasında İzmir işgal edildiğinde,
saraydan “Hayır, bu, işgal değildir.” diyenler vardı. Ama şu anda İzmir’in,
Aydın ve Muğla’nın burnunun dibindeki bu adalar, sayın milletvekilleri, hem
işgal altında hem de bu adaların Lozan Antlaşması’na göre silahsız olması
gerekirken tümü silahlı ve bu silahların hemen tümü de Türkiye’ye doğru
çevrilmiş durumda.
Gerçekten
merak ediyorum, hani Cumhurbaşkanı işareti gösteriyor “Bu, vatanda birlik, yurtta
birlik, devlette birlik.”… Tamam da toprakta birlik diye bir şey yok mu? Toprak
bütünlüğü diye bir şey yok mu? Gerektiğinde, Türkiye'nin sınırlarında 1
milimlik sorun olduğunda bunu büyüten ve “Bir toprak parçasını, bir çakıl
parçasını bile vermeyiz.” diyen Hükûmet, 18 adaya karşı niçin sessiz? Ki bu
adalar, 1913’te, 1914’te Londra Antlaşmalarıyla Türkiye’den çıkmıştı ancak
Lozan’la o günün koşulları içinde belli bölümü, Türkiye topraklarına katıldı
ama siz, bu adaların işgalini kabul etmekle, cumhuriyetin kuruluşundan bu yana,
sayın milletvekilleri, ilk kez bu kadar büyük bir toprak kaybına da evet demiş
oluyorsunuz.
Sayın
milletvekilleri, Ege’yle ilgili biz de soruları sormaya devam edeceğiz. 
Yine
bir konu daha var bu Ege adalarıyla ilgili. Şu anda Yunanistan, oralarda
belediyeler kurmak üzere, oraların yönetimleriyle ilgili yerel yapılandırmalar
oluşturmakta. Türkiye’ye yüzme mesafesindeki, hatta bağırma mesafesindeki bu
adalara karşı Hükûmetin sessizliğini anlamakta gerçekten zorluk çekiyoruz. Bunun
özü… Bu sessizlik devam ederse, bizim aklımıza, hakikaten, bu Sevr
özlemcilerine karşı acaba herhangi bir yumuşama mı var ya da bizim bilmediğimiz
bir harita mı var sorusu geliyor. 
Sayın
milletvekilleri, gündemde Katar… Gerçekten bu bölgenin barış içinde olmasını
bizler de istiyoruz. Ancak Türkiye’nin şu anda içinde bulunduğu politika tıpkı…
Şu anda Filistin anlaşmasını konuşuyoruz ama AKP Hükûmeti, başından beri
Filistin’de de taraf tuttu, tarafların içinde taraf tuttu ve bugünkü noktaya
geldik. Bütün dünyanın “Sünni blokta ilk çatlama” dediği bu gidişe lütfen bir
sorunun parçası olarak bakmayın diyorum.
Hepinize
çok teşekkür ediyorum. (CHP sıralarından alkışlar)
BAŞKAN
– Teşekkür ediyorum.
3’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Böylece
tasarının tümü üzerindeki görüşmeler tamamlanmıştır.
Şimdi
tümünün oylaması açık oylama şeklinde olacaktır. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Etmeyenler… Kabul edilmiştir.
Sayın
milletvekilleri, bundan sonraki uluslararası anlaşmaların oylamalarının
tamamının da ayrı ayrı elektronik oylama cihazıyla yapılmasını oylarınıza
sunuyorum: Kabul edenler… Etmeyenler… Kabul edilmiştir.
Şimdi
açık oylamaya başlıyoruz.
Oylama
için üç dakikalık süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
-Türkiye Cumhuriyeti Hükümeti ve Filistin Devleti Arasında Eğitim ve
Yükseköğretim Alanında İşbirliği Anlaşmasının Onaylanmasının Uygun Bulunduğuna
Dair Kanun Tasarısı açık oylama sonucu: 
“Kullanılan
oy sayısı : 197
Kabul 
: 195
Ret 
: 1
Çekimser 
: 1(x)
 Kâtip Üye  Kâtip
Üye
 Emre Köprülü Sema
Kırcı
 Tekirdağ 
 Balıkesir”
Böylece
tasarı, kabul edilmiş ve kanunlaşmıştır. 
3’üncü
sırada bulunan Birleşmiş Milletler Çölleşmeyle Mücadele Sözleşmesinin Kuzey
Akdenize Dair Ekinin Bölgesel Uygulamasına Yönelik İstanbul Türkiyede Bölgesel
Koordinasyon Birimi Kurulmasına İlişkin Türkiye Cumhuriyeti Hükümeti ile
Birleşmiş Milletler Çölleşmeyle Mücadele Sözleşmesi Sekretaryası Arasında
Anlaşmanın Onaylanmasının Uygun Bulunduğuna Dair Kanun Tasarısı ile Dışişleri
Komisyon Raporu’nun görüşmelerine başlayacağız. 
3.- Birleşmiş Milletler Çölleşmeyle
Mücadele Sözleşmesinin Kuzey Akdenize Dair Ekinin Bölgesel Uygulamasına Yönelik
İstanbul Türkiyede Bölgesel Koordinasyon Birimi Kurulmasına İlişkin Türkiye
Cumhuriyeti Hükümeti ile Birleşmiş Milletler Çölleşmeyle Mücadele Sözleşmesi
Sekretaryası Arasında Anlaşmanın Onaylanmasının Uygun Bulunduğuna Dair Kanun
Tasarısı (1/761) ile Dışişleri Komisyonu Raporu (S. Sayısı: 471) ( x)
BAŞKAN
– Komisyon ve Hükûmet yerinde. 
Komisyon
raporu, 471 sıra sayısıyla bastırılıp dağıtılmıştır. 
Tasarının
tümünün maddelerine geçilmesini oylarınıza sunuyorum: Kabul edenler... Kabul
etmeyenler... Kabul edilmiştir. 
1’inci
maddeyi okutuyorum: 
BİRLEŞMİŞ MİLLETLER
ÇÖLLEŞMEYLE MÜCADELE SÖZLEŞMESİNİN KUZEY AKDENİZE DAİR EKİNİN BÖLGESEL
UYGULAMASINA YÖNELİK İSTANBUL TÜRKİYE’DE BÖLGESEL KOORDİNASYON BİRİMİ
KURULMASINA İLİŞKİN TÜRKİYE CUMHURİYETİ HÜKÜMETİ İLE BİRLEŞMİŞ MİLLETLER
ÇÖLLEŞMEYLE MÜCADELE SÖZLEŞMESİ SEKRETARYASI ARASINDA ANLAŞMANIN ONAYLANMASININ
UYGUN BULUNDUĞUNA DAİR KANUN TASARISI 
MADDE 1- (1) 23 Ekim 2015 tarihinde Ankara’da
imzalanan “Birleşmiş Milletler Çölleşmeyle Mücadele Sözleşmesinin Kuzey
Akdeniz’e Dair Ekinin Bölgesel Uygulamasına Yönelik İstanbul, Türkiye’de
Bölgesel Koordinasyon Birimi Kurulmasına İlişkin Türkiye Cumhuriyeti Hükümeti
ile Birleşmiş Milletler Çölleşmeyle Mücadele Sözleşmesi Sekretaryası Arasında
Anlaşma”nın onaylanması uygun bulunmuştur. 
BAŞKAN
– 1’inci madde üzerinde gruplar adına ilk söz, Halkların Demokratik Partisi
Grubu adına Diyarbakır Milletvekili Sibel Yiğitalp’a aittir. 
Buyurun
Sayın Yiğitalp. (HDP sıralarından alkışlar)
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; bugün, bıkmadan usanmadan size yine Sur’u anlatacağım çünkü
Sur’da yaşanmış ve devam eden yıkımlar ve mağdur eden, zorla tehcir eden,
insansızlaştıran politikalardaki ısrarınızdan dolayı, ben de oranın vekili
olarak sorumluluğum gereği ve orada yaşayan biri olarak bunu anlatmak gibi bir
sorumluluğa sahibim. 
Bakın,
burası Sur, yedi bin yıllık tarihî mekân olan Sur, şu alanın tamamı Sur.
Burada, şu alana -burası, tamamen çoraklaşan- o küçücük dar küçeleri olan
Sur’un mahallelerinin olduğu yere baktığınızda, kocaman kocaman bulvarlara
dönüştü. Bakın, sadece üç dört tane yapı var. Israrla bakmanızı istiyorum, şu
alan, tamamen yıkıldı ve hâlen yıkılmaya devam ediliyor. O yetmedi, geçen yıl,
2016’da Martın 9’unda İçişleri Bakanı Sayın Efkan Ala “Operasyonlar bitmiştir.”
dedi ve on altı aydır, hâlen şu mahallelere girilemiyor, hâlen burada polis
barikatları var, hâlen buraya, yaşadığı yere, ne durumda olduğunu görmek
açısından bakma hakkına sahip olmasına rağmen hiçbir insan giremiyor. Bakın,
buradaki binlerce ev gitti. 
Şu
anda da şuradaki iki mahalle, Ali Paşa ve Lalabey Mahallerinde, yaklaşık 6 bin
insanın yaşadığı, 300 ailenin olduğu yerde yine 21 Mart 2016’da alınan acele
kamulaştırma kararı üzerinden oraya da baskı uygulanıyor; elektrikleri, suları
kesiliyor ve geceleri TOMA’larla orada anonslar yapılıyor, “Çıkın, çıkmazsanız
eğer, biz sizi buradan zorla çıkarırız” diye basınç uygulanıyor, zorun
aygıtlarıyla basınç uygulanıyor ve burada mesele, Kürt olunca, Kürt’ün evi
olunca, Kürt’ün tarihi olunca, insanlar da Kürt olunca garip bir terörize etme
hâli, garip bir kriminalize etme hâli, onun kimliğine, diline, inancına saygı
duymadan, yok sayarak, hiçleştirerek, inkâr ve imha temelinde bir siyaset
güdülüyor. 
Buraya
yedi bin yıl boyunca 40 tane medeniyet gelmiş, her medeniyet, arkasında bir
tarih bırakmış; kimi cami yapmış, kimi kilise yapmış, havralar oluşturulmuş,
dar küçeler üzerinden değişik oymalar, orada inanılmaz bir tarihî zenginlik var
ama bakıyorsunuz, yedi bin yıl boyunca 40 medeniyetin bıraktığı tarihin
arkasına bakıldığında, bu esere baktığınızda, şu esere baktığınızda, bu eserle
ne kadar övünseniz -tırnak içinde- azdır! 
Yedi
bin yıllık tarihe yaptığınız şeye bakın. Yedi bin yıllık tarihi ne hâle
getirdiniz, ne hâle getirdiğinize bir bakın. (AK PARTİ sıralarından gürültüler)
TAHİR
ÖZTÜRK (Elâzığ) – Bir şey olmamış.
SİBEL
YİĞİTALP (Devamla) – Bir bakın, bu hâle nasıl getirdiniz ya! Binlerce insan,
yedi bin yıl boyunca yaşanmış bir tarih, medeniyet müzesi…
TAHİR
ÖZTÜRK (Elâzığ) – Hiçbir şey olmamış!
SİBEL
YİĞİTALP (Devamla) – Tabii, sizin için hiçbir şey olmaz. Orada çocukluğunuz
geçmedi, kimliğiniz yok, dedenizden, atanızdan kalan bir yer olmadığı için
böyle konuşuyorsunuz. 
TAHİR
ÖZTÜRK (Elâzığ) – Sizden daha iyi biliyoruz!
SİBEL
YİĞİTALP (Devamla) – Masa üzerinden siyaset yaptığınız için bunu
konuşuyorsunuz, masa üzerinden insanları tekçiliğe mahkûm ettiğiniz için böyle
konuşuyorsunuz. Sizler böyle konuştuğunuz için bu hâle geldi. 
Ve
iki mahalle, bakın, iki mahalleden bahsediyorum, elektrikleri, suları kesildi.
Mübarek ramazan ayındayız, değil mi? O insanlar da Müslüman, ki ben bütün
inançlara saygı duyuyorum ama mübarek ramazan ayı olduğu için söylüyorum bunu.
O insanların elektriği, suları kesilerek, susuzluğa ve elektriksizliğe mahkûm
edilerek zorla çıkarmak hangi inançta var? Hangi inançta var, sorarım ben size.
Bunu hiçbir şekilde asla ve asla…
Elbet
bir gün gideceksiniz ama arkanızda bıraktığınız bu tahribatlarla, bu yok
etmelerle, bu yıkımlarla anılacaksınız. Bakın, bu yıkımlarla anılacaksınız. 
O
yetmedi, bakın, size şunu söyleyeyim: Orada Sur’un yüzde 82’si kamulaştırıldı.
Yüzde 12’si niye kamulaştırılmadı, biliyor musunuz? TOKİ’ye verildiği için
kamulaştırılmadı. Orada 55 bin esnaf çalışıyor, küçük işletmeci çalışıyor.
Küçük işletmeciler, hayatını, yaşamını oradan geçindiriyor ve Diyarbakır’ın
ekonomisinin kalbidir Sur ama bakıyorsunuz, 55 bin esnaf bile görünmüyor. Onun
dışında… (AK PARTİ sıralarından gürültüler)
Biraz
sessizce, biraz vicdanınız varsa dinleyin, vicdanınız yoksa aklınızla dinleyin.

Onun
dışında, bakın, masa başında kararlarla bu iş olmuyor. Size şunu söylüyorum:
Ali Paşa ve Lalabey Mahallelerinde hiçbir mesele yokken neden evler yıkılıyor?
Ne amaçla yıkılıyor? Bir dönem Başbakan şunu söylüyordu: “Biz orayı Toledo
yapacağız.” O hayallerine ulaşamadan, erişemeden gitti. Bir başkası geldi, bir
başka şey yapacağız dedi, o da gitti. Her gelen, kendi hayalini orada kurmaya
çalışıyor ve oradaki yaşamı kendi hayalleri üzerinden inşa etmeye çalışıyor.
Orada bir yaşam var, binlerce yıldır yaşayan, canlı bir tarih var zaten. Sizin
veya bizim, benim veya bir başkasının onlar üzerinden siyaset yapma hakkı yok.
O insanların orada yaşama hakları var; kimlikleriyle, dilleriyle, inançlarıyla yaşama
hakları var ve bu, bizim insani, ahlaki, vicdani temsiliyet sorunumuzdur. 
Benim
nasıl bugün bu sorunu anlatmak gibi bir sorumluluğum varsa sizin iktidar olarak
o sorunu çözmek gibi bir sorumluluğunuz var. Bugün eğer orada bu kadar büyük
bir alanın yıkımı konusunda ısrar ederseniz -7 bin yıllık tarihin yıkımı
konusunda ısrarınız sadece sizin için değil- bundan sonra arkada bırakacağınız
enkazlarla tartışılacaksınız. 
NURETTİN
YAŞAR (Malatya) – Kırklar Dağı görünüyor mu orada? Yıkıldı mı orası?
SİBEL
YİĞİTALP (Devamla) – Kırklar Dağı… Kırklar Dağı’nı da söyleyeyim ben size,
bizim yüzleşmeyeceğimiz hiçbir şey yoktur. Biz, insanların, halkın itirazına,
reddettiği her konuya saygı duyarız. Bakın, itiraz etti, reddedildi ve itiraz
edenin itirazına saygı duyuldu ve orada durduruldu. Bugün o insanlar evinden
çıkmak istemiyorlarsa ona saygı duyup “Evinde kal.” demek gibi bir
mecburiyetimiz var. Zaten o insanlar, 90’lı yıllarda gelmiş, çoğu da göçle
gelmiş insanlar, çoğu da yoksul insanlar. Yani şunu mu söylüyorsunuz: “Zaten
yoksuldur, zaten göç etmiş, zaten savaştan mağdur edilmiş; bir de biz onları
burada mağdur edelim.” Bu mu sizin politik anlayışınız? Bu mu insana bakış
açınız? Bu mu bu halka verdiğiniz emek? Bu mu bu halka verdiğiniz değer?
Yetmedi mi ya! Her yer yakılıp yıkılıyor, yetmiyor mu daha? Türkiye'nin
içindeki Kürt’ünle savaş, Türkiye'nin dışında, Rojava’daki Kürt’le savaş; yeter
ki Kürtler hiçbir şeyin sahibi olmasın! Bu, nasıl bir anlayıştır? Bu, neyin
bitmeyen kinidir, bitmeyen bir öfkesidir? Bu hâlinizle hem kendi Kürt’ünüzü
düşman ettiniz kendinize hem kendi sınırınızdaki Kürtleri düşman ettiniz
kendinize ve Orta Doğu’nun en bataklık, en acımasız, en krizli dönemine
girdiniz, sadece siz girmediniz, hepimiz girdik. Hepimizin canı yanıyor, orada ölen
her insan hepimizin canıdır, hiç fark etmez, askeri, polisi, gerillası, çocuğu
çünkü hepsinin bir anne babası var, hepsi, bu halkın çocuklarıdır. Burada
yapılması gereken bu değildir. Burada yapılması gereken, çözüm ve müzakerenin
zeminini oluşturmaktır ve bir an önce ölümleri durdurmaktır. 
Ben
bunları söylemekten yoruldum, her gün çözüm ve müzakere üzerinden bunu
söylemekten gerçekten ben usandım. Bu kadar umarsızca yaklaşıma karşı da
gerçekten inanılmaz düzeyde bir hayal kırıklığı yaşıyorum. Diyorum ki: “Ramazan
ayıdır, insanlar oruç tutuyor.” Hani siz çok kutsuyorsunuz ya, iki saat sonra
gidip insanlar iftarını açacak, Allah’ın karşısında dua edecek ve diyecek ki:
“Allah’ım, beni affet.” Peki, bunu söylerken bu evleri yıkılanlardan da aldığı
beddualardan dolayı, Allah’ın yanında kulun hakkını yemenin hesabını verecek
mi? Asla veremeyecek. Her şey affedilir ama kul hakkı asla affedilemez. 
Ben
ısrarla şunu söyleyeceğim: Burası o halkındır, orada yaşayan insanlarındır.
Tekçi zihniyetle, kapitalist sistem üzerinden sadece rant alanı oluşturarak
birtakım zümreye peşkeş çekilmesini oranın yaşayanı olarak, oranın insanı
olarak ve oranın vekili olarak ben bile kabul etmiyorum; bırakın, o insanlar
kendi evinin yıkılmasını asla kabul etmeyecektir. O yetmiyor, oranın valisi,
kaymakamı arıyor, diyor ki: “Çıkacaksınız.”, diyor ki: “Ben çıkmak istemiyorum,
benim evimdir.”, diyor ki: “Sen çıkmazsan ben kendi yöntemlerimle seni oradan
çıkaracağım. Sana öyle bir şey yapacağım ki…” Bunu hangi hakla yapıyor? Bu,
neyin kibridir? Siz bu ülkenin Hükûmetiyseniz 80 milyon insanın Hükûmetisiniz,
sadece size oy verenlerle veya size biat, itaat edenlerle bunu yapamazsınız.
Oradaki insanların yaşamına, kimliğine, tarihe saygı duymanız gerekir. Farklı
düşünüyor. Farklı düşünmesi, sizi ona düşman edecek anlamına gelmez, o
insanların çocuklarını yok sayıp terörize etme anlamına gelmez. 
Filistin
çocukları için ağlıyorsunuz, Kürt çocuklarını “terörist” ilan ediyorsunuz?
Filistin çocukları için eylemler yapıyorsunuz, yanı başınızdaki Kürt çocukların
bedenleri buzdolaplarında bekletilirken buradan gülümseyerek, kahkaha atarak
bakıyorsunuz. Oradaki Kürtler, bunu görmüyor mu sanıyorsunuz? O Kürt çocuğunun
annesi, sizi görmüyor mu sanıyorsunuz? Onlara karşı sizin hiçbir vicdani
sorumluluğunuz yok mu? O insanlara karşı hiçbir insani duygunuz kalmamış mı?
Ben
son kez söylüyorum, Ali Paşa Mahallesi ve Lalabey Mahallesi’nde olan yıkım için
son kez söylüyorum, buradaki sorumlulara söylüyorum: Orayı yıkmak, oradaki
binlerce tarihi yıkmak tarih karşısında, insanlık karşısında, bütün değerler
karşısında en amasız, en sert şekilde mahkûm edilecektir. Bunu kimse unutmasın.
(HDP sıralarından alkışlar) 
BAŞKAN
– Sayın Yiğitalp, özellikle birkaç hususu benim ifade etmem gerekiyor. Kürt
çocuklarını terörist eden hiç kimse yok, gören hiç kimse yok. Kürtlerle terör
örgütünü ayırmanız lazım, kim olursa olsun…
SİBEL
YİĞİTALP (Diyarbakır) – Ceylan Önkol kimdi? Şırnak’ta panzerin öldürdüğü iki
çocuk?
BAŞKAN
– Bakın, orada Kürtlerle bir savaş yok, tam tersine, Kürtlere en büyük zulmü
uygulayan PKK terör örgütüyle devletin vermiş olduğu bir mücadele var. (AK
PARTİ sıralarından alkışlar)
SİBEL
YİĞİTALP (Diyarbakır) – Hamaset yapmayın.
BAŞKAN
– Hiç kusura bakmayın, hiç kusura bakmayın.
SİBEL
YİĞİTALP (Diyarbakır) – Ben kusura bakarım, hamaset yapıyorsunuz.
BAŞKAN
– Hamaseti siz yapıyorsunuz, lütfen sözlerinize dikkat edin. 
SİBEL
YİĞİTALP (Diyarbakır) – Şırnak’ta iki tane çocuk uyurken, eve giren panzerle
ölürken nasıl söyleyebilir misiniz bunu?
BAŞKAN
– Dikkat edeceksiniz, dikkat edeceksiniz, hayır.
FİLİZ
KERESTECİOĞLU DEMİR (İstanbul) – Siz dikkat edeceksiniz. Tarafsız yönetmek
zorundasınız Başkan.
SİBEL
YİĞİTALP (Diyarbakır) – Her gün insanlar öldürülüyor.
BAŞKAN
– İnsanları öldüren terör örgütüne de bir iki laf etmeniz lazım.
SİBEL
YİĞİTALP (Diyarbakır) – Panzer, eve girip uyuyan çocukları öldürmedi mi?
ENGİN
ALTAY (İstanbul) – Sisteme girdim, konuşmak istiyorum Sayın Başkan.
BAŞKAN
– Buyurun efendim...
HÜSEYİN
KOCABIYIK (İzmir) – Alayınız teröristsiniz. Kahretsin!
BERDAN
ÖZTÜRK (Ağrı) – Sen konuşma, boş boş konuşma ya.
ABDULKADİR
AKGÜL (Yozgat) – “Konuşma”, neye konuşma!
ENGİN
ALTAY (İstanbul) – Yahu ne oluyor ya, ne oluyor ya?
BAŞKAN
– Sayın milletvekilleri, bir saniye, Sayın Altay’a söz verdim.
Buyurun
Sayın Altay.
IV.- AÇIKLAMALAR (Devam)
23.- İstanbul Milletvekili Engin Altay’ın,
oturumu yöneten Meclis başkan vekillerinin Meclis Genel Kurulundaki
tartışmalara katılmamaları gerektiğine ilişkin açıklaması
ENGİN
ALTAY (İstanbul) – Sayın Başkan, sayın hatibin konuşmalarında benim de
katılmadığım yönler var, ayrı. Türkiye’de sizin de belirttiğiniz gibi bir Kürt
realitesi, Kürt sorunu olduğu da bir vakıa, PKK terör örgütü kaynaklı bir terör
sorunu olduğu da bir vakıa. Ancak burası Meclis, burada sayın hatibin mensubu
olduğu partinin dışında da üç tane siyasi parti var. Bir yol olmasın diye -bu,
bir gelenek oluyor- size İç Tüzük hatırlatmayı zül sayarım ama sizin bu
tartışmaya müdaheleniz doğru değildir, değildir Sayın Başkan. Burada iktidar
partisi cevap verebilir, ana muhalefet partisi cevap verebilir, diğer muhalefet
partisi cevap verebilir. Yani, insani refleksinizi de anlarım, saygı duyarım
ama bu, bir yol oluyor. Oturumu yöneten Meclis başkan vekillerinin, Meclis
Genel Kurulundaki tartışmalara katılmamaları gerekiyor. Bunu, bir iyi niyetle
ve samimiyetle... Sadece sizinle ilgili de değil, diğer başkan vekilleri için
de zaman zaman bu geçerlidir, bunu doğru bulmuyoruz Sayın Başkan. Burada bir
yasama organı olarak görev yapıyorsak bizi bağlayan -ileride değişir, bilemem-
İç Tüzük’e uymak zorundayız. 
Böyle
bir değerlendirme yapmayı zaruri gördüm. 
Teşekkür
ederim.
BAŞKAN
– Sayın Altay, İç Tüzük’ü biliyorum, elimden geldiğince Anayasa’ya da İç
Tüzük’e de uymaya çalışıyorum ama gerçekten, söz konusu ülke olunca, söz konusu
millet olunca, söz konusu bayrak olunca, söz konusu vatan olunca da herhâlde
bizler de iki çift laf ederiz diye düşünüyorum ben. (AK PARTİ sıralarından
alkışlar) Ya, bir Meclis Başkan Vekili olarak bizlerin de bir kanaati olur yeri
geldiğinde, ülkenin bölünmez bütünlüğü noktasında ifadelerimiz olur. 
LEYLA
BİRLİK (Şırnak) – Vatan, hepimizin vatanıdır.
NİHAT
AKDOĞAN (Hakkâri) – Sizden daha çok seviyoruz. İnanın, sizden daha çok
seviyoruz.
ENGİN
ALTAY (İstanbul) – Sayın Başkan, yaptığım konuşmaya verdiğiniz cevapla, benim
konuşmamı dinlemeyen ya da sonuna yetişen biri, sizin bu konuşmanızı duyunca
der ki: “Engin Altay, vatana, bilmem şuna buna aykırı bir...” Ya, Sayın Başkan,
bunu yapmayın. Bu vatanı koruyacak burada 550 milletvekili vardır. (CHP
sıralarından alkışlar) 
BAŞKAN
– İşte o 550’den biri de benim Sayın Altay, 550’den biri de benim, haklısınız.
FİLİZ
KERESTECİOĞLU DEMİR (İstanbul) – Tarafsız olacaksınız.
ENGİN
ALTAY (İstanbul) – Olmaz efendim, olmaz, olmaz, olmaz Sayın Başkan. Sayın
Bahçekapılı burada, görev alır, oraya oturur, siz buradan yaparsınız, kendisi
de benim size yönelttiğim eleştirileri... Eleştiriler onun Başkanlığında da
zaman zaman oluyor. Bu, doğru değil efendim. İç Tüzük 64 açık. Bana diyorsunuz
ki: “Ben biliyorum.” 
BAŞKAN
– Biliyorum ben.
ENGİN
ALTAY (İstanbul) – E, biliyorsanız buna uyulacak Sayın Başkanım.
BAŞKAN
– Uyuyorum efendim.
ENGİN
ALTAY (İstanbul) – Yani, milletvekillerinin hassasiyetleri var. Evet, söz
konusu vatan, elbette ama o bölgede yaşayan Kürt vatandaşlarımıza eziyet eden,
devlet görevlisi kisvesi altında da bir sürü vatan haini olduğunu ben
biliyorum. 
ABDULKADİR
AKGÜL (Yozgat) – Temizliyoruz, temizliyoruz. 
BAŞKAN
– Bütün vatan hainlerini kınıyoruz ama terör örgütlerine de aynı şekilde sert
bir mücadeleyle de karşılık veriyoruz. 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun. 
MEHMET
MUŞ (İstanbul) – Sayın Başkan, hatip konuşmasında bize “Kürtlere gelince yok
sayıyorsunuz, onları terörize ediyorsunuz, evlerini yıkıyorsunuz.” gibi bizim
asla kabul edemeyeceğimiz açık sataşmalarda bulunmuştur, bundan dolayı söz
istiyorum. 
BAŞKAN
– Buyurun Sayın Muş. 
İki
dakika süre veriyorum. 
FİLİZ
KERESTECİOĞLU DEMİR (İstanbul) – Başkan cevap verdi zaten. 
ENGİN
ALTAY (İstanbul) – Ahmet Aydın cevap verdi zaten Sayın Muş.
VIII.- SATAŞMALARA İLİŞKİN KONUŞMALAR
(Devam)
2.- İstanbul Milletvekili Mehmet Muş’un,
Diyarbakır Milletvekili Sibel Yiğitalp’in 471 sıra sayılı Kanun Tasarısı’nın
1’inci maddesi üzerinde HDP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; Türkiye’de yaşayan
herkes Türkiye Cumhuriyeti devletinin eşit yurttaşlarıdır; batıda yaşayan
birisinin hangi hakları varsa, doğuda da, kuzeyde de, güneyde de yaşayan her
bir vatandaş aynı haklara sahiptir. Bizim her zaman şunu kesinlikle kabul
etmemiz doğru değildir: Irkçılığı kabul edemeyiz. Bakın, burada konuşma baştan
sona “Kürtlerin evlerini yıkıyorsunuz, onlara sıra gelince yok sayıyorsunuz,
onları terörize ediyorsunuz, ekmeklerini alıyorsunuz, aşlarını alıyorsunuz…”
Siz Halkların Demokratik Partisi değil misiniz? Halkların, değil mi? 
NİHAT
AKDOĞAN (Hakkâri) – Ya, ramazanda su kesilir mi?
MEHMET
MUŞ (Devamla) - Ama, buraya gelince sadece Kürt kimliği üzerinden bir konuşma,
başka bir şey göremiyorum ve o da yanlış ve yanlı. 
KAMİL
AYDIN (Erzurum) – Milleti halklara bölmeyin, lütfen ya.
MEHMET
MUŞ (Devamla) – Bakın, değerli milletvekilleri, derdimiz vatandaşlarımız
değildir. 
KAMİL
AYDIN (Erzurum) – Bu ülke halklar aşamasını aştı, millet oldu ya; tuzağa
düşmeyin ya.
MEHMET
MUŞ (Devamla) - 80 milyonun hepsi, benim ne kadar Türkiye Cumhuriyeti’nde
haklarım varsa doğuda, güneydoğuda, başka bir bölgede yaşayan vatandaş da aynı
haklara sahip bu ülkede. 
Sur’da
yaşanan hadiseler terör örgütünün kendisine bir egemenlik alanı oluşturmak için
başlattığı çukur savaşlarıydı, çukur eylemleriydi.
KAMİL
AYDIN (Erzurum) – Kabile zihniyetini canlandıracaksınız ya.
MEHMET
MUŞ (Devamla) - Ne yapacaktı devlet, kendi egemenlik sınırları içerisinde bir
terör örgütü kendisine bir alan oluşturmaya çalışıyorsa bunu izleyecek miydi?
İzlemez değerli milletvekilleri. Dünyanın hiçbir yerinde devlet kendi sınırları
içerisinde kendisine bir hükümranlık alanı kurmaya çalışan bir yapıya
kesinlikle müsaade etmez. Orada o çukurları kazanlar teröristtir. O çocukları
katledenler teröristtir. Dürümlü’de 16 vatandaşımızı havaya uçuran ve sizin
gidemediğiniz o Dürümlü’de o insanları katledenler teröristtir, “gerilla”
diyerek onları masumlaştıramazsınız. “Gerilla” diye bir şey yoktur, teröristtir
onlar; adını doğru koyacaksınız. (AK PARTİ sıralarından alkışlar)
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Açıyorum mikrofonunuzu.
FİLİZ
KERESTECİOĞLU DEMİR (İstanbul) – Hayır, buradan konuşmayacağım çünkü sataşmadan
dolayı söz istiyorum. 
BAŞKAN
– Buyurun, size de iki dakika süre veriyorum.
3.- İstanbul Milletvekili Filiz
Kerestecioğlu Demir’in, İstanbul Milletvekili Mehmet Muş’un sataşma nedeniyle
yaptığı konuşması sırasında Halkların Demokratik Partisine sataşması nedeniyle
konuşması
FİLİZ
KERESTECİOĞLU DEMİR (İstanbul) – Öncelikle Sayın Başkan, “burada ifade
özgürlüğü var mı, bu Meclis kürsüsünde milletvekilleri düşüncelerini ifade
edebiliyor mu, bunu sormak isterim. Gerçi yokmuş çünkü bunu tutuklu
vekillerimizle görüyoruz; burada söyledikleri her sözü dışarıda söylediklerinde
onların dokunulmazlığı kaldırıldı.
Şimdi,
sayın hatip, bizim hatibimiz yani Sibel Yiğitalp, Ali Paşa ve Lalabey
Mahallelerinden söz etti, çok özel iki mahalleden söz etti, hiçbir operasyon
olmayan iki mahalleden. Bu mahallelerde mülkiyet hakkı gasbedildi, sağlıklı
yaşam hakkı gasbedildi ve bu mahallelerde “Ramazan ayında suyunuzu keseriz.”
diyen mülki idare amirleri var; bundan bahsetti. Burada yaşayan yurttaşlarımız
Kürt yurttaşlarımız ve dolayısıyla adını kullanarak zaten bunu söyledi. Burada
ne ayrımcılık var ne ırkçılık var ne de Halkların Demokratik Partisinin tek
kimlikli hareket etmesi var. Aslında bu parti kadar çoğulcu ve çok sayıda
kimlik mensubu insanın bir arada olduğu bir parti bulamazsınız ama biz bunun
üzerinden siyaset yapmıyoruz. Biz orada olan insanların haklarından
bahsediyoruz. Başka bir zaman engellilerin haklarından, başka bir zaman
kadınların haklarından, başka bir zaman zeytinlerden bahsediyoruz.
Orada
bahsettiği çocuklar, öyle çok kolay hemen ağzınızla “terörist” dediğiniz
çocuklar, buzdolabında tutulan Cemile’dir, 12 yaşında, Miray bebektir; onları
örnek vererek konuştu. 
MEHMET
MUŞ (İstanbul) – Dürümlü’dekileri katledenlerdir. Dürümlü’ye gidin, Dürümlü’ye.

FİLİZ
KERESTECİOĞLU DEMİR (Devamla) – Bana cevap vermeyin. 
Onları
örnek vererek konuştu ve bu nedenle Sayın Başkan, sizin oradan kalkıp da
“Kürtlere bir şey yapılmıyor.” deme hakkınız da yok. 
MEHMET
MUŞ (İstanbul) – Dürümlü’de 16 vatandaşı havaya uçuranlardır; onlara bakın. 
FİLİZ
KERESTECİOĞLU DEMİR (Devamla) – Daha geçenlerde Silopi’de evin içerisine panzer
girdi, onların hızının kontrol edilmesi gerekiyor, orada sokaklarda
dolaşmamaları gerekiyor dedik.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) - Daha ne söyleyecek arkadaşlarımız? (HDP
sıralarından alkışlar)
BAŞKAN
– Teşekkür ediyoruz. 
FİLİZ
KERESTECİOĞLU DEMİR (İstanbul) - Her şey terör size, memleketin yarısı
terörist!
AYŞE
SULA KÖSEOĞLU (Trabzon) – Saptırmayalım, o bir kazaydı. 
ERHAN
USTA (Samsun) – Sayın Başkan… 
BAŞKAN
– Sayın Usta, buyurun.
IV.- AÇIKLAMALAR (Devam)
24.- Samsun Milletvekili Erhan Usta’nın,
terör sorunu ile Kürt sorununu ayırt etmek gerektiğine, Milliyetçi Hareket Partisi
olarak bu ülkede Kürt sorununu kabul etmediklerine ve kamu görevlilerinin
bireysel hataları nedeniyle devlete karşı bir argüman geliştirmenin son derece
yanlış olduğuna ilişkin açıklaması
ERHAN
USTA (Samsun) – Teşekkür ederim Sayın Başkan. 
Şimdi,
tabii, burada -Sayın CHP Grup Başkan Vekili de az önce ifade etti- bir şeyi
ayırt etmek lazım, terör sorunu ile Kürt sorununu bir defa birbirinden ayırt
etmemiz lazım. Biz Milliyetçi Hareket Partisi olarak hiçbir şekilde bu ülkede
Kürt sorununu kabul etmiyoruz. Bu ülkede bir terör sorunu vardır ve terörle
mücadele de sonuna kadar yapılmalıdır; bu birincisi. 
İkincisi:
Kürt vatandaşlarımız ile teröristleri de birbirinden ayırt etmemiz lazım. O
anlamda sizin konuşmanız son derece anlamlıdır, doğrudur yani teröristlerle
yapılan bir mücadeleyi Kürtlere karşı, Kürt kardeşlerimize karşı yapılmış bir
mücadele gibi sunmak son derece yanlıştır ve ayrımcılıktır. Bunu da hiçbir
şekilde kabul edemeyiz. O bölgede Kürtler bizim kardeşimizdir. Biz bir
milletiz, hep birlikte bir milletiz, bir milletin fertleriyiz. Bunu böyle
görmemiz lazım. 
Şimdi,
bazı kamu görevlilerinin bireysel hataları geçmişte de olmuş olabilir, bugün de
olmuş olabilir. Burada da devleti suçlamak, devleti hedef almak ve bundan
devlete karşı bir argüman geliştirmek de son derece yanlış bir şeydir. Bireysel
bir suç varsa, bir hata varsa onun üzerine gerekli şekilde gidilir, idari
olarak, adli olarak gidilebilir. 
Şimdi,
Sayın Muş’un HDP’ye dönerek “Sizin partinizin ismi Halkların Demokratik
Partisidir.” şeklinde bir ifadesi oldu. Bilmiyorum, orada herhâlde sürçülisan
oldu, bir hatayı bir başka hatayla düzeltmemek lazım. Bizim “halklar”
şeklindeki bir ifadeyi de burada kabul etme imkânımız yoktur. Artık biz bir
milletiz, büyük bir milletiz, kadim bir milletiz. Burada “halklar” şeklindeki
bir ifadenin de doğru olduğunu düşünmüyorum. 
O
askerî aracın bir eve girmesiyle ilgili olarak, hakikaten çok üzücü, son derece
yanlış, hepimiz çok üzüldük. Yani buradan biz herhangi bir olayda… Bu ülkede
her gün yüzlerce kaza oluyor, trafik kazası oluyor, bir otobüs bir yerden bir
yere uçuyor gidiyor. Burada ölen insanların kökenine filan baktığımız yok,
hepsine bu milletin bir ferdi olarak -başka yerde olmuş olana da üzülüyoruz da
kendi ülkemizde olan hepsine- üzülüyoruz. Burada dolayısıyla her kazadan sonra
ölen Kürt müdür, Türk müdür, bilmem ne midir diye bakmak ayrımcılıktır. Bunun
başka bir izahı yoktur. Burada hiçbir şekilde bir iyi niyet görmüyoruz. Burada
da bir hata varsa, yapılmış bir hata varsa devlet onun sonuna kadar takipçisi
olmalıdır. Ama buradan, hiç kimse bunun üzerinden politika yapmaya kalkmasın.
Teşekkür
ederim.
BAŞKAN
– Teşekkür ediyorum Sayın Usta.
FİLİZ
KERESTECİOĞLU DEMİR (İstanbul) – Benim de söz talebim var Sayın Başkan.
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Sanıyorum sayın mevkidaşımın konuşması benim yaptığım, biraz
önce söylediğim ve altına tekraren imza attığım “Devlet görevlisi kisvesi
altında, Türkiye’nin Doğu ve Güneydoğu Anadolu Bölgesi’nde, aynı PKK kadar,
benim için aynı şeye sahip teröristler vardır.” ifadesidir. Kendisi benim bu
konuşmamı devlete hakaret ya da devleti itham etmek gibi değerlendirmek
suretiyle çarpıtmış ve sataşmıştır. Söz istiyorum efendim. 
BAŞKAN
– Bahsetti ama bence, öyle bir çarpıtma olmadı diye düşünüyorum.
ENGİN
ALTAY (İstanbul) – Benim konuşmama binaen onu söyledi. Benden başka kimse bir
şey demedi ki.
BAŞKAN
– Peki, öyle algılıyorsanız, buyurun Sayın Altay. 
İki
dakika süre veriyorum. (CHP sıralarından alkışlar)
VIII.- SATAŞMALARA İLİŞKİN KONUŞMALAR
(Devam)
4.- İstanbul Milletvekili Engin Altay’ın,
Samsun Milletvekili Erhan Usta’nın yaptığı açıklaması sırasında şahsına
sataşması nedeniyle konuşması
ENGİN
ALTAY (İstanbul) – Şimdi, sürem az. Gerekirse görüşeceğimiz kanunda söz alırım
ama… 
Erhan
Bey, devleti kutsamanın kimseye bir faydası yok.
KAMİL
AYDIN (Erzurum) – Biz kutsarız efendim, biz kutsarız.
ENGİN
ALTAY (Devamla) - Kutsayın, Allah selamet versin. Kutsayacaksak -kutsal
değerlerimiz ayrı- önce insanı kutsayalım, önce insanı kutsayalım. 
KAMİL
AYDIN (Erzurum) – Evet, biz devletçiyiz. Biz devletçiyiz. Devlet insanın formel
şeklidir, organik yapısıdır.
ENGİN
ALTAY (Devamla) - Bu milletin başına, bu ülkenin başına ne geldiyse bu yüzden
geldi, bir. 
İki:
Bu ülkede halklar vardır. 
KAMİL
AYDIN (Erzurum) – Sosyoloji okuyun biraz, sosyoloji.
ENGİN
ALTAY (Devamla) - Merhum Süleyman Demirel’den size nakledeyim. Süleyman
Demirel’den aldığım bir değerlendirmeyi Genel Kurula nakletmeyi Erhan Bey’in bu
konuşmasından sonra bir görev sayıyorum. 
KAMİL
AYDIN (Erzurum) – Süleyman Demirel bilim adamı değil.
ENGİN
ALTAY (Devamla) – “Bu memleketi bir portakal gibi düşünün.” dedi Demirel.
“İçinde dilimler var, sulu sulu, dipdiri, birbirine yapışık.”
KAMİL
AYDIN (Erzurum) – İşte “millet” o portakalın adı.
ENGİN
ALTAY (Devamla) – “Bu dilimler Kürt’tür, Türk’tür, Çerkez’dir, Gürcü’dür,
Süryani’dir, şudur budur.”
KAMİL
AYDIN (Erzurum) – İşte o portakalın adı “millet.”
ENGİN
ALTAY (Devamla) - Ya, bir dur Hocam be! Dur bir ya!
KAMİL
AYDIN (Erzurum) – Demirel sosyolog değil.
ENGİN
ALTAY (Devamla) - Portakalın adı o değil, bir dinle, öğren. Sizin bu millet
goygoyculuğunuz, Türkçülük goygoyculuğunuzla geldiğiniz yer ortada. 
KAMİL
AYDIN (Erzurum) – Goygoycu sizsiniz! Goygoycu sizsiniz!
ENGİN
ALTAY (Devamla) – Ya, goygoyculuk siyasette bir literatürdür ya. 
KAMİL
AYDIN (Erzurum) – Ağır kelimeler kullanmayın. O kürsüye yakışmayan kelimeler
kullanmayın. Bundan sonra böyle, otokontrol yapacaksınız. 
ENGİN
ALTAY (Devamla) - Halk goygoyculuğu vardır, örgüt goygoyculuğu vardır.
BAŞKAN
– Sayın Aydın, lütfen müdahale etmeyelim.
ENGİN
ALTAY (Devamla) - Bunları öğren önce Hocam ya!
KAMİL
AYDIN (Erzurum) – “Goygoy” kelimesini iade ediyoruz.
ENGİN
ALTAY (Devamla) – Oruç başına vurduysa dışarı çık ya!
BAŞKAN
– Sayın Altay, Genel Kurula hitap edin.
ENGİN
ALTAY (Devamla) – Sözümü kullanmama fırsat vermedi.
Şimdi,
sayın milletvekilleri, bu önemli. 
KAMİL
AYDIN (Erzurum) – Hakaretamiz kelimeler kullanmayın. 
ENGİN
ALTAY (Devamla) – Burada lafa geldi mi hepimiz kardeşlikten, millî birlikten,
şuradan buradan bahsediyoruz. Biz diyoruz ki…
KAMİL
AYDIN (Erzurum) – Portakalız işte!
ENGİN
ALTAY (Devamla) –Ya, bir dur Hocam, bir dur ya! 
Biz
diyoruz ki: “Portakalın içindeki dilimler halklardır, portakalın dışındaki
kabuğun adı da Türk milletidir.” Ne var bunda? (CHP sıralarından alkışlar) Ne
var bunda? 
KAMİL
AYDIN (Erzurum) – Böyle mi dedin demin? 
ENGİN
ALTAY (Devamla) – Ne var bunda?
KAMİL
AYDIN (Erzurum) – Demin öyle mi dedin? 
ENGİN
ALTAY (Devamla) – Ya, Hocam, ayıp ya!
KAMİL
AYDIN (Erzurum) – “Ben biliyorum o hainleri.” dedin. Söyle o zaman şu kürsüden!

ENGİN
ALTAY (Devamla) – Biliyorum tabii. 
KAMİL
AYDIN (Erzurum) – Söyleyin lütfen. 
ENGİN
ALTAY (Devamla) – Devlet görevlisi bir sürü terörist var bu ülkede! 
KAMİL
AYDIN (Erzurum) – Söyleyin isimlerini. 
ENGİN
ALTAY (Devamla) – Söylüyorum ben!
KAMİL
AYDIN (Erzurum) – İşlem yapılsın. 
ENGİN
ALTAY (Devamla) – Söylüyorum!
BAŞKAN
– Arkadaşlar, karşılıklı konuşmayalım. 
KAMİL
AYDIN (Erzurum) – Bakan Bey burada, işlem yapılsın. 
ENGİN
ALTAY(Devamla) – Kürt sorununu bahane eden, istismar eden…
KAMİL
AYDIN (Erzurum) – Sayın Bakanım işlem yapsın, söyleyin!
ENGİN
ALTAY (Devamla) – Biriniz bir taraftan, biriniz bir taraftan. Ayıptır ya! 
(Mikrofon
otomatik cihaz tarafından kapatıldı)
ENGİN
ALTAY (Devamla) - Olan insana oluyor insana, insana oluyor.
KAMİL
AYDIN (Erzurum) – İnsan da bizim.
ENGİN
ALTA (Devamla) - Daha geçen hafta 13 tane subayımızı toprağa verdik.
KAMİL
AYDIN (Erzurum) – Kemiklerini sızlatmayın onların!
ENGİN
ALTAY (Devamla) - Suikast mı olduğu, sabotaj mı olduğu belli değil.
KAMİL
AYDIN (Erzurum) – Onların kemiklerini sızlatmayın. 
ENGİN
ALTAY (Devamla) – Siz sızlatıyorsunuz! 
KAMİL
AYDIN (Erzurum) – Siz sızlatıyorsunuz! 
ENGİN
ALTAY (Devamla) –Sizin bu mantığınız sızlatıyor!
BAŞKAN
– Lütfen Sayın Altay…
Buyurun.
ENGİN
ALTAY (Devamla) – Bu kafaları bırakacaksınız. 
KAMİL
AYDIN (Erzurum) – Sana mı soracağız kafayı?
ENGİN
ALTAY (Devamla) – Irkçı kafa bu çağda kabul edilebilen bir kafa değil. 
BAŞKAN
– Teşekkür ederim Sayın Altay. 
KAMİL
AYDIN (Erzurum) – Aynen iade ediyorum, ırkçı sensin!
ENGİN
ALTAY(Devamla) – Biz ırkçı değiliz. (CHP sıralarından alkışlar)
KAMİL
AYDIN (Erzurum) – Irkçı sensin! Sen Gürcü olduğunu söyledin o kürsüden. 
ENGİN
ALTAY (Devamla) – Biz ırkçı değiliz, çok şükür. 
KAMİL
AYDIN (Erzurum) - Irkçı sensin! Biz Türk milletinin neferiyiz. 
ENGİN
ALTAY (Devamla) – Biz “Önce insan.” diyoruz kardeşim. Irkı ne olursa olsun,
mezhebi ne olursa olsun, etnik kökeni ne olursa olsun, yaşam şartı ne olursa
olsun önce insan diyoruz; bunu demeye de devam edeceğiz. (CHP sıralarından
alkışlar) 
BAŞKAN
– Buyurun Sayın Altay, teşekkür ediyoruz.
ENGİN
ALTAY (Devamla) –Erhan Bey dedi ki: “Bu memlekette Kürt sorunu ile terörü
ayıralım.” Ama sonra dedi ki: “Bizce Kürt sorunu yoktur.” 
KAMİL
AYDIN (Erzurum) – Niye sorun yapıyorsunuz Kürt’ü?
ENGİN
ALTAY (Devamla) – Kürt sorunu yıllarca halının altına süpürüldüğü için…
KAMİL
AYDIN (Erzurum) – O temiz insanları niye sorun yapıyorsunuz? 
ENGİN
ALTAY (Devamla) - …Türkiye’de her gün insanlar ölüyor, şehitlerimiz toprağa
giriyor. 
KAMİL
AYDIN (Erzurum) – Sorun sizsiniz. 
MEHMET
NECMETTİN AHRAZOĞLU (Hatay) – Bunların yaşadığı her sorunu Türkiye’nin her
tarafı yaşıyor.
BAŞKAN
– Müdahale etmeyelim arkadaşlar.
ENGİN
ALTAY (Devamla) – Genel Kurulu saygıyla selamlıyorum. (CHP sıralarından
alkışlar) 
ERHAN
USTA (Samsun) – Sayın Başkan…
BAŞKAN
– Sayın Usta…
ERHAN
USTA (Samsun) – Açık sataşmada bulundu; 69’a göre söz istiyoruz. 
BAŞKAN
– Buyurun, iki dakika süre vereyim ama lütfen bu polemiği sürdürmeyelim.
Buyurun
Sayın Aydın. 
5.- Erzurum Milletvekili Kamil Aydın’ın,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması 
KAMİL
AYDIN (Erzurum) – Sayın Başkan, değerli milletvekilleri; tabii böyle bir
tartışmaya keşke bu Meclis tanıklık etmeseydi.
Şimdi,
bakın ne olur, bir süreç yaşadık. Yani mübarek gün, burada arkadaşlarımın ben
vücut dilini okuyabilecek durumdayım. Bir önceki konuşmacı Arap üzerinden
vurdu, vurdu, vurdu; buradan da rahatsız olduk biz. Yani, geçmişte, efendim,
Araplara tahakküm etmişiz, Osmanlı onları kolonize etmiş, böyle bir baskıcı
mantıkla bugün de aynı şeyi yapmaya çalışıyormuşuz deyip bir kaşıntı, bir fit
atma -tabiri caizse- oradan bir Arapları provoke etme mantığı. Daha sonra,
efendim, sürekli… Ya, ne güzel işte, portakal olmuşuz, nar olmuşuz. Millet
tanımlarında bunların hepsi teşbih olarak vardır. Bu halklar, gerçekten,
kabileler ile halklar toplanır, bir milleti oluşturur. 
ENGİN
ALTAY (İstanbul) – Tamam, aynı şeyi söyledik, neye itiraz ediyorsunuz? 
KAMİL
AYDIN (Devamla) - Türkiye Cumhuriyeti devleti artık bir millî devlet olmuş, o
süreci geçmiş. Sürekli bu kürsüye çıkarak onların, kim olursa olsun… Bakın, biz
Müslümanız; yani, Müslümanlar bir vücut gibi. 
HAYDAR
AKAR (Kocaeli) - Bu ülkede Müslüman olmayan da var ya.
KAMİL
AYDIN (Devamla) - Ya, vücutta herhangi bir uzuvda acı varsa diğeri hisseder. O
tankın o eve girmesinden hangimiz acı duymadık? Eğer bir kasıt varsa onun
hesabı bir an önce sorulsun, mahkemeye çıkarılsın ama buradan hareketle -daha
önce buna benzer hatalar yapıldı, sürçülisan kabul ettik- efendim, ölen
birisinin mezhebinden çıkıyoruz yola, “Ya, şu mezhepten olduğu için şu kadar
can kaybı oldu.” Bunlar hatalı şeyler; bunlar, Allah korusun, ayrıştırıcı,
bölücü şeyler. Biz bütünüz, millet olmuşuz. Dolayısıyla Ankara’da şarampolde
freni patlayan bir araç bir dükkâna giriyor, 10 kardeşimiz rahmetli oluyor;
orada da bir tank olmuş. Kasıt varsa hesabı sorulsun; aynen Ankara’daki freni patlayan
otobüsteki şoförün kastı varsa onun hesabının sorulması kadar doğal bir şeydir.
Burada, Allah aşkına, yani, olacak her türlü şeyden etnik bir sonuç çıkarma…
(Mikrofon
otomatik cihaz tarafından kapatıldı) 
KAMİL
AYDIN (Devamla) - …mezhebî bir sonuç çıkarma, ayrıştırıcı bir sonuç çıkarma
bizi ayrıştırır, böler. 
Şimdi,
cümle aynen şöyle: “Efendim, biz o bölgede PKK’lılar kadar bölücülük yapan
devlet görevlilerini de biliyoruz.” 
ENGİN
ALTAY (İstanbul) – Evet.
KAMİL
AYDIN (Devamla) – Yani, bu ağır bir suçlama. Orada, işte, 13 şehidimizin
kemikleri sızlar. Orada o çocuklar aç susuz mücadele ediyor. Buna rağmen
bildikleriniz varsa gelin, şu kürsüden isimlerini verin, bunlar da izahatını
yapsınlar. (MHP ve AK PARTİ sıralarından “Bravo” sesleri, alkışlar)
BAŞKAN
– Teşekkür ederiz. 
ENGİN
ALTAY (İstanbul) – Sayın Başkan…
FİLİZ
KERESTECİOĞLU DEMİR (İstanbul) – Sayın Başkan, benim de epeydir söz talebim
var, görmüyorsunuz galiba. Epeydir söz talebim var, görmüyorsunuz galiba. 
BAŞKAN
– Vereceğim.
ENGİN
ALTAY (İstanbul) – Bildiklerim var, bildiklerim var. 
İtham
etti.
KAMİL
AYDIN (Erzurum) – İsim verin.
ENGİN
ALTAY (İstanbul) – Söyleyeceğim. 
Müsaade
ederseniz…
BAŞKAN
– Tamam da, yani…
ENGİN
ALTAY (İstanbul) – Bir tane örnek vermem lazım, bir tane.
KAMİL
AYDIN (Erzurum) – Suç duyurusudur bu aynı zamanda.
ENGİN
ALTAY (İstanbul) – Hayır, ben “Buyurun.” demeden gelmem. 
BAŞKAN
– Buyurun, buyurun Sayın Altay ama kapatalım lütfen, tartışmayı bitirelim.
ENGİN
ALTAY (İstanbul) – Bitsin tabii, tartışma bitsin.
ERHAN
USTA (Samsun) – Sayın Başkan, sataşma yok ki yani neye istinaden verdiniz?
BAŞKAN
- Buyurun. (CHP sıralarından alkışlar)
6.- İstanbul Milletvekili Engin Altay’ın,
Erzurum Milletvekili Kamil Aydın’ın sataşma nedeniyle yaptığı konuşması
sırasında şahsına sataşması nedeniyle konuşması
ENGİN
ALTAY (İstanbul) – Şimdi, ben anlamadım, sayın milletvekilim ben konuşurken
bana sataştı, geldi, benim söylediklerimi söyledi. Bu iyi bir şey, yani bu iyi
bir şey. (CHP sıralarından alkışlar) 
KAMİL
AYDIN (Erzurum) – İşte, bu goygoyculuk işte, bak, ne güzel!
ENGİN
ALTAY (Devamla) – Ya, Hocam… 
KAMİL
AYDIN (Erzurum) – Harika goygoyculuk yapıyorsun!
ENGİN
ALTAY (Devamla) - Teşekkür ederim, goygoyculuk bir siyasi literatürdür, ben
gocunmam, ben siyaseti biliyorum, o senin meselen.
KAMİL
AYDIN (Erzurum) – Biliyorum, sen gocunmazsın. Bana yakışmaz, ben gocunurum,
“goygoycu” demeye ben gocunurum. Sana yakışır.
BAŞKAN
– Peki, bir noktaya geldik, devam edelim.
ENGİN
ALTAY (Devamla) – Hocam, tekrar ediyorum: Yani AK PARTİ “Devleti FETÖ terör
örgütüne teslim ettik, pişmanız.” dedi, devlette şimdi terörist temizliği
yapıyor mu? Yapıyor. Ben diyorum ki: Geçmişte de devlet içinde, Kürt sorununu
kaşımak için devletten maaş alan, devletin rütbesini sivil ya da asker taşıyan,
Türkiye'nin Kürt’ü ile Türk’ünü birbirinden ayrıştırmak için orada devlet adına
iş ve eylem yapan görevliler vardı, bugün de var. Ne var bunda? Bir tane örnek
istedi, veriyorum; bir tane örnek istedi veriyorum. 
KAMİL
AYDIN (Erzurum) – Yazık! Zan altında bırakıyorsunuz.
ENGİN
ALTAY (Devamla) – Hocam, merak etme, o devletin başına bir şey gelirse senden
önce biz koruruz. (CHP sıralarından alkışlar)
KAMİL
AYDIN (Erzurum) – Geç onları, geç. Geç, gördük nasıl koruduğunuzu.
ENGİN
ALTAY (Devamla) - Bir tane örnek veriyorum. Köy ismi vermeyeceğim, insan
haklarına aykırı. 
ERKAN
AKÇAY (Manisa) – O hâlde insan ismi de verme.
KAMİL
AYDIN (Erzurum) – Veremez.
ENGİN
ALTAY (Devamla) - Bundan yıllar önce Türkiye'nin güneydoğusunda bir ilimizin
bir ilçesinin bir köyünde… 
ERKAN
AKÇAY (Manisa) – 1980’lerde…
ENGİN
ALTAY (Devamla) - …devletin güvenlik kuvvetleri köyü basıp, köylüyü toplayıp… 
KAMİL
AYDIN (Erzurum) – Onu mu söyleyecektin?
ENGİN
ALTAY (Devamla) - …köylünün bir tanesine köy meydanında büyük abdest yaptırıp,
sonra o büyük abdestini yedirmeye zorladı mı zorlamadı mı? 
KAMİL
AYDIN (Erzurum) – Onu mu söyleyecektin?
ENGİN
ALTAY (Devamla) - Bunu yapan şerefsiz değil de nedir? Bunu yapan bu devlete
yönelik en büyük terörist değil de nedir? 
KAMİL
AYDIN (Erzurum) – Yeni isim verin.
ENGİN
ALTAY (Devamla) - Bunu yapan Türk’ü Kürt’e düşman ettirmek için her şeyi yapan
bir hain, bir ajan, bir provokatör, bir terörist değil de nedir? Bunu
söylüyorum, ne var bunda? Ne var bunda? Bir sürü var. (CHP sıralarından
alkışlar)
BAŞKAN
– Peki, teşekkür ediyoruz.
KAMİL
AYDIN (Erzurum) – Onu kastettin, 1980’leri kastettin, ne güzel, bravo!
ENGİN
ALTAY (İstanbul) – Ya, devletin namusu sizden sorumlu değil, biz de varız.
ERHAN
USTA (Samsun) – Sayın Başkan, kırk yıl önceki mevzuyu söyleyip burada… 
ENGİN
ALTAY (İstanbul) – Kırk yıl mırk yıl, bu sorun böyle başladı. Allah Allah!
ERHAN
USTA (Samsun) – …bunun üzerinden siyaset yapmanın, bunun üzerinden bağırmanın
ne anlamı var? Yani bunun üzerinden devleti suçlamanın ne anlamı var? 
KAMİL
AYDIN (Erzurum) – Kimsenin kanına girmeyin, günahına girmeyin. 
ERHAN
USTA (Samsun) – Kırk yıl önceki mesele. 
ENGİN
ALTAY (İstanbul) – Ya, bırakın şu işleri ya.
BAŞKAN
– Teşekkür ediyorum.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu, açıyorum sistemi, buyurun.
ENGİN
ALTAY (İstanbul) – Öldürelim mi bu Kürtleri de? 
KAMİL
AYDIN (Erzurum) – Goygoyculuk yapma!
ERHAN
USTA (Samsun) – Bütün malzeme bu işte, kırk yıl öncesi…
BAŞKAN
– Buyurun Sayın Kerestecioğlu, açtım mikrofonunuzu. Buyurun, buyurun, açık mikrofonunuz.
FİLİZ
KERESTECİOĞLU DEMİR (İstanbul) – Susarlarsa başlayacağım. 
ENGİN
ALTAY (İstanbul) – Sen kafatasçısın ya! Hâlâ kafatasçısınız ya!
MEHMET
NECMETTİN AHRAZOĞLU (Hatay) – Olayı farklı yere siz getiriyorsunuz ya!
BAŞKAN
– Sayın milletvekilleri, Sayın Kerestecioğlu’na söz verdim. 
Buyurun…
FİLİZ
KERESTECİOĞLU DEMİR (İstanbul) – Sayın Başkan, buyurun demekle başlanmıyor,
farkındasınız herhâlde.
ENGİN
ALTAY (İstanbul) – Kafatasçısın sen!
BAŞKAN
– Sayın Altay, Sayın Altay…
ERKAN
AKÇAY (Manisa) – Biz milliyetçiyiz. 
ENGİN
ALTAY (İstanbul) – Biz de milliyetçiyiz. 
ERKAN
AKÇAY (Manisa) – Millet goygoyculuğu diyorsun ya!
BAŞKAN
– Sayın Akçay, Sayın Kerestecioğlu’na söz verdim, lütfen…
KAMİL
AYDIN (Erzurum) – Bana bak, bilgisiz konuşmayacaksın bir daha. Her şeyini takip
edeceğim. 
BAŞKAN
– Sayın Aydın… 
ENGİN
ALTAY (İstanbul) – Konuşma ya! Konuşma! Senin bildiklerini unuttum ben.
ERKAN
AKÇAY (Manisa) – Cahil cahil konuşuyorsunuz, kırk yıl önceki mevzuyu buraya
getiriyorsunuz. 
BAŞKAN
– Sayın Kerestecioğlu, buyurun…
ERHAN
USTA (Samsun) – İyi niyet yok burada Engin Bey, iyi niyet yok burada. 
ENGİN
ALTAY (İstanbul) – Ya, ne alakası var? 
ERHAN
USTA (Samsun) – Kırk yıl önceki mevzuyu burada söyleyip devlete küfretmenin iyi
niyetle alakası yok. 
BAŞKAN
– Şimdi, Sayın Usta, bakın, arkadaşımıza saygılı olalım.
ENGİN
ALTAY (İstanbul) – Kırk yıl mırk yıl…
KAMİL
AYDIN (Erzurum) – Hani bugün vardı? Hani vardı? Söylesene. 
ENGİN
ALTAY (İstanbul) – Kırk yıldır kan akıyor bu ülkede, kırk yıldır. 
ERHAN
USTA (Samsun) – Onu hep beraber reddedelim ancak bunun üzerinden devlete
küfretmenin iyi niyetle bir alakası yok.
ENGİN
ALTAY (İstanbul) – Bu kan bugün başlamadı, kırk yıl önce başladı. 
BAŞKAN
– Sayın Altay… Sayın Altay…
Birleşime
on dakika ara veriyorum. 
Kapanma
Saati:18.18
DÖRDÜNCÜ OTURUM
Açılma Saati: 18.33
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ (Tekirdağ)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 103’üncü Birleşiminin Dördüncü
Oturumunu açıyorum.
471 sıra sayılı
Kanun Tasarısı’nın görüşmelerine devam ediyoruz.
Komisyon ve
Hükûmet yerinde.
FİLİZ
KERESTECİOĞLU DEMİR (İstanbul) – Sayın Başkan...
BAŞKAN – Sayın
Kerestecioğlu, 60’a göre söz veriyorum.
Buyurun.
IV.- AÇIKLAMALAR (Devam)
25.- İstanbul Milletvekili Filiz
Kerestecioğlu Demir’in, yüzleşmeyi bilen, demokrasisini geliştiren devletlerde
insanların kendilerini güven içerisinde hissettiklerine ilişkin açıklaması
FİLİZ
KERESTECİOĞLU DEMİR (İstanbul) – Teşekkür ederim.
Aslında,
çok basit bir şey var gözümüzün önünde, hiç öyle kırk yıl gerilere gitmeye
falan da gerek yok. Hani bir cumartesi İstanbul’a gitseniz orada, Galatasaray
Meydanı’nda oturan Cumartesi Annelerini ya da Cumartesi İnsanlarını
görebilirsiniz. Aynı şekilde, Diyarbakır’da da aslında oturmak isteyen ama buna
izin verilmeyen barış annelerini de görebilirsiniz. 
Şimdi,
bir devletin herhâlde en önemli sorunu yüzleşmeyi bilmemek. Yüzleşmeyi bilen
devletler, hakikaten demokrasisini geliştiren devletler halkları tarafından da
sevilirler ve başka bir yere konulurlar, orada insanlar kendilerini güven
içerisinde hissederler.
(Mikrofon
otomatik cihaz tarafından kapatıldı)
BAŞKAN
– Tamamlayın.
FİLİZ
KERESTECİOĞLU DEMİR (İstanbul) - Ama Türkiye'de, maalesef “Kim daha çok bu
vatanı seviyor?” yarışına girmekten var olan yanlışları görmek, bunlarla
yüzleşmek, hesaplaşmak yoluna gidemiyoruz. Yapmamız gereken bu. Yani yok
sayarak hiçbir yere varmak mümkün değil, ne Kürt halkını yok sayarak ne
başkasına yapılan zulümleri yok sayarak hiçbir yere varmak mümkün değil. Bugüne
kadar varamadık, bundan sonra da varmamız mümkün değil. O nedenle, biz burada
belki daha ileri yaşlarda daha rahat konuşuyor olabiliriz ama çok genç insanlar
ölüyor bu ülkede, çok genç insanlar kaybediyoruz. Bunu kaybetmemek için, artık
başka bir kültüre geçmemiz ve bu sese, barış sesine kulak vermemiz lazım.
Teşekkür
ederim.
BAŞKAN
– Teşekkür ediyorum.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
3.- Birleşmiş Milletler Çölleşmeyle
Mücadele Sözleşmesinin Kuzey Akdenize Dair Ekinin Bölgesel Uygulamasına Yönelik
İstanbul Türkiyede Bölgesel Koordinasyon Birimi Kurulmasına İlişkin Türkiye
Cumhuriyeti Hükümeti ile Birleşmiş Milletler Çölleşmeyle Mücadele Sözleşmesi Sekretaryası
Arasında Anlaşmanın Onaylanmasının Uygun Bulunduğuna Dair Kanun Tasarısı
(1/761) ile Dışişleri Komisyonu Raporu (S. Sayısı: 471) (Devam)
BAŞKAN
– Şimdi madde üzerinde gruplar adına son söz, Cumhuriyet Halk Partisi Grubu
adına Denizli Milletvekili Kazım Arslan’a aittir.
Buyurun.
(CHP sıralarından alkışlar) 
CHP
GRUBU ADINA KAZIM ARSLAN (Denizli) – Sayın Başkan, değerli milletvekilleri;
hepinizi öncelikle sevgiyle saygıyla selamlıyorum. 471 sayılı Birleşmiş
Milletler Çölleşmeyle Mücadele Sözleşmesi’nin -Türkiye Cumhuriyeti’yle yapılan
anlaşmanın- onaylanmasıyla ilgili söz almış bulunmaktayım. 
Bu
sözleşmenin dünya üzerindeki kuraklık ve çölleşmenin etkilerini azaltmaya
yönelik olduğunu biliyoruz. Dünyanın birçok bölgesinde arazilerin bozulduğu,
ekonomik, sosyal ve çevresel anlamda büyük sorunların yaşandığını da
görmekteyiz. İşte, buna kısmen çözüm bulacak olan, katkı yapacak olan bu
anlaşmayı uygun buluyoruz ve onaylıyoruz. Anlaşmayla ilgili olarak söyleyecek
çok fazla sözümüz yok. O nedenle, gündemdeki bazı özel konulardan bahsetmek
istiyorum.
Değerli
arkadaşlarım, biliyorsunuz, bu haftanın başında üretim reformu yasası geldi. Bu
yasanın içinde zeytincilikle ilgili özellikle 2’nci maddenin kalması yönünde
ısrarla bir çalışma sürdürülmeye çalışıldı. Bugüne kadar bununla ilgili
gerçekçi bir görüşmeyi de reformla ilgili gerçekçi bir görüşmeyi de maalesef
sürdüremedik.
Ben
hem Komisyonda bunları söyledim hem de şimdi söylüyorum. Zeytinin ve
zeytinliklerin sanayileşmeyle, üretimin desteklenmesiyle hiçbir şekilde ilgisi
ve alakası yoktur. Böyle ilgisi, alakası olmayan bir konuya ısrarla bu yasa
tasarısının içinde yer verilmesini anlamakta gerçekten zorlanıyorum çünkü bu
maddenin gerçekten zeytini ve zeytinciliğin sonunu getirecek bir madde olduğunu
da herkes bilmektedir. Çünkü ülkemizin üçte 1’ine yakınında, Mardin’den
başlayarak Akdeniz Bölgemiz, Ege Bölgesi, Marmara’ya kadar, hatta Tekirdağ’a
kadar uzanan bölgelerdeki zeytinciliğimizi gerçekten yok edecek ve bu yok etme
yolunu açacak bu maddenin ısrarla görüşülmeye ve kabul ettirilmeye
çalışılmasına gerçekten inanamıyorum. Onun için, Komisyona geri gönderilmesi
yetmez, bu maddenin, ısrarla söylüyorum, bu tasarıdan çıkarılması gerekir ve
görüşmelerimizin de sanayinin geliştirilmesi ve üretimin desteklenmesi üzerine
yoğunlaşmasında fayda vardır diye belirtmek istiyorum. 
Değerli
arkadaşlarım, biraz da Denizli’mizin sorunlarından bahsetmek istiyorum.
Denizli’miz aslında gelişmekte olan bir il iken bugün, gerçekten gelişmesini
durdurmuş, kendi kaderine terk edilmiş, sanayileşmesi durmuş, birçok alanda
üretimi azalmış bir ilimizdir. Bu nedenle, Denizli’mizin, diğer ilerde olduğu
gibi, sorunları oldukça önemli bir noktadadır.
Sanayicilerimizin
önemli sorunları vardır. Bu sorunlarının başında özellikle daha önce iktidarınız
tarafından çıkarılan 5084 sayılı teşvikle ilgili yasanın Denizli’de
uygulanmamış olması, Denizli ilimizi üvey evlat muamelesine tabii tutmuştur.
Artık o tarihten sonra Denizli’de gelişme yavaşlamış, sanayileşme durmuş,
yatırımlar artık yok denecek bir noktaya gelmiştir. Şimdi, mevcut sanayicimizi
çalıştırmak, mevcut sanayicimizi büyütmek, onu geliştirmek, yeni yatırımlara
teşvik etmek için, sanayicinin desteklenmesi ve onun kazanması için, onun
yaşaması için, özellikle maliyetlerini olumsuz yönde etkileyen konularda,
elektrikte, doğal gazda, akaryakıtta gerekli indirimlerin yapılarak hem ülke
içinde hem dünya piyasalarında rekabet edebilecek bir düzeye getirmemiz
gerekmektedir. Şimdi, eğer sanayicimizi ve ihracatçımızı rekabet edebileceğimiz
bir düzeye getiremezsek gelecekte yurt dışında yapacağımız birçok satışta
ihracatçımızın zorlanacağı, müşterilerini kaybedeceği ve satış yapamayacağını
da bugünden görmek zorundayız. 
Şimdi,
özellikle ülkemizde yaşanan son günlerdeki sosyal, siyasi ve ekonomik sıkıntılar
ve çalkantılar sebebiyle, aynı zamanda da OHAL uygulaması sebebiyle gerçekten
yarınını göremeyen bir sanayiciyi, bir ihracatçıyı görüyoruz. Şimdi, böyle bir
noktada ihracatçımızın durumu çok kritik bir noktaya geliyor. Kurlar zikzak
yapıyor, bir aşağıya iniyor, bir yukarıya çıkıyor. Sözleşmenin yapıldığı sırada
bakıyorsunuz kura, ona göre bir değerlendirme yapıyorsunuz, sözleşme
yapıyorsunuz ama tahsil zamanına gelince kurun düşmesi sebebiyle ihracatçının
zarar ettiğini açıklıkla görüyoruz. (CHP sıralarından alkışlar) 
Değerli
arkadaşlarım, ihracatçıyı zarar ettirdiğimiz sürece, dışarıya mal satamadığımız
sürece, kur garantisini ihracatçıya vermediğimiz sürece ihracatçımızın mevcut
piyasasını koruması, müşterisini koruması ve onu muhafaza etmesi, satışını
sürdürmesi mümkün görünmüyor. Onun için, buna bir çözüm bulunması
gerekmektedir. 
Şimdi,
değerli arkadaşlarım, sanayicinin bir başka sorunu daha var. Sanayicilerin ve
işletmelerin, özellikle FETÖ sebebiyle, FETÖ soruşturması sebebiyle kayyum
atanmış olan şirketlerin borçlarını ödemediklerini görüyoruz. Şimdi, bakın,
normal bir piyasa şartlarında mademki kayyum atanıyor, o şirket nasıl ki
alacağını alıyorsa normal yollardan, borçlarını da kime ne şekilde borcu varsa
ödemesi gerekir. Eğer ödemiyorsa piyasada ayrı bir sıkıntının teselsül edeceği,
birbirini takip edeceği aşikârdır. Mutlaka buna bir çözüm bulunması gerekiyor.
Kayyum tayin edilen kişilerin borçları da mutlaka zamanında, süresinde ödemesi
gerekmektedir.
Değerli
arkadaşlarım, şimdi, sanayicinin, özellikle tekstilcinin küresel pazarda da
korunması gerekmektedir. Pakistan’la bir serbest ticaret anlaşması yaptık.
Özellikle tekstil ürünleri ve hazır giyim konusunda uygulanacak bir anlaşmanın
Türkiye pazarına, Türkiye tekstilcilerine ve Denizlili tekstilcilerimize çok
zarar vereceğini belirtmek istiyorum. O nedenle, bu anlaşmanın uygulanmasının
ertelenmesini istiyorum.
Ayrıca,
Denizli’nin ulaşım sorunları var. Yıllardan beri Denizli-Aydın otoyolu bir
türlü yapılmıyor. Sürekli “Yapılacak.” deniliyor ama bir türlü yapılamıyor.
Ticarette ve sanayide ulaşım çok önemli. Eğer ulaşımı rahat yapamıyorsanız,
ulaşımda sıkıntılarınız varsa kesinlikle orada sanayinin ve ticaretin gelişmesi
ve sosyal gelişmenin olması mümkün değildir.
Ayrıca,
yine yıllardan beri tartışılan, konuşulan ama her seferinde söz verilip de
yerine getirilmeyen bir sorun daha var: Denizli Organize Sanayi Bölgesi’nden
limana ulaşma noktasında, Aliağa Limanı’na ulaşma noktasında bir demir yolunun
yapılması için söz verilmiştir. Bunun projeleri tamamdır ama birçok
eksiklikleri olduğu için hâlâ faaliyete geçememiştir. Bir an önce bu demir
yolunun faaliyete geçirilerek bu çalışmanın yapılmasını ve ulaşımın demir
yoluyla… Özellikle ağır yük olan, Denizli üretiminde ağır yüklü ürünler olan
bakır gibi, mermer gibi, kablo gibi, demir gibi malların ve malzemelerin
rahatlıkla limana ulaşması, ihracatının yapılmasının kolaylaştırılması ve
özellikle nakliyat yönünden maliyetinin azaltılmasının çok büyük fayda
sağlayacağını belirtmek istiyorum.
Değerli
arkadaşlarım, tabii, bu sorunlar sadece Denizli’ye has değil, bütün Türkiye'nin
sanayisinde bu sorunlar var. Onun için, özellikle sanayimizi geliştirmek
istiyorsak, ihracatımızı artırmak istiyorsak bu belirttiğim sorunları gerçekten
dikkate almak ve bu konular üzerinde yoğunlaşmak ve zeytincilik gibi olaylarla
uğraşmak yerine, konularla uğraşmak yerine sanayimizle uğraşmak ve sorunlarına
çözüm aramak gerektiğine inanıyorum, bunları belirtiyorum.
Hepinize
teşekkür ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ediyorum.
1’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer.
BAŞKAN
– 2’nci madde üzerinde gruplar adına ilk söz Halkların Demokratik Partisi Grubu
adına Bitlis Milletvekili Mahmut Celadet Gaydalı’ya aittir.
Buyurun
Sayın Gaydalı. (HDP sıralarından alkışlar) 
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; partim ve grubum adına görüşülmekte olan 471 sıra sayılı Kanun
Tasarısı üzerine söz almış bulunmaktayım, sizleri ve kamuoyunu saygıyla
selamlarım. 
Değerli
milletvekilleri, Halkların Demokratik Partisi sadece siyasi bir parti değil,
aynı zamanda bir ekolojik mücadele platformudur. Bu bağlamda, ekoloji ve çevre
hususunda yapılan ya da öngörülen her türlü olumlu çaba desteğimizi alacaktır.
Fakat burada şunu da belirtmekte fayda var: Burada onaylamaya çalıştığınız
tasarılar fiiliyatta bir eyleme dönüşmediği sürece değersiz birkaç imza ve
kâğıttan başka bir niteliğe kavuşmayacaktır.
Dünyada
1,2 milyardan fazla insan çölleşme riski bulunan topraklarda yaşamını
sürdürmektedir. Aynı zamanda, 110 ülkedeki 250 milyon insan çölleşmenin olumsuz
sonuçlarından doğrudan etkileniyor. Türkiye'nin de sahip olduğu iklim şartları,
bilinçsiz ve yetersiz politikalarla birlikte çölleşme ve kuraklıktan en fazla
etkilenecek ülkeler arasında yer almasına sebep olacaktır. Türkiye’de çöl
olmaması, bu risklerle karşı karşıya olmadığı anlamına da gelmemektedir. Etkin
ve sağlam çözümlerle bunun önüne şimdiden geçilmelidir. Sizler doğaya nasıl
davranırsanız doğa da aynı karşılığı sizlere verir. Sermaye ve kâr hırsıyla
ormanların her gün yok edileceği, ağaca bakanların sadece odun gördüğü bir zihniyet
çerçevesinde çölleşme ve kuraklıklar kaçınılmaz birer son olacaktır. 
Değerli
milletvekilleri, Orman ve Su İşleri Bakanlığına bağlı Çölleşme ve Erozyonla
Mücadele Genel Müdürlüğünün sitesinde ülkemizdeki çölleşme nedenleri arasında
doğal ve teknik nedenler yer almaktadır. “Teknik neden” diye adlandırılan
başlık altında ormansızlaşma, meraların ve hidrolojik yapının bozulması,
toprakların amacı dışında kullanılması ve yanlış yönetimi gibi nedenler
sıralanmaktadır. Fakat Türkiye’de uygulanan -başta güvenlik politikaları yer
almak üzere- birçok mega proje ve yeni projelerde ilk hedef alınan alan ve yok
edilerek talan edilen yerler ormanlardır. 
Şimdi,
sayın milletvekilleri, “Çevre Günü” adı altında hamasi nutuklarla günü
kurtarmanın, geçiştirmenin bir anlamı yok. “Terörle mücadele ediyoruz” adı
altında ekolojik denge alt üst edilmiştir. Şimdiye kadar binlerce hektar orman
ve mera yakılarak korkunç bir kıyım yapılmıştır. Şimdi de platolara sondaj
makinaları götürülerek belli derinliklerde sismik yapar gibi patlayıcı maddeler
patlatılmakta, güya yer altı mağaraları yıkılmaktadır. Hâlbuki yapılan tahribat
-bunu Sayın Bakanım çok iyi bilecektir- doğayadır ve doğanın dengesinedir.
Yapılan bu işlem, yer altı su kaynaklarını ve dolayısıyla pınar olarak
yeryüzüne çıktıkları yeri etkileyecek ve büyük bir ihtimalle de bu pınarların
kaybolmasına sebep olacaktır veya yeni oluşacak yer altı çatlaklarıyla tamamen
bu suyun kaybolmasına neden olacaktır. Bu nedenle ekolojik denge bozulacak ve
ülkemizin çölleşmesine sebep olacaktır. 
Başkentte
“Orman insanlar için hayat, ekonomi için kaynaktır.” pankartları asılırken Kürt
coğrafyasında yapılan orman kıyımını nasıl izah edebilirsiniz? 
Çevreyi
koruma, çölleşmeyi önleme kâğıt üzerine atılan imzalarla değil, çevreyi
anlayan, önemseyen bilinç ve davranışlarla olur. Bu bilinci topluma empoze
edemediğimiz sürece atılan imzaların da hiçbir değeri ve önemi olmaz. 
Çevre
tahribatı, yapılan HES’lerle, nükleer santrallerle ve rant için kesilen ve
yakılan orman arazileriyle ivme kazanırken anlaşmalara imza atmanın hiçbir
anlamı da gereği de yoktur. 
Doğada
en uzun ömürlü olan zeytin ağacına -iki bin yıl yaşadığı tahmin ediliyor- bile
savaş açtıktan sonra söylenecek bir söz bulamıyorum. 
Ben
aynı zamanda Çevre Komisyonu üyesiyim. Sayın Başkanımız da buradaydı. İki yılda
sadece iki toplantı yaptık değil mi Başkanım? 
ENGİN
ALTAY (İstanbul) – Çevre Komisyonu istifa etsin.
MAHMUT
CELADET GAYDALI (Devamla) – Bir sürü çevre sorunu olan bir toplumuz. Ne yazık
ki iki yılda iki toplantı yapabildik. 
Ve
hatırlarsanız Sayın Başkanım, ben gene bu “topsoil” nebati toprak üzerine bir
öneride bulundum. Sayın Başkanın bana dediği “Öneriyi getir, bir torba yasanın
içine atarız.” Yani tam torbacı olduk. Bundan sonra torbanın içine atıp
kaybedeceğiz olayları. 
Bu
nebati toprağın önemini ne yazık ki ülke olarak kavrayamadık. İki yüz yılda 1
santim oluşan bu toprak altın değerindedir. Emin olun belki altından da daha
üstündür. Yaptığımız göletlerle, barajlarla, inşaatlarla veya yapılan yollarla
bu toprağı tamamen heba ediyoruz. Burada, yapılan yolların bir metrajını,
“volume”ünü çıkarırsanız, korkunç toprak kaybını görürsünüz. Ne yazık ki bunun
bir daha da geri dönüşümü yoktur. Göletin altında kalan o toprağın bir daha
kullanılma şansı yoktur. Bu tarz anlaşmaları uluslararası bir anlaşmada taraf
olabilmek adına değil, yaşadığımız çevreyi korumak ve kollamak adına
yapmalıyız. 
Değerli
milletvekilleri, ülkemizde, dünyada çölleşmenin doğal nedenlerinden biri de
iklim değişikliğidir. Bununla ilgili olarak Paris İklim Zirvesi’nde, 195
ülkenin imzaladığı ve küresel sıcaklık artışının 2 derecenin altında tutulması
için çalışmalar yapılması gerektiği kararı çıkmıştı. Bu kararlar doğrultusunda,
ilk raporlama 2020 yılında yapılacaktı. Paris İklim Zirvesi sonrası, dönemin
Başbakanı Sayın Ahmet Davutoğlu’na yönelik olarak Hükûmetin iklim
değişikliğiyle ilgili yol haritasını sormuştum, gelen cevap aynen şöyle: “İklim
değişikliğiyle mücadele doğrultusunda, 2030 yılı için ülke olarak yol haritamız
belirlenmiş olup ülkemizde sera gazı emisyonunun 2030 yılında yüzde 21’e kadar
artıştan azaltmak hedeflenmektedir. Bu hedefin, kaliteli altyapı projeleri
hayata geçirilerek, yeni ve temiz teknolojiler ile yenilenebilir enerji
kaynaklarından daha fazla istifade edilerek ve enerji verimliliği sağlanarak
gerçekleştirilmesi planlanmaktadır. Ekonomik olarak yüzde 5 büyüyen ve enerji
ihtiyacı her yıl yüzde 6 artan Türkiye’nin bu kadar iddialı bir hedef
belirlemiş olması, iklim değişikliğiyle mücadeleye vermiş olduğu önemi
göstermektedir.” demektedir. Peki, bugün sonuç ne oldu? Türkiye, Paris İklim
Anlaşması’nın onay sürecini durdurdu. Bu hususta yorum yapmaktansa takdiri
millete bırakıyorum. Yani doğal nedenleri ve teknik nedenleriyle mücadele
etmiyor fakat uluslararası ne kadar anlaşma varsa birer, ikişer onaylayarak
“Bakın, biz tarafız.” demeye çalışıyoruz. 
Tabii,
bu konu hakkında daha fazla konuşmak gerektiğine inanıyorum ama yıkım
politikası sadece doğa üzerinde değil, hukuk üzerinde de meydana gelmektedir.
Eş başkanlarımızın ve milletvekillerimizin tutuklanması üzerinden iki yüz on
yedi gün geçti, artık bu ayıbı bu Meclis daha fazla taşıyamayacaktır,
taşımamalıdır. İktidar ve muhalefet, parlamenter demokrasinin olmazsa
olmazıdır. İktidar, elindeki güçleri kullanarak ve yargı araçsallaştırılarak muhalefet
üzerinde baskı oluşturursa burada demokrasiden bahsedemeyiz. Özellikle 7
Haziran 2015 seçimlerinde partimizin elde etmiş olduğu başarı iktidar
tarafından hazmedilememiştir. Seçimlerin üzerinden kısa bir süre geçtikten
sonra, Cumhurbaşkanı ve Başbakan tarafından partimiz hedef gösterilerek
dokunulmazlıkların kaldırılması tartışmaları başlatılmıştır. Bu tartışmalarla
birlikte, milletvekili arkadaşlarımız hakkında, yaptıkları konuşmalar nedeniyle
Meclise fezleke yağmaya başlamıştır. Bu fezlekelerin birçoğu, suç tarihleri
dört beş yıl öncesine aittir. Milletvekillerimiz hakkında hazırlanan bu
fezlekelerin önemli bir kısmı da Fetullahçı yapıya üye oldukları için şu an
cezaevinde bulunan savcılar tarafından hazırlanmıştır. Eş Başkanımız Selahattin
Demirtaş hakkında, yaptığı konuşmalar nedeniyle 96 fezleke düzenlenmiştir.
Bunların 48 tanesi 7 Haziran seçimlerinden sonraki on ayda hazırlanmıştır.
Toplam 96 fezlekeden 29 tanesini hazırlayan savcılar şu anda cezaevindedirler.
Yani Demirtaş, Yüksekdağ ve diğer tutuklu milletvekillerimizin şu anda
cezaevinde olmasına neden olan fezlekeler Fetullahçı örgüte üye olan savcılar
tarafından hazırlanmıştır.
Hepinizi
saygıyla selamlıyorum. (HDP sıralarından alkışlar) 
BAŞKAN
– Sayın Gaydalı, teşekkür ediyoruz ama Sayın Durmaz da bir an önce konuşmak
istiyor, ben davet etmeden kürsüye geldi.
Madde
üzerinde gruplar adına son söz Cumhuriyet Halk Partisi Grubu adına Kadim
Durmaz’a aittir.
Buyurun
Sayın Durmaz. (CHP sıralarından alkışlar) 
CHP
GRUBU ADINA KADİM DURMAZ (Tokat) – Teşekkür ederim Sayın Başkanım.
Değerli
milletvekilleri, öncelikle, geçtiğimiz hafta Şırnak’ta, devamında doğu ve
güneydoğuda şehit olan kahraman askerlerimize ve Türk Silahlı Kuvvetlerine,
ailesine ve aziz milletimize başsağlığı ve sabırlar diliyorum.
Değerli
arkadaşlar, Sayın Bakanımız emeklilere 21 Haziranda maaşlarının verileceği
müjdesini verdi. Herhâlde Sayın Bakanımız ve Hükûmet zannediyor ki emekliler
maaşlarını alacak, borcunu verecek, bayramda torunlarının, çocuklarının
eksiğini görecek, para da cebinde kalacak.
Değerli
arkadaşlar, şu anda, Türkiye’deki emeklilerin aldığı bu ücretle yüzünün
güleceği bir bayramı geçirme şansı yok. Sayın Hükûmeti temsilen Bakanımıza
ifade ediyorum: Lütfen, bu bayram öncesi emekli maaşlarını erken vermek yerine,
o artış oranını gözden geçirip yaşanabilir ve yaşayacağı bir ücretin emekliye
verilmesini talep ediyoruz. (CHP sıralarından alkışlar)
Ve
ayrıca, köylü kışın zor şartlarda ekti, artık hasat zamanı geldi ama hepsi de
kara kara düşünüyor, hiçbirinin biçtiği ektiğini karşılamayacak. Onlar da
Hükûmetin mazot parasını yarı yarıya paylaşma sözünün arkasında ve bunun
takibini bekliyor. Bu anlamda, Sayın Bakanımıza iş çok düşüyor. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Tamam efendim. 
KADİM
DURMAZ (Devamla) – Sayın Bakanım, yöremize verdiğiniz hizmetlerden ötürü
teşekkür ediyorum. Rahmetli müdürümüze de Cenab-ı Hak rahmet eylesin,
hizmetlerinden de Tokatlı yararlandı, bunu da ifade edeyim. (CHP sıralarından
alkışlar) 
Tabii,
Tokat’ı hepiniz biliyorsunuz değerli arkadaşlarım, tarihî, kültürel ve doğal
değerleriyle Anadolu’nun gizemli bir noktasında, akarsu kaynakları, yaylakları,
ovalarıyla kıymetli bir yer. Hükûmet, son aldığı kararla bu kıymetli ovaları
sit alanı ilan etti. Bu anlamda da bu yaklaşımı doğru buluyor, destekliyoruz.
Ancak öncesinde, Turhal’da, Niksar’da ve Zile’de kıymetli araziler üzerine
organize sanayi bölgeleri kuruldu. Bundan sonra, birbirine yakın ilçelerin
ortasına, ekilir alanlar dışındaki alanlara organize sanayi bölgelerinin kurulmasına
özellikle çaba sarf etmek durumundayız, lütfen. 
Organize
sanayi bölgeleri özellikle benim ilim Tokat gibi illerde bir lokomotif ama
gelin, görün ki yatırımcının, iş adamının Tokat’a gelebilmesi için maalesef
havaalanımız yok. Referandumda devam etti hatta iki uçak, hem Anadolujet hem
Borajet… Ama referandumdan sonra hedefi yakalayınca Tokat’ta havaalanı
çalışamaz, uçak inemez hâle getirildi. 
SALİH
ÇETİNKAYA (Kırşehir) – Yenisi yapılıyor. 
KADİM
DURMAZ (Devamla) – Yeni havaalanımız yapılıyor, buna da teşekkür ediyoruz.
Ancak çok ilginç bir şeye tanık olduk, hem de Dünya Çevre Günü’nde.
Yeşilırmak’ın akışında, Amasya ile Tokat’ın arasında, Turhal’da Keçili HES diye
bir HES’i Samsun Bölge İdare Mahkemesi, itirazı kabul olmamak kaydıyla
durdurmuştur değerli arkadaşlar. Ancak doğa ve çevreye zarar veren, gerçekte de
enerji noktasında rantabl olmayan bu HES -hangi el uzandı bilmiyorum ama- doğa
katliamına devam etsin diye, son yayımlanan kanun hükmünde kararnamede kamu
yararı gözetilerek, mahkeme kararı yok sayılıp bir kanunsuzluğun önü açıldı.
Düşünün arkadaşlar, bu HES’i yapan firma o, Yeşilırmak’ın yatağındaki 10 dönüm
arazinin mülkiyetini satın alıyor, ekilen araziye hafriyat yığıyor. Bir yandan
topraklarımızı korumaya çalışırken bunlara göz yummayı bu ülkenin geleceği
açısından son derece tehlikeli buluyoruz. 
Yine,
organize sanayi bölgeleri kentlere uzak noktada değerli arkadaşlar. Örneğin
Niksar Organize Sanayi Bölgesi 17 kilometre, Turhal 12 kilometre. Buralarda
acil sağlık istasyonlarının mutlaka kurulması gerekmektedir. Buralarda çalışan
işçilerin büyük bir bölümü kadın ve tekstil bazlı çalışanlar. Ne acı ki
organize sanayi bölgelerimizde kreş sıkıntısı var. Bunun bir an önce ele alınıp
hayata geçirilmesi gerekiyor. İş kazaları, kreşler ve bunun dışında olası bir
yangın ve benzeri afetler durumunda itfaiye birimleri yok. Bunlar da organize
sanayi bölgelerinin çok ivedi ihtiyaçlarıdır.
Yine,
hepinizin bildiği gibi, Tokat kalkınmada öncelikli illerde 5’inci grupta.
Organize sanayi bölgesine yatırım yaparsanız 6’ncı grubun olanaklarından
faydalanıyorsunuz ama siz kent merkezinde bulduğunuz atıl bir alanda, önceden
bir başka kamu fabrikasıymış, bunu değerlendirip bir tekstil ya da benzeri
kente zarar vermeyen bir üretim yapıyor iseniz 6’ncı bölge olanaklarından
yararlanamıyorsunuz. İnsanların bu haklardan yararlanması için mutlak bir
şekilde, 5’inci bölgede olan ender illerden biri olan Tokat’ın 6’ncı bölgeye
alınmasının çok yararlı olacağına, yatırımcıları cezbedeceğine inanıyorum. 
Az
önce ifade ettiğim Keçili HES’teki kamu yararı ne yazık ki Tokat’ta havaalanı
noktasında Hükûmetçe göz ardı edildi. Kaldı ki yaklaşık beş, beş buçuk yılda
bitecek havaalanı acele kamulaştırmayla yola çıkıldığında çok kısa sürede
bitecektir. Bu anlamda da Tokatlının bu talebinin dikkate alınması gerektiğini
düşünüyorum. 
Yine,
arkadaşlar, Tokat Kalesi’nin eteklerinde yaklaşık olarak 493 konut afet
kapsamında dört yıldır bekliyor. Bunların sağlıklı koşullarda yaşayabileceği
sosyal konutların metrekaresi çok yüksek değil, bu insanların beklentileri de
yüksek değil. Bir an önce oturdukları mahalle yakın var olan hazine yerine
bunların konutlarının yapılıp, bir an önce bu hemşehrilerimizin gece bir
yağmurda, olası bir rüzgarda evlerine taş düşüp can ve mal emniyeti açısından oluşacak
tehlikelerden arınması gerekmektedir ve beraberinde, Tokat’ın en eski, birçok
tarihî dokusunun olduğu Sulusokak mevkisi unutulmuş bir kent, akşam beşten,
altıdan sonra da yaşanmayan bir kent dokusundadır. Burasının hak ettiği değeri
alması için mutlak buraya vilayete sıkışmış resmî kurumların birkaç tanesinin
nakledilerek buradaki dört, beş mahallenin yeniden eski canlılığına,
aktivitesine, iş bekleyen, insan geçmesini bekleyen esnafa yardımcı olacak bir
hâle getirilmesi gerekiyor. 
Yine,
Tokat’tan Taşova, Erbaa, Niksar, Reşadiye üzerinden geçen D 100 kara yolu var
değerli arkadaşlarım ama ne acı ki Reşadiye girişinde bulunan kavşakta şimdiye
kadar onlarca canımızı kaybettik. Çok kısa süre önce olası bir elektrik
arızasını “Acil tamir edeyim.” diye giden 2 TEDAŞ görevlisi, yine, kısa bir
süre önce bir emekli öğretmen kazaya maruz kaldı. Bugünkü teknolojiyle öyle
ağır bir yolda bir alt geçidin yapılması çok zor değil ama Tokat ve sorunlarına
bu duyarsızlığa mutlak bir şekilde dikkatinizi çekiyorum. Kaybedilen her canın
vebali ve sorumluluğu, telafisi güçtür değerli arkadaşlar.
Yine,
Tokat, on yılda hep böyle kalkınmadan, ilerleyen Türkiye’den bahsederken en çok
nüfus kaybetmiş illerden biri. TEKEL Sigara Fabrikası kaybıyla 45 bin tütün
üreticisi zorda kalmış ve kendini Türkiye’nin muhtelif illerine atmış,
İstanbul’da da TÜİK sonuçlarına göre dördüncü büyük nüfusa sahip olmuştur.
Şimdi, şehirde kalanları bekleyen Turhal Şeker Fabrikasının özelleştirme
havuzunda bulunması, bunun da bir an önce bu havuzdan çıkarılması Tokatlıyı
birazcık rahatlatacaktır diyorum. 
Değerli
arkadaşlar, yine, Tokat hepinizin bildiği gibi yaş sebze ve meyvede merkez;
hani Rusya’yla masaya oturduğumuz zaman domates diyoruz ya, işte Kazova’da,
Erbaa, Niksar ovalarında yetişen ve bunun dışındaki meyveleriyle farklı bir il.
Uluslararası yaş sebze ve meyve ticaret merkezinin yaklaşımıyla Tokat’ta önce
bir bölge halinin mutlak kurulması, ambalajlı entegre tesisleriyle bu ürünlerin
katma değeri yüksek hâle getirilmesi yöredeki kan kaybını az da olsa
durduracaktır diyorum ve hepinize sabırla dinlediğiniz için teşekkür ediyorum.
Ama Tokat’a gelenleri de Tokat kebabı yemeye davet ediyorum.
Teşekkür
ediyorum. (CHP ve AK PARTİ sıralarından alkışlar) 
BAŞKAN
– Teşekkür ediyoruz.
Davetinizi
aldık, bütün milletvekilleri olarak inşallah bir gün Tokat’ta ağırlarsınız.
2’nci
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
Sayın
Kerestecioğlu, buyurun.
IV.- AÇIKLAMALAR (Devam)
26.- İstanbul Milletvekili Filiz Kerestecioğlu
Demir’in, beş buçuk yıldır Roboski’de ailelerin her Perşembe mezarlığa gidip
adalet arama ve dua törenine ilk defa kamu düzeni gerekçesiyle izin
verilmediğine ve buna engel olunmamasını dilediğine ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, şimdi diğer Grup Başkan
Vekilimiz Ahmet Yıldırım’ın da ilettiği, benim de sosyal medyada gördüğüm bir
hususu paylaşmak istiyorum: Tam beş buçuk yıldır Uludere, Roboski’de aileler
her perşembe mezarlığa gidip dua ediyorlar ve “Adalet istiyoruz.” diyorlar. Beş
buçuk yıldır her perşembe bunu yapıyorlar ama ilk defa bugün “kamu düzeni”
denilerek, mezarlığın girişi çevrelenerek askerler tarafından ailelerin girişi
engellenmiş. Bu iletilmesine rağmen Bakanlığa, “Girişimde bulunacağız.”
denmesine rağmen yine aynı engelleme devam etmekteymiş. Lütfen, Şırnak
Valiliğine yönelik bir girişimde bulunursanız ve ailelerin beş buçuk yıldır
kamu düzenini hiçbir şekilde bozmadan yaptıkları bu adalet arama ve...
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
FİLİZ
KERESTECİOĞLU DEMİR (İstanbul) – Ailelerin bu adalet arama ve dua törenine
engel olunmazsa memnun oluruz. Bunu iletmek istedim Genel Kurula.
Teşekkür
ederim.
BAŞKAN
– Teşekkür ediyorum.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
3.- Birleşmiş Milletler Çölleşmeyle
Mücadele Sözleşmesinin Kuzey Akdenize Dair Ekinin Bölgesel Uygulamasına Yönelik
İstanbul Türkiyede Bölgesel Koordinasyon Birimi Kurulmasına İlişkin Türkiye
Cumhuriyeti Hükümeti ile Birleşmiş Milletler Çölleşmeyle Mücadele Sözleşmesi
Sekretaryası Arasında Anlaşmanın Onaylanmasının Uygun Bulunduğuna Dair Kanun
Tasarısı (1/761) ile Dışişleri Komisyonu Raporu (S. Sayısı: 471) (Devam)
BAŞKAN
– 3’üncü maddeyi okutuyorum:
MADDE
3- (1) Bu Kanun hükümlerini Bakanlar Kurulu yürütür.
BAŞKAN
– Maddeyi oylarınıza sunuyorum: Kabul edenler... Etmeyenler... Madde kabul
edilmiştir.
Tasarının
tümü açık oylamaya tabidir.
Oylama
için üç dakika süre veriyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– 471 sıra sayılı Birleşmiş Milletler Çölleşmeyle Mücadele Sözleşmesinin Kuzey
Akdenize Dair Ekinin Bölgesel Uygulamasına Yönelik İstanbul Türkiyede Bölgesel
Koordinasyon Birimi Kurulmasına İlişkin Türkiye Cumhuriyeti Hükümeti ile
Birleşmiş Milletler Çölleşmeyle Mücadele Sözleşmesi Sekretaryası Arasında
Anlaşmanın Onaylanmasının Uygun Bulunduğuna Dair Kanun Tasarısı açık oylama
sonucu: 




“Kullanılan
  Oy Sayısı


:


220







Kabul


:


219







Ret


:


 1


(x)







Kâtip Üye
Emre Köprülü
Tekirdağ


Kâtip Üye
Sema Kırcı
Balıkesir”



Böylece
tasarı kabul edilmiş ve kanunlaşmıştır.
4’üncü
sırada bulunan Türkiye Cumhuriyeti Hükümeti ile Katar Devleti Hükümeti Arasında
Eğitim Alanında İşbirliği Anlaşması ile Notaların Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
4.- Türkiye Cumhuriyeti Hükümeti ile Katar
Devleti Hükümeti Arasında Eğitim Alanında İşbirliği Anlaşması ile Notaların
Onaylanmasının Uygun Bulunduğuna Dair Kanun Tasarısı (1/723) ve Dışişleri
Komisyonu Raporu (S. Sayısı: 464)
BAŞKAN - Komisyon? Yok. 
Ertelenmiştir. 
5’inci sırada bulunan Türkiye Cumhuriyeti Hükümeti ile
Katar Devleti Hükümeti Arasında Deniz Taşımacılığı Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine başlayacağız. 
5.- Türkiye Cumhuriyeti Hükümeti ile Katar
Devleti Hükümeti Arasında Deniz Taşımacılığı Anlaşmasının Onaylanmasının Uygun
Bulunduğuna Dair Kanun Tasarısı (1/729) ve Dışişleri Komisyonu Raporu (S.
Sayısı: 477)
BAŞKAN – Komisyon? Yok. 
Ertelenmiştir. 
6’ncı
sırada bulunan Türkiye Cumhuriyeti Hükümeti ve Katar Devleti Hükümeti Arasında
Gemiadamlarının Eğitim, Belgelendirme ve Vardiya Tutma Standartları
Uluslararası Sözleşmesi Uyarınca Belgelerin Karşılıklı Tanınmasına İlişkin
Mutabakat Zaptı ile Mutabakat Zaptında Değişiklik Yapılmasına İlişkin Notaların
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız. 
6.- Türkiye Cumhuriyeti Hükümeti ve Katar
Devleti Hükümeti Arasında Gemiadamlarının Eğitim, Belgelendirme ve Vardiya
Tutma Standartları Uluslararası Sözleşmesi Uyarınca Belgelerin Karşılıklı
Tanınmasına İlişkin Mutabakat Zaptı ile Mutabakat Zaptında Değişiklik
Yapılmasına İlişkin Notaların Onaylanmasının Uygun Bulunduğuna Dair Kanun
Tasarısı (1/762) ve Dışişleri Komisyonu Raporu (S. Sayısı: 478)
BAŞKAN
– Komisyon? Yok. 
Ertelenmiştir.
7’nci
sırada bulunan Türkiye Cumhuriyeti Çevre ve Orman Bakanlığı ile Irak
Cumhuriyeti Ulaştırma Bakanlığı Arasında Meteoroloji ve Meteorolojik
Araştırmalar Alanlarında Mutabakat Zaptının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
7.- Türkiye Cumhuriyeti Çevre ve Orman
Bakanlığı ile Irak Cumhuriyeti Ulaştırma Bakanlığı Arasında Meteoroloji ve
Meteorolojik Araştırmalar Alanlarında Mutabakat Zaptının Onaylanmasının Uygun
Bulunduğuna Dair Kanun Tasarısı (1/606) ve Dışişleri Komisyonu Raporu (S.
Sayısı: 358) (x)
BAŞKAN
– Komisyon ve Hükûmet? Yerinde. 
Komisyon
Raporu 358 sıra sayısıyla bastırılıp dağıtılmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum:

TÜRKİYE
CUMHURİYETİ ÇEVRE VE ORMAN BAKANLIĞI İLE IRAK CUMHURİYETİ ULAŞTIRMA BAKANLIĞI
ARASINDA METEOROLOJİ VE METEOROLOJİK ARAŞTIRMALAR ALANLARINDA MUTABAKAT
ZAPTININ ONAYLANMASININ UYGUN BULUNDUĞUNA DAİR KANUN TASARISI
MADDE
1-
(1) 15 Ekim 2009 tarihinde Bağdat’ta imzalanan “Türkiye Cumhuriyeti Çevre ve
Orman Bakanlığı ile Irak Cumhuriyeti Ulaştırma Bakanlığı Arasında Meteoroloji
ve Meteorolojik Araştırmalar Alanlarında Mutabakat Zaptı”nın onaylanması uygun
bulunmuştur.
BAŞKAN
– 1’inci maddeyi kabul edenler… Etmeyenler… Kabul edilmiştir. 
2’nci
maddeyi okutuyorum:

MADDE
2- (1)
Bu Kanun yayımı tarihinde yürürlüğe girer.
BAŞKAN
– Kabul edenler… Etmeyenler… 2’nci madde kabul edilmiştir. 
3’üncü
maddeyi okutuyorum:

MADDE
3- (1) Bu
Kanun hükümlerini Bakanlar Kurulu yürütür.
BAŞKAN
– Kabul edenler… Etmeyenler… Kabul edilmiştir. 
Tasarının
tümü açık oylamaya tabidir. 
Açık
oylama için bir dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
– 358 sıra sayılı Türkiye Cumhuriyeti Çevre ve Orman Bakanlığı ile Irak
Cumhuriyeti Ulaştırma Bakanlığı Arasında Meteoroloji ve Meteorolojik
Araştırmalar Alanlarında Mutabakat Zaptının Onaylanmasının Uygun Bulunduğuna
Dair Kanun Tasarısı’nın açık oylama sonucu:
“Kullanılan
oy sayısı: 212
Kabul 
:  210
Çekimser 
:  2 (x)

 Kâtip Üye Kâtip
Üye
 Emre Köprülü Sema
Kırcı
 Tekirdağ Balıkesir”
Böylece
tasarı kabul edilmiş ve kanunlaşmıştır.
8’inci
sıraya alınan Türkiye Cumhuriyeti Hükümeti ile Kuveyt Devleti Hükümeti Arasında
Yükseköğretim ve Bilimsel Araştırma Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
8.- Türkiye Cumhuriyeti Hükümeti ile Kuveyt
Devleti Hükümeti Arasında Yükseköğretim ve Bilimsel Araştırma Alanında
İşbirliği Anlaşmasının Onaylanmasının Uygun Bulunduğuna Dair Kanun Tasarısı
(1/568) ve Dışişleri Komisyonu Raporu (S. Sayısı: 391) (xx)
BAŞKAN
– Komisyon ve Hükûmet yerinde.
Komisyon
Raporu 391 sıra sayısıyla bastırılıp dağıtılmıştır.
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE KUVEYT DEVLETİ HÜKÜMETİ ARASINDA
YÜKSEKÖĞRETİM VE BİLİMSEL ARAŞTIRMA ALANINDA İŞBİRLİĞİ ANLAŞMASININ ONAYLANMASININ
UYGUN BULUNDUĞUNA DAİR KANUN TASARISI
MADDE 1- (1) 29 Nisan 2013 tarihinde Ankara’da imzalanan “Türkiye Cumhuriyeti
Hükümeti ile Kuveyt Devleti Hükümeti Arasında Yükseköğretim ve Bilimsel
Araştırma Alanında İşbirliği Anlaşması”nın onaylanması uygun bulunmuştur.
BAŞKAN
- Oylarınıza sunuyorum: Kabul edenler… Etmeyenler… 1’inci madde kabul
edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN
– Kabul edenler… Etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu yürütür.
BAŞKAN
– Kabul edenler… Etmeyenler… 3’üncü madde kabul edilmiştir.
Tasarının
tümünün oylanması için bir dakika süre veriyorum.
(Elektronik
cihazla oylamaya başlandı)
MAHMUT
TANAL (İstanbul) – Başkan, bu sıra sayıları isimlerini okuyun yani neye oy
verdiğinin kimse farkında değil. 
FİLİZ
KERESTECİOĞLU DEMİR (İstanbul) – Evet…
BAŞKAN
– Okunuyor, sıra sayıları okunuyor. Başta girince okurum tekrar. 
(Elektronik
cihazla oylamaya devam edildi)
BAŞKAN
– 391 sıra sayılı Türkiye Cumhuriyeti Hükümeti ile Kuveyt Devleti Hükümeti
Arasında Yükseköğretim ve Bilimsel Araştırma Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı açık oylama sonucu: 

“Kullanılan
oy sayısı : 205
Kabul :
 203
Ret : 
1
Çekimser : 
1 (x)

 Kâtip Üye Kâtip
Üye
 Emre Köprülü Sema
Kırcı
 Tekirdağ Balıkesir”
Böylece
tasarı kabul edilmiş ve kanunlaşmıştır.
9’uncu
sıraya alınan Türkiye Cumhuriyeti Hükümeti ile Gambiya Cumhuriyeti Hükümeti Arasında
Turizm Alanında İşbirliği Anlaşmasının Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu’nun görüşmelerine başlayacağız. 
9.- Türkiye Cumhuriyeti Hükümeti ile
Gambiya Cumhuriyeti Hükümeti Arasında Turizm Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/613) ve Dışişleri
Komisyonu Raporu (S. Sayısı: 394) (x)
BAŞKAN
– Komisyon ve Hükûmet yerinde. 
Komisyon
Raporu 394 sıra sayısıyla bastırılıp dağıtılmıştır. 
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’inci
maddeyi okutuyorum: 
TÜRKİYE CUMHURİYETİ
HÜKÜMETİ İLE GAMBİYA CUMHURİYETİ HÜKÜMETİ ARASINDA TURİZM ALANINDA İŞBİRLİĞİ
ANLAŞMASININ ONAYLANMASININ UYGUN BULUNDUĞUNA DAİR KANUN TASARISI

MADDE 1- (1) 24 Eylül 2012 tarihinde Banjul’da
imzalanan “Türkiye Cumhuriyeti Hükümeti ile Gambiya Cumhuriyeti Hükümeti
Arasında Turizm Alanında İşbirliği Anlaşması”nın onaylanması uygun bulunmuştur.

BAŞKAN
– Kabul edenler… Etmeyenler… 1’inci madde kabul edilmiştir. 
2’nci
maddeyi okutuyorum: 
MADDE 2- (1) Bu Kanun yayımı tarihinde yürürlüğe girer.
BAŞKAN
– Kabul edenler… Etmeyenler… Kabul edilmiştir. 
3’üncü
maddeyi okutuyorum: 
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– Kabul edenler… Etmeyenler… 3’üncü madde kabul edilmiştir. 
Oylama
için bir dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN – 394 sıra sayılı Türkiye Cumhuriyeti Hükümeti ile
Gambiya Cumhuriyeti Hükümeti Arasında Turizm Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı açık oylama sonucu:




“Kullanılan
  oy sayısı


:


207







Kabul


:


207(x)







 Kâtip Üye Kâtip
Üye
 Emre Köprülü Sema
Kırcı
 Tekirdağ Balıkesir”

Böylece tasarı
kabul edilmiş ve kanunlaşmıştır.
10’uncu sıraya
alınan Bölgesel Radyokomünikasyon Konferansı
(RRC-06)’nın Sonuç Kararlarının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız.
10.- Bölgesel Radyokomünikasyon Konferansı
(RRC-06)’nın Sonuç Kararlarının Onaylanmasının Uygun Bulunduğuna Dair Kanun
Tasarısı (1/651) ve Dışişleri Komisyonu Raporu (S. Sayısı: 345) (xx)
BAŞKAN
– Komisyon ve Hükûmet yerinde.
Komisyon
Raporu 345 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler... Etmeyenler...
Kabul edilmiştir. 
1’inci
maddeyi okutuyorum:
BÖLGESEL RADYOKOMÜNİKASYON
KONFERANSI(RRC-06) NIN SONUÇ KARARLARININ ONAYLANMASININ UYGUN BULUNDUĞUNA DAİR
KANUN TASARISI
MADDE 1- (1) 15 Mayıs-16 Haziran 2006 tarihleri
arasında Cenevre’de gerçekleştirilen “Bölgesel Radyokomünikasyon Konferansı
(RRC-06)’nın Sonuç Kararları”nın beyanlar ve çekincelerle onaylanması uygun
bulunmuştur.
BAŞKAN – 1’inci
maddeyi oylarınıza sunuyorum: Kabul edenler... Etmeyenler... Kabul edilmiştir.
2’nci maddeyi
okutuyorum:
MADDE 2- (1) Bu Kanun yayımı tarihinde yürürlüğe girer.

BAŞKAN – Kabul
edenler… Etmeyenler… Madde kabul edilmiştir.
3’üncü maddeyi
okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN – Kabul
edenler… Etmeyenler… Madde kabul edilmiştir.
Tümünün oylaması
için bir dakika süre veriyorum.
(Elektronik
cihazla oylama yapıldı)
BAŞKAN
– 345 sıra sayılı Bölgesel Radyokomünikasyon Konferansı (RRC-06)’nın Sonuç Kararlarının
Onaylanmasının Uygun Bulunduğuna Dair Kanun Tasarısı açık oylama sonucu: 




“Kullanılan oy sayısı


:


201







Kabul


:


199







Çekimser


:


 2


(x)




 Kâtip Üye Kâtip
Üye
 Emre Köprülü Sema
Kırcı
 Tekirdağ Balıkesir”

Böylece tasarı
kabul edilmiş ve kanunlaşmıştır.
11’inci
sıraya alınan Türkiye Cumhuriyeti Hükümeti ile Tunus Cumhuriyeti Hükümeti
Arasında Eğitim ve Mesleki Eğitim Alanlarında Mutabakat Zaptının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
11.- Türkiye Cumhuriyeti Hükümeti ile Tunus
Cumhuriyeti Hükümeti Arasında Eğitim ve Mesleki Eğitim Alanlarında Mutabakat
Zaptının Onaylanmasının Uygun Bulunduğuna Dair Kanun Tasarısı (1/602) ve
Dışişleri Komisyonu Raporu (S. Sayısı: 393) (xx)
BAŞKAN
– Komisyon ve Hükûmet yerinde. 
Komisyon
Raporu 393 sıra sayısıyla bastırılıp dağıtılmıştır. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
1’inci
maddeyi okutuyorum: 

TÜRKİYE CUMHURİYETİ HÜKÜMETİ
İLE TUNUS CUMHURİYETİ HÜKÜMETİ ARASINDA EĞİTİM VE MESLEKİ EĞİTİM ALANLARINDA
MUTABAKAT ZAPTININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 6 Haziran 2013 tarihinde
Tunus’ta imzalanan “Türkiye Cumhuriyeti Hükümeti ile Tunus Cumhuriyeti Hükümeti
Arasında Eğitim ve Mesleki Eğitim Alanlarında Mutabakat Zaptı”nın onaylanması
uygun bulunmuştur.
BAŞKAN – Kabul edenler... Kabul etmeyenler... Kabul
edilmiştir. 
2’nci maddeyi okutuyorum: 
MADDE 2- (1) Bu Kanun yayımı tarihinde yürürlüğe
girer.
BAŞKAN – Kabul edenler... Kabul etmeyenler... Kabul
edilmiştir. 
3’üncü maddeyi okutuyorum: 
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– Kabul edenler... Kabul etmeyenler... Kabul edilmiştir. 
Tümünün
oylaması için bir dakika süre veriyorum. 
(Elektronik cihazla oylama yapıldı) 
BAŞKAN – 393 sıra sayılı Kanun Tasarısı açık oylama
sonucu: 




“Kullanılan
  Oy Sayısı


:


205





Kabul


:


205 (x)





 Kâtip Üye Kâtip
Üye
 Emre Köprülü Sema
Kırcı
 Tekirdağ Balıkesir”

Böylece
tasarı kabul edilmiş ve kanunlaşmıştır.
12’nci
sıraya alınan Türkiye Cumhuriyeti Bayındırlık ve İskan Bakanlığı ile Irak
Cumhuriyeti İskan ve İnşaat Bakanlığı Arasındaki Müteahhitlik ve Müşavirlik
Alanında Mutabakat Zaptı ile Mutabakat Zaptında Değişiklik Yapılmasına Dair
Notaların Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
12.- Türkiye Cumhuriyeti Bayındırlık ve
İskan Bakanlığı ile Irak Cumhuriyeti İskan ve İnşaat Bakanlığı Arasındaki
Müteahhitlik ve Müşavirlik Alanında Mutabakat Zaptı ile Mutabakat Zaptında
Değişiklik Yapılmasına Dair Notaların Onaylanmasının Uygun Bulunduğuna Dair
Kanun Tasarısı (1/424) ve Dışişleri Komisyonu Raporu (S. Sayısı: 350) (xx) 
BAŞKAN
– Komisyon ve Hükûmet yerinde.
Komisyon
Raporu 350 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
1’inci
maddeyi okutuyorum:
TÜRKİYE CUMHURİYETİ
BAYINDIRLIK VE İSKAN BAKANLIĞI İLE IRAK CUMHURİYETİ İSKAN VE İNŞAAT BAKANLIĞI
ARASINDAKİ MÜTEAHHİTLİK VE MÜŞAVİRLİK ALANINDA MUTABAKAT ZAPTI İLE MUTABAKAT
ZAPTINDA DEĞİŞİKLİK YAPILMASINA DAİR NOTALARIN ONAYLANMASININ UYGUN BULUNDUĞUNA
DAİR KANUN TASARISI

MADDE 1- (1) 15 Ekim 2009 tarihinde Bağdat’ta
imzalanan “Türkiye Cumhuriyeti Bayındırlık ve İskan Bakanlığı ile Irak
Cumhuriyeti İskan ve İnşaat Bakanlığı Arasındaki Müteahhitlik ve Müşavirlik
Alanında Mutabakat Zaptı” ile Mutabakat Zaptında değişiklik yapılmasına dair
Notaların onaylanması uygun bulunmuştur.
BAŞKAN
– Kabul edenler… Etmeyenler… Kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer.
BAŞKAN
– Kabul edenler. Etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– Kabul edenler… Etmeyenler… Madde kabul edilmiştir.
Tümünün oylaması için bir dakika süre veriyorum.
(Elektronik cihazla oylama yapıldı)
BAŞKAN – 350 sıra sayılı Türkiye Cumhuriyeti
Bayındırlık ve İskan Bakanlığı ile Irak Cumhuriyeti İskan ve İnşaat Bakanlığı
Arasındaki Müteahhitlik ve Müşavirlik Alanında Mutabakat Zaptı ile Mutabakat
Zaptında Değişiklik Yapılmasına Dair Notaların Onaylanmasının Uygun Bulunduğuna
Dair Kanun Tasarısı açık oylama sonucu: 
“Kullanılan oy sayısı:  203
Kabul:  203 (x)

 Kâtip Üye Kâtip
Üye
 Emre Köprülü Sema
Kırcı
 Tekirdağ Balıkesir”
Tasarı kabul edilmiş ve kanunlaşmıştır.
13’üncü
sıraya alınan Türkiye Cumhuriyeti Hükümeti ile Yunanistan Cumhuriyeti Hükümeti
Arasında İpsala-Kipi Sınır Geçiş Bölgesinde İki Ülke Arasında İkinci Bir
Karayolu Sınır Geçiş Köprüsünün Konumunun ve Üzerinden Geçecek Sınır Hattının
Belirlenmesine İlişkin Protokolün Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız.
13.- Türkiye Cumhuriyeti Hükümeti ile
Yunanistan Cumhuriyeti Hükümeti Arasında İpsala-Kipi Sınır Geçiş Bölgesinde İki
Ülke Arasında İkinci Bir Karayolu Sınır Geçiş Köprüsünün Konumunun ve Üzerinden
Geçecek Sınır Hattının Belirlenmesine İlişkin Protokolün Onaylanmasının Uygun
Bulunduğuna Dair Kanun Tasarısı (1/645) ve Dışişleri Komisyonu Raporu (S.
Sayısı: 377) (x)
BAŞKAN
– Komisyon ve Hükûmet yerinde.
Komisyon
Raporu 377 sıra sayısıyla bastırılıp dağıtılmıştır. 
Maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
1’inci
maddeyi okutuyorum: 
TÜRKİYE CUMHURİYETİ
HÜKÜMETİ İLE YUNANİSTAN CUMHURİYETİ HÜKÜMETİ ARASINDA İPSALA-KİPİ SINIR GEÇİŞ
BÖLGESİNDE İKİ ÜLKE ARASINDA İKİNCİ BİR KARAYOLU SINIR GEÇİŞ KÖPRÜSÜNÜN
KONUMUNUN VE ÜZERİNDEN GEÇECEK SINIR HATTININ BELİRLENMESİNE İLİŞKİN PROTOKOLÜN
ONAYLANMASININ UYGUN BULUNDUĞUNA DAİR KANUN TASARISI

MADDE 1- (1) 4 Nisan 2014 tarihinde Selanik’te
imzalanan “Türkiye Cumhuriyeti Hükümeti ile Yunanistan Cumhuriyeti Hükümeti
Arasında İpsala-Kipi Sınır Geçiş Bölgesinde İki Ülke Arasında İkinci Bir
Karayolu Sınır Geçiş Köprüsünün Konumunun ve Üzerinden Geçecek Sınır Hattının
Belirlenmesine İlişkin Protokol”ün onaylanması uygun bulunmuştur.
BAŞKAN
– Kabul edenler... Etmeyenler... Kabul edilmiştir.
2’nci
maddeyi okutuyorum: 
MADDE 2- (1) Bu Kanun yayımı tarihinde yürürlüğe
girer.
BAŞKAN
– Kabul edenler.. Etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– Kabul edenler… Etmeyenler… Kabul edilmiştir.
Tümünün
oylaması için bir dakika süre veriyorum.
(Elektronik
cihazla oylama yapıldı)
BAŞKAN
– 377 sıra sayılı Türkiye Cumhuriyeti Hükümeti ile Yunanistan Cumhuriyeti
Hükümeti Arasında İpsala-Kipi Sınır Geçiş Bölgesinde İki Ülke Arasında İkinci
Bir Karayolu Sınır Geçiş Köprüsünün Konumunun ve Üzerinden Geçecek Sınır
Hattının Belirlenmesine İlişkin Protokolün Onaylanmasının Uygun Bulunduğuna
Dair Kanun Tasarısı açık oylama sonucu: 
“Kullanılan
Oy sayısı: 202
Kabul :
 202(x)

 Kâtip Üye Kâtip
Üye
 Emre Köprülü Sema
Kırcı
 Tekirdağ Balıkesir”
Böylece
tasarı kabul edilmiş ve kanunlaşmıştır.
Gündemimizde
başkaca yapılacak bir iş bulunmadığından, alınan karar gereğince, Gıda, Tarım
ve Hayvancılık Bakanı Faruk Çelik hakkındaki (11/16) esas numaralı Gensoru
Önergesi’nin gündeme alınıp alınmayacağına ilişkin görüşmeler ile kanun tasarı
ve teklifleri ile komisyonlardan gelen diğer işleri sırasıyla görüşmek için, 12
Haziran 2017 Pazartesi günü saat 14.00’te toplanmak üzere birleşimi
kapatıyorum. 
Hayırlı
iftarlar diliyorum, hayırlı hafta sonları diliyorum, Allah kabul etsin, hayırlı
akşamlar.
Kapanma Saati: 19.32




(X) (10/558) esas numaralı Meclis
Araştırması Önergesi’nin tam metni tutanağa eklidir.


(x) 415 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(x) 471 S.
Sayılı Basmayazı tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(x) 358
S.Sayılı Basmayazı tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(xx) 391 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 394 S. Sayılı Basmayazı tutanağa
eklidir. 


(x) Açık oylama kesin sonuçlarını gösteren
tablo tutanağa eklidir.


(xx) 345 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 393 S. Sayılı Basmayazı tutanağa
eklidir. 


(x) Açık oylama kesin sonuçlarını
gösteren tablo tutanağa eklidir.


(xx) 350 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 377 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




