



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 51’inci
Birleşim
 4
Şubat 2015 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Karabük Milletvekili Osman Kahveci’nin, Karabük
iline yapılan yatırımlara ilişkin gündem dışı konuşması
2.- Afyonkarahisar Milletvekili Kemalettin Yılmaz’ın,
kapatılan belde belediyelerinde karşılaşılan sorunlar ve çözüm yollarına
ilişkin gündem dışı konuşması
3.- Artvin Milletvekili Uğur Bayraktutan’ın, Artvin
ilinin Yusufeli ilçesinde kamulaştırmadan kaynaklı yaşanan sorunlara ilişkin
gündem dışı konuşması ve Orman ve Su İşleri Bakanı Veysel Eroğlu’nun cevabı 

V.- AÇIKLAMALAR
1.- Çanakkale Milletvekili Ali Sarıbaş’ın,
Çanakkale-İzmir duble yolunun neden çöktüğünü ve sorumlular hakkında soruşturma
açılıp açılmadığını öğrenmek istediğine ilişkin açıklaması
2.- İstanbul Milletvekili Kadir Gökmen Öğüt’ün, DİSK’e
bağlı BİRLEŞİK METAL-İŞ Sendikası işçilerinin başlattığı grevin millî güvenlik
gerekçesiyle yasaklanmasına ilişkin açıklaması
3.- Ardahan Milletvekili Orhan Atalay’ın, İskilipli
Atıf Hoca’nın 89’uncu ölüm yıl dönümüne ilişkin açıklaması
4.- Burdur Milletvekili Ramazan Kerim Özkan’ın,
Burdur’un Tefenni ilçesinin Hasanpaşa köyünde yapılan Yünüm-Böğet ve Çoban
Bayramı Kültür Şenlikleriyle ilgili sergiye bütün milletvekillerini davet
ettiğine ve Burdur’daki orman köyü kooperatiflerinin durumuna ilişkin
açıklaması
5.- İstanbul Milletvekili Haluk Eyidoğan’ın, İstanbul’da
üçüncü havaalanı ve üçüncü köprü çalışmalarının çevreyi ve doğayı olumsuz
etkilediğine ilişkin açıklaması
6.- Balıkesir Milletvekili Ahmet Duran Bulut’un,
Balıkesir’in Ayvalık ilçesinin Karaayıt köyünde bulunan maden sahasından sızan
zehirli sular konusunda Hükûmetin tedbir alması gerektiğine ilişkin açıklaması
7.- Erzincan Milletvekili Muharrem Işık’ın, Erzincan
Pir Sultan Abdal Kültür Derneği yöneticisi Hasan Sınırtaş’ın tutuklanması
konusunda yetkilileri duyarlı olmaya çağırdığına ilişkin açıklaması
8.- Gaziantep Milletvekili Derya Bakbak’ın, kadın
sorunlarıyla ilgili yapılan çalışmalara ilişkin açıklaması
9.- Çankırı Milletvekili İdris Şahin’in, İskilipli Atıf
Hoca’nın 89’uncu ölüm yıl dönümüne ilişkin açıklaması
10.- Diyarbakır Milletvekili Cuma İçten’in, Celal
Güzelses’in 56’ncı ve İskilipli Atıf Hoca’nın 89’uncu ölüm yıl dönümlerine
ilişkin açıklaması
11.- Muğla Milletvekili Nurettin Demir’in, Isparta
Kızılay Kan Bağışı Merkezi Müdürü Doktor Şerafettin Kılınçel’in görevden
alınmasına ve tıpta uzmanlık sınavlarının neden yazılı olarak yapılacağını
öğrenmek istediğine ilişkin açıklaması
12.- Isparta Milletvekili S. Nevzat Korkmaz’ın,
Burdur’un Tefenni ilçesinin Hasanpaşa köyünde yapılan Yünüm-Böğet ve Çoban
Bayramı Kültür Şenlikleriyle ilgili sergiye bütün milletvekillerini davet
ettiğine ilişkin açıklaması
13.- Tokat Milletvekili Reşat Doğru’nun, Tokat’ın Zile
ilçesinin sorunlarına ilişkin açıklaması
14.- Çorum Milletvekili Salim Uslu’nun, İskilipli Atıf
Hoca’nın 89’uncu ölüm yıl dönümüne ilişkin açıklaması
15.- Ankara Milletvekili Levent Gök’ün, Ardahan
Milletvekili Orhan Atalay, Çankırı Milletvekili İdris Şahin, Diyarbakır Milletvekili
Cuma İçten ve Çorum Milletvekili Salim Uslu’nun yaptıkları açıklamalarındaki
bazı ifadelerine ilişkin açıklaması
16.- Kahramanmaraş Milletvekili Mahir Ünal’ın, Ankara
Milletvekili Levent Gök’ün yaptığı açıklamasındaki bazı ifadelerine ilişkin
açıklaması
17.- Ankara Milletvekili Levent Gök’ün, Kahramanmaraş
Milletvekili Mahir Ünal’ın yaptığı açıklamasındaki bazı ifadelerine ilişkin
açıklaması
18.- Samsun Milletvekili Ahmet Yeni’nin, BDDK
tarafından Bank Asya’nın yönetiminin değiştirilmesine ilişkin açıklaması
19.- Muğla Milletvekili Tolga Çandar’ın, Muğla’da
bulunan 3 termik santralin özelleştirilmesine ve Milas Şenköy’deki Horasanlı
Şeyh Bedrettin Türbesi için Kültür ve Turizm Bakanlığı tarafından gönderilen
paranın akıbetini öğrenmek istediğine ilişkin açıklaması
20.- Yalova Milletvekili Temel Coşkun’un, İskilipli
Atıf Hoca’yı rahmetle andığına ve Yalova’da şiddetli lodos ve fırtına nedeniyle
zarar gören üreticilere gereken destek ve yardımın yapılacağına ilişkin
açıklaması
21.- Bolu Milletvekili Ali Ercoşkun’un, Bolu
Milletvekili Tanju Özcan’ın 683 sıra sayılı Kanun Tasarısı’nın 27’nci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması 

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- BDP Grubu adına, Grup Başkan Vekili Iğdır
Milletvekili Pervin Buldan’ın, lösemili
çocukların ve ailelerinin yaşadığı sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1191)
2.- Kırklareli Milletvekili Turgut Dibek ve 27
milletvekilinin, Kırklareli’nde sel ve taşkın felaketi yaşanmasında DSİ’nin ihmallerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1192)
3.- İstanbul Milletvekili Mustafa Sezgin Tanrıkulu ve
22 milletvekilinin, taksi ve minibüs esnafı ile çalışanlarının sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1193)

VII.- ÖNERİLER
A) Siyasi Parti Grubu Önerileri
1.- AK PARTİ Grubunun, gündemdeki sıralama ile
bastırılarak dağıtılan (11/43) esas numaralı Gensoru Önergesi’nin, 5 Şubat 2015
Perşembe günkü gündemin “Özel Gündemde Yer alacak İşler” kısmına alınmasına ve
gündeme alınıp alınmayacağı hususundaki görüşmelerinin aynı birleşimde
yapılmasına, Genel Kurulun bu birleşiminde başka bir iş görüşülmemesine ve
gensoru önergesinin görüşmelerinin tamamlanmasına kadar çalışmalarını
sürdürmesine; Genel Kurulun 4 Şubat 2015 Çarşamba günkü birleşiminde 565 sıra
sayılı Kanun Tasarısı’na kadar olan işlerin görüşmelerinin tamamlanmasına kadar
çalışmalarına devam etmesine ilişkin önerisi 

VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Türkiye Cumhuriyeti ve Ürdün Haşimi Krallığı
Arasında Hükümlülerin Nakline Dair Anlaşmanın Onaylanmasının Uygun Bulunduğu
Hakkında Kanun Tasarısı ve Dışişleri Komisyonu Raporu (1/740) (S. Sayısı: 425)
5.- Maden Kanunu ile Bazı Kanunlarda Değişiklik
Yapılmasına Dair Kanun Tasarısı ile Kars Milletvekili Mülkiye Birtane’nin;
Ankara Milletvekili Emine Ülker Tarhan’ın; Kocaeli Milletvekili Mehmet Hilal
Kaplan’ın Benzer Mahiyetteki Kanun Teklifleri ve Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu (1/1012, 2/423, 2/2309, 2/2481)
(S. Sayısı: 683)
6.- Türkiye Cumhuriyeti Hükümeti ile Malezya Hükümeti
Arasında Serbest Ticaret Anlaşmasının Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/945) (S. Sayısı: 664)
7.- Türkiye Cumhuriyeti Hükümeti ile Birleşik Meksika
Devletleri Hükümeti Arasında Gelir Üzerinden Alınan Vergilerde Çifte
Vergilendirmeyi Önleme ve Vergi Kaçakçılığına Engel Olma Anlaşmasının ve Eki
Protokolün Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/933) (S. Sayısı: 623)
8.- Türkiye Cumhuriyeti Hükümeti ve Birleşik Meksika
Devletleri Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/944) (S.
Sayısı: 660)
9.- Türkiye Cumhuriyeti Hükümeti ile Birleşik Meksika
Devletleri Hükümeti Arasında Gümrük Konularında Karşılıklı İdari Yardım ve
Bilgi Paylaşımı Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/934) (S. Sayısı: 632)
10.- Türkiye Cumhuriyeti Hükümeti ve Kolombiya
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (S. Sayısı: 404)
11.- Türkiye Cumhuriyeti Hükümeti ve Arjantin
Cumhuriyeti Hükümeti Arasında Kendi Ülkeleri Arasında Hava Hizmetlerine İlişkin
Hava Ulaştırma Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/727) (S. Sayısı: 405)
12.- Türkiye Cumhuriyeti ve Federatif Brezilya
Cumhuriyeti Arasında Hükümlülerin Nakli Anlaşmasının Onaylanmasının Uygun
Bulunduğu Hakkında Kanun Tasarısı ve Dışişleri Komisyonu Raporu (1/575) (S.
Sayısı: 253)
13.- Türkiye Cumhuriyeti ile Brezilya Federatif
Cumhuriyeti Arasında Ceza İşlerinde Karşılıklı Adli Yardım Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/579) (S. Sayısı: 254)
14.- Türkiye Cumhuriyeti ile Brezilya Federal
Cumhuriyeti Arasında Diplomatik Misyon ve Konsolosluk Görevlilerinin Aile
Üyelerinin Kazanç Getirici İşlerde Çalışmalarına İlişkin Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/457) (S. Sayısı: 283)
15.- Türkiye Cumhuriyeti Hükümeti ile Şili Cumhuriyeti
Hükümeti Arasında Savunma Sanayi İş Birliği Mutabakat Muhtırasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/706) (S. Sayısı: 378)
16.- Türkiye Cumhuriyeti Hükümeti ile Şili Cumhuriyeti
Hükümeti Arasında Gümrük Konularında İşbirliği ve Karşılıklı Yardım
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/777) (S. Sayısı: 472)
17.- Kültürel İfadelerin Çeşitliliğinin Korunması ve
Geliştirilmesi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/292) (S. Sayısı: 54)

IX.- SATAŞMALARA İLİŞKİN KONUŞMALAR
1.- Bartın Milletvekili Yılmaz Tunç’un, Kocaeli
Milletvekili Haydar Akar’ın 378 sıra sayılı Kanun Tasarısı’nın 2’nci maddesi
üzerinde şahsı adına yaptığı konuşması sırasında şahsına sataşması nedeniyle
konuşması
2.- Bartın Milletvekili Muhammet Rıza Yalçınkaya’nın,
Bartın Milletvekili Yılmaz Tunç’un sataşma nedeniyle yaptığı konuşması
sırasında şahsına sataşması nedeniyle konuşması

X.- OYLAMALAR
1.- (S. Sayısı: 425) Türkiye Cumhuriyeti ve Ürdün
Haşimi Krallığı Arasında Hükümlülerin Nakline Dair Anlaşmanın Onaylanmasının
Uygun Bulunduğu Hakkında Kanun Tasarısı’nın oylaması
2.- (S. Sayısı: 683) Maden Kanunu ile Bazı Kanunlarda
Değişiklik Yapılmasına Dair Kanun Tasarısı’nın oylaması 
3.- (S. Sayısı: 664) Türkiye Cumhuriyeti Hükümeti ile
Malezya Hükümeti Arasında Serbest Ticaret Anlaşmasının Onaylanmasının Uygun
Bulunduğuna Dair Kanun Tasarısı’nın oylaması 
4.- (S. Sayısı: 623) Türkiye Cumhuriyeti Hükümeti ile
Birleşik Meksika Devletleri Hükümeti Arasında Gelir Üzerinden Alınan Vergilerde
Çifte Vergilendirmeyi Önleme ve Vergi Kaçakçılığına Engel Olma Anlaşmasının ve
Eki Protokolün Onaylanmasının Uygun Bulunduğuna Dair Kanun Tasarısı’nın oylaması 
5.- (S. Sayısı: 660) Türkiye Cumhuriyeti Hükümeti ve
Birleşik Meksika Devletleri Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı’nın
oylaması 
6.- (S. Sayısı: 632) Türkiye Cumhuriyeti Hükümeti ile
Birleşik Meksika Devletleri Hükümeti Arasında Gümrük Konularında Karşılıklı
İdari Yardım ve Bilgi Paylaşımı Anlaşmasının Onaylanmasının Uygun Bulunduğuna
Dair Kanun Tasarısı’nın oylaması 
7.- (S. Sayısı: 404) Türkiye Cumhuriyeti Hükümeti ve
Kolombiya Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı’nın
oylaması 
8.- (S. Sayısı: 405) Türkiye Cumhuriyeti Hükümeti ve
Arjantin Cumhuriyeti Hükümeti Arasında Kendi Ülkeleri Arasında Hava
Hizmetlerine İlişkin Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı’nın
oylaması
9.- (S. Sayısı: 253) Türkiye Cumhuriyeti ve Federatif
Brezilya Cumhuriyeti Arasında Hükümlülerin Nakli Anlaşmasının Onaylanmasının
Uygun Bulunduğu Hakkında Kanun Tasarısı’nın
oylaması 
10.- (S. Sayısı: 254) Türkiye Cumhuriyeti ile Brezilya
Federatif Cumhuriyeti Arasında Ceza İşlerinde Karşılıklı Adli Yardım
Anlaşmasının Onaylanmasının Uygun Bulunduğuna Dair Kanun Tasarısı’nın oylaması 
11.- (S. Sayısı: 283) Türkiye Cumhuriyeti ile Brezilya
Federal Cumhuriyeti Arasında Diplomatik Misyon ve Konsolosluk Görevlilerinin
Aile Üyelerinin Kazanç Getirici İşlerde Çalışmalarına İlişkin Anlaşmanın
Onaylanmasının Uygun Bulunduğuna Dair Kanun Tasarısı’nın
oylaması 
12.- (S. Sayısı: 378) Türkiye Cumhuriyeti Hükümeti ile
Şili Cumhuriyeti Hükümeti Arasında Savunma Sanayi İş Birliği Mutabakat
Muhtırasının Onaylanmasının Uygun Bulunduğuna Dair Kanun Tasarısı’nın oylaması
13.- (S. Sayısı: 472) Türkiye
Cumhuriyeti Hükümeti ile Şili Cumhuriyeti Hükümeti Arasında Gümrük Konularında
İşbirliği ve Karşılıklı Yardım Anlaşmasının Onaylanmasının Uygun Bulunduğuna
Dair Kanun Tasarısı’nın oylaması 

XI.- YAZILI SORULAR VE CEVAPLARI
1.- İstanbul
Milletvekili Mahmut Tanal'ın, Bakanlığın akreditasyon uyguladığı basın organlarına
ilişkin sorusu ve Çalışma ve Sosyal Güvenlik Bakanı Faruk Çelik’in cevabı
(7/58683)

4 Şubat 2015 Çarşamba
BİRİNCİ OTURUM
Açılma Saati:
14.00
BAŞKAN: Başkan
Vekili Şükran Güldal MUMCU
KÂTİP ÜYELER: Mine
LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın milletvekilleri, Türkiye
Büyük Millet Meclisinin 51’inci Birleşimini açıyorum.
III - YOKLAMA 
BAŞKAN – Elektronik cihazla yoklama
yapacağız.
Yoklama için üç dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır,
görüşmelere başlıyoruz.
Gündeme geçmeden önce üç sayın
milletvekiline gündem dışı söz vereceğim.
Gündem dışı ilk söz, Karabük iline
yapılan yatırımlar hakkında söz isteyen Karabük Milletvekili Osman Kahveci’ye
aittir.
Buyurunuz Sayın Kahveci.
IV.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- Karabük Milletvekili
Osman Kahveci’nin, Karabük iline yapılan yatırımlara ilişkin gündem dışı
konuşması
OSMAN KAHVECİ (Karabük) – Sayın Başkan,
değerli milletvekilleri; Karabük’ün yatırımları üzerine gündem dışı söz almış
bulunuyorum. Yüce Meclisi saygıyla selamlıyorum.
Sayın Başkan, değerli milletvekilleri;
Karabük, cumhuriyetimizin ilk yıllarındaki ağır sanayi hamlelerinden birisi
olan demir çelik fabrikalarının kuruluşuyla doğmuş, gelişmiş bir cumhuriyet
şehridir. On iki yıllık AK PARTİ iktidarlarıyla ülkemizin her alanında yaşanan
büyük değişim ve gelişim Karabük’ümüzde de yaşanmaktadır. Bu dönemde,
Karabük’te, eğitimden sağlığa, ulaşımdan turizme kadar her alanda yatırımlar
yapılmış ve bunların büyük bir kısmı hizmete sunulmuş, bir kısmının da inşaatı
proje ve ihale aşamasında devam etmektedir. Bu yatırımların toplam tutarı 3
milyar lirayı aşmıştır; bunun sonucu, Karabük göç alan illerimizden birisi
hâline gelmiştir. 
AK PARTİ iktidarlarından evvel
özelleştirmeyle kapanma noktasına gelen KARDEMİR, AK PARTİ hükûmetlerinin
ekonomideki başarılarıyla birlikte ayağa kalkmış, kapasitesini 750 bin tondan 3
milyon tona çıkaran, 1 milyarın üzerinde yeni yatırımlar yapan ve 6.500 kişiyi
istihdam eden dev bir kuruluş hâline gelmiştir. Bu dönemde, Karabük’ün dış
ticaret hacminde 23 kat, ihracatında ise 16 kat artış gerçekleşmiştir. Sanayi
kentlerinin önemli sorunlarından birisi olan hava kirliliği, şehrimize
getirilen doğal gaz sayesinde sorun olmaktan çıkmış, doğal gaz kullanım oranı
yüzde 95’lere çıkmıştır. Yine bu dönemde, Karabük halkı su temini ve sertlik
giderme tesisleriyle kaynak suyu kalitesinde içme suyuna kavuşmuş ve içme suyu
sorunu 2040 yılına kadar çözülmüştür. 
Eğitim alanında Karabük’e 500’ün
üzerinde yeni derslik yapılmış, eğitimde Karabük Türkiye ortalamasının üzerinde
bir konuma yükselmiştir. Yine bu dönemde, ilimiz, merkez ve her ilçesinde inşa
edilen yüksekokullarıyla, 14 fakülte, 11 yüksekokul ve 42 bin öğrencisiyle yeni
bir üniversiteye kavuşmuştur. 
Sayın Başkan, değerli milletvekilleri;
ilimizde sağlık alanında 150 milyon liranın üzerinde bir yatırım
gerçekleşmiştir. Bu kapsamda, Karabük’e 450 yatak kapasiteli tıp fakültesiyle
birlikte modern bir eğitim ve araştırma hastanesi yapılmış ve hizmete
sunulmuştur. İlçelerimizde yeni hastane yapımı çalışmaları devam etmektedir.
Ayrıca, ağız ve diş sağlığı hastanesi yapımına da bu yıl başlanacaktır. 
Duble yollar büyük ölçüde bitirilmiş,
Karabük çevre yolu projelendirme çalışmaları başlatılmıştır. Demir yolunda
rehabilitasyon çalışmaları son aşamaya getirilmiştir ve önümüzdeki yıldan
itibaren Ankara-Karabük-Zonguldak hatlarında hızlandırılmış tren seferleri
başlayacaktır. Bölgenin en önemli ihtiyaçlarından birisi olan Filyos Limanı
yapımına “start” verilmiş, altyapı çalışmaları ihale edilmiş ve yer teslimi
süreci başlamıştır. 
Spor alanında 220 milyon lira yatırım
yapılmış, bazı yatırımlar hâlen devam etmektedir. Olimpik yüzme havuzu
bitirilmiş ve hizmete sunulmuştur. Karabük’ün yıllardır beklediği Keltepe kayak
tesisi de bu yıl yatırım programına alınmış ve ihale süreci başlamıştır. 
Karabük’te gelişen ve hızla artan
sanayi yatırımları nedeniyle 3 bin dönümlük il organize sanayisi de dolmuştur.
Yeni yatırımlar için endüstri bölgesine ihtiyaç olmuş ve tespit edilen yer Bakanlığımızın
görüşüne sunulmuştur. 
Karabük’te tarım ve hayvancılık
alanında da büyük gelişmeler yaşanmaktadır. Bu amaçla, 2 adet baraj ve 10 adet
sulama göletinin yapımı ve projelendirilmesi çalışmaları devam etmektedir.
Bunların devreye girmesiyle birlikte önümüzdeki beş yıl içerisinde Karabük’te
sulanabilir alan miktarı 8 kat artırılacaktır. 
Karabük sadece
sanayi kenti olmayıp tarihî ve doğal güzellikleriyle de ön plana çıkmaya
başlamıştır. Dünya kültür mirası kenti Safranbolu’suyla, orman zengini ve eşsiz
doğa güzelliklerine sahip Yenice’siyle, Hadrianapolis Antik Kenti’nin bulunduğu
Eskipazar’ıyla, yine, doğal güzellikleri ve göletleriyle, Eflani’si,
Ovacık’ıyla yerli ve yabancı turistin ilgisini çeken turizm şehirlerinden
birisi hâline gelmiştir. Hedefimiz, önümüzdeki beş yıl içinde 1 milyon turisti
Karabük’te misafir etmektir. Ülkemiz büyüdükçe ve geliştikçe, diğer illerimiz
gibi, Karabük de büyümekte ve gelişmektedir. 
Ben emeği geçen
herkese teşekkür ediyor, hepinizi saygıyla selamlıyorum. (AK PARTİ sıralarından
alkışlar) 
BAŞKAN –
Teşekkür ederiz Sayın Kahveci. 
Gündem dışı
ikinci söz, kapatılan belde belediyelerinde karşılaşılan sorunlar ve çözüm
yollarıyla ilgili söz isteyen Afyonkarahisar Milletvekili Kemalettin Yılmaz’a
aittir. 
Buyurunuz Sayın
Yılmaz. (MHP sıralarından alkışlar) 
2.- Afyonkarahisar
Milletvekili Kemalettin Yılmaz’ın, kapatılan belde belediyelerinde karşılaşılan
sorunlar ve çözüm yollarına ilişkin gündem dışı konuşması
KEMALETTİN
YILMAZ (Afyonkarahisar) – Teşekkür ederim Sayın Başkanım. 
Saygıdeğer
milletvekilleri, Büyükşehir Yasası’yla 30 ilde, büyükşehirde bütün beldeler
kapatılırken diğer şehirlerde de nüfusu 2 binin altına düştüğünden dolayı,
yaklaşık 559 belde köy hâline dönüştürülmüştür. Bu 559 beldeden 49 tanesi seçim
bölgem olan Afyonkarahisar’dadır. 
Maalesef, bu
kapatılma hadisesi gerçekleştirilirken Hükûmet tarafından, siyasiler tarafından
çok ciddi vaatler verildi, çok ciddi sözler verildi. Ama, maalesef, gelinen
noktada, insanlarımız, bu beldelikten, kasabalıktan köylüğe dönüşen
beldelerimiz tekrar aldatılmayla, kandırmayla karşı karşıyalar. Âdeta “Köy
olduğunuza dua edeceksiniz, köy olduğunuza çok sevineceksiniz.” diye müjdelerle
belediyeler kapatıldı, köyler oluşturuldu. Hatta bir beldede 7-8 tane -büyük
beldelerde- muhtarlık varken şimdi belediyeler sadece ama sadece muhtarlıkla
idare edilmeye çalışılmakta. 
“Belediyelere gelen ödeneklerde hiçbir
eksilme olmayacak, hizmetler devam edecek, beş yıl boyunca bütün problemleriniz
çözülecek.” denmişti. Bu sene seçim bölgem olan Afyon’a, İl Genel Meclisine bu
beldelerle ilgili olarak, beldeden köy hâline dönüştürülen yerlerle ilgili
olarak gelen ödenekler ile belediyelere gelmesi gereken ödenekleri
karşılaştırdığımızda gerçekten dağ fare doğurmuştur, bir kez daha insanlarımız
aldatılmış, bir kez daha insanlarımız oyalanmıştır, kandırılmıştır. 
Değerli milletvekilleri, verilen
sözlerin mutlaka tutulması lazım. Bu insanların gerçekten hizmet almaları
gerekmektedir. Ki, nüfusları 2 binin altına düştüğü için belde hâlinden köy
hâline getirildiler ama buralarda özellikle yazın nüfusları 3 bin, 4 bin, hatta
5 bin olan yerlerimiz vardır. Buralardaki temizlik hizmetleri aksamaktadır,
çöpler alınmamaktadır. Ki, buraların altyapı sorunları vardır, içme suyu
sorunları vardır, kanalizasyon sorunları vardır, yol problemleri vardır. Bir
yıl geçmiş olmasına rağmen, “Bu işler aksamayacak.” diye söz verilmiş olmasına
rağmen, aksamaması için bölgelerde hizmet noktaları oluşturulacağı sözü
verilmesine rağmen, herhâlde siyasi saiklerle veya siyasi rant yaklaşımlarıyla
veya eşe dosta, yandaşa kıyak çekmek amaçlandığından dolayı, hâlâ nereye
kurulacağı, nasıl yapılacağı belli olmadığından dolayı bu insanlarımız
hizmetlerden mahrum olmaktadırlar. Ulaşım problem hâline gelmiştir. Bozulan,
kazılan yolların tamiratı problem hâline gelmiştir. Su arızaları giderilemez
hâle gelmiştir, kanalizasyonlar çok ciddi problemler hâline gelmiştir.
Buraların belediyelerinin personelleri dağıtılmıştır uzak yerlere. İstedikleri
yerlere de gitme imkânları olmadığından dolayı beldelerimiz çok ciddi göç verme
noktasındadır. Diğer taraftan, araçları vardı, itfaiye aracı, ambulanslar vardı
veya kepçesi, kamyonu vardı, bunlar da “İl Özel İdaresi deposuna” adı altında
âdeta çürümeye terk edilmiştir ve maalesef, bu araçlar hizmet dışı kalmıştır.
Yazıktır, günahtır, kamu kaynaklarının bu kadar israf edilmesine göz yummamak
lazımdır. 
AKP iktidarının on iki yıldan beri
âdeta Türkiye’mizin genleriyle oynadığı bir gerçek yani yönetimle bu kadar
oynamanın Büyük Ortadoğu Projesi’nin gereği olduğunu herhâlde herkes biliyor.
Türkiye’nin genleriyle oynamaya devam ediyorsunuz. Hani, Büyükşehir Yasası’yla,
bölge kalkınma ajanslarıyla, istinaf mahkemeleriyle, açılım projeleriyle,
iç güvenlik yasası, MİT Yasası, çözüm sürecindeki uygulamalarla, Anayasa’daki
ilk dört maddesiz yeni bir anayasa arayışlarıyla, hâlâ ne olduğu belli olmayan
bir başkanlık sistemi dayatmalarıyla ve 2019 seçimlerinde tüm illerde
büyütülmüş şehir yapma hazırlıklarıyla, Büyük Ortadoğu Projesi’nin eş
başkanlığının yanında, siyasi taşeronluğunu da gayet güzel yaptığınızı bütün
millet ibretle izlemektedir. 
Değerli milletvekilleri, gerçekten, bu,
Türkiye’nin genleriyle oynama noktasında, ne oldukları belli olmayan pek çok
sığınmacının kayıtsız kuyutsuz Anadolu’nun pek çok yerine de gönderilmesi
suretiyle Türkiye’de ciddi bir kaosun da eşiğine gelinmiştir. Bunların göz ardı
edilmemesi gerekir. 
Hepinizi saygıyla selamlıyorum. (MHP
sıralarından alkışlar)
BAŞKAN – Teşekkür ederiz Sayın Yılmaz. 
Gündem dışı üçüncü söz, Artvin’in Yusufeli
ilçesinde kamulaştırmalardan kaynaklı yaşanan sorunlar hakkında söz isteyen
Artvin Milletvekili Uğur Bayraktutan’a aittir. 
Buyurunuz Sayın Bayraktutan. 
3.- Artvin Milletvekili Uğur
Bayraktutan’ın, Artvin ilinin Yusufeli ilçesinde kamulaştırmadan kaynaklı
yaşanan sorunlara ilişkin gündem dışı konuşması ve Orman ve Su İşleri Bakanı
Veysel Eroğlu’nun cevabı 
UĞUR BAYRAKTUTAN (Artvin) – Sayın
Başkan, çok değerli milletvekilleri; yüce heyetinizi saygıyla selamlıyorum.
Özellikle, televizyonu başında bizleri izleyen, Yusufeli’nden bizleri izleyen
tüm hemşehrilerimi saygıyla selamlıyorum. 
Değerli milletvekilleri, buraya tabutla
geldim. Niye buraya tabutla geldim, onu anlatmak istiyorum. Geçen hafta
içerisinde Yusufeli’nde, hiçbir siyasal kaygı duymadan, bütün siyasi
kimliklerini kenara bırakarak, Yusufeli’nin AKP’li Belediye Başkanı da başta
olmak üzere bütün siyasi partilerin temsilcileri, Yusufeli’ni hicvederek, bir
tabuta adını yazarak arkasında yürüdüler, binlerce kişi. Neden biliyor musunuz
değerli arkadaşlarım? Yusufeli’ni canlı canlı toprağa gömüyoruz. 
Ben Yusufeli’ni nasıl tarif edeyim
değerli arkadaşlarım? Artvin’in en güzel ilçelerinden bir tanesi. Cezaevi yok,
hırsızlık olayı hiç yok. Yusufeli’nden her türlü siyasal düşünce çıkar; sağcısı
çıkar, solcusu çıkar, bir tek vatan haini çıkmadı o kadar güzel Yusufeli’nin
insanı ama biz bu insanı bir anlamda mağdur ediyoruz. Sayın Bakan
burada, biraz sonra inşallah yanıtlar diye düşünüyorum değerli arkadaşlarım. 
Yusufeli’nin
problemi ne, onu anlatmak istiyorum. Bakın değerli arkadaşlarım, 2008 yılında,
kamulaştırmaya ilişkin ciddi anlamda bir problem var. Yusufeli ilçesi komple
barajın altında kalıyor. Bir ilçe düşünün, köyleriyle, insanlarıyla,
sokaklarıyla, okullarıyla, anılarıyla, mezarlarıyla suyun altında kalıyor.
İlçeyi yok ediyoruz değerli arkadaşlarım. 2008 yılında yeni ilçe kurulmasına
ilişkin olarak yerleşim yerine ilişkin bir kanun çıkardık. 23’üncü Dönemde bu
kanuna, bizim Cumhuriyet Halk Partisinin çekinceleri vardı, milletvekillerimiz
muhalefet etti ama Yansıtıcılar bölgesinde yeni bir ilçe kurulacak dedik, saygı
duyduk. Aradan yedi yılı aşkın bir süre geçti, sekiz yıl oldu değerli
arkadaşlarım, yeni ilçe merkeziyle alakalı olarak bir tek çivi çakılmadı, orada
herhangi bir yol yapılmadı, herhangi bir şey yapılmadı. Ne zaman yapıldı
biliyor musunuz değerli arkadaşlarım? Cumhurbaşkanlığı seçiminden önceki birkaç
gün içerisinde, 30 Mart seçim kampanyasından önceki birkaç gün içerisinde
yalandan oraya iş makineleri gönderildi, dozerler gönderildi, hiçbir şey
yapılmadı. 
Şimdi,
Yusufelililere diyorlar ki… 6 tane köyde ciddi anlamda kamulaştırma var, 17 köy
komple kamulaştırılıyor, Yusufeli komple kamulaştırılıyor değerli arkadaşlarım.
Düşünebiliyor musunuz, bir kenti, bir ilçeyi canlı canlı suyun altına
gömüyoruz; o nedenle bu tabutu buraya getirdim, o nedenle bu insanlar tabutla
beraber eylem yaptılar. Şimdi, biz, buna rağmen, 6 köyü kamulaştırmış olmamıza
rağmen bu yerleşim yerinde herhangi bir şey yapmadığımız için, mezarlıklara
ilişkin bir düzenleme bile yapmadığımız için insanlar nereye gideceklerini
bilmiyorlar. O nedenle Artvin’i terk ediyorlar, Yusufeli’ni terk ediyorlar
değerli arkadaşlarım. Bu konuya buradan dikkat çekmek istedim. Bakın, biraz
önce de ifade ettim, kamulaştırma paralarına, kamulaştırma bedellerine ilişkin
de ciddi sorunlar var. 
Yusufeli’ndeki
arazi kıt değerli arkadaşlarım. Türkiye’nin her yerinde toprak bir
gayrimenkuldür. Toprağın menkul olması düşünülemez ama Yusufeli’nde toprak o
kadar kıt ki toprak aynı zamanda menkul Yusufeli’nde. Yusufeli Cumhuriyet
Savcılığına birisi birinin toprağını çalmış diye şikâyette bulunuluyor. Böyle
değerli bir yer değerli arkadaşlarım. Ve biz bu ilçeye ilişkin olarak,
barajların yüzde 40’ı tamamlanmış olmasına rağmen, 6 tane köyde kamulaştırma işlemleri
tamamlanmış olmasına rağmen hiçbir işlem yapmıyoruz, yerleşim yerine ilişkin
herhangi bir işlem yapmıyoruz değerli arkadaşlarım. 
Burada Hükûmeti
şikâyet ediyorum. Sayın Bakan biraz sonra gelecek, burada açıklayacak. Zaten
konuşmamdan sonra da bu tabutu götüreceğim, yürütme organının masasına
koyacağım değerli arkadaşlar. Bunu anlatmak zorundayız. 
Bakın, bütün
Yusufeliler bugün bizi dinliyorlar. Geçen hafta içerisinde 5 bini aşkın
Yusufelili -biraz önce de ifade ettiğim gibi- siyasal parti kaygısını kenara
koyarak “Yusufeli yok ediliyor, Yusufeli insanı mağdur ediliyor.” diye kıyamet
koparttılar. En çok oyu da size veriyorlar, o konuda da haksızlık etmeyelim,
AKP’ye veriyorlar oyları da ama sizler sahip çıkmıyorsunuz.
Bakın, önceki
dönem Başbakan geldi, Yusufeli’nde konuşma yaptı, “Yusufeli insanını mağdur
etmeyeceğim.” dedi. Daha sonra, Sayın Bakan geldi, hemşehrimiz Kadir Topbaş
geldi. Faruk Çelik geldi, dedi ki: “Bir an evvel bunları halledeceğim, hiçbir
kaygı duymayın.” Ama gelinen noktada hiçbir şey yok değerli arkadaşlarım.
Kamulaştırma
parasını alanlar Yusufeli’ni terk ediyorlar, Yusufeli’nden uzaklaşıyorlar.
Hükûmetin bu anlamda buna mutlaka müdahale etmesi gerekiyor. Özellikle,
yerleşim birimiyle alakalı, yerleşim yerine ilişkin bu mağduriyeti bir an evvel
ortadan kaldırması gerekiyor, Yansıtıcılar bölgesinin de bir an evvel
işlemlerini gerçekleştirmesi gerekiyor.
Ayrıca,
kamulaştırma bedellerini Türkiye’deki Kamulaştırma Kanunu’nun o dar çerçevesi
içerisinde, sanki bir Konya Ovası’ymış gibi değerlendirmenin dışında özel bir
Yusufeli kanununun çıkartılması şarttır değerli arkadaşlarım. “Neden?”
diyorsanız, başka bir Yusufeli yok ne yazık ki.
Yusufelililerin
Hükûmetten beklediği şu, diyorlar ki: “Gelin, yeni yerleşim yerinin temellerini
atın, bir an önce inşaata başlayın.” Hükûmet ne yapıyor biliyor musunuz değerli
arkadaşlarım? Geçen hafta Gümrük ve Ticaret Bakan Yardımcısı Artvin’e geldi,
bir avukat bürosunun açılışını yaptı değerli arkadaşlarım; sizin Bakan
Yardımcınız, bir avukat bürosunun. Kim biliyor musunuz bu avukat? Kendi yeğeni.
[CHP sıralarından alkışlar (!)] Sizin Bakan Yardımcınız geldi, Yusufeli’nde
avukat bürosunun açılışını yaptı. Biz diyoruz ki: “Yeni yerleşim yerinin
açılışını yapın.” Yusufeliler bunu talep ediyor.
(Mikrofon otomatik
cihaz tarafından kapatıldı)
UĞUR BAYRAKTUTAN
(Devamla) – Yüce heyetinizi saygıyla selamlıyorum, hepinize saygılar sunuyorum.
(CHP sıralarından alkışlar)
BAŞKAN –
Teşekkür ederiz Sayın Bayraktutan. 
(Hatibin
elindeki tabut maketini Bakanlar Kurulu sıralarına bırakması)
BAŞKAN - Lütfen…
ŞİRİN ÜNAL
(İstanbul) – Al onu oradan.
BAŞKAN – Hükûmet
adına Orman ve Su İşleri Bakanı Veysel Eroğlu konuşacaktır.
Buyurunuz Sayın
Eroğlu. (AK PARTİ sıralarından alkışlar)
ORMAN VE SU
İŞLERİ BAKANI VEYSEL EROĞLU (Afyonkarahisar) – Sayın Başkanım, değerli
milletvekilleri; saygılarımı sunuyorum.
Ben, özellikle,
az önce Yusufeli’yle ilgili konuşma yapan Değerli Artvin Milletvekilinin
konuşmasına cevap vermek üzere söz almış bulunuyorum. Hepinizi saygıyla,
sevgiyle selamlıyorum.
Esasen çok kısa
konuşacağım çünkü biz laf değil, iş üretiyoruz. (AK PARTİ sıralarından
alkışlar)
OSMAN AŞKIN BAK
(İstanbul) – Barajları anlat, barajları Hocam.
ORMAN VE SU İŞLERİ BAKANI VEYSEL EROĞLU
(Devamla) – Bakın, şu anda, şunu belirteyim: Yusufeli için, Türkiye’nin en
güzel ilçesini kurmak için çok büyük bir çalışma yaptık. Hatta, mademki,
buradan kendisi bahsetti, Yusufeli’nde çok güzel bir alan var, oraya da bir
dolgu alanı yaparak alanı genişletmek suretiyle gerçekten dört dörtlük bir ilçe
kuracağız. Bir kere, bunun sözünü veriyoruz. İmar planları bitti, her şey
bitti, şu anda işe başlıyoruz. 
UĞUR BAYRAKTUTAN (Artvin) – Sayın
Bakan, sekiz yıldır ne bekliyorsunuz? Sekiz yıl geçti, sekiz yıl. 
ORMAN VE SU İŞLERİ BAKANI VEYSEL EROĞLU
(Devamla) - Zaten, şu anda, baraj bitmeden, bütün altyapı, üstyapı, ne
gerekiyorsa en güzel şekilde Yusufeli’ne yakışır bir ilçeyi kurmak bizim
sözümüzdür, biz de sözümüzün eriyiz. Bunu özellikle buradan ilan ediyorum. (AK
PARTİ sıralarından “Bravo” sesleri, alkışlar) 
Yusufeli insanları, gerçekten çok
çalışkan, vatanına, milletine bağlı, gerçekten güzel insanlar. Onlara da hizmet
etmek, onlara yardımcı olmak bizim de boynumuzun borcu; bu bir. 
İkincisi, istimlaklerde, orada,
biliyorum… Hatta bir hatıramı da anlatayım. Bir tarihte, yeni gelen bir hâkim
bir davaya bakıyor, davacı diyor ki: “Benim toprağımı çaldı, tarlamı çaldı.”
Tabii, hâkim bilmiyor, orada toprak çok kıymetli, arazi çok kıymetli.
Dolayısıyla, kesinlikle Konya Ovası’ndaki fiyatlarla Yusufeli’ndeki fiyatlar
aynı değil. Kaldı ki siz de bu kamulaştırmayı en iyi bilen bir kişisiniz.
Dolayısıyla, bunu da dikkate alıyoruz. Asla ve asla vatandaşı mağdur
etmeyeceğiz, Yusufeli çiçek gibi ilçe olacak. Bunun sözünü veriyoruz. Plan,
projeler hazır. Zaten, ben, kısa zamanda gideceğim, Yusufelili kardeşlerimize
projeyi göstereceğiz, yapacağımız o dolgu alanını göstereceğim. Muhteşem bir
şehir kuracağız. 
Bu vesileyle, saygılarımı sunuyorum.
(AK PARTİ sıralarından “Bravo” sesleri, alkışlar) 
BAŞKAN – Teşekkür ederiz Sayın Eroğlu. 
Gündeme geçmeden önce sisteme girmiş
sayın milletvekillerine birer dakika söz vereceğim. 
Buyurunuz Sayın Sarıbaş. 
V.- AÇIKLAMALAR
1.- Çanakkale Milletvekili
Ali Sarıbaş’ın, Çanakkale-İzmir duble yolunun neden çöktüğünü ve sorumlular
hakkında soruşturma açılıp açılmadığını öğrenmek istediğine ilişkin açıklaması
ALİ SARIBAŞ (Çanakkale) – Teşekkür
ederim Sayın Başkan. 
Bir yıl önce AKP iktidarı olarak çok
övündüğünüz Çanakkale-İzmir duble yolu çökmüştür. Yapımının üzerinden ancak bir
yıl süre geçmesine karşın, yolun 20 kilometrelik bölümü içerisinde sık sık
çökmeler ve 30 metre uzunluğunda çatlak oluşması, üç dört yerde de ciddi hasar
oluşması bu yolda ciddi mühendislik hatalarının olduğuna işaret ediyor. 
Çanakkale’yi
İzmir’e bağlayan bu çok önemli bağlantı yolunda, yapımının üzerinden bir yıl
süre geçmesine rağmen sık sık ciddi hasarlar meydana gelmesinin sebebi
araştırılmış mıdır? Araştırma sonuçları nedir? Sorumlular hakkında soruşturma
açılmış mıdır? Bu yolda, yine, bu çökme sonucunda orada bulunan, mevcut İntepe
köyümüz de heyelan tehdidi altındadır. Bu yollarda kazaların bugüne kadar
olmaması bizler için büyük bir teselli kaynağıydı.
(Mikrofon otomatik cihaz tarafından
kapatıldı)
BAŞKAN – Teşekkür ederiz Sayın Sarıbaş.
Sayın Öğüt…
2.- İstanbul Milletvekili
Kadir Gökmen Öğüt’ün, DİSK’e bağlı BİRLEŞİK METAL-İŞ Sendikası işçilerinin
başlattığı grevin millî güvenlik gerekçesiyle yasaklanmasına ilişkin açıklaması
KADİR GÖKMEN ÖĞÜT (İstanbul) – Teşekkür
ediyorum Sayın Başkanım.
Geçen hafta DİSK’e bağlı BİRLEŞİK
METAL-İŞ üyesi 15 bin işçi, onurlu bir yaşam ve karınlarını doyurabilmek, çoluk
çocuklarının onurlu bir yaşam elde edebilmesi için greve çıktılar. Hükûmetiniz,
12 Eylül faşist yasalarından kalan bir güçle, aldıkları güçle, bu grevi genel
güvenlik anlamında, millî güvenlik öne sürerek ertelediler. Bu grevin
ertelenmesi tamamen kanunsuzdur. Hükûmetin grev erteleme kararı -metal
işçilerinin onurlu direnişini- emekçiden ne denli korktuğunun en büyük
göstergesidir. 12 Eylül döneminde bile bu kadar yapılmamıştır. AKP’nin
emekçiden korkusu öyle büyüktür ki bunun ardından bile usulsüzlük çıkmıştır.
Grev daha başlamadan, birçok bakan yurt dışındayken, sahte veyahut da önceden
alınmış imzalarla bu karar alınmıştır. Metal işçileri en büyük yasal haklarının
kendilerinden alınmasına karşı onurlu direnişlerine devam ediyor.
(Mikrofon otomatik cihaz tarafından
kapatıldı)
BAŞKAN – Teşekkür ederiz Sayın Öğüt.
Sayın Atalay…
3.- Ardahan Milletvekili
Orhan Atalay’ın, İskilipli Atıf Hoca’nın 89’uncu ölüm yıl dönümüne ilişkin
açıklaması
ORHAN ATALAY (Ardahan) – Teşekkür
ederim Başkanım.
Resmî tarihlerin zalimler tarafından
yazıldığı, mazlumların ise kendi tarihlerini yazma fırsatı dahi bulamadıkları
söylenmiş olsa bile, bir gün hakiki tarihin de yazılacağını ve o tarihin gadre
uğramışları aklayacağını ve itibarlarını mutlaka iade edeceği inancımı ifade
ederek, dün önünde “istiklal” sıfatı olan, ancak özünde tıpkı bugün Mısır’da
183 masumu en deni bir şenaatle idama mahkûm etmiş bulunan ihtilal mahkemeleri
gibi çalışmış, hukuk değil zulüm tarihinde bile emsaline nadiren rastlanan bir
şekilde idam edilmiş binlerce mazlumdan birisi olan İskilipli Âtıf Hoca’yı
şehadetinin 89’uncu yıl dönümünde rahmetle anıyorum.
Teşekkür ediyorum.
BAŞKAN – Teşekkür ederiz Sayın Atalay.
Sayın Özkan…
4.- Burdur Milletvekili
Ramazan Kerim Özkan’ın, Burdur’un Tefenni ilçesinin Hasanpaşa köyünde yapılan
Yünüm-Böğet ve Çoban Bayramı Kültür Şenlikleriyle ilgili sergiye bütün
milletvekillerini davet ettiğine ve Burdur’daki orman köyü kooperatiflerinin
durumuna ilişkin açıklaması
RAMAZAN KERİM ÖZKAN (Burdur) – Sayın
Başkan, teşekkür ederim.
Her yıl geleneksel olarak düzenlenen
yedi yüz elli yıllık göller, güller ve gönüller diyarı Burdur’umuzun Tefenni
Hasanpaşa Yünüm Şenlikleri, tos tos, böğet fotoğraflarıyla, “Toprak ile koyun,
gerisi oyun.” diyerek tüm arkadaşlarımızı, vatandaşlarımızı Mustafa Necati
Kültür Evinde, Kızılay’da Necatibey’de beklemektedir. Sizleri oraya davet
ediyorum.
Ayrıca, Sayın Bakanım, ülkemiz
genelinde ve Burdur ilimizde orman köyü kooperatiflerimiz orman içi
çalışmalarında ilgili kanunun 40’ıncı maddesi gereği teraslama, sürüm, kesim ve
dikim işi yapmaktadırlar. Ancak, yaptıkları işin gereği bazen özel şirketlerden
araç kiralayıp işi tamamlamaktadırlar. Ancak bu durumda “İşi başkasına ihale
ettiniz.” anlayışıyla ihale feshedilmektedir. İzin ve iyi bir kontrol
beklemektedirler. Orman köylülerimizin iyi niyetle bu işi yaptıklarının
bilinmesini ve korunmalarını beklemekteyim.
Teşekkür ederim.
BAŞKAN – Teşekkür ederiz Sayın Özkan.
Sayın Eyidoğan…
5.- İstanbul Milletvekili
Haluk Eyidoğan’ın, İstanbul’da üçüncü havaalanı ve üçüncü köprü çalışmalarının
çevreyi ve doğayı olumsuz etkilediğine ilişkin açıklaması
HALUK EYİDOĞAN (İstanbul) – Teşekkür
ederim Başkan.
Geçenlerde bir aktiviteye katılım
nedeniyle İstanbul’un üçüncü havaalanı ve üçüncü köprü mahallinde bulundum.
Bölgede gerçekten çok vahşi şekilde yürütülen inşaat faaliyetleri var. Sayın
Bakan buradayken sormak istiyorum, gerçekten gönlü rahat mı? Rahat mı gerçekten
Sayın Bakan? Ya, orada bir şeyler yapılıyor, coğrafya değiştiriliyor,
topoğrafya değiştiriliyor, doğanın bütün dengesi değiştiriliyor, su havzaları
tehlike altında. Oradaki fauna, flora, hayvanlar ve bitki örtüsü tehlike
altında. Su havzaları gerçekten, İstanbul’un geleceğini belirleyen önemli
unsurlardan bir tanesi. Çok üzücü, çok vahşi bir inşaat faaliyeti var.
Gerçekten rahat mısınız Sayın Bakan? 
(Mikrofon otomatik cihaz tarafından
kapatıldı) 
BAŞKAN – Teşekkür ederiz Sayın
Eyidoğan.
Sayın Bulut…
6.- Balıkesir Milletvekili
Ahmet Duran Bulut’un, Balıkesir’in Ayvalık ilçesinin Karaayıt köyünde bulunan
maden sahasından sızan zehirli sular konusunda Hükûmetin tedbir alması
gerektiğine ilişkin açıklaması
AHMET DURAN BULUT (Balıkesir) –
Teşekkür ederim Sayın Başkanım.
Balıkesir’in Ayvalık ilçesinin Karaayıt
köyünde Karaayıt madeni, binlerce ağacın kesilmesiyle atıklarının tedbirsiz,
denetimsiz vaziyette bir yere doldurulması neticesi, yağan yağmurlarla oluşan
akıntının dere marifetiyle alt kısımda bulunan Madra Barajı’na akmasına sebep
olmakta. Bu Madra Barajı Altınova, Ayvalık, Gömeç’e kadar geniş bir sahayı
sulamaktadır. Orada canlılar, insanlar bu suyu içmekte, tarım yapılmaktadır ve
bu zehirli su sebebiyle Altınova Ovası artık ekilemez hâle gelmiştir. Hükûmetin
bu konuda bir tedbir almasını ve bu madenin durdurulmasını istiyorum.
Teşekkür ederim.
BAŞKAN – Teşekkür ederiz Sayın Bulut.
Sayın Işık…
7.- Erzincan Milletvekili
Muharrem Işık’ın, Erzincan Pir Sultan Abdal Kültür Derneği yöneticisi Hasan
Sınırtaş’ın tutuklanması konusunda yetkilileri duyarlı olmaya çağırdığına
ilişkin açıklaması
MUHARREM IŞIK (Erzincan) – Teşekkür
ediyorum Sayın Başkanım.
Hükûmetin çıkardığı yasalarla kendine
muhalif olan herkes gözaltına alınmakta, makul şüpheli olarak tutuklanmaktadır.
Topluma gözdağı vermek için, karşısında gördüğü her grubu ve kişiyi mahkûm
etmektedir.
Erzincan Pir Sultan Abdal Derneği
yöneticisi Hasan Sınırtaş da uygulanan bu politika sonucu tutuklanmıştır.
Hiçbir derneğe üye olmadığı hâlde ve Erzincan’da böyle bir örgüt de olmadığı
hâlde bu tutuklama gerçekleştirilmiştir.
Hasan Sınırtaş, yalnızca demokratik
hakkı olan ve Anayasa’nın 34’üncü maddesine göre basın açıklamasında ve
yürüyüşlerde yer almıştır. Yalnızca Pir Sultan Abdal Derneği üyesidir. Tüm
Türkiye'de olduğu gibi Erzincan’da da toplumu sindirmek için bu gözaltı
yapılmıştır. Arkadaşları şu anda açlık grevindedir. Yetkilileri duyarlı olmaya
çağırıyorum. Pir Sultan Abdal Derneği eğer ki yasa dışı bir örgütse neden
kurulmasına izin verilmiştir? Bu konuda duyarlı olmaya çağırıyorum herkesi.
BAŞKAN – Teşekkür ederiz Sayın Işık.
Sayın Bakbak…
8.- Gaziantep Milletvekili
Derya Bakbak’ın, kadın sorunlarıyla ilgili yapılan çalışmalara ilişkin
açıklaması
DERYA BAKBAK (Gaziantep) – Sayın
Başkan, değerli milletvekilleri; kadınlarımızla ilgili bazı konuları sizinle
paylaşmak istiyorum.
Son üç yılda kadınlarımızın eğitim
düzeyi önemli seviyelere gelmiştir. Bugün üniversitelerimizde eğitim gören 5
milyon öğrencinin yüzde 45’ini kadınlar oluşturmaktadır. Kız çocukları için net
okullaşma oranları, ilköğretimde yüzde 99’a, ortaöğretimde yüzde 94’e
çıkmıştır. Bu oranlar cumhuriyet tarihinin en yüksek oranlarıdır. 
Bakınız, hiçbir kadının savunmasız ve
sahipsiz kalmaması adına Türkiye'nin 14 ilinde şiddet önleme ve izleme
merkezleri kurduk. Bugüne kadar toplam 22 bin kadın, 6 bin çocuk bu
merkezlerden yararlandı. 
Bunun yanı sıra, kadın konukevi
sayımızı da artırdık. 2011 yılında kadın konukevi sayısı 48 iken, bu sayıyı
2014 yılında 95’e çıkardık. 
Kadına yönelik şiddetin sebeplerinin
araştırılarak, alınması gereken önlemlerin belirlenmesi amacıyla kurulan…
(Mikrofon otomatik cihaz tarafından
kapatıldı) 
BAŞKAN – Teşekkür ederiz Sayın Bakbak.
Sayın Şahin…
9.- Çankırı Milletvekili
İdris Şahin’in, İskilipli Atıf Hoca’nın 89’uncu ölüm yıl dönümüne ilişkin
açıklaması
İDRİS ŞAHİN (Çankırı) – Teşekkür
ediyorum Sayın Başkanım.
Değerli Başkanım, kıymetli milletvekili
arkadaşlarım; ben de… Cumhuriyetin ilk yıllarında kurulan istiklal mahkemeleri
başta olmak kaydıyla, darbeler sonrasında olağanüstü şartlarda kurulan
mahkemelerin kararları her daim tartışmalı olmuş, hukukun üstünlüğü, adil
yargılanma hakkının ihlal edildiği süreçler yaşanmıştır. Seksen dokuz yıl önce,
istiklal mahkemelerince idam kararı verilen İskilipli Atıf Efendi de adil
yargılanmamış, hukukun yok sayıldığı bir mahkeme hükmüyle hayatını
kaybetmiştir. Savunduğu fikirler dün olduğu gibi bugün de milletimiz nezdinde
karşılık bulunmaktadır. Sevenleri de onu İskilip’te, mezarı başında önceki gün
yâd etmişlerdir. 
Özellikle ifade ve inanç özgürlüğünün
hiçbir kısıtlamaya maruz kalmadan ifade edilebildiği bir sürecin ülkemizde daim
olması, gerçek anlamda adaletin tesis edildiği Türkiye’nin…
(Mikrofon otomatik cihaz tarafından
kapatıldı) 
İDRİS ŞAHİN (Çankırı) – … ilelebet yaşayabilmesi
dileğiyle, İskilipli Atıf Efendi’ye Allah’tan rahmet, kederli ailesine ve
sevenlerine tekrar başsağlığı diliyorum.
BAŞKAN – Teşekkür ediyoruz Sayın Şahin.
Sayın İçten…
10.- Diyarbakır Milletvekili
Cuma İçten’in, Celal Güzelses’in 56’ncı ve İskilipli Atıf Hoca’nın 89’uncu ölüm
yıl dönümlerine ilişkin açıklaması
CUMA İÇTEN (Diyarbakır) – Sayın Başkan,
Diyarbekir 33 medeniyete, peygamberlere, sahabelere, bilime, sanata ve
edebiyata on binlerce yıl başkentlik yapmış kadim bir şehirdir. Bundan elli
altı yıl önce Diyarbekir’in bu yüzünü tüm dünyaya tanıtan Şark bülbülü, Kürt,
Diyarbekirli sanatçımız Celal Güzelses’i saygıyla, rahmetle anıyoruz.
Diyarbekir’le özdeşleşen “Ağlama yâr ağlama”, “Fincanın etrafı yeşil”, “Hele
yâr, zalim yâr”, “Esmer bugün ağlamış” gibi yüzlerce türkünün söz yazarlığını,
bestekârlığını ve seslendirmesini yapmıştır, kendisine Allah’tan rahmet
diliyoruz.
Ayrıca, medrese kürsüsünden darağacına
çıkıp şahadet şerbetini içen “Mesele şapka meselesi değildir. Mesele bir
inancın bütünlüğünün korunmasıdır.” diyen İskilipli Atıf Hocamızın 4 Şubat 1926
yılında şehit edilişinin yıl dönümündeyiz. Düzmece istiklal mahkemelerince
şehit edilen tüm insanlarımıza Allah’tan rahmet diliyorum.
BAŞKAN – Teşekkür ederiz Sayın İçten.
Sayın Demir…
11.- Muğla Milletvekili
Nurettin Demir’in, Isparta Kızılay Kan Bağışı Merkezi Müdürü Doktor Şerafettin
Kılınçel’in görevden alınmasına ve tıpta uzmanlık sınavlarının neden yazılı
olarak yapılacağını öğrenmek istediğine ilişkin açıklaması
NURETTİN DEMİR (Muğla) – Teşekkür
ederim Sayın Başkan.
Geçtiğimiz günlerde, sosyal medyada iş
adamı Reza Zarraf’ı da eleştiren bir karikatür paylaşan Isparta Kızılay Kan
Bağışı Merkezi Müdürü Doktor Şerafettin Kılınçel işten atıldı. Yaklaşık altı
buçuk yıldır Kızılay’da görev yapan Kılınçel döneminde, Kızılayın resmî
istatistiklerine göre kan bağışları yüzde 70 artmıştır. Sürekli birincilikleri
olan ve başarılarıyla yerel gazetede manşet olan Kılınçel’in işten atılmasını
doğru buluyorlar mı bu arkadaşlarımız? Benzeri durumların Kızılayın başka
şubelerinde de yaşandığı iddia edilmektedir. Bu iddiaların gerçeklik payı var
mıdır? Ayrıca, Kızılayda birtakım şaibeler ve kadrolaşmanın olduğu
belirtilmektedir? Bu konuda bir dış denetim yapılmakta mıdır?
Yine, ÖSYM… Tıpta uzmanlık sınavlarıyla
ilgili yazılı sınava geçilecekmiş. Bu haksızlığın…
(Mikrofon otomatik cihaz tarafından
kapatıldı)
NURETTİN DEMİR (Muğla) – …nedeni nedir?
10-12 bin doktor için, yazılı sınav neye göre değerlendirilecektir?
BAŞKAN – Teşekkür ederiz Sayın Demir.
Sayın Korkmaz…
12.- Isparta Milletvekili S.
Nevzat Korkmaz’ın, Burdur’un Tefenni ilçesinin Hasanpaşa köyünde yapılan
Yünüm-Böğet ve Çoban Bayramı Kültür Şenlikleriyle ilgili sergiye bütün
milletvekillerini davet ettiğine ilişkin açıklaması
S. NEVZAT KORKMAZ (Isparta) – Teşekkür
ederim Sayın Başkan.
Yedi yüz elli yıldır yapılagelen bir
Yörük geleneğinden bahsedeceğim. Burdur Tefenni Hasanpaşa köyünde, Yünüm-Böğet
Çoban Bayramı etkinlikleri yedi yüz elli yıldır Orta Asya’daki şekliyle
yaşatılmaktadır. Otlatma mevsimi bitince koyunların sahiplerine tesliminden
önce yıkanması esasına dayanır bu kutlamalar. Bu etkinlikler Türkiye’nin ünlü
fotoğrafçılarınca resimlenmiş, Meclisin Mustafa Necati Kültür Evi’nde
sergilenmektedir. Burdur milletvekillerimizle birlikte katıldığımız bu açılışta
sanatçılarımız Mustafa Yüce, Adem Ağuş, Melik Ejder Tepret, Emel Sarığül, Derya
Düzenli, Süleyman Uçan, Mahmut Toprak, Ender Bayındır’la birlikteydik. Herkesi
bu sergiye ben de Isparta milletvekili olarak davet ediyorum. Yedi yüz elli
yıllık Türk geleneğini yaşatan Hasanpaşalıları ve Tefennilileri de gönülden
kutluyorum.
Teşekkür ederim.
BAŞKAN – Teşekkür ederiz Sayın Korkmaz.
Sayın Doğru…
13.- Tokat Milletvekili Reşat
Doğru’nun, Tokat’ın Zile ilçesinin sorunlarına ilişkin açıklaması
REŞAT DOĞRU (Tokat) – Teşekkür ederim
Sayın Başkanım.
Tokat ili Zile ilçesinde birçok köyde
su sıkıntısı mevcuttur. Geçtiğimiz yaz kuraklık çok büyük boyutlara ulaşmış,
evlerde içecek su dahi bulunamamıştır, çeşmeler tamamen kurumuştur. Zile ilçesi
köylerine özel idareler marifetiyle yeni kuyular açılması, yeni göletler
yapılması gerekmektedir. Özel idarelere konuyla ilgili kaynaklar aktarılması
gerekir. Devlet Su İşleri ve özel idarelerin konuyu mutlaka önemsemesini
istiyoruz çünkü Tokat ili göç veren illerin başında gelmektedir. Bu durum da
bir göç sebebidir, köyler boşalmaktadır. Köydeki insanların mağdur olmaması
gerekmektedir. Konuyu dile getirmek istedim. 
Teşekkür ederim Sayın Başkan.
BAŞKAN – Teşekkür ederiz Sayın Doğru. 
Sayın Uslu…
14.- Çorum Milletvekili Salim
Uslu’nun, İskilipli Atıf Hoca’nın 89’uncu ölüm yıl dönümüne ilişkin açıklaması
SALİM USLU (Çorum) – Teşekkür ederim
Sayın Başkanım. 
Hemşehrim İskilipli Atıf Hoca ve
arkadaşları seksen dokuz yıl önce bugün Ankara’da idam edilerek kimsesizler
mezarlığına defnedilmişlerdi. Allah’tan rahmet diliyorum. 
Savunması, itirazı, temyizi kabil
olmayan, oluşumu tartışmalı ve sadece 5 celsede verilen kararla bir hukuk
cinayeti işlenmiştir. Sözde yargıcın “sarık, şapka, fes ve bez” benzetmesine
karşın merhum Hoca’nın Türk ve İngiliz bayraklarını karşılaştırarak
“âdet-alamet” açıklaması hayli düşündürücüdür. İstiklal mahkemeleri kayıtları
ve karartılmış gerçeklerin aydınlığa çıkartılmasını sabırsızlıkla bekliyoruz.
Atıf Hoca’nın Millî Mücadele ve Kuvayımilliye’yi destekleyen, ayrıca işgale karşı
çıkan açıklamaları onun ne kadar yurtsever olduğunu göstermektedir. 
Türkiye, geçmişteki acılar ve ayıplarla
yüzleşerek toplumsal barışa ivme kazandırmalı; Saidi Nursi, Atıf Hoca, Şeyh
Sait, Seyit Rıza gibi nice haksızlığa ve cinayete kurban edilen şahsiyetlere
iadeiitibar yapılmalıdır. 
(Mikrofon otomatik cihaz tarafından
kapatıldı) 
SALİM USLU (Çorum) – Normalleşmenin,
demokratikleşmenin, özgürleşmenin gereği budur. Cumhuriyetimizin 100’üncü
yılında yeni Türkiye’ye böyle bir atıfet yakışır. 
BAŞKAN – Teşekkür ederiz Sayın Uslu.
Sayın Gök…
15.- Ankara Milletvekili
Levent Gök’ün, Ardahan Milletvekili Orhan Atalay, Çankırı Milletvekili İdris
Şahin, Diyarbakır Milletvekili Cuma İçten ve Çorum Milletvekili Salim Uslu’nun
yaptıkları açıklamalarındaki bazı ifadelerine ilişkin açıklaması
LEVENT GÖK (Ankara) – Sayın Başkanım,
Mustafa Kemal Atatürk’ün kurmuş olduğu cumhuriyete ve onun kurmuş olduğu bu
Mecliste Mustafa Kemal Atatürk’e hakaret eden kişilerin savunulmasını ve bunu
milletvekili sıfatıyla yapmalarını dehşetle ve üzüntüyle karşıladım. Eğer bu
arkadaşlarımız tarihten gelen bilgisizlikle bunları konuşmuşlarsa o ayrı bir
sorundur ama parti yöneticileri buradayken İskilipli Atıf Hoca’nın, Teali İslam
Cemiyeti Başkanı sıfatıyla Mustafa Kemal ve arkadaşları için “Mustafa Kemal ve
Kuvayımilliye maskaraları Yunan askerlerinin önünden kaçıyor. Mustafa Kemal
gibi 5-10 eşkıyanın vücudunu ortadan kaldırmak için halkımız gereken
fedakârlığı yapmıyor.” diyen bir zatın bu kürsülerden konuşulmasını şiddetle
kınıyorum. (CHP sıralarından alkışlar) Partinin sözcülerinin bu arkadaşların
sözlerini tavzih etmelerini istiyorum. Böylesine, Mustafa Kemal gibi bir
şahsiyete “hain”, “eşkıya” demiş bir şahsiyetin bu milletvekilleri tarafından
burada konuşulması ayıptır, rezalettir, skandaldır! Bunun gereği derhâl yerine
getirilmelidir. Böyle bir terbiyesizliğe burada müsaade edemeyiz. (CHP
sıralarından alkışlar) 
İBRAHİM KORKMAZ (Düzce) – Terbiyesiz
sensin!
İDRİS ŞAHİN (Çankırı) – Levent Bey, ne
söylediğimizi dahi dinlememişsiniz. Yazık sana ya!
BAŞKAN – Teşekkür ederiz Sayın Gök.
İDRİS ŞAHİN (Çankırı) – Ne
söylediğimizi bile dinlememişsin.
LEVENT GÖK (Ankara) – Ne söylediğinizi
biliyoruz onların hepsini.
İDRİS ŞAHİN (Çankırı) – Bak, bir
hukukçusun sen. Benim ne söylediğimi dinlememişsin. Bir tanesini dinlememişsin.

LEVENT GÖK (Ankara) – Ayıp ediyorsunuz
burada. Açıklamalar burada. Buradan size mi kalmış onları söylemek!
İDRİS ŞAHİN (Çankırı) – Özellikle al bu
kayıtları, oku! 
SALİM USLU (Çorum) - Sayın Başkan,
terbiyesizlikle ve bilgisizlikle suçladı. Cevap vermek istiyorum.
LEVENT GÖK (Ankara) – Atatürk’ün
kurduğu Mecliste konuşuyorsunuz. Saygılı ol ona! Saygılı olun!
İDRİS ŞAHİN (Çankırı) – Geç onu ya!
Atatürk’ün kurduğu Mecliste ifade
hakkımızı kullanıyoruz. Özgürlükleri savunuyoruz, hukukun üstünlüğünden
bahsediyoruz. 
BAŞKAN – Sayın milletvekilleri, lütfen,
sakin olunuz.
LEVENT GÖK (Ankara) – Mahir Bey,
arkadaşınıza sahip çıkın. Atatürk’e hakaret etmiş İskilipli Atıf Hoca hakkında
burada görüş bildiriyorlar. Atatürk’e ihanet eden, Atatürk’e “hain” diyen,
“eşkıya” diyen bir kişiyi burada savunuyorlar. Lütfen, müsamaha göstermeyiniz.
SALİM USLU (Çorum) - Öyle bir şey yok.
BAŞKAN – Sayın Gök, lütfen…
LEVENT GÖK (Ankara) – Buna burada izin
vermeyiz! Burada biz olduğumuz müddetçe izin vermeyiz buna! Ayıptır bu! 
BAŞKAN - Sayın milletvekilleri, burada
her şeyi, her konuyu özgürce konuşabilirsiniz, eleştirilere karşı da tahammüllü
olmak durumundasınız. 
SALİM USLU (Çorum) – Öyle bir söz yok.
Öyle bir söz yok. Öyle bir sözünü bulmak zorundasınız. Öyle bir sözü yok. 
LEVENT GÖK (Ankara) – Ne iddia
ediyorsun sen orada, ne iddia ediyorsun? Otur, Grup Başkan Vekilin konuşacak.
SALİM USLU (Çorum) – O sözü bulmak
zorundasınız. 
LEVENT GÖK (Ankara) – Otur. Grup Başkan
Vekili…
BAŞKAN - Sözlerinizi özgürce söyleme
hakkına sahipsiniz. Eleştirileri de sakin bir şekilde karşılamak durumundayız. 
SALİM USLU (Çorum) – Öyle bir sözü yok.
LEVENT GÖK (Ankara) – Böyle bir
kepazelik olmaz!
MAHİR ÜNAL (Kahramanmaraş) – Sayın
Başkan…
BAŞKAN – Buyurunuz efendim.
16.- Kahramanmaraş
Milletvekili Mahir Ünal’ın, Ankara Milletvekili Levent Gök’ün yaptığı
açıklamasındaki bazı ifadelerine ilişkin açıklaması
MAHİR ÜNAL (Kahramanmaraş) – Burada her
milletvekili özgür iradesiyle bu Mecliste kendi düşüncelerini ifade eder. Arkadaşlarımızın
İskilipli Atıf Hoca’yla ilgili, merhumla ilgili ifadeleri bir cumhuriyet
hesaplaşması değildir.
ALİ SERİNDAĞ (Gaziantep) - Ya nedir?
MAHİR ÜNAL (Kahramanmaraş) – Geçmişte
yapılan bir yanlışın bugün yâd edilmesi ve o dönemde, istiklal mahkemelerinde 5
celsede doğru düzgün yargılanmadan asılan bir âlimin bugün anılmasıdır. Bunun
üzerinden Mustafa Kemal Atatürk’le ilgili bir tartışma, cumhuriyetle ya da
cumhuriyetin değerleriyle ilgili bir hesaplaşma söz konusu değildir.
Kaldı ki bu yüce Mecliste, geçmişte,
cumhuriyetimizin kuruluş yıllarında ve daha sonrasında yapılan yanlışlarla
ilgili her milletvekili kendi özgür iradesiyle bir muhasebe de yapma hakkına
sahiptir. Buna da saygı duyulması gerekir.
Teşekkür ediyorum. (AK PARTİ
sıralarından alkışlar) 
BAŞKAN – Teşekkür ederiz Sayın Ünal.
Buyurunuz Sayın Gök.
17.- Ankara Milletvekili
Levent Gök’ün, Kahramanmaraş Milletvekili Mahir Ünal’ın yaptığı açıklamasındaki
bazı ifadelerine ilişkin açıklaması
LEVENT GÖK (Ankara) – Sayın Başkan,
durum o kadar da Sayın Grup Başkan Vekilinin belirttiği gibi basit değildir.
Burada yemin eden her milletvekili Atatürk ilke ve inkılaplarını
koruyacaklarına dair yemin ettiler. İskilipli Atıf Hoca, az önce de buradan
okuduğum, kendisi Teali İslam Cemiyeti Başkanıyken Mustafa Kemal Atatürk
hakkında “eşkıya” demiştir. Mustafa Kemal Atatürk’e “İhanet ediyor.” diye çok
ağır sözler söylemiştir. Yani Mustafa Kemal Atatürk’ün kurduğu bir Mecliste,
AKP Grubuna mensup milletvekillerinin bugün, Atatürk’e ihanet etmeyi ve
Atatürk’e karşı olan bir kişiyi savunmaları ve bunun da Grup Başkan Vekili
tarafından fikir özgürlüğü çerçevesinde değerlendirilmesi söz konusu olamaz.
BÜLENT TURAN (İstanbul) – Bu nasıl bir
ölçü Sayın Başkan ya! Konuşmayalım o zaman Sayın Başkan.
LEVENT GÖK (Ankara) – Bu, cumhuriyetle
hesaplaşmanın adımlarından bir tanesidir. Burada olduğumuz müddetçe bunları
size söyletmeyeceğiz.
İBRAHİM KORKMAZ (Düzce) – Hadi be!
ORHAN ATALAY (Ardahan) – Emredersiniz!
LEVENT GÖK (Ankara) – Atatürk’e hakaret
edemezsiniz. Cumhuriyete hakaret edemezsiniz. (AK PARTİ sıralarından
gürültüler)
MAHİR ÜNAL (Kahramanmaraş) – Tamam
Levent, tamam… Burası bir hesaplaşma yeri değil.
BAŞKAN – Teşekkür ediyoruz Sayın Gök.
Bu sıralarda oturan hiçbir
milletvekilinin Türkiye Cumhuriyeti’ni kurmuş olan Atatürk’e karşı bu tarz bir
düşünceye sahip olacağına inanmak istemem ve inanmam da. (AK PARTİ sıralarından
alkışlar) Ve bunun için de dikkatli bir şekilde sözcüklerini her zaman
seçeceklerini temenni ediyorum, seçmelerini rica ediyorum. Kimsenin Türkiye
Cumhuriyeti’nin kurulmasıyla hesaplaşması gibi bir olayın içinde olmamasını da
ayrıca diliyorum.
BÜLENT TURAN (İstanbul) – Rüya
görüyorlar Sayın Başkan.
LEVENT GÖK (Ankara) – Herkes yeminine
sadık kalsın. Ayıptır!
BAŞKAN – Şimdi, Sayın Yeni’ye, son
olarak bir de Sayın Çandar’a söz vereceğim.
18.- Samsun Milletvekili
Ahmet Yeni’nin, BDDK tarafından Bank Asya’nın yönetiminin değiştirilmesine
ilişkin açıklaması
AHMET YENİ (Samsun) - Sayın Başkan,
değerli milletvekilleri; bankacılık sektörü ekonominin belkemiğidir. Bugün Bank
Asya’nın yönetiminde bir değişiklik olmuştur. BDDK Kanunu çerçevesinde talep
edilen bilgi ve belgelerin Bank Asya tarafından 15/1/2015 tarihine kadar
BDDK’ya verilememesi sonucunda, bugün Bank Asya’da yönetim değişikliği meydana
gelmiştir. Şeffaflık sonucu, BDDK Kanunu çerçevesinde, bu yönetim kuruluna,
yeni görevi devralan yönetim kuruluna ve Genel Müdüre başarılar diliyorum.
Güçlü ekonomi sonucu, Bank Asya’nın yönetiminin değişmesinin sonucunda da
ekonomimizde herhangi bir problemin yaşanmamış olması, AK PARTİ iktidarlarının
ne kadar güçlü bir ekonomik altyapı oluşturduğunun bir göstergesi olarak da
bugün ortadadır.
Teşekkür ediyorum.
BAŞKAN – Teşekkür ediyoruz Sayın Yeni.
Sayın Çandar…
19.- Muğla Milletvekili Tolga
Çandar’ın, Muğla’da bulunan 3 termik santralin özelleştirilmesine ve Milas
Şenköy’deki Horasanlı Şeyh Bedrettin Türbesi için Kültür ve Turizm Bakanlığı
tarafından gönderilen paranın akıbetini öğrenmek istediğine ilişkin açıklaması
TOLGA ÇANDAR (Muğla) – Teşekkür ederim
Sayın Başkan.
Bölgemizde bulunan 3 termik santralin
yöre halkının bütün itirazlarına rağmen, işçilerin bütün itirazlarına rağmen
özelleştirildiğini biliyoruz. Bu özelleştirmeden sonra yaşanan vahşi bir
kadrolaşma bölge halkını son derece germiştir. Bu kadrolaşmanın sadece
yöremizden değil, dışarıdan transferle yapılması ayrıca bölge halkını
sinirlendirmektedir çünkü termik santrallerin yaydığı gazlardan zehirlenen
biziz, kanser olan bölge halkı, bunun her türlü pisliğini, her türlü olumsuz
sonuçlarını yaşayan biziz fakat termik santrallerden yararlanmak, termik
santrallerden faydalanmak gerektiği zaman da bunu dışarıdan getirdiğiniz
kadrolara yaptırmanız bölge halkını son derece germektedir. Bu konuda daha
duyarlı olunmasını bekliyoruz.
Son bir söz: Daha önce verdiğimiz bir
önergede para istemiştik Kültür Bakanlığından, Şenköy’deki Horasanlı Şeyh
Bedreddin Türbesi için. Bu para geldi ancak ortada yok. Ne oldu bu para, bilmek
istiyoruz. 
BAŞKAN – Teşekkür ederiz Sayın Çandar.
Sayın Coşkun…
20.- Yalova Milletvekili Temel
Coşkun’un, İskilipli Atıf Hoca’yı rahmetle andığına ve Yalova’da şiddetli lodos
ve fırtına nedeniyle zarar gören üreticilere gereken destek ve yardımın
yapılacağına ilişkin açıklaması
TEMEL COŞKUN (Yalova) – Teşekkür
ediyorum Sayın Başkanım.
Ben de İskilipli Atıf Hoca’yı rahmetle
anıyorum.
Ayrıca, hafta sonu ülke genelinde ama
özelde de Yalova’mızda meydana gelen lodos ve fırtınadan dolayı başta tarım
üreticilerimiz, seracılar ciddi bir zarara uğramışlardır. Kendilerine geçmiş
olsun diyorum. İlimizde Valiliğimizin başkanlığında yapılacak tespitlerden
sonra, zarar gören vatandaşlarımıza gereken destek ve yardım yapılacaktır.
Herkesi saygıyla selamlıyorum, tekrar
geçmiş olsun diyorum.
BAŞKAN – Teşekkür ederiz Sayın Coşkun.
Şimdi gündeme geçiyoruz. 
Başkanlığın Genel Kurula sunuşları
vardır. 
Meclis araştırması açılmasına ilişkin
üç önerge vardır, ayrı ayrı okutuyorum: 
VI.- BAŞKANLIĞIN GENEL KURULA
SUNUŞLARI
A) Meclis Araştırması
Önergeleri
1.- BDP Grubu adına, Grup
Başkan Vekili Iğdır Milletvekili Pervin Buldan’ın, lösemili çocukların ve ailelerinin yaşadığı sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1191)
Türkiye Büyük
Millet Meclisi Başkanlığına
Lösemili çocukların ve ailelerinin
yaşadığı sorunların araştırılması ve çözüm yollarının tespiti için Anayasa'nın
98’inci ve İç Tüzük’ün 104 ve 105’inci maddeleri gereğince Meclis araştırması
açılmasını saygılarımla arz ederim.
 Pervin
Buldan 
 Iğdır
 
BDP Grup Başkan Vekili
Gerekçe:
Lösemi, kan hücrelerinin özellikle de
akyuvarların normalin üzerinde çoğalmasıyla kendini gösteren bir kanser
türüdür. Lösemi hastalarında zedelenmeler ve kanamaların yoğun görülmesi,
hastaların kolay enfeksiyon kapmasına neden olur. Savunma mekanizması zayıflar.
İleri aşamalarda kırmızı kan hücresi eksikliği anemiye, nefes darlığına neden
olabilir. Bunun dışında, zayıflık ve yorgunluk, ateş, bazı nörolojik
semptomlar, diş etlerinde şişkinlik ve kanamalar gibi belirtileri de vardır. 
Kan kanserinin hücre tipine göre ve
hastalığın süresine göre çeşitleri vardır. Bazı tipler daha hızlı ve kötü bir
gidiş gösterir. Çocukluk çağında lösemi tipleri diğer kanser tiplerine göre
daha sık görülmektedir. Çocukluk çağındaki kanser vakalarının yüzde 35'ini
lösemiler oluşturur ve birinci sıradadır. Türkiye'de her yıl 16 yaşın altında
1.200-1.500 yeni lösemili çocuk vakası bildirilmektedir. Lösemi tedavileri
yaklaşık üç-üç buçuk yıl gibi uzun bir süre gerektirdiğinden, ilköğretim
çağındaki çocuklarımız eğitim öğretimden yararlanamamaktadır. Sınıf tekrarı
çocuğun psikolojisini ayrıca etkilemektedir. Bu konuyla ilgili kurulan hastane
okulları bir nebze de olsa soruna çözüm olmakla beraber sayıları sınırlı
olduğundan, çocuklarımızın hepsi bu hizmetten yararlanamamaktadır. Çocuklar
arkadaşları içinde hastalığın tam bilinmemesi nedeniyle dışlanmaktadırlar.
Özellikle ebeveynler kendi çocuklarını bu hastalığı yaşayan arkadaşlarından
soyutlamaktadırlar. Sorunun çözümü için devletin yetkili organlarının, medya ve
okullarımızın toplumu bilinçlendirme anlamında çalışmalar yapması
gerekmektedir. 
“Kanser” kelimesi bizim toplumumuzda en
büyük travma gibi görülmekte ve dönüşü olmayan bir yol olarak algılanmaktadır.
Maske yüzünden hastalığın bulaşıcı olduğu düşünülmektedir. Maske takanlarla
konuşmak, yanında oturmak, evine gitmek, yemeğini yemek uzak durulan şeylerdir.
Lösemili çocuklar sosyal etkinliklere katılmada geri durmaktadırlar. Zira
enfeksiyon riskinin fazla olduğu yerler olan sinema, tiyatro gibi yerler bu
çocuklar için tehlikelidir. En iyi çözüm, hizmeti ayaklarına getirmektir.
Hastanelerde var olan konferans salonlarında, sinema gösterimi ve çocuk
tiyatroları sergilenebilir. Tedavileri dışında, bağışıklık sistemi iyi olan
çocuklar da yine topluca sinema ve tiyatro gösterilerine getirilebilir.
Lösemili çocukların hastalıkları nedeniyle sevdikleri yiyeceklerden,
yemeklerden uzak durmaları zorunluluğu, tedavi süresince kan bulmakta zorluk,
ailelerin yaşadıkları ekonomik sıkıntılar, para bulmakta zorlanmaları, tedavi
süresince çocuklarının yanında, hastanede refakat etmek isteyen ailelerin iş
yerlerinden çok sık izin almaları sonucu işlerine son verilmesi çok yaşanan
önemli sorunlardan bazılarıdır. Ailelerin lösemi hastası çocuklarını tedavi
ettirmek için özellikle tıbbın imkânlarının gelişmiş olduğu illere göç etmek
zorunda kaldıkları tespit edilmiştir. Ailelerin zorunlu göç sebebiyle kent
yaşamına adaptasyonlarında yaşadıkları sorunlar ve tedavinin zorlayıcı
koşulları da bu insanların topluma çözüm üreten bireyler olarak katkıda bulunmalarına
engel olmaktadır. Tüm bu nedenlerle, lösemili çocukların ve ailelerinin
yaşadığı sorunların tespiti ve çözüm yollarının araştırılması için bir Meclis
araştırması açılmasının fayda sağlayacağı kanaatindeyiz.
2.- Kırklareli Milletvekili
Turgut Dibek ve 27 milletvekilinin, Kırklareli’nde sel ve taşkın felaketi
yaşanmasında DSİ’nin ihmallerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1192)
Türkiye Büyük
Millet Meclisi Başkanlığına
Yaşanan sel ve taşkın felaketi
nedeniyle seçim bölgem Kırklareli'nin Lüleburgaz ilçesi Büyükkarıştıran
beldesinde 4 yurttaşımız hayatını kaybetmiştir. Kırklareli Vize ilçemize bağlı
Akıncılar, Çövenli ve Müsellim köyleri ile, Tekirdağ'a bağlı Çerkezköy ve Saray
ilçelerinde de dere taşkınları meydana gelmiştir.
6200 Sayılı Kanun’la kurulan Devlet Su
İşleri (DSİ) teşkilatının asli görevlerinden biri bataklıkları kurutmak ve
arazilerin drenajını sağlamaktır. Bu görevle, mevcut dere yataklarını ıslah etmek
veya drenaj kanalları açarak arazilerin tarımsal işlevini oluşturarak erozyonu
azaltmak amaçlanmıştır.
1960 yılından itibaren Edirne de bölge
teşkilatı hâline gelen DSİ, Trakya Bölgesi’nde sazlık ve bataklık olan birçok
alanı açılan drenaj kanallarıyla kurutup tarım alanı hâline getirmiştir. Mevcut
dere yataklarının tamamı ıslah edilerek, drenaj kabiliyeti arttırılarak erozyon
azaltılmıştır. Dere yataklarında ve drenaj kanallarında kullanılan sallama
kepçe olarak adlandırılan ekskavatör sayısı itibarıyla Edirne bölgesi en önde
gelmekteydi. 1980'li yıllardan itibaren, açılmış olan drenaj kanalları ve ıslah
edilmiş dereler periyodik olarak her yıl kontrol edilerek oluşan rüsubat ve
oluşacak ağaçlanmaya göre programlı olarak yılın on ayı çalışabilen ekskavatörlerle
temizlenmektedir. Ancak, son yıllarda drenaj kanalları ve dere yataklarına
yeterince ilgi gösterilmemektedir. Sazlıdere, Oğulpaşa Deresi, Havsa Deresi
gibi bir çok ana dere ağaç ve bitki örtüsüyle dere özelliğini kaybetmiştir.
Birçok drenaj kanalı rüsubatla dolmuş ve sazlık hâline gelerek suyun tahliye
görevini yapamaz olmuştur. Orman hâline gelen derelerden biri olan Oğulpaşa
Deresi, birkaç yıldan beri yağışlı mevsimlerde suyunu drene edemediğinden
yatağından çıkıp, taşkın oluşturup karayolu ulaşımını bile keser hâle
gelmiştir. Yöremize büyük hizmetleri olan DSİ teşkilatı, geçmiş yıllarda açmış
olduğu 350 kilometre drenaj kanalı ve 220 kilometre dere ıslahını eskiden
olduğu gibi temizleyip ıslah edecek imkân ve donanıma sahiptir. Bugünlerde
devam eden ilkbahar ve sonbahar yağışlarını bile taşıyamayan dere yatakları ve
drenaj kanallarından taşan sular arazilere zarar verir hâle gelmiştir.
Taşkınlar nedeniyle 4 yurttaşımız hayatını kaybetmiştir.
Ergene kollarını oluşturan derelerin
tamamı rüsubat ve sürüntü malzeme ile dolmuş olup dere yatakları ağaçlarla
kaplanmıştır. Özellikle Şeytandere, Kayalı derelerinin, Lüleburgaz dereleri ve
yan dereleri on yıldan beri hiç temizlenmemiştir. Bu temizlikler yapılmazsa
Büyükkarıştıran gibi bazı beldeler, köyler ve yerleşim birimleri su altında
kalabilir, can ve mal kayıplarının meydana gelme riski vardır. Kayalıköy,
Kırklareli barajları dolu savakları çalışacağı için mansap şartları yeterli
olmadığından, aşırı yağışlarda bu barajlardan boşalacak sular dere yatakları
dolu olduğu için büyük zararlara yol açabilecektir. Özellikle, her yıl çeltik
ekiminden yorulmuş ve bağışıklığı kaybolmuş çeltik ekiminin yapıldığı
alanlardaki drenaj kanallarının yeniden ele alınması gerekmektedir. Bu
alanların derin drenaja dönüştürülmemesi durumunda aşırı su ve gübre kullanımı
yüzünden çok yakında tamamen verimsiz hâle gelecektir.
Yeni felaketlerin yaşanmaması için suya
yön veren ve suyu kontrol etmekle görevli kurumlara büyük görev düşmektedir.
Trakya'da Ergene ve Tunca nehirleri başta olmak üzere köy arazilerinin
korunması için mutlaka dere yataklarının ıslah edilip temizlenmesi
gerekmektedir. Ortaya çıkacak yeni felaketlerden DSİ sorumlu olacaktır ancak en
önemlisi köylümüz mağdur olacaktır. 
Bu nedenlerle, DSİ'nin Trakya
Bölgesi’ndeki ihmallerinin tespiti, ortaya çıkarılması ve çözümlenmesi amacı
ile Anayasa’mızın 98’inci maddesi, İç Tüzük’ümüzün 104’üncü ve 105’inci
maddeleri gereğince bir araştırma komisyonu kurularak konunun tüm boyutlarıyla
araştırılmasını saygılarımızla arz ederiz.
1) Turgut Dibek (Kırklareli)
2) Mehmet S. Kesimoğlu (Kırklareli)
3) Celal Dinçer (İstanbul)
4) Candan Yüceer (Tekirdağ)
5) Hülya Güven (İzmir)
6) Recep Gürkan (Edirne)
7) Kemal Değirmendereli (Edirne)
8) Veli Ağbaba (Malatya)
9) Emre Köprülü (Tekirdağ)
10) Mustafa Sezgin Tanrıkulu (İstanbul)
11) Ramazan Kerim Özkan (Burdur)
12) Ali Sarıbaş (Çanakkale)
13) İhsan Özkes (İstanbul)
14) Namık Havutça (Balıkesir)
15) Ali Serindağ (Gaziantep)
16) Haluk Ahmet Gümüş (Balıkesir)
17) Rahmi Aşkın Türeli (İzmir)
18) Mevlüt Dudu (Hatay)
19) Hasan Ören (Manisa)
20) Hasan Akgöl (Hatay)
21) Ali Demirçalı (Adana)
22) Mehmet Ali Ediboğlu (Hatay)
23) Mustafa Serdar Soydan (Çanakkale)
24) Hurşit Güneş (Kocaeli)
25) Ahmet İhsan Kalkavan (Samsun)
26) Ali Rıza Öztürk (Mersin)
27) Haluk Eyidoğan (İstanbul)
28) Osman Aydın (Aydın)
3.- İstanbul Milletvekili
Mustafa Sezgin Tanrıkulu ve 22 milletvekilinin, taksi ve minibüs esnafı ile
çalışanlarının sorunlarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1193)
Türkiye Büyük
Millet Meclisi Başkanlığına
Taksi ve minibüs işletmecileri ile
çalışanları, Türkiye'de şehir içi ulaşımın sağlanmasında önemli bir paya
sahiptir ve kamusal bir hizmeti yerine getirmektedirler. Buna rağmen, sayıları
yüz binleri bulan bu yurttaşlarımızın yaşadıkları sorunlar yıllardır görmezden
gelinmektedir. Çalışma koşullarından yaşam haklarının ihlaline kadar uzanan
sorunlarla yüz yüze kalan bu yurttaşlarımızın sorunlarının çözümü hem insanca
çalışma haklarına erişmelerini hem de sundukları hizmetlerin daha kaliteli
olmasını sağlayacaktır.
Taksi işletmecileri, uzun yıllardır
kendilerine verilen sözlerin hayata geçirilmemesi nedeniyle kaçırılma,
emeklerinin gasbedilmesi ve bu olumsuzluklara direnmeleri durumunda canlarını
kaybetme riskiyle karşı karşıya kalmaktadırlar. Yurttaşların yaşam haklarının
korunması devletin temel görevidir ancak hemen her gün gerekli güvenlik
önlemlerinin alınmaması sebebiyle taksi işletmecileri gasp, yaralama ve hatta
öldürülme riskiyle karşı karşıya kalmaktadır. Türkiye genelinde standart
güvenlik tertibatları belirlenmiş araçlarla hizmet vermelerinin sağlanmaması en
başta gelen sorundur.
Taksi ve minibüs şoförleri çoğunlukla
kayıt dışı çalıştırılmakta ve bu yurttaşlarımız sosyal güvenceden mahrum
olmaktadır. Yıllardır sosyal güvencesiz, kayıt dışı çalışmanın en yoğun
yaşandığı bir alan olmasına rağmen yetkililer bu soruna kayıtsız kalmaktadır.
Taksilerde çalışan emekçiler, sosyal güvencelerden yoksun âdeta "kelle
koltukta" yaşam mücadelesi vermektedir. Son yıllarda ülkemizde giderek
artan yoksulluk felaketine yenilmemek adına hayatlarını riske atarak,
emeklerinin sömürülmesine razı bırakılarak çalışmaya devam etmektedirler. Bu
sorunun çözümü için öncelikle taksiciliğin esnaf statüsüne dâhil edilmesi ve
çalışanların kayıt altına alınması için teşvik edici ve caydırıcı
düzenlemelerin bir an önce hayata geçirilmesi gerekmektedir.
Yine, yüksek
akaryakıt ve yedek parça fiyatları, taksi ve minibüs işletmecilerini olumsuz
yönde etkilemektedir. Mazot fiyatlarının yüksek olması, özellikle minibüsçüleri
piyasalarda "on numara" diye bilinen yakıta yöneltmektedir.
Kullanılan bu akaryakıt bir yandan araçların ömrünü kısaltmakta, diğer taraftan
çevre kirliliğini artırmaktadır.
Taksici ve minibüs esnafını etkileyen
diğer bir olumsuzluk ise süreklilik arz eden yüksek trafik cezalarıdır. Esnaf
arasında trafik cezalarının yanlış ve haksız yere kesildiği kanısı giderek
yaygınlık kazanmaktadır. Esnaflar, araçlarına, bulunmadığı mahallerde veya
trafiğe çıkmadığı tarihlerde ceza kesildiği iddialarını dile getirmektedir.
Değişen çağa ayak uydurmak ve daha iyi
bir hizmet sunmak için araçlarını yenilemek isteyen taksi işletmecileri ise
âdeta nefes almanın bile ücretlendirildiği sistemde yüksek ÖTV oranlarıyla
karşı karşıya kalmaktadır. Taksicilerin daha iyi bir hizmet vermesi,
sırtlarındaki yükün kaldırılması adına araç değişimlerinde ÖTV'nin bir an önce
kaldırılması ve esnaf statüsünde sayılmaları gerekmektedir.
2918 sayılı Kanun’la yasaklanan korsan
taksicilikle ilgili denetim ve kontrollerin yeterince yapılmaması, bu
esnafımızın gelir kaybına neden olmaktadır. Denetim görevini yapmayan
yetkililer nedeniyle korsan taksicilik faaliyetleri artmakta ve bu durumda
taksi işletmecileri, emeklerinin karşılığını alabilmek için emek hırsızlarıyla
mücadele etmek zorunda bırakılmaktadır. Ülkemizde, özellikle son on yılda, emek
hırsızlığını meşrulaştırma çabası içerisinde olan iktidar nedeniyle korsan
taksicilik her geçen gün artarak emek hırsızlığı son sürat devam etmektedir.
Zorunlu trafik sigortaları konusunda
taksi ve minibüs esnafı ciddi sıkıntılarla karşı karşıyadır. Günün tüm saati
trafik içerisinde olan ve araçlarında hasar olma riski yüksek olan
taksicilerimiz için trafik sigortası ücretlendirmeleriyle ilgili iyileştirmeler
yapılmalıdır.
Taksi ve minibüs esnafı ile
çalışanlarının sorunlarını tespit etmek, taksi ve minibüs işletmecilerine
uygulanan baskının ve yaşam tehditlerinin ortadan kaldırılmasına yönelik çözüm
önerilerinin belirlenmesi amacıyla Anayasa'nın 98'inci, TBMM İçtüzüğü'nün 104
ve 105’inci maddeleri uyarınca Meclis araştırması açılmasını arz ve teklif
ederiz.
1) Mustafa Sezgin Tanrıkulu (İstanbul)
2) Hülya Güven (İzmir)
3) Veli Ağbaba (Malatya)
4) Ali Özgündüz (İstanbul)
5) Ali Sarıbaş (Çanakkale)
6) Ramazan Kerim Özkan (Burdur)
7) İhsan Özkes (İstanbul)
8) Celal Dinçer (İstanbul)
9) Namık Havutça (Balıkesir)
10) Haluk Ahmet Gümüş (Balıkesir)
11) Ali Serindağ (Gaziantep)
12) Rahmi Aşkın Türeli (İzmir)
13) Mevlüt Dudu (Hatay)
14) Hasan Ören (Manisa)
15) Hasan Akgöl (Hatay)
16) Ali Demirçalı  (Adana)
17) Mehmet Ali Ediboğlu (Hatay)
18) Mustafa Serdar Soydan (Çanakkale)
19) Hurşit Güneş (Kocaeli)
20) Ahmet İhsan Kalkavan (Samsun)
21) Ali Rıza Öztürk (Mersin)
22) Haluk Eyidoğan (İstanbul)
23) Osman Aydın (Aydın)
BAŞKAN – Bilgilerinize sunulmuştur.
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır. 
Adalet ve Kalkınma Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve daha sonra oylarınıza sunacağım. 
VII.- ÖNERİLER
A) Siyasi Parti Grubu
Önerileri
1.- AK PARTİ Grubunun,
gündemdeki sıralama ile bastırılarak dağıtılan (11/43) esas numaralı Gensoru
Önergesi’nin, 5 Şubat 2015 Perşembe günkü gündemin “Özel Gündemde Yer alacak
İşler” kısmına alınmasına ve gündeme alınıp alınmayacağı hususundaki
görüşmelerinin aynı birleşimde yapılmasına, Genel Kurulun bu birleşiminde başka
bir iş görüşülmemesine ve gensoru önergesinin görüşmelerinin tamamlanmasına
kadar çalışmalarını sürdürmesine; Genel Kurulun 4 Şubat 2015 Çarşamba günkü
birleşiminde 565 sıra sayılı Kanun Tasarısı’na kadar olan işlerin
görüşmelerinin tamamlanmasına kadar çalışmalarına devam etmesine ilişkin
önerisi 
4/2/2015
Türkiye Büyük
Millet Meclisi Başkanlığına
Danışma Kurulu 4/2/2015 Çarşamba günü
(bugün) toplanamadığından, İç Tüzük’ün 19’uncu maddesi gereğince, grubumuzun
aşağıdaki önerisinin Genel Kurulun onayına sunulmasını arz ederim.
 
Mahir Ünal 
 Kahramanmaraş

 
AK PARTİ Grup Başkan Vekili
Öneri:
Gündemin “Kanun Tasarı ve Teklifleri
ile Komisyonlardan Gelen Diğer İşler” kısmında bulunan 664, 623, 660, 632, 404,
405, 253, 254, 283, 378, 472 ve 54 sıra sayılı Kanun Tasarılarının bu kısmın
sırasıyla 6, 7, 8, 9, 10, 11, 12, 13, 14, 15, 16 ve 17’nci sırasına alınması ve
diğer işlerin sırasının buna göre teselsül ettirilmesi,
Bastırılarak dağıtılan (11/43) esas numaralı
Gensoru Önergesi’nin, 5 Şubat 2015 Perşembe günkü gündeminin "Özel
Gündemde Yer alacak İşler" kısmına alınması ve Anayasa’nın 99’uncu maddesi
gereğince gündeme alınıp alınmayacağı hususundaki görüşmelerinin bu birleşimde
yapılması, Genel Kurulun bu birleşiminde başka bir iş görüşülmemesi ve gensoru
önergesinin görüşmelerinin tamamlanmasına kadar çalışmalarını sürdürmesi,
Genel Kurulun 4 Şubat 2015 Çarşamba
günkü (bugün) birleşiminde 565 sıra sayılı Kanun Tasarısı’na kadar olan işlerin
görüşmelerinin tamamlanmasına kadar çalışmalarına devam etmesi;
Önerilmiştir.
BAŞKAN – Oylarınıza sunuyorum: Kabul
edenler… Kabul etmeyenler… Kabul edilmiştir. 
Alınan karar gereğince sözlü soru
önergelerini görüşmüyor ve gündemin “Kanun Tasarı ve Teklifleri ile Komisyonlardan
Gelen Diğer İşler” kısmına geçiyoruz. 
1’inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu’nun görüşmelerine kaldığımız yerden devam edeceğiz. 
VIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN – Komisyon? Yok. 
Ertelenmiştir. 
2’nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz. 
2.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
BAŞKAN – Komisyon? Yok. 
Ertelenmiştir.
3’üncü sırada yer alan, Ceza İnfaz
Kurumları Güvenlik Hizmetleri Kanunu Tasarısı ve Adalet Komisyonu Raporu’nun
görüşmelerine kaldığımız yerden devam edeceğiz. 
3.- Ceza İnfaz Kurumları
Güvenlik Hizmetleri Kanunu Tasarısı ve Adalet Komisyonu Raporu (1/742) (S.
Sayısı: 616)
BAŞKAN – Komisyon? Yok. 
Ertelenmiştir.
4’üncü sırada yer alan, Türkiye
Cumhuriyeti ve Ürdün Haşimi Krallığı Arasında Hükümlülerin Nakline Dair
Anlaşmanın Onaylanmasının Uygun Bulunduğu Hakkında Kanun Tasarısı ve Dışişleri
Komisyonu Raporu’nun görüşmelerine kaldığımız yerden devam edeceğiz. 
4.- Türkiye Cumhuriyeti ve
Ürdün Haşimi Krallığı Arasında Hükümlülerin Nakline Dair Anlaşmanın
Onaylanmasının Uygun Bulunduğu Hakkında Kanun Tasarısı ve Dışişleri Komisyonu
Raporu (1/740) (S. Sayısı: 425 (*)
BAŞKAN – Komisyon ve Hükûmet? Yerinde. 
22/1/2015 tarihli 46’ncı Birleşimde
tasarının tümü üzerindeki görüşmelere başlanılmıştı. 
Şimdi, tümü üstünde söz isteyen? Yok. 
Tasarının tümü üzerindeki görüşmeler
böylece tamamlanmıştır. 
Maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir. 
1’inci maddeyi okutuyorum:
TÜRKİYE
CUMHURİYETI VE ÜRDÜN HAŞİMİ KRALLIĞI ARASINDA HÜKÜMLÜLERİN NAKLİNE DAİR ANLAŞMANIN
ONAYLANMASININ UYGUN BULUNDUĞU HAKKINDA KANUN TASARISI
MADDE
1- (1) 29 Eylül 2011 tarihinde Ankara’da imzalanan “Türkiye Cumhuriyeti
ve Ürdün Haşimi Krallığı Arasında Hükümlülerin Nakline Dair Anlaşma”nın
onaylanması uygun bulunmuştur.
BAŞKAN – Madde üzerinde söz talebi? Yok. 
Maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
2’nci maddeyi okutuyorum:
MADDE 2-
(1) Bu Kanun yayımı tarihinde yürürlüğe girer.
BAŞKAN - Söz talebi? Yok. 
Kabul edenler… Kabul etmeyenler… 2’nci
madde kabul edilmiştir. 
3’üncü maddeyi okutuyorum:
MADDE 3-
(1) Bu Kanun hükümlerini Bakanlar Kurulu yürütür.
BAŞKAN – Kabul edenler… Kabul
etmeyenler… Kabul edilmiştir. 
Şimdi, tasarının tümü açık oylamaya
tabidir. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir. 
Açık oylama için beş dakika süre
veriyorum. 
(Elektronik cihazla oylama yapıldı)
BAŞKAN – Sayın milletvekilleri, açık
oylama sonucu toplantı yeter sayısı bulunamadığı için on dakika ara veriyorum.
Kapanma Saati:
15.09
İKİNCİ OTURUM
Açılma Saati:
15.26
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın milletvekilleri, Türkiye
Büyük Millet Meclisinin 51’inci Birleşiminin İkinci Oturumunu açıyorum.
425 sıra sayılı Kanun Tasarısı’nın tümünün açık oylamasında toplantı
yeter sayısı bulunamamıştı. 
Şimdi tasarının tümünü tekrar açık oya sunuyorum ve üç dakika süre
veriyorum. 
(Elektronik cihazla oylama yapıldı)
BAŞKAN – Sayın
milletvekilleri, Türkiye Cumhuriyeti ve Ürdün Haşimi Krallığı Arasında
Hükümlülerin Nakline Dair Anlaşmanın Onaylanmasının Uygun Bulunduğu Hakkında
Kanun Tasarısı açık oylama sonucu:




“Kullanılan oy sayısı


:


:216








Kabul


:


:216 (x)









Kâtip Üye
Dilek Yüksel
Tokat


Kâtip Üye
Mine Lök Beyaz
Diyarbakır”













Böylece tasarı
kabul edilip kanunlaşmıştır.
Şimdi, 5’inci
sırada yer alan Maden Kanunu ile Bazı Kanunlarda Değişiklik Yapılmasına Dair
Kanun Tasarısı ile Kars Milletvekili Mülkiye Birtane'nin; Ankara Milletvekili
Emine Ülker Tarhan'ın; Kocaeli Milletvekili Mehmet Hilal Kaplan'ın Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu’nun görüşmelerine kaldığımız yerden devam
edeceğiz.
5.- Maden Kanunu ile Bazı
Kanunlarda Değişiklik Yapılmasına Dair Kanun Tasarısı ile Kars Milletvekili
Mülkiye Birtane’nin; Ankara Milletvekili Emine Ülker Tarhan’ın; Kocaeli
Milletvekili Mehmet Hilal Kaplan’ın Benzer Mahiyetteki Kanun Teklifleri ve
Sanayi, Ticaret, Enerji, Tabii Kaynaklar, Bilgi ve Teknoloji Komisyonu Raporu
(1/1012, 2/423, 2/2309, 2/2481) (S. Sayısı: 683) (xx)
BAŞKAN –
Komisyon ve Hükûmet? Yerinde.
İç Tüzük’ün
91’inci maddesine göre temel kanun olarak görüşülen tasarının dünkü
birleşiminde ikinci bölümünde yer alan 24’üncü maddeye bağlı geçici 24’üncü
maddedeki 2’nci önergenin oylamasında kalınmıştı.
Şimdi, önergeyi
oylarınıza sunacağım: Kabul edenler… Kabul etmeyenler… Önerge kabul
edilmemiştir.
Şimdi, 24’üncü
maddeye bağlı geçici 24’üncü maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
Şimdi, madde 24’e bağlı geçici madde
25’i görüşeceğiz. 
Madde üzerinde toplam iki önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 1/1012 Sayılı 3213
Sayılı Maden Kanununda Değişiklik Yapılmasına Dair Kanun Tasarısı’nın çerçeve
24 üncü maddesi ile Kanuna eklenen geçici 25 inci maddesinde yer alan “bir yıl”
ibaresinin “üç yıl” şeklinde değiştirilmesini arz ve teklif ederiz. 
Mehmet Ali Susam Turgut
Dibek Doğan Şafak
 İzmir Kırklareli 
Niğde
Ramazan Kerim Özkan  Muhammet
Rıza Yalçınkaya
 Burdur Bartın
Uğur Bayraktutan  Kemal
Değirmendereli
 Artvin Edirne
Türkiye Büyük
Millet Meclisi Başkanlığına
Görüşülmekte olan 683 Sıra Sayılı
“Maden Kanunu ile Bazı Kanunlarda Değişiklik Yapılmasına Dair Kanun
Tasarısı”nın 24. Maddesinin Geçici 25. Maddesinin ikinci fıkrasının aşağıdaki
şekilde değiştirilmesini arz ve teklif ederiz. 
“Birinci fıkradaki yükümlülüklere
uymayan ruhsat sahiplerine ruhsat taban bedeli tutarında idari para cezası
uygulanarak üç aylık süre verilir. Bu süre içinde de yükümlülüklerini yerine
getirmeyen ruhsat sahasındaki maden işletme faaliyetleri durdurulur.”
Hasan Hüseyin Türkoğlu Yusuf
Halaçoğlu
 Osmaniye 
Kayseri
Alim Işık Lütfü
Türkkan Mehmet Şandır
Kütahya Kocaeli 
Mersin
 Ahmet
Duran Bulut
 Balıkesir

BAŞKAN – Komisyon önergeye katılıyor
mu? 
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ AHMET ERDAL FERALAN (Nevşehir)
– Katılmıyoruz Sayın Başkan. 
BAŞKAN – Hükûmet? 
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan. 
BAŞKAN – Sayın Bulut, buyurunuz
efendim. (MHP sıralarından alkışlar) 
AHMET DURAN BULUT (Balıkesir) – Sayın
Başkan, değerli milletvekilleri; yüce heyetinizi saygıyla selamlıyorum. 
Yine, bir Maden Kanunu görüşüyoruz, bu
kaçıncısı bilmiyorum, derli toplu hazırlanmadan, düzenlenmeden gelerek sık sık
değiştirilen kanunlardan biri. 
Değerli milletvekilleri, halk arasında,
işletilen, kandırılan, her denileni yapan, zayıf halka gibi görünenlere “maden”
denir. Bu Parlamento, kendini Hükûmet ve bakanları karşısında maalesef bu
duruma düşürmektedir. Doğru dürüst bir kanun hazırlayamayan, usulsüzlük,
hukuksuzluk, yolsuzluk iddialarını bu yüce Meclisi maden görüp aklatan,
paklatan bir Hükûmet ve bakanlarıyla karşı karşıyayız. İktidarıyla
muhalefetiyle en üstün mekân yüce Meclistir, arkamızı dönerek konuşamadığımız
tek kurumdur.
Meclisin düzeninde de bir hata var:
Bakanlar Kurulu neden böyle yüksekte dizayn edilmiş? Sanki milletvekillerinden
yukarıda durur gibi bir hâl, bunun da aslında düzeltilmesi lazım. Bu yüce
Meclis, bu Gazi Meclis çözüm yeridir, gizli kapılar arkasında yapılan
görüşmelere, yapılan pazarlıklara, verilen sözlere alet edilmemelidir. Hırsızın,
hukuksuzun, rüşvetçinin, sahtekârın karşısındadır bu Meclis. “Devletin malı
deniz, yemeyen domuz.” diyenlere, milletin malını har vurup harman savuranlara
geçit vermemeli bu Meclis. Hükûmetten muhalefet değil, iktidar partisi
milletvekilleri hesap soramazsa, bırakın bakanlarla görüşmeyi, genel müdürlerle
randevu alıp görüşemezler.
Sayın Erdoğan’ın hırsının, ihtirasının
sembolü olarak yaptırdığı israf abidesi 1.150 odalı kaçak saraya geçit verirse
bu Meclis -bakanların ve Başbakanın kutusuyla, kasasıyla, konuşmasıyla,
kaydıyla, parasıyla- rüşvet ve yolsuzluk ve para sıfırlama iddialarını yargıya
gönderemezse bu Meclise maden gözüyle bakar Hükûmet, yargıdan kurtulabilmek
için Meclisi kullanır. Bu Meclis fakirin fukaranın, garibin gurebanın, tüyü
bitmemiş yetimin haklarını koruma yeridir. Bu kürsüden edilen yeminlere sadık
kalınmalıdır. Hem milliyetçiliği ayaklar altına alacaksın, Türklüğü yok
sayacaksın hem de Türk tarihinin sembolleriyle şov yapacaksın; bu ikiyüzlülüğü
nasıl içimize sindirebiliriz? Aleni, belgeli, şahitli iddiaları nasıl görmezden
gelebiliriz? Millet ve tarih önünde sorumlu olduğumuzu, bunların hesabını ilahi
adalet karşısında vermekten kaçamayacağımızı belirtmek istiyorum. Hem her türlü
hırsızlığı, yolsuzluğu yapacak, rüşveti alacaksın, bu yolsuzluğu yapanları
ortaya çıkaranları suçlayacaksın… Neymiş? Hükûmete darbe yapıyormuş paralel.
Geçin oradan, bu iddialara kendiniz bile inanmıyorsunuz çünkü dünya inanmıyor.
Uluslararası Şeffaflık Örgütünün her yıl düzenlediği Küresel Yolsuzluk Endeksi’nde
ülkemiz 64’üncü sıradadır. 
Ülkeyi terör batağına batırdınız,
ekonomiyi dibe vurdurdunuz; çiftçi perişan, esnaf perişan, çaresiz, emekli
şaşkın, maden işçisi can derdinde, işsizler ne yapacaklarını bilemez hâldeler,
gençler bu ülkeden kaçmanın yollarını arıyorlar. On iki yıldır bu milletin
yakasındasınız, düşün artık. 7 Haziran seçimleri AKP’nin sonu, suç
işleyenlerin, Meclisten kaçanların da yüce Türk adaletine hesap vermesinin
başlangıcı olacaktır.
Önergemin kabulü doğrultusunda karar
vermenizi diliyor, yüce heyetinizi saygıyla selamlıyorum. (MHP ve CHP
sıralarından alkışlar)
BAŞKAN - Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 1/1012 Sayılı 3213
Sayılı Maden Kanununda Değişiklik Yapılmasına Dair Kanun Tasarısı’nın çerçeve
24 üncü maddesi ile Kanuna eklenen geçici 25 inci maddesinde yer alan “bir yıl”
ibaresinin “üç yıl” şeklinde değiştirilmesini arz ve teklif ederiz.
Kemal
Değirmendereli (Edirne) ve arkadaşları
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkanım.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Sayın Değirmendereli,
buyurunuz efendim. (CHP sıralarından alkışlar)
KEMAL DEĞİRMENDERELİ (Edirne) – Sayın
Başkan, değerli milletvekilleri; Maden Kanunu üzerine söz almış bulunuyorum. 
Maden Kanunu üzerine görüşmeler
yapıyoruz ancak ilimiz Edirne’de bugün için çok daha yakıcı bir problemi
yaşamaktayız. Sizlerin de haberlerden, televizyonlardan, gazetelerden izlediği
gibi, Edirne’miz üç günden beri büyük bir taşkın felaketiyle boğuşmaktadır ve
Edirne’de aradan üç gün geçmesine rağmen, 5 bin yurttaşımız hâlâ mahsur
durumdadır. 
Bu niye böyle oldu? Evet, normalde 370
metreküp/saniye civarında olan Meriç’in debisi 2.149 metreküplere çıktı; bugün
öğlen itibarıyla 1.564’lere düştü, bir azalma var.
Değerli milletvekilleri, ama Edirne’miz
bu sorunu son yıllarda sık sık yaşamaktadır, kronikleşmiş hâle gelmiştir; bu
konuda yeterli önlemlerin alındığını söylememiz zor. 
Biraz önce, gündem dışı konuşmalardan
sonra Sayın Orman ve Su İşleri Bakanımız bir konuşma yaptılar, keşke o da
burada olsaydı şu an. 
Evet, Bulgaristan’la, Yunanistan’la
birtakım problemlerimiz oluyor, onlar barajlardaki kapakları açıyorlar, yoğun
bir su transferine neden oluyorlar ama bu, bundan sonra da böyle olacak, bizim
almamız gereken önlemler var yani biz bu önlemleri maalesef almadık.
Bulgaristan’dan gelen suyu önleyecek, Tunca Nehri üstünde kurulacak olan, elli
yıldan beri üstünde durulan Suakacağı Barajı’nın yapılamayacağı aşikâr, ortada.
Buna önlem, buna paralel olarak planlanmış olan Çömlekköy Barajı… Sayın bakan
da “B planı” diyor, “B planı” diyor ama sekiz yıldan beri “B planı” olarak
öngörülen Çömlekköy Barajı’yla ilgili herhangi bir adım atılmış değil. 
Burada AKP Hükûmeti ne diyor,
ballandıra ballandıra anlatıyor arkadaşlar: “İstanbul’a kanal yapacağız, Kanal
İstanbul yapacağız.” Kanal İstanbul’u bırakalım, Meriç Nehri 220 kilometre,
bunun temizlenmesi gerekiyor, öncelikle bu hazır kanalı temizleyip buradaki on
binlerce insanın mağduriyetini gidermemiz gerekiyor. Yani, bu konuda Hükûmeti
daha iradeli davranmaya, hızlı adımlar atmaya davet ediyorum. 
Bir diğer önemli konu: Daha önceki
sellerle birlikte 16 Temmuzda yaşadığımız sel felaketiyle on binlerce insanımız
zarar gördü fakat bu zararlar tazmin edilmedi. 
Sayın Ramazan Can Bey, siz buradan
“Bunları torba kanun kapsamında halledeceğiz.” dediniz. Size ikinci kez, üçüncü
kez gene söylüyorum, hâlen hallolmadı. Lütfen, bir yetkiniz, buna bir katkınız
olacaksa bu konuda sayın bakanları -söz verdik- siz de uyarın, o 25 bin insanın
mağduriyetini giderelim.
Yani, hep sayın bakanlar tatlı tatlı
konuşuyorlar burada, iyi şeyler söylüyorlar, iş yapmaya gelince yalnız aynı
iradeyi maalesef görmüyoruz değerli arkadaşlar.
Bir diğer önemli konu da Arda
Nehri’nden Meriç Nehri’ne baypas kanalının yapılmasıdır. Karaağaç bölgesinde 12
kilometrelik bir baypas kanalının yapılması bizim teknik heyetten aldığımız
bilgiye göre pekâlâ mümkün. 
Çok çok önemli bir konu değerli
milletvekilleri, Edirne Devlet Su İşleri Bölge Müdürlüğünde, AKP iktidarından
önce, yirmi yedi yılda 4 tane bölge müdürü değişmiş, bakın, yirmi yedi yılda 4
tane bölge müdürü değişmiş, son dokuz yılda yine 4 tane bölge müdürü değişmiş,
son dokuz yılda yine 13 tane bölge müdür yardımcısı değişmiş. Böyle, yılda bir
bölge müdürü, yılda bir bölge müdür yardımcısı değiştirirsek tabii gelen
insanların buradaki suyu yönetmesi mümkün olmayacaktır. Yani, Hükûmetin,
Edirne’nin bu…
(Mikrofon otomatik cihaz tarafından
kapatıldı)
KEMAL DEĞİRMENDERELİ (Devamla) –
…yaşanan problemlerine, önerilerimizi dikkate alıp hızlı, ivedilikli bir çözüm
üretmesi gerekmektedir. 
Bu düşüncelerle yüce Meclise saygılar sunuyorum.
(CHP sıralarından alkışlar)
BAŞKAN – Teşekkür ederiz Sayın
Değirmendereli.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Madde 24’e bağlı geçici madde 25’i
oylarınıza sunuyorum: Kabul edenler… Kabul etmeyenler… Kabul edilmiştir madde
24’e bağlı geçici madde 25.
Madde 24’e bağlı geçici madde 26
üzerinde bir önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 683 Sıra Sayılı 3213
Sayılı Maden Kanununda Değişiklik Yapılmasına Dair Kanun Tasarısının çerçeve 24
üncü maddesiyle düzenlenen Geçici 26 ncı maddesinde bulunan "uymak
kaydıyla" ibaresinin "tabi olmak şartıyla" şeklinde
değiştirilmesini arz ve teklif ederiz.
 Mehmet Ali Susam Turgut
Dibek Ali Serindağ
 İzmir Kırklareli Gaziantep Mahmut
Tanal Ramazan Kerim Özkan Celal Dinçer 
 İstanbul Burdur İstanbul Uğur
Bayraktutan
 Artvin
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkan.
BAŞKAN – Hükûmet?
BAŞBAKAN YARDIMCISI ALİ BABACAN
(Ankara) – Katılmıyoruz.
BAŞKAN – Sayın Bayraktutan, buyurunuz
efendim. (CHP sıralarından alkışlar)
UĞUR BAYRAKTUTAN (Artvin) – Sayın
Başkan, çok değerli milletvekilleri; yüce heyetinizi saygıyla selamlıyorum.
Maden Kanunu’na ilişkin bir konuşma
yapıyorken Artvin’i konuşmadan geçmek olmaz, Cerattepe’yi konuşmamız gerekir.
Aslında ben burada Sayın Bakanın olmasını bekliyordum ama ne yazık ki ben Maden
Kanunu’na ilişkin konuşmalara başlayınca Sayın Bakan bir bahane buluyor, terk
ediyor Genel Kurulu. Niye böyle acaba, merak ediyorum; şimdi konuşacağım, niye
böyle? Bir tesadüf oluyor. İnşallah gelir, kendisine anlatırım bu şekilde.
Şimdi, değerli milletvekilleri,
Cerattepe’ye ilişkin olarak Rize İdare Mahkemesi muhteşem bir karar verdi.
Artvin’de işlenmek istenen bir cinayet vardı. Cinayete ilişkin olarak daha önce
yürütmeyi durdurma kararı vermişti. Arkasından da burada yapılmak istenen maden
çalışmasının Artvin’i yok edeceğini, heyelan bölgesi ve içme sularına ilişkin,
kent merkezini ilgilendiren bu derin sorunda mahkeme kocaman bir duvar ördü ve
projeyi iptal etti. Şimdi, görüldüğü kadarıyla, karşı taraf olan Enerji
Bakanlığı ve ilgili şirket tarafından Danıştay aşamasına, temyiz aşamasına
gidilecek ama Maden Kanunu’ndaki birtakım kolaylıklardan yararlanılarak,
ÇED’deki bazı maddelere ilişkin iyileştirme yapılarak, “Projeye yeniden
başlanacak.” şeklinde, ilgili şirket tarafından kamuoyu aldatılmaya
çalışılmaktadır. Değerli arkadaşlarım, mahkemenin kararı net, diyor ki:
“Artvin’de maden girişimi Artvin’i yok edecek bir cinayet girişimidir. Hiçbir
şekilde bunu kabul etmek mümkün değildir.” Değerli arkadaşlarım, Maden
Kanunu’nu, yasaları değiştirmekle olmuyor, aslında kafaları değiştirmek önemli.
Ne yazık ki bizler de yasaları değiştiriyoruz ama kafaları değiştirmiyoruz.
Neden? Bakın, daha öne burada birçok kereler anlattım. Ben hukukçuyum, yirmi
beş yılı aşkın süre avukatlık yaptım. Hayatımın hiçbir döneminde bir ihaleye
devlet tarafından, devletin yetkili kurumları tarafından -Maden İşleri Genel
Müdürlüğünün burada bürokratları var mı, merak ediyorum altında kimin imzası
var- bir firmayı tarif eden ihale olur mu diye bana söyleselerdi güler geçerdim
değerli arkadaşlarım. 2012 yılında Maden İşleri Genel Müdürlüğü bir ihale
şartnamesi yayınlıyor. İhale şartnamesinde sadece firmanın adını vermiyor
değerli arkadaşlarım. “Bu ihaleye girebilecek olan firmanın Türkiye’de 500 bin
tuvenan, 10 bin ton metal bakır üretecek Türkiye sınırlarında bir tesise sahip
olması gerekir.” diyor şartnameye göre. Taner Yıldız’a, Sayın Bakana sordum,
dedim ki: Sayın Bakan, ihaleden önce bu şartnameye uygun olan, aynı koşullara
sahip olan Türkiye’de kaç tane firma vardır, nerededir, kime aittir? Sayın
Bakan altına imza attı, dedi ki: “Bu koşullara uyan, ihale şartnamesinde
belirtilen, Artvin Cerattepe ihalesine girebilecek Türkiye’de bir tek tesis
vardır, Samsun’da Eti Bakır’a yani Mehmet Cengiz Grubuna aittir.” Dedim ki:
Sayın Bakan, bu ihaleyi bu koşullarda yaparsanız devlette, Türk Ceza Kanunu’nda
ihaleye fesat karıştırma ve görevi kötüye kullanmanın bütün koşulları vardır.
Bir tek firmayı tarif eden bir ihale olur mu? Kıyameti koparttı Sayın Bakan.
“Göreceğiz, ihaleyi kim alacak.” dedi. Arkadaşlar, ihaleden önce dedim ki: Bunu
tespit yaptıracağım, noterden tespit yaptıracağım. Bakın, Karadeniz otoyol
ihalesinde de böyle oldu, ilgili bakanlar o tarihte Yüce Divanda yargılandı,
sana da muhtemelen böyle bir şey olabilir. Bakan güldü geçti. İhaleyi başka
firma aldı değerli arkadaşlar. Bakan çıktı buraya, dedi ki: “Artvin
milletvekili yanıldı, ihaleyi Özaltın Grubu aldı. Siz yanıldınız.” Ben de dedim
ki: Bu adam bu ihaleyi, bu bakırı, bu madeni, altını nerede işletecek? Ancak bu
firmaya ait olan bir yerde işletebilir. 
Değerli arkadaşlarım, aradan bir buçuk
ay geçti, bir baktık ki ihaleyi alanlar benim yanıma geldiler Türkiye Büyük
Millet Meclisinde. “Bu işlerin üzerine gitme, bu işleri kapat işin kibarcası.”
diye. Bir baktık ki aradan zaman geçti, redevans sözleşmesi yapmışlar değerli
arkadaşlar, redevans. Bakın, bir duyuru yaptılar. Efendim, bu grup diğer gruba
demiş ki… “Ben bir redevansla bu ihaleyi devredeyim.” diye bir duyuru yaptılar.
Bakın, burada, orijinali burada, gazetelerde yayınladılar. Ve ihaleyi alan
firma, ilk başta benim alacağını söylediğim firmayla yalandan bir redevans
sözleşmesi yaparak -yani bu kadar olabilir- yalandan bir redevans sözleşmesi
yaparak… Buna “yalan” demeyeyim, hukukta “muvazaa” diyorlar daha kibarcası,
“hileli işlem” diyorlar Türkçesi. Hileli işlemle devrettiler.
Şimdi, redevansla asıl firmanın,
devreden firmanın kim olduğunu, asıl sahibinin kim olduğunu biliyoruz. Bu işin
asıl sahibi Cengiz Gruptur değerli arkadaşlarım. Cengiz Grup tarafından
alınmıştır bu ihale. 
Bende şimdi buradan Sayın Bakana
soruyorum, keşke burada olsaydı: Bu ihalenin bir büyük ortağı var Sayın
Başbakan Yardımcısı. Benim size saygım sonsuz. Bir büyük ortak var. Bir büyük
ağabey var bu ihalede. Acaba kim? Acaba kim? 
OKTAY VURAL (İzmir) – Kim?
UĞUR BAYRAKTUTAN (Devamla) - Sayın
Vural, kim acaba?
OKTAY VURAL (İzmir) – Bilmiyorum. Sayın
Bakan biliyordur. Fuat Avni biliyordur.
UĞUR BAYRAKTUTAN (Devamla) – Bir tane
büyük ağabey var. Özellikle bu ihale korunuyor değerli arkadaşlar. 10 milyar
dolar. Pasta da büyük. Pasta çok büyük ama. Yani özel korunuyor. Bir büyük
ağabey var.
ALİM IŞIK (Kütahya) - Öyle zor sorular
sorma. Zor soru bunlar. Kimse burada cevap veremez. 
UĞUR BAYRAKTUTAN (Devamla) – Tabii,
tabii… Ben merak ediyorum, CHP Grubunun da merak ettiğini zannediyorum.
Bir büyük ağabey var bu ihalede. Özel
korunan. Seydişehir Alüminyumla alakalı yapılan projenin bir başka boyutu var
Artvin Cerattepe’de. Ama pasta büyük, 10 milyar dolar değerli arkadaşlarım.
O büyük ağabeye buradan saygılarımı
sunuyorum ve diyorum ki: Artvin’de o madeni çıkartamayacaksın. Senin yaşamın,
ömrün yetmeyecektir. 
Yüce heyetinizi saygıyla selamlıyorum.
(CHP sıralarından alkışlar) 
BAŞKAN – Teşekkür ederiz Sayın
Bayraktutan. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Madde 24’e bağlı geçici madde 26’yı
oylarınıza sunuyorum: Kabul edenler… Kabul etmeyenler… Kabul edilmiştir.
Madde 24’e bağlı geçici madde 27
üzerinde bir önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 683 Sıra Sayılı 3213
Sayılı Maden Kanununda Değişiklik Yapılmasına Dair Kanun Tasarısının çerçeve 24
üncü maddesiyle düzenlenen Geçici 27 nci maddesinde bulunan “Genel Müdürlükçe”
ibaresinden sonra gelmek üzere “yerinde” ibaresinin getirilmesini arz ve teklif
ederiz.
 Mehmet Ali Susam  Turgut
Dibek  Ali Serindağ
 İzmir  Kırklareli
 Gaziantep
 Mahmut Tanal  Ramazan
Kerim Özkan  Celal Dinçer
 İstanbul  Burdur
 İstanbul 
 Muharrem Işık
 Erzincan 
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkan.
BAŞKAN – Hükûmet?
BAŞBAKAN YARDIMCISI ALİ BABACAN
(Ankara) – Katılmıyoruz.
BAŞKAN – Sayın Dibek, buyurunuz. (CHP
sıralarından alkışlar) 
TURGUT DİBEK (Kırklareli) – Teşekkür ediyorum Başkanım.
Maden Kanunu’nda değişiklik yapacak olan tasarının geçici 27’nci maddesi
üzerinde verdiğimiz önergeyle ilgili olarak söz aldım. Sizleri saygılarımla
selamlıyorum.
Şimdi, Maden Kanunu ve Trakya, Kırklareli birleşince değerli arkadaşlar,
biz çok dertliyiz. Diğer vekilimiz de burada, iktidar partisi milletvekili de
burada. Yani o da mutlaka Kırklareli’ne geldiğinde işte bölgemizi gezerken
benzer şikâyetleri, sıkıntıları yaşıyor. 
Şimdi, Kırklareli, Trakya bir planla artık koruma altında; daha doğrusu
düzenlendi, planlandı. Trakya alt bölgesi, işte Ergene havzası planı, 1/100.000
ölçekli plan. Bunun 1/25.000’i de onaylandı yetkili kurullar tarafından. Trakya
bir anlamda planlandı. Şimdi, bu planlarda neler yapılacak, neler olacak
biliyoruz. Bir de, gerçekte bu planların dışında çok sayıda başvuru var,
faaliyet var, birtakım girişimler var. 
Yani Kırklareli’nde değerli arkadaşlar, nükleer santralden, 1.100
megavatlık termik santrallerden tutun da, işte, kil, maden ocakları, çok
sayısız taş ocakları talepleri -zaten birçoğu şu anda onların çalışıyor- altın
arama, altın madeni taleplerine kadar çok sayıda talep var Trakya’da. 
Şimdi, benim bahsetmek istediğim yeni bir konu ortaya çıktı. Sayın Bakan
ayrıldı, belki bir işi var; gerçi olmasını arzu ederdim ama bürokratlar burada,
Bakan Yardımcısı burada ve Bakanlığın diğer yetkilileri burada. Onlar da
mutlaka bu konuda gerekli notları alacaklardır.
Şimdi, benim Vize ilçemin Topçuköy merkezi ama sadece o köy değil,
yaklaşık onunla beraber 5 köyü ilgilendiren bir kömür ocağı, linyit kömürü
çıkarma talebi var (TKİ) Türkiye Kömür İşletmelerinin. Topçuköy bize bağlı,
Develi, bildiğim kadarıyla Doğanca, Çavuşköy ve Hasbuğa köylerini kapsıyor. 35
bin dekarlık bir alanda yaklaşık benzer projeye baktığımda 31,5 milyon tonluk
bir linyit kömürü var. “Bu kömürü çıkaracağız.” diyorlar. Bununla ilgili süreç
başlatıldı değerli arkadaşlar yani ÇED süreci başlatıldı. Tabii, o süreç çok
sayıda değerlendirmeyi takip edecek. İçerisinde Orman ve Su Bakanlığı var,
Tarım Bakanlığı olacak, Çevre ve Şehircilik Bakanlığı olacak, Enerji ve Tabii
Kaynaklar Bakanlığı olacak. 
Şimdi, bizim bu konuyu anlamamız lazım. Trakya olarak bunu anlamaya
çalışıyoruz. İşte “Kömür çıksın.” denebilir. Fakat projeye baktığımızda değerli
arkadaşlar, şimdi, buradaki kömürün kalorisi 1.800-2.000 kilokalori, yani çok
vasıflı olmayan bir kömürden bahsediyoruz. Bu kalorideki kömürü çıkardığınızda
ne yaparsınız? Bilen arkadaşlarımız bu konuyu biliyorlar. 
Şimdi, bizim Kırklareli’ndeki Çevre
Sağlık Kurulunun kent içerisinde kullanılacak olan kömürün kalorisine yönelik
değerlendirmeleri var. Mesela “Lüleburgaz’da 4.600 kilokalorilik bir kömürü
ancak yakabilirsin.” diyor, “Merkez ilçe ve köylerinde 4 bin kalorilik bir
kömürü kullanabilirsin.” diyor, “Bir tek diğer köylerde 3.200 kalorilik bir
kömürü kullanabilirsin.” diyor. Şimdi, 1.800 kalorilik bir kömür oradan
çıkacak, projede şöyle diyor: “Saray bölgesinde de benzer bir havza var
-sanıyorum özel sektör işletiyor orayı- bu kömür oraya nakledilecek, orada
zenginleştirilecek ve 3.400 kaloriye getirilecek; ondan sonra da sosyal
yardımlaşmada ihtiyaç sahibi vatandaşlarımıza bu kömür dağıtılacak.” şeklinde
başvuruda, projede böyle bir açıklama var değerli arkadaşlar. 
Şimdi, ben bakıyorum, Trakya’da 3.200
kalorilik, 3.400 kalorilik bir kömürü dahi herhangi bir yerde kullanmak mümkün
değil; bir tek köylerde kullanabilirsiniz, yani köydeki ihtiyaç sahibi
insanlara verebilirsiniz. Değerli arkadaşlar, “Bu işte başka bir iş olması
lazım, başka bir şey olması gerekir.” diye tabii ki orada yaşayan insanlar
düşünüyor. Bu 35 bin dekar alanın 20 bin dekarlık alanı tarım arazisi -tapulu,
vatandaşın arazisi, tarım yapıyorlar orada, o yüzden Tarım Bakanlığının da
mutlaka ilgilenmesi lazım- 15 bin dekarı da orman. Yani orman ve tarım arazisi
içerisinden bu alanı alacağız, işte, oradaki kömürü çıkaracağız.
Kaygı şudur arkadaşlar, buradan açıkça
söylemek gerekirse: Bir termik santral orada… Çünkü böyle bir niyet var. Yani
bu vasıfsız kömür zaten başka bir amaçla kullanılamaz. İşte, Saray ve bu
alandaki kömür birleştirilerek… Belki bu bölge için de yeterlidir çünkü
-uzmanlar bilir- 1.500 kalorilik bir kömür için yaklaşık 100 megavatlık bir
termik santral orada kurulabilir. Yani bunu siz zenginleştirip 2 katına
çıkarırsanız yaklaşık 200-250 megavatlık bir termik santrali kurabilirsiniz.
Böyle bir kaygı taşımaktayız. Gerçek bu mudur, değil midir; öncelikle bunun
anlaşılması gerekir. Eğer ki gerçekten “Efendim, hayır, böyle bir şey yok,
kömür çıkaracağız, vatandaşlarımıza dağıtacağız.” diyorsa bakanlıklar, Tarım
Bakanlığını uyarıyorum, Orman Bakanlığını uyarıyorum, Çevre ve Şehircilik
Bakanlığını uyarıyorum; o bölge tarım ve orman alanlarıdır. Bu kömürü bu
şekilde çıkarıp da kullanmak mümkün değildir. 
(Mikrofon otomatik cihaz tarafından
kapatıldı) 
TURGUT DİBEK (Devamla) – Niyet termik
santralse de değerli arkadaşlar -Uğur arkadaşım söyledi- Trakya olarak, Kırklareli
olarak bizim de buna izin vermemiz söz konusu değil. 
Saygılar sunuyorum. (CHP sıralarından
alkışlar) 
BAŞKAN – Teşekkür ederiz Sayın Dibek. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Madde 24’e bağlı geçici madde 27’yi
oylarınıza sunuyorum: Kabul edenler… Kabul etmeyenler… Kabul edilmiştir. 
Madde 24’e bağlı geçici madde 28’de bir
önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 683 Sıra Sayılı 3213
Sayılı Maden Kanununda Değişiklik Yapılmasına Dair Kanun Tasarısının çerçeve 24
üncü maddesiyle düzenlenen Geçici 28 inci maddesinde bulunan "üçüncü
fıkrasında belirtilen" ibaresinin "üçüncü fıkrası gereğince
belirlenmiş olan" şeklinde değiştirilmesini arz ve teklif ederiz.
 Mehmet Ali Susam Turgut
Dibek Ali Serindağ
 İzmir Kırklareli
 Gaziantep
 Ramazan Kerim Özkan Muharrem
Işık Mahmut Tanal
 Burdur Erzincan İstanbul
 Celal Dinçe
 İstanbul
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİÎ KAYNAKLAR,
BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) – Katılmıyoruz Sayın
Başkan. 
BAŞKAN – Hükûmet? 
ENERJİ VE TABİÎ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan. 
BAŞKAN – Sayın Işık, buyurunuz. (CHP
sıralarından alkışlar)
MUHARREM IŞIK (Erzincan) – Sayın
Başkan, değerli milletvekilleri; hepinizi saygılarımla selamlıyorum. 
Değerli milletvekilleri, 27 Ocak 2015
Salı günü Erzincan’da Pir Sultan Abdal Derneği yöneticisi olan bir arkadaşımız,
Hasan Sınırtaş sabah erken saatlerde gözaltına alındı, daha sonra da akşama
doğru saat dokuzda tutuklandı. Perşembe günü de bununla ilgili olarak,
Erzincan’daki sivil toplum kuruluşları, örgütleri bir basın açıklaması ve
yürüyüş yaptılar ve orada Pir Sultan Abdal Derneğinin Genel Merkez yöneticisi
olan bir arkadaşımız da -Erol Yeter- açlık grevine başladı. 
Şimdi, tutanaklara baktığımız zaman,
hiçbir örgüte bağlı olmadığı hâlde bir örgüt yaratılarak yıllardır bu
memlekette uyguladığınız, bu ülkede uyguladığınız makul şüpheli gözüyle bakarak
ve toplumun biraz demokratik haklarını talep edenleri, özgürlükleri için
mücadele edenleri ve buradaki eylemlerde, buradaki gösterilerde, basın
açıklamalarında ön sıralarda giden kişileri bastırmak, susturmak için, bir daha
da toplumun karşısına çıkıp herkesi kendine göre bir dizayn etmeyi sağlamak
için bu insanları gözaltına aldığınızı görüyoruz. 
Hasan Sınırtaş’ın hiçbir örgütle
bağlantısı yok. Erzincan’da isnat edilen örgütle ilgili bir örgüt de yok. Hiç
başka bir üyesi de yok. Tek üyeliği Pir Sultan Abdal Derneğinin üyesi olması,
yöneticisi olması. Pir Sultan Abdal Derneği Bakanlar Kurulu kararıyla kurulan
yasal bir dernek ve faaliyetlerini de gösteriyor. Mademki, eğer illegal bir
örgütse o zaman önce Pir Sultan Abdal Derneğini kapatın. Ama yok, sizin amacınız
o değil. Baskı yapacağım, bana muhalif olan kimse yaşamayacak diyorsanız, o
zaman iş başka. Gezi eylemlerine katılmış, oradaki gösterilerde demokratik
hakkını göstermiş, “Demokratik eğitim istiyoruz.” diye oradaki basın
açıklamasına katılmış, Yavuz Sultan Selim Köprüsü protestolarına katılmış;
bunların hepsi yazılmış. Onun da üzerine “örgüt üyesi” diye bir yafta
yapıştırılıp Hasan Sınırtaş içeri alınmış. Burada, alınırken özellikle ilginç
olan şey, polisteki dosyada örgüt üyeliği yok ama daha sonra örgüt üyeliği
yapılıyor. Bununla bir yere gidileceği yok. 
Özellikle sizi burada uyarmak
istiyorum. Bakın, dikkat edin, eski milletvekiliniz Fevzi İşbaşaran herhâlde,
onu bir düşünün, sizden ayrılanları bir düşünün. 17-25 Aralık yolsuzluk ve
rüşvet, rant soruşturmasının burada oylandığı zamanı düşünün; o zaman
vicdanlarının sesini dinleyerek 45-50 milletvekili arkadaşımızın oy verdiğini,
gitmeleri yönünde oy kullandıklarını ve bu arkadaşlarımıza içinizdeki bazı
kişilerin neler söylediğini de düşünün; Bank Asya’yı daha önce açmak için neler
yapıldığını, kimlerin paralarını oraya yatırdığını da düşünün, bugün gelinen
durumu düşünün. 
Vallahi biz muhalefet olarak zaten,
eğer ki… Zaten 7 Hazirandan sonra güle güle diyeceğiz size ama o zamana kadar
biz zaten muhalefet olarak alıştık artık. Bundan daha fazla baskıyı muhalefet
göremez, bundan daha fazla sindirmeyi de muhalefet göremez. Ama siz yarın ufak
bir ters düştüğünüz zaman bu biraz önce söylediğim örnekleri düşünerek kendi
başınıza gelenleri düşünün yeter.
Şimdi, getirdiniz, makul şüphe yasasını
çıkardınız, insanları içeri tıkıyorsunuz. Zaten normalde polis devlet olan… Tek
bir yasaya uymayan maddeleri getirmek için de şimdi iç güvenlik yasasını
getireceksiniz ve dolayısıyla, tamamen ülkede diktatörlüğe adım atmış
olacaksınız, otoriter bir yönetime geçeceksiniz ama bunun sancılarını herkes
çekecek. 
Erol Yeter açlık grevinde, kimsenin
umurunda değil, hapishanelerde o kadar insan açlık grevinde, kimsenin umurunda
olmuyor. Ülkede yaşanan bunca olumsuzluğa karşı eğer sizin muhalefetiniz
yaptıysa hiçbirinizin umurunda olmuyor ama bu konuda duyarlı olmanızı
istiyorum. İç güvenlik yasasını bu hafta geri çektiniz, umarım toptan geri
çekersiniz ama bu ülkede eğer demokrasi istiyorsanız, sözde değil, özde
demokratsanız –ki değilsiniz de- eğer öyle olmayı düşünüyorsanız gelin bunları
düzeltelim. Hasan Sınırtaş bir örnek, “Erzincan’da Erol Yeter açlık grevi
yapmış. Ne olacak? Önemli değil.” demeyin. “Bu toplumda eğer Dicle’nin
kenarındaki kuzuyu kurt kaptığı zaman ben mükellefim, ben sorumluyum.”
diyorsanız bu konuda da duyarlı olmanızı istiyorum ve bu yapılan haksızlığın
bir an önce önüne geçilmesi için gerekli girişimde bulunulmasını istiyorum.
Hepinizi saygılarımla selamlıyorum.
(CHP sıralarından alkışlar)
BAŞKAN – Teşekkür ederiz Sayın Işık.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Madde 24’e bağlı geçici madde 28’i
oylarınıza sunuyorum: Kabul edenler… Kabul etmeyenler… Kabul edilmiştir.
Madde 24’e bağlı geçici madde 29 üzerinde
üç önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 683 Sıra Sayılı 3213
Sayılı Maden Kanununda Değişiklik Yapılmasına Dair Kanun Tasarısının çerçeve 24
üncü maddesiyle düzenlenen Geçici 29 uncu maddesinde bulunan "kamu kurum
ve kuruluşlarının" ibaresinin madde metninden çıkarılmasını arz ve teklif
ederiz.
 Mehmet Ali Susam  Turgut
Dibek Ali Serindağ
 İzmir Kırklareli Gaziantep
 Mahmut Tanal Ramazan
Kerim Özkan Celal Dinçer
 İstanbul Burdur İstanbul
Türkiye Büyük
Millet Meclisi Başkanlığına
Görüşülmekte olan 683 Sıra Sayılı
"Maden Kanunu ile Bazı Kanunlarda Değişiklik Yapılmasına Dair Kanun
Tasarısı"nın 24. Maddesinin Geçici 29. Maddesinin aşağıdaki şekilde
değiştirilmesini arz ve teklif ederiz.
"Yeraltındaki maden işlerinde
maliyet artışlarının ödenmesi:
GEÇİCİ MADDE 29 - Bu Kanun kapsamında
yer altındaki maden işlerinde faaliyet gösteren yeraltındaki maden işlerine
ilişkin 11/09/2014 tarihi ve bu maddenin yürürlüğe girdiği tarih itibarıyla
5/1/2002 tarihli ve 4735 sayılı Kamu İhale Sözleşmeleri Kanunu kapsamında devam
eden sözleşmeler ile bu Kanun kapsamında devam eden rödövans sözleşmelerinde,
4857 sayılı Kanunun 41, 53 ve 63 üncü maddelerinde 10/09/2014 tarih ve 6552
sayılı Kanun ile yapılan değişiklikler ile bu Kanunun ek 9 uncu maddesiyle
sınırlı olmak kaydıyla meydana gelen maliyet artışları fiyat farkı olarak
ödenir. Fiyat farkı ödenmesine ilişkin esas ve usuller; 4735 sayılı Kanun
kapsamında imzalanan sözleşmeler için Kamu İhale Kurumunun teklifi, özel işletmeler
ve rödövans sözleşmeleri için ise Bakanlığın teklifi üzerine Bakanlar Kurulunca
belirlenir. "
Hasan Hüseyin Türkoğlu Alim
Işık Yusuf Halaçoğlu
 Osmaniye Kütahya 
Kayseri
 Lütfü Türkkan Mehmet
Şandır
 Kocaeli 
Mersin
Türkiye Büyük
Millet Meclisi Başkanlığına
Görüşülmekte olan 683 sıra sayılı kanun
tasarısının, 3213 sayılı Maden Kanuna Geçici Madde eklemeyi öngören 24'üncü
maddesinin "GEÇİCİ MADDE 29-" u düzenleyen fıkranın tasarı metninden
çıkarılmasını arz ve teklif ederiz.
Hasip Kaplan Faysal
Sarıyıldız Kemal Aktaş
 Şırnak 
Şırnak  Van
 Adil Zozani İbrahim
Binici
 Hakkâri 
Şanlıurfa
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkan.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Gerekçesini okutuyorum:
Gerekçe:
Rödövans sistemi Anayasal ilkelere
aykırı olarak kamu kaynaklarının özel sektöre peşkeş çekildiği bir sistemdir.
Bu sistemi meşru kılıp yaygınlaştıracak düzenlemeler bugüne kadar büyük
sorunları ve işçi katliamlarını ortaya çıkarmıştır.
Ayrıca maden ocaklarında işçi güvenliği
için alınacak önlemlerin maliyetlerinin kamu tarafından karşılanması, kamuya
getireceği yük açısından kabul edilebilir değildir. Büyük kâr marjlarıyla
çalışan maden ocaklarını işleten sermayenin bu maliyetleri yüklenmesini
düzenleyecek yasal düzenlemeler ve yaptırımlar yerine, kamuya yeni mali yükler
yüklemek adil olmadığı gibi sermayeye verilmiş bir taviz olup kamu vicdanını
bir kez daha yaralayacaktır. En son Soma ve Ermenek'te yaşanan işçi katliamları
sonrası halkı bu yükü yüklenmek konusunda ikna etmeye çalışmak, emekçi
halklarımızı ölümü göstererek ikna etmekten başka bir şey değildir.
Değişiklik ile bu sorunların
giderilmesi amaçlanmıştır.
BAŞKAN – Gerekçesini okuttuğum önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 683 Sıra Sayılı
"Maden Kanunu ile Bazı Kanunlarda Değişiklik Yapılmasına Dair Kanun
Tasarısı"nın 24. Maddesinin Geçici 29. Maddesinin aşağıdaki şekilde
değiştirilmesini arz ve teklif ederiz.
"Yeraltındaki maden işlerinde
maliyet artışlarının ödenmesi:
GEÇİCİ MADDE 29- Bu Kanun kapsamında
yer altındaki maden işlerinde faaliyet gösteren yeraltındaki maden işlerine
ilişkin 11/09/2014 tarihi ve bu maddenin yürürlüğe girdiği tarih itibarıyla
5/1/2002 tarihli ve 4735 sayılı Kamu İhale Sözleşmeleri Kanunu kapsamında devam
eden sözleşmeler ile bu Kanun kapsamında devam eden rödövans sözleşmelerinde,
4857 sayılı Kanunun 41, 53 ve 63 üncü maddelerinde 10/09/2014 tarih ve 6552
sayılı Kanun ile yapılan değişiklikler ile bu Kanunun ek 9 uncu maddesiyle
sınırlı olmak kaydıyla meydana gelen maliyet artışları fiyat farkı olarak
ödenir. Fiyat farkı ödenmesine ilişkin esas ve usuller; 4735 sayılı Kanun
kapsamında imzalanan sözleşmeler için Kamu İhale Kurumunun teklifi, özel
işletmeler ve rödövans sözleşmeleri için ise Bakanlığın teklifi üzerine
Bakanlar Kurulunca belirlenir. "
Yusuf Halaçoğlu
(Kayseri) ve arkadaşları
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkan.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Sayın Işık, buyurunuz.
ALİM IŞIK (Kütahya) – Teşekkür ediyorum
Sayın Başkan.
Sayın Başkan, değerli milletvekilleri;
görüşmekte olduğumuz 683 sıra sayılı Kanun Tasarısı’nın çerçeve 24’üncü
maddesine bağlı geçici 29’uncu maddesinin değiştirilmesiyle ilgili vermiş
olduğumuz önerge hakkında söz aldım. Bu vesileyle yüce Meclisi ve bizleri
izleyen değerli vatandaşlarımızı ve özellikle de madencilik sektöründeki
çilekeşleri saygıyla selamlıyorum.
Değerli milletvekilleri, bu madde bu
tasarı içerisindeki en önemli maddelerden birisi ve aleni haksızlığın,
hukuksuzluğun yapıldığı, bu hâliyle çıkması hâlinde de Anayasa'ya aykırılık
teşkil eden bir madde. Madde, eylül ayında yani 10 Eylül 2014 tarihli ve 6552
sayılı Torba Yasa düzenlemeleriyle uygulamaya konan ve madencilik sektöründe,
yer altı maden işletmelerinde ek maliyetlere yol açan düzenlemelerin şimdi kamu
lehine yani redevansla iş yapanların lehine düzeltildiği bir madde. Yani,
Hükûmet diyor ki: Biz yanlış yaptık, o gün muhalefetin uyarılarını, sektörün
uyarılarını duymadık, inanmadık. Sadece Soma’da kaybettiğimiz 301 canın acısını
o gün için bastırabilmek adına büyüğümüz söz verdi kamuoyuna. Size 2 kat maaş
vereceğiz dedik, onu çıkaracağız. Asgari ücretin 2 katı maaş, sosyal güvenlik
primi işveren payının yükseltilmesi, kıdem tazminatının 2 katına çıkması ve
geriye yönelik ödenmesiyle ilgili, o torba yasada getirilen düzenlemeler
sektörü tıkadı. Dürüst çalışan özel sektör işletmeleri “Biz bu maaşları
ödeyemeyiz, maliyetimiz ortalama yüzde 50 arttı, dükkânın kapısına kilit
vuruyoruz, sahadan çekiliyoruz.” dedi, dürüst çalışanlar söyledi. Dürüst
çalışmayanlar, çalışamayanlar, kapatamayanlar “İşçiye 2 kat ücret veriyorum.”
diye imzayı attı, maaşın birini ertesi günü geri aldı, tuvalet izni vermedi,
Ermenek’te yeni canların feda edilmesine yol açtı. 
Şimdi, kamu
anladı, Hükûmet anladı ama kimin için düzeltme istiyor? “Devlet adına
redevansla iş yapanların maliyetini biz karşılayalım…” Ne zamandan itibaren?
“Kanunun yürürlüğe girdiği 10 Eylül tarihinden itibaren devlet adına iş
yapanların parasını biz verelim, özel sektöre ‘Güle güle.’ diyelim. ‘Sahayı
boşalt, yeni yandaşlara biz orayı vereceğiz.’ diyelim.” şeklinde bir maddedir
bu. Yapmayın bunu. Ya özel sektörü ve kamu adına iş yapanları birlikte, devlet
bu şekilde artan yükü karşılayacak biçimde bir düzenlemeye dönüştürelim ya da
ikisine de vermeyelim. Burası Türkiye Cumhuriyeti devleti ise hukuk devleti.
“Sadece AKP’nin onay verdiği kişiler redevansla devlet adına iş yapıyor.
Dolayısıyla, bunların artan maliyetlerini biz karşılayacağız.” şeklindeki
düzenlemeye karşı çıkarız, bunu millete anlatamazsınız. Şu anda, 150’ye yakın özel
sektör işletmesi sadece bu gerekçeyle, artan yaklaşık yüzde 50 maliyet
nedeniyle iş yerini kapattı.
Değerli
milletvekilleri, bunları görmeyeceksiniz, bunların çalıştırdığı özel sektördeki
30-35 bin kişiyi göz ardı edeceksiniz, yakında tamamının işsiz kalmasına yol
açacak bu düzenlemeyi görmezden geleceksiniz ama TKİ adına, Türkiye
Taşkömürleri adına redevansla iş yapanlara “Sen AKP’nin iyi işverenisin. Gel
kardeşim, ben senin zararını devlet hazinesinden karşılıyorum.” diyeceksiniz.
Kusura bakmayın, bu sadece sizi kurtarır ama Türkiye’yi ve madencilik sektörünü
kurtarmaz. Sizi de sizi töhmet altında bırakan işverenlere karşı kurtarır. Ama
inanınız bu sizin yakanızdan düşmeyecektir. 
Sayın Bakan, bu
önerge kamu kurum ve kuruluşlarıyla beraber sektörde yer altında işletmecilik
yapan herkesi kapsayan ve yine de özel işletmelerin bu desteğe sahip olabilmesi
için Bakanlığın incelemesine yetki veren bir düzenlemedir. Dolayısıyla, kabul
edilmesi gereken bir önerge olduğunu düşünüyoruz; değilse, bu hukuksuzluk, bu adaletsizlik
ömür boyu yakanızdan düşmeyecek, en azından öbür dünyada, özel sektöre
yaptığınız bu haksızlığın karşılığını siz ödemek zorunda kalacaksınız. 
Önergemiz bunu
kapsamaktadır. Desteğinizi bekliyor, saygılar sunuyorum. (MHP ve CHP
sıralarından alkışlar) 
BAŞKAN –
Teşekkür ederiz Sayın Işık. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte olan 683 Sıra Sayılı 3213
Sayılı Maden Kanununda Değişiklik Yapılmasına Dair Kanun Tasarısının çerçeve 24
üncü maddesiyle düzenlenen Geçici 29 uncu maddesinde bulunan "kamu kurum
ve kuruluşlarının" ibaresinin madde metninden çıkarılmasını arz ve teklif
ederiz.
Mehmet Ali Susam
(İzmir) ve arkadaşları
BAŞKAN –
Komisyon önergeye katılıyor mu? 
SANAYİ, TİCARET,
ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN
(Bolu) – Katılmıyoruz Sayın Başkanım. 
BAŞKAN –
Hükûmet? 
ENERJİ VE TABİİ
KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
BAŞKAN – Sayın
Susam, buyurunuz. (CHP sıralarından alkışlar) 
MEHMET ALİ SUSAM (İzmir) – Sayın
Başkan, değerli milletvekilleri; Maden Yasası’yla ilgili konuşmaların sonlarına
yaklaşıyoruz. Bu yasayla ilgili, Komisyonda uzun süre ne istediğimizi söyledik.
Özellikle bu yasa, 2014 yılında 2 tane büyük facia sonucu ortaya çıkan,
sektörün içinde bulunduğu zaafları gösteren ama yüzlerce canımızın gittiği, bu
yıl içerisinde iş kazalarında binlerce insanımızın öldüğü bir dönemde çıkıyor.
Dedik ki iktidara: “Bu yasa çıkarken bu geçmişten dersler çıkartalım.
Çıkarttığımız dersler doğrultusunda düzenlemeler yapalım, mağduriyetleri
önleyelim ve bu mağduriyetler çerçevesi içerisinde bundan sonra madencilik
sektörünün daha iyi işlemesi için sektörün de taleplerini dikkate alıp kamu
adına da Parlamentodan yasal düzenlemeler yapalım.”
Bunlarla ilgili söylediğimiz çok önemli
şeyler vardı. Birincisi, çalışanlarla ilgili düzenlemeler. Bakınız arkadaşlar,
şu ana kadar geldik; Soma’da, Ermenek’te ve diğer maden ocaklarında kaza anında
televizyon kameraları mikrofon uzattığında o kazadan kurtulmuş madencilerin
söyledikleri bir söz vardı. Diyorlardı ki: “Ben zaten dört aydır maaş
alamıyorum.” Dört aydır maaş alamıyor Ermenek’teki kazadan kurtulan insan.
Soma’dakiler aynı. Bu kazalarda… Redevansla devlet işletme vermiş Soma’da, öbür
taraf da aynı şekilde, benzer uygulamalar. Bu vatandaşlar dört aydır maaş
alamıyorlar, hâlâ yer altına çıkıyorlar ve sizin çıkardığınız son torba yasayla
da yemeği bile yer altında yiyerek, altı buçuk saatlik çalışma için “zaman
kaybetmemeleri” önerilerek maaş almadan çalışıyorlar. Bu insanların vicdanına
seslenmek için, en azından kendimizi affettirmek için şunu yapmak zorundayız:
Maaşını alamamış, şu an ocakları kapatılmış bütün işçilerin maaşlarını kamu alacağı
olarak kabul edip Hükûmet ödemelidir, burada ödemeyi taahhüt etmelidir. Bu,
gereklidir, zorunludur, insani ve vicdani görevimizdir. Zaten redevansla
işletmelerde devletin bu alacakları var, neden işçilerin alacakları için
gerekli olan adımı burada atamıyoruz? Birçok yere para verirken bu insanların
alacağına niye vermiyoruz? Niye Kınık’ta bu madenlerden alacağı olan
taşımacıların, şoförlerin, esnafın alacağını kamu alacağı noktasına
getirmiyoruz? Bu bir eksikliktir.
İkincisi, redevans işleminde şunu yaptınız
-az önce Alim Işık da söyledi- kendinizin verdiği redevans sözleşmesiyle
işletmeci olanlara “Bundan sonra, sen zarar ediyorsan hiç üzülme, ben her şeyi
karşılayacağım.” diyorsunuz, kömür ve maden işletmeciliğini pahalı hâle
getiriyorsunuz. Namuslu insanlar “Ben bu şartlarda bu kömürü çıkartıp piyasada
satamam.” diyor, ocaklarını kapatıyor. Diğerleri ise “Ne yapayım, devam
ettireyim.” dediği gibi bir maaşı geri ver, sekiz saat çalış, her koşula razı
oluyor. Bunlara diyorsunuz ki: “Sen yapamazsın.” Özel sektöre “Hayır.” ama
benim redevansla verdiğim, bana bu konuda kömür üretip politika yaptığım,
sosyal politikalarımda hizmet edenlere “Evet, her yol açık.” Böyle bir anlayış
olmaz. Bu anlayışla madencilik gelişmez. Bu anlayışla ancak madenciliği kendi yakınlarınızın
yaptığı bir iş hâline getirirsiniz, madenciliği büyütmez, madenciliği sadece
kendi yakınlarınıza götürürsünüz. Onun için bu uygulama yanlıştır. Uyarıyoruz,
bir daha uyarıyoruz, bu noktada herkesin bu yasadan yararlanması yani özel
sektörün de zararının karşılanması noktasında gerekli adımın atılması
zorunluluktur, beraber olmalıdır. 
Bu anlayışla, bu verdiğimiz önergelerin
kabulünü yüce Meclisin takdirine sunuyor, işçilerin aynı şekilde
desteklenmesini istiyoruz. 
Saygılar sunuyorum. (CHP sıralarından
alkışlar) 
BAŞKAN – Teşekkür ederiz Sayın Susam. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Madde 24’e bağlı geçici madde 29’u
oylarınıza sunuyorum: Kabul edenler… Kabul etmeyenler… Kabul edilmiştir. 
Madde 24’e bağlı geçici madde 30
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte olan 683 Sıra Sayılı 3213
Sayılı Maden Kanununda Değişiklik Yapılmasına Dair Kanun Tasarısının çerçeve 24
üncü maddesiyle düzenlenen Geçici 30 uncu maddesinde bulunan "bir
yıl" ibaresinin "iki yıl" şeklinde değiştirilmesini arz ve
teklif ederiz.
Mehmet Ali Susam Turgut
Dibek Ali Serindağ
 İzmir Kırklareli
 Gaziantep
Mahmut Tanal Ramazan
Kerim Özkan Celal Dinçer 
 İstanbul Burdur İstanbul
 Ali
Sarıbaş
 Çanakkale

BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkanım. 
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkanım. 
BAŞKAN – Sayın Sarıbaş, buyurunuz. (CHP
sıralarından alkışlar)
ALİ SARIBAŞ (Çanakkale) – Sayın Başkan,
çok değerli Meclis üyeleri; Çanakkale Türkiye’nin en güzel yerlerinden; Kaz
Dağları, doğası, coğrafyası, birinci sınıf tarım arazileri, denizi, adalarıyla
birlikte. Ancak bugün bununla birlikte, üstü bu kadar güzelken aslında altı da
değerli tabii, madenleriyle de değerli ama gelin görün ki altı mı üstünden
fazla değerli, bunu tartışmak gerekiyor çünkü burada da çok kez konuştum, Sayın
Enerji Bakanıma sordum, Çevre ve Şehircilik Bakanıma sordum; “Bundan sonra
oraya ve 1/100.000’lik, son yapılan ÇED raporları da dâhil olmak üzere,
Bakanlar Kurulunda da karar aldık. Orada kendi madenlerimizin dışında –ki o da
Çan’da kurulu- Çan 18 Mart Termik Santrali’nin dışında biz oraya artık enerji
anlamında, gerçekten de termik santral iznini vermeyeceğiz.” dediler. Aynen
buradan sormuştum. Şimdi gelin görün ki benim kendi ilçem de dâhil olmak üzere,
Lapseki’den Karabiga’ya kadar Çanakkale’de kurulmuş mevcut 4 tane termik
santral var; 3’ü devam, 3’ü de kurulmuş. Ama gelin, 11 tane daha, mevcut,
santral için müracaat var ve bunların hepsi de kendi öz kaynaklarımız, kendi
madenlerimiz değil; dışarıdan getirilen, Avustralya ve Rusya gibi diğer başka
yerlerden getirilen madenlerle o en güzel coğrafyamızda, en güzel tarım
arazilerinde izin vermeye devam ediyoruz. Ama Çanakkale “SOS” diyor. Ve sadece
bununla ilgili değil, bakın, Çanakkale Kaz Dağları ve ovaları ayrıca termik
santrallerin işgali altında olduğu gibi, yine altın madenlerinin de işgali
altındadır. 
Bakın, madenlerin çıkarılmasına karşı
değiliz ancak… Bir örnek veriyorum: Gelin, Çan ilçesini ve Çanakkale’yi oradan
taşıyalım ve Kaz Dağlarının da üstünü, altını talan edin. Çünkü neden? Kaz
Dağlarının bütün her tarafı maden için ve özellikle altıncılar üzerinde
kapatılmış durumdadır ve burada özellikle kurşun ve diğer ağır metaller
üzerinde ruhsatlar verilmiştir. 
Şimdi, Çan’ın
Dondurma köyünde, Çan’ın Karadağ köyünde, Çan’ın Söğütalan köyünde altın
ruhsatı vardır ve bununla ilgili ÇED raporları devam ediyor. Çan’ın merkezinde
kömür ocakları devam ediyor, termik santral var ama TKİ’nin terk ettiği ve atıl
olarak burada işletilmeyecek küçük ocaklarda bugün kanunların arkasından
dolaşarak ve bakanlıklarda ve özellikle Hükûmete yakın anlayış içerisindeki
kişilerce, küçücük, gerçekten de orasının geleceğinde madenin rezervinin
yetmeyeceğini bildiğimiz yerlerde bu arada termik santraller kurulma aşamasına
gelmiş ve ÇED raporu hazırlanıyor. Bir tanesi de Yaya köyü. Yaya köyünde hem bu
anlamda mevcut termik santralimizi besleyecek kömürlerin bitmesi aşamasına
gelinmesine rağmen ve gene buradaki Çanakkale Çan’ın diğer köyündeki kömür
ocağı da dâhil olmak üzere 160 megavatlık 2 tane daha termik santral kurmak
için izin veriliyor. 
Şimdi,
arkadaşlar, Türkiye’nin ve Çanakkale’nin bu kadar plansız, altıyla üstünün,
enerjiyle madenin bu kadar dengesiz ve sadece “Ben verdim, ben ettim.” anlayışı
içerisinde yönetilmesinin doğru olmadığını söylüyorum. Onun için diyorum ki:
Çanakkale “SOS” veriyor. Sadece suları ile yaşam kaynaklarıyla değil; gelin,
söylüyorum, burada yaşayan insanları sağlığı hastanelerden, gidin Sağlık
Bakanlığına sorunuz. Bu açılan yerlerde son madenlerle birlikte baktığımızda
ölüm nedenlerinde birinci dereceye hangi hastalıkların geçtiğini Sayın Bakan,
gidiniz inceleyiniz. Buradaki insanlara yazık, onun için doğru bir karar
veriniz ve bu kararı verirken orada yaşayanların yaşama hakkını, orada
bulunanların altının üstünden değerli olduğu ve çiftçilikle geçinen, o gün
bugün Türkiye’nin en güzel meyvesinin yetiştirildiği Türkiye’nin Hollanda’sı
dediğimiz araziler içerisinde özellikle buraları kirletmeyiniz. Buna izin
vermeyiniz. Bir karar veriniz, ya burasını yok ediniz ya tarım arazisi olarak,
yaşanabilir bir yer olarak devam etmeye karar veriniz.
Ama şunu
söylüyorum: Çanakkale “SOS” diyor ve bu anlamda da hepinize sevgi ve saygılar
sunarken burada doğru bir planlama yapmadığınızı belirtmek istiyorum. (CHP sıralarından
alkışlar)
BAŞKAN –
Teşekkür ederiz Sayın Sarıbaş.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Madde 24’e bağlı
geçici madde 30’u oylarınıza sunuyorum: Kabul edenler… Kabul etmeyenler… Kabul
edilmiştir.
Madde 25
üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 683 sıra sayılı kanun tasarısının, 3213 sayılı Maden Kanunu'nun 47'inci
maddesinde değişiklik öngören 25'inci maddesinde geçen "madde
metninden" ibaresinin "ilgili madde metninden" şeklinde
değiştirilmesini arz ve teklif ederiz.
 Hasip Kaplan Faysal
Sarıyıldız Kemal Aktaş
 Şırnak Şırnak Van
 Adil Zozani İbrahim
Binici
 Hakkâri Şanlıurfa
Türkiye Büyük Millet Meclisi Başkanlığına
Görüşülmekte
olan 683 Sıra Sayılı 3213 Sayılı Maden Kanununda Değişiklik Yapılmasına Dair
Kanun Tasarısının çerçeve 25 inci maddesinde bulunan "altıncı fıkrasının
son cümlesi ve ek 6 ncı maddesi yürürlükten kaldırılmıştır." ibaresinin
madde metninden çıkarılmasını arz ve teklif ederiz.
 Mehmet Ali Susam Turgut
Dibek Ali Serindağ
 İzmir Kırklareli Gaziantep
 Mahmut Tanal Ramazan
Kerim Özkan Celal Dinçer
 İstanbul Burdur İstanbul
 Haydar
Akar
 Kocaeli
BAŞKAN – Komisyon önergeye katılıyor
mu? 
SANAYİ, TİCARET, ENERJİ, TABİİ KAYNAKLAR,
BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) – Katılmıyoruz Sayın
Başkan. 
BAŞKAN – Hükûmet? 
ENERJİ VE TABİİ KAYNAKLAR BAKANI TANER
YILDIZ (Kayseri) - Katılmıyoruz Sayın Başkan. 
BAŞKAN – Buyurunuz Sayın Akar. (CHP
sıralarından alkışlar) 
HAYDAR AKAR (Kocaeli) – Sayın Başkan,
sayın milletvekilleri; evet, Maden Kanunu’nu görüşüyoruz. Ben, arkadaşların
yeterince Maden Kanunu’nu anlattıklarını düşünüyorum ama Bakanlığınız hakkında,
Enerji Bakanlığı hakkında bazı tespitler yapmak istiyorum. 
Enerji Bakanlığına baktığımız zaman,
bütün kurumlarıyla, bütün bağlı şirketleriyle özelleştiğini görüyoruz. Ama
özelleştirme niçin yapılır Türkiye’de? Bir defa, verimliliği artırmak için
yapılır, kaliteyi artırmak için yapılır, maliyeti düşürmek için yapılır,
istihdamı artırmak için yapılır. Rekabeti artırmak, teknolojiyi getirmek için,
biz, özelleştirme yapıldığını düşünüyoruz; ki 1986’da yola çıkıldığında, sadece
bu amaçlar için özelleştirme yapıldığını ifade etmişlerdi. 
Şimdi, bu saydığım kriterlerde bir de
sizin Bakanlığınıza bakalım. Önce madenlere bakalım: Özelleştirmenin
faydalarını görebildik mi? Göremedik. Binlerce canımız madenlerde feda oldu
yanlış politikalarınız yüzünden. Termik santrallere bakıyoruz, cumhuriyet
tarihinin bütün edinimlerini özel sektöre yok pahasına peşkeş çektiniz. Ayrıca,
termik santrallerde üretimi engellediniz. Elektrik üretimine bakıyoruz:
Övündüğünüz sadece elektrik üretimi var, onda da özel sektöre yaptırmış
olduğunuz 35 bin megavatlık bir üretim artışı var. Elektrik dağıtım hatlarına
bakıyoruz -ki biraz sonra o elektrik dağıtım hatlarına geleceğim- yine orada
çuvalladığınızı görüyoruz. Türkiye’yi karanlıkta bıraktınız, hatta hani özlemle
andığınız, özlem duyduğunuz Osmanlı döneminin o lüksüne, mumuna, kandiline getirdiniz
Türkiye’yi. Doğal gaz dağıtım hatlarını özelleştirdiniz, ona da geleceğiz biraz
sonra. Asıl önemlisi, Türkiye'nin derelerini özelleştirdiniz ve peşkeş çektiniz
diyorum. Özellikle “peşkeş”i kullanıyorum, yaptığınız tüm icraatlarda peşkeş
var, yandaşları kayırma var. Bunu da açık bir şekilde söylüyorum. 
Bu Enerji Bakanlığının tek övündüğü
olay enerji üretimini Türkiye'de arttırmaktır. Enerji üretimini arttırmıştır
ama enerjiyi harcayacak, yakacak, tüketecek alanları daraltmıştır, enerjinin
insanlara ulaşmasını engellemiştir bu Enerji Bakanı.
Evet, geçen ay bir kar olayı yaşadık,
burada yine kürsüde konuştum, 24 ilde aynı durumun olduğunu söyledi. O karda
benim on iki gün elektriği kesilen köyümün bu lodosta da, rüzgârda da üç gün
elektriği kesildi. Sadece benim evimde, sadece kendi evimde elli dört saat
elektrik gelmedi; elli dört saat elektrik gelmedi, ne bir yetkiliye ulaşabildik
ne kimseyle konuşabildik.
Şimdi, bunları niçin söylüyorum?
Kartepe bölgesinde, Karamürsel bölgesinde, Gölcük bölgesinde hatta İzmit
Yeşilova, İzmit’in göbeğinde üç gün elektrik kesintileri oldu ve insanlar
ulaşacak merci bulamadı. İşte, getirdiğiniz kalite bu, işte, getirdiğiniz
ucuzluk bu, işte, getirdiğiniz verimlilik bu Sayın Bakan, bununla da
övünebilirsiniz. Kartepe bir turizm ilçesi, restoranlar var, oteller var.
Maşukiye’de, Derbent’te, Acısu’da, Suadiye’de elektrik üç gün boyunca, dört gün
boyunca verilemedi. Yine kar yağdığında aynı bahaneleri ürettiniz ama bunun
muhatabı kesinlikle bulunmuyor.
2012’de bir soru sordum size, cevabını
verdiniz, dediniz ki: “313 milyon TL’lik yatırım yapacağım Kocaeli’ne.” En son
geldiğimiz noktada sadece 25 milyonluk bir yatırım yapmıştınız. 25 milyonluk
yatırımın karşılığı da elektrik kesintileriyle… Bir sanayi kenti olan, bir göz
kırpmaya milyonlarca dolar kaybeden bir kentten bahsediyoruz. Isınmasını
elektrikle halleden, doğal gazla halleden, tüm alanını, yaşamını elektriğe
bağlamış bir kentten bahsediyoruz. Hem kente verdiğiniz zararı hem Türkiye'ye
vermiş olduğunuz zararı ayrı ayrı düşünmek lazım, tek tek irdelemek lazım.
“Zarar” diyorum, çünkü bir proje yapmışsınız, önümüze koymuşsunuz, “2015’e
kadar yüzde 9’a düşecek kaçak elektrik yüzde 15’ten.” ama gelinen noktada kaçak
elektrik 15,4.
Şimdi,
diyorsunuz ki: “2019’a kadar yüzde 9’a düşecek.” Ya dün yalan söylüyordunuz ya
da bugün yalan söylüyorsunuz ya da bu işi beceremiyorsunuz, bunu da açık açık
buradan ifade etmek istiyorum. Çünkü tüm elektriği çalanların parasını Kocaeli
halkına ödetiyorsunuz çünkü Avrupa Birliğinin daha altında bir kayıp oranımız
var şu anda Kocaeli’nde. 
Evet,
döneminizde birçok felaket geldi başımıza; seller oldu, depremler oldu, sizin
Bakanlığınız döneminde maden kazaları oldu, kar felaketi, rüzgâr felaketi,
lodos dedik ama başımıza gelen en büyük felaket sizin Enerji Bakanlığınızdır
diyorum.
Hepinize
sevgiler, saygılar sunuyorum. (CHP sıralarından alkışlar)
BAŞKAN –
Teşekkür ederiz Sayın Akar.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 683 sıra sayılı kanun tasarısının, 3213 sayılı Maden Kanunu'nun 47'inci
maddesinde değişiklik öngören 25'inci maddesinde geçen "madde
metninden" ibaresinin "ilgili madde metninden" şeklinde değiştirilmesini
arz ve teklif ederiz.
Hasip Kaplan (Şırnak) ve arkadaşları
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkanım.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Sayın
Kaplan, buyurunuz.
HASİP KAPLAN
(Şırnak) – Teşekkür ederim Sayın Başkan.
Hükûmetin gramer hatalarını
düzeltiyoruz, inşallah reddedersiniz, bir şey demem. Ama Hükûmeti buradan
kutlamak istiyorum. Komisyonda, Soma’da 301 can kaybından sonra, oradaki
işçilerimizin durumunu düzeltmek için çalışma saatlerini artırıp, emeklilik
yaşını indirip, ücretleri artırdıktan sonra bütün kömür ocaklarında işçilerin
işine son verip, bu sefer Hükûmete geldiler. Kim? TKİ’nin kömür ocaklarını
redevansla verdiği şirketler. Yani insanların yaşamına neden olan, sebep
olanlar geldiler ve dediler ki komisyonda çekilen önergenizi… Daha sonra Meclis
Genel Kurulunda torba kanunda bunun tartışması yapıldı, Çalışma Bakanı
oturuyordu, burada o önerge çekildi, “Ahlaki değil.” dedik, siz daha 301 maden
işçisinin ve işten atılan 3 bine yakın işçinin kıdem ve ihbar tazminatını
ödemediniz. “Siz nasıl TKİ’nin redevans sistemiyle bu kadar kâr eden
şirketlerine tekrar kâr kazandıracak kamudan aktarım yaparsınız.” dedik,
dinlemediler, getirdiler bugün; kanun teklifi verdik, çıkarmadınız, yine
getirdiniz, çıkardınız. Ee, helal olsun size! Kendi müteahhidinizi, iş
adamınızı iyi koruyorsunuz, iyi koruyan hükûmetsiniz, bu konuda sizi takdir
etmek lazım, çünkü burada 301 maden işçisi ölmüş, kime ne? Kimin umurunda?
Kıdem tazminatları hâlâ ödenmemiş, ölen işçilerin, işten atılan 3 bin işçinin,
kimin umurunda? Burada kârları azalmış redevans sistemiyle çalışanların,
kamudan ihale alanların, özelleştirenlerin, taşeronlaştıranların, çalışanların.
Ne diyelim? Bu kadar çalışkan bir hükûmeti kutlamak lazım değil mi arkadaşlar?
Bakalım bu ne kadar gidecek? 
Yine, bir şey daha söylemek istiyorum,
Meclisin bilmesini istiyorum arkadaşlar. Bu güvenlik paketi yasasında birileri
çıkıyor, diyor ki: “HDP ile AKP arasında pazarlık var, onun için bir hafta
sonraya ertelemişler.” 
Ya, bıktık bu saçmalıklardan
arkadaşlar, bununla alakası yok. Sayın Mumcu bugün Başkandır, muhalif Başkan
Vekilidir, öbür hafta da bir muhalif Başkan Vekili olacak; on iki senede de bu
iktidar usta oldu, usta, Sayın Yakut ve Sayın Bahçekapılı gelecek, rahat
çıkaracaklar, onun için ötelediler bir hafta sonraya. Yani her şeyin altında
bir şey aramayın, gerçekten şaşıyorum. 
Arkadaşlar, Cumhurbaşkanına söyleyin,
fazla konuşmasın. Bakın, bugün konuştu “Merkez Bankası” dedi, dolar 2,44’e
fırladı. 
Yani bir de “Şu Bank Asya’yı niye
beraber açtınız?” demek geliyor içimden. Yani hakikaten bakıyorum, sene 1996,
bir resim var, Fethullah Gülen bir tarafta, Çiller bir tarafta, Erdoğan bir
tarafta, Sayın Gül bir tarafta; maşallah, bir fotoğraf, Bank Asyayı açıyorlar.
Şimdi de birlikte kapatma fotoğrafını çekebilselerdi…
RECEP ÖZEL (Isparta) – Kapanmıyor ki!
HASİP KAPLAN (Devamla) – TMSF el
koyuyor değil mi? 
RECEP ÖZEL (Isparta) – El koymuyor,
yönetiyor.
HASİP KAPLAN (Devamla) – TMSF el
koyuyor, evet.
RECEP ÖZEL (Isparta) – Yönetiyor,
yönetiyor.
HASİP KAPLAN (Devamla) – Şimdi, bu
taraftan…
MEHMET METİNER (Adıyaman) – Sen de mi
rahatsız oldun? Bari sen rahatsız olma.
RECEP ÖZEL (Isparta) – Sen de mi
milletvekili maaşını götüreceksin oraya?
HASİP KAPLAN (Devamla) – Hayır, şu
paralelle ilgili şu Meclise çıkıp doğru dürüst bir cevap verseniz sizi bir
takdir edeceğiz ama şu paralelle ilgili kimin hesapları var, diğer bankalarda
sizinkilerin ne kadar hesabı var bir çıkarabilseydim ben buradan size
anlatırdım. 
Ya, Burhan Kuzu’ya söyleyin “Şu
başkanlık sistemine karşı çıkanların gırtlağına yapışacağım.” demesin
arkadaşlar. Zaten, siz başkanlık sistemini milletin gırtlağına yapışmak için
çıkarmıyor musunuz? Bari, Anayasa Komisyonu Başkanı olarak bu Kuzu bunu niye
söylüyor? Kuzu kurt olmuş kardeşim, olacak iş değil. Kendinize gelin
arkadaşlar, vallahi billahi bu kadar dağıtmak iyi değildir yani benden
söylemesi. Bu kadar tehlike, güvenlik yaratmıyor da metal işçileri
sendikalarının grevi tehlike yaratıyor, vallahi helal olsun size, ne güzel
gerekçeler buluyorsunuz!
Teşekkür ederim Başkanım. 
BAŞKAN – Teşekkür ederiz Sayın Kaplan.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Madde 25’i oylarınıza sunuyorum: Kabul
edenler… Kabul etmeyenler… Madde 25 kabul edilmiştir.
Madde 26 üzerinde iki önerge vardır,
okutuyorum: 
Türkiye Büyük
Millet Meclisi Başkanlığına
Görüşülmekte olan 683 sıra sayılı kanun
tasarısının 26 ıncı maddesinde yer alan “Kanuna bağlı” ibaresinin “Kanunda yer
alan” ibaresi ile değiştirilmesini arz ve teklif ederiz.
 Hasip Kaplan Faysal
Sarıyıldız Kemal Aktaş
 Şırnak Şırnak Van
 Adil Zozani İbrahim
Binici
 Hakkâri Şanlıurfa
Türkiye Büyük
Millet Meclisi Başkanlığına
Görüşülmekte
olan 683 Sıra Sayılı 3213 Sayılı Maden Kanununda Değişiklik Yapılmasına Dair
Kanun Tasarısının çerçeve 26 ncı maddesinin Tasarı metninden çıkarılmasını arz
ve teklif ederiz.
 Mehmet Ali Susam Haluk
Eyidoğan Sinan Aydın Aygün
 İzmir İstanbul Ankara
 Sakine Öz 
Muharrem Işık Ayşe Eser Danışoğlu
 Manisa Erzincan İstanbul
BAŞKAN –
Komisyon önergeye katılıyor mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkanım.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Sayın Işık, buyurunuz.(CHP
sıralarından alkışlar)
MUHARREM IŞIK (Erzincan) – Değerli
milletvekilleri, hepinizi saygılarımla selamlıyorum.
Değerli milletvekilleri, burada,
özellikle, her kürsüye çıktığımda Erzincan’la ilgili bir sorunu dile getirmeye
çalıştım. Bu fırsatı bulmuşken yine Erzincan’la ilgili, bu sene, yazın… Gerçi
biraz kar yağdı ama tabii, kar yağması yetmiyor. Çünkü, sulama sularının çoğu
elektrikten olduğu için, maalesef sulama şirketlerinin de parası olmadığından
ne yazık ki ödeyemiyorlar. Ondan dolayı da sıkıntı var.
Şimdi, özellikle, Akbulut Sulama
Birliği 30/01/2015 tarihinde yapmış olduğu olağanüstü meclis toplantısında
-alınan 3 no.lu karar gereği- “P1 ve P2 pompa istasyonlarının 2015 yılı ve daha
sonraki yıllarda birliğimiz tarafından işletme bakım faaliyetlerinin
sürdürülmesi mümkün değildir.” diye karar almış ve bunu bütün siyasi partilere,
ilgili kurumlara göndermiş. “3 no.lu meclis kararı gereği Erzincan Ovası’nda
yaklaşık 8 bin ila 9 bin hektar arazi susuz kalacak.” diye de altına not
düşmüşler.
Tabii, Erzincan’a özellikle 2009 ve
2011 seçimlerinde Karasu üzerinden, Sansa Boğazı dediğimiz taraftan cazibeli su
getirileceği defalarca gündeme getirildi, söz verildi ama ne hikmetse
getirilmedi. Hatta o zaman bir firmaya 300 milyar -eski parayla- para verilerek
projelerin çizildiği, projelerin yapıldığı ve seçimde gelip seçimde müjdeler
vererek… Aynı, geçen Sayın Başbakanın gelip “Müjdeler olsun, hastane
yapılacak.” dediği gibi -hâlen yapılması için hiçbir işlem yapılmadığını
görüyoruz, inşallah yapılır- müjdeler verildi ama ne yazık ki yapılmadı. Şu
anda P1 sulaması için 2014 yılında 900 milyon para gerekmiş, bunu bulamamışlar,
birçoğunu da toplayamamışlar zaten. P2 için 1 trilyon 650 milyar -eski parayla-
gider varmış; işçi giderleri, masraflar. Onu da ne yazık ki toplayamamışlar ve
şu anda Sulama Birliği diyor ki: “Biz bu pompaları bırakıp Devlet Su İşlerine
vermek istiyoruz.” Şimdi Erzincan’ın tek geçim kaynağı tarım hayvancılık.
Erzincan’ımızda bir şeker fabrikamız var, bu şeker fabrikasını da bu sene seçim
var diye şu anda biraz rölantiye aldınız, gerçi 7 Hazirandan sonra o size nasip
olmayacak ama kazaen olursa o zaman yine özelleştirme kapsamına sokacaksınız.
Ne yazık ki Erzincan’ın tek sanayi kuruluşu şeker fabrikası da gidecek.
Dolayısıyla…
SEBAHATTİN KARAKELLE (Erzincan) –
Erzincan’dan haberin bile yok senin.
MUHARREM IŞIK (Devamla) – Benim haberim
var da haberi olanların ne yaptığını da ben biliyorum. Boş ver sen onları.
Dolayısıyla tek sanayi kuruluşu da
gitmiş olacak. Ondan dolayı -işte ben yasa teklifi de verdim- bu Doğu
Anadolu’da özellikle sulama birliklerine Devlet Su İşlerinin artık el atması
lazım. Devlet Su İşleri eğer sulama birliklerini devralmazsa ne yazık ki sulama
birlikleri bunun altından çıkamıyorlar, işçi parasını ödeyemiyorlar, suyu
götüremiyorlar, kanallar kapanmış, kanallarda her taraf yıkılmış, güçleri
yetmiyor, çiftçi de gidip parasını alıyor, parasını ödeyemiyor çiftçi, haciz
kapılarına dayanıyor. Dolayısıyla -yapmamız gereken- sulama birliklerini Devlet
Su İşlerine vermemiz lazım. Gene sulama birlikleri işlerini yapsın ama en
azından bakım alanları, suyun getirilmesi, yolların yapılması, kanalların
düzeltilmesi konularına Devlet Su İşlerinin -bu işe- ciddi bir şekilde el
atması lazım. Devlet Su İşleri şu anda görüştüğümüz zaman “Bizim alanımızda
değil, bizim yetkimizde değil, o yüzden bir şey yapamıyoruz.” diyor. Araç zaten
kalmadı, Devlet Su İşlerini de aynı Karayolları gibi araçsız bıraktınız.
Dolayısıyla yapacak bir şey de kalmıyor. Ondan dolayı bu sene çiftçilerimiz
yine perişan olacak. Dediğim gibi biraz kar yağması oldu bu sene, Erzincan’da
kar var, inşallah su da çok olacak, köylerimize giden sulamada bu sene sıkıntı
çekmeyeceğiz ama P1, P2’nin ne yazık ki -ne kadar kar yağarsa yağsın- tek şartı
elektrikle çalışması. Dolayısıyla buradaki parayı ödeyemediği için zaten
elektriği özelleştirildi, hemen Aras geliyor, kapısına anahtarı vurup
kilitliyor ve elektriği bir daha vermediği için de sulama yapılamıyor. Bu
konuda gerekli desteği bekliyoruz. 
Saygılarımı sunuyorum. (CHP
sıralarından alkışlar) 
BAŞKAN – Teşekkür ederiz Sayın Işık.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 683 sıra sayılı kanun
tasarısının 26’ncı maddesinde yer alan “kanuna bağlı” ibaresinin “kanunda yer
alan” ibaresiyle değiştirilmesini arz ve teklif ederiz.
Hasip
Kaplan (Şırnak) ve arkadaşları
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkan.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
HASİP KAPLAN (Şırnak) – Gerekçe…
BAŞKAN – Gerekçeyi okutuyorum.
Gerekçe: 
Değişiklik ile madde metninin daha
anlaşılır kılınması amaçlanmıştır.
BAŞKAN – Gerekçesini okuttuğum önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Madde 26’yı oylarınıza sunuyorum: Kabul
edenler… Kabul etmeyenler… Kabul edilmiştir.
Madde 27 üzerinde iki önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 683 sıra sayılı kanun
tasarısının 27’inci maddesinde yer alan “fıkrasının” ibaresinin “fıkrasında yer
alan” ibaresi ile değiştirilmesini arz ve teklif ederiz.
 Hasip Kaplan  Faysal
Sarıyıldız  Kemal Aktaş
 Şırnak  Şırnak
 Van
 Adil Zozani  İbrahim
Binici
 Hakkâri  Şanlıurfa
Türkiye Büyük
Millet Meclisi Başkanlığına
Görüşülmekte olan 683 Sıra Sayılı 3213
Sayılı Maden Kanununda Değişiklik Yapılmasına Dair Kanun Tasarısının çerçeve 27
inci maddesinin Tasarı metninden çıkarılmasını arz ve teklif ederiz.
 Mehmet Ali Susam  Haluk
Eyidoğan  Sinan Aydın Aygün
 İzmir  İstanbul
 Ankara
 Sakine Öz  Tanju
Özcan  Ayşe Eser Danışoğlu
 Manisa  Bolu
 İstanbul
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkan.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Sayın Özcan, buyurunuz
efendim. (CHP sıralarından alkışlar) 
TANJU ÖZCAN (Bolu) – Sayın Başkan,
değerli milletvekilleri; görüşülmekte olan yasayla alakalı olduğunu düşündüğüm
bir konuda ben de düşüncelerimi ifade etmek istiyorum.
Şimdi, bizim seçim bölgemiz Bolu’da
Mengen’e bağlı Gökçesu beldesinin maden ocakları var. Sayın milletvekilleri, bu
maden ocaklarında yaklaşık 500 maden işçimiz var ve son derece ilkel koşullarda
çalışıyorlar. Daha önce Sayın Bakana arz ettim, Soma faciasından sonra, dedim
ki: “Bakın, Sayın Bakanım, bu bölgede 500 kadar işçi çalışıyor. Ama bir maden
kazası meydana gelse bu işçilere acil müdahale yapılabilecek bir sağlık ocağı
dahi yok elinde en azından ilk müdahaleyi yapabilecek kadar imkânı olan.”
Tabii, ben bunu söyledim. Sayın Bakan dedi ki: “Bolu’ya şu kadar mesafede, 50
kilometre mesafede ihtiyaç duymuyoruz.” Ben bunu Gökçesu’da anlattım. Tabii,
Gökçesu’da AKP teşkilatına mensup arkadaşlar bana şunu söyledi: “Olur mu canım,
siz Sayın Bakana bunu arz etmiş olsaydınız Sayın Bakan bunun gereğini muhakkak
yapardı, yaptırırdı.” O yüzden, ben özellikle bu Genel Kurul kürsüsünden de
bunu tekrar etmek istedim. 
Daha önce Sayın Bakana söyledim:
Tehlike geliyorum diyor Gökçesu için. Bir sağlık ocağımız dahi yok Gökçesu’da.
Lütfen bunun gereğini yapın. Yarın, bir ay sonra, üç ay sonra burada bir kaza
meydana gelirse Sayın Bakan, eğer bu aşamadan sonra bu sağlık ocağı yapılmazsa
ilk müdahalenin yapılabileceği, bunun vebali sizin üzerinize kalacaktır.
Tabii, bugün Sayın Bakanla az önce bu
konuşmayı yapacağımı ifade ettiğimde Bolu Milletvekilimiz Sayın Ercoşkun da
Komisyonda sözcü olarak oturuyor ve dedi ki: “Gökçesu için daha ne yapalım?
Belediyeyi bile size verdik.” Doğru, belediyeyi bize verdiniz ama öyle bir
belediye verdiniz ki bize, kasada 500 lira para, on yıllık İller Bankası
payıyla ödenemeyecek bir borç bıraktınız. Hatta, o kadar kötü yönetilmiş ki,
ben daha iyi tutulmuş bakkal hesapları gördüm o belediye hesaplarında. Böyle
bir rezillik olabilir mi? Böyle bir belediye teslim etmişsiniz. 
Bakın, burada, köyleriyle birlikte
Sayın Bakan, 4 bin insan yaşıyor. Bunun 500’ü maden işçisi, bunun aileleri var
ve bir tane sağlık ocağı yok. İki gün aile hekimi gelip gidiyor buraya. Niye
böyle bir şey yapıyorsunuz? Ne istiyorsunuz bu insanlardan?
Sayın Bakan, sizi burada bulmuşken ben
bir soruya da, cevabını bulamadığım bir soruya da cevap arıyorum. Şimdi,
Türkiye’de son yıllarda çok sayıda insanın, şirketin altın ruhsatı aldığını
görüyoruz. Ama Sayın Bakan, bilim adamları diyor ki: “Bu kadar altın ruhsatı
alınıyor ama Türkiye’de bu kadar altın yok.” Şimdi, acaba bu ruhsatları alanlar
Türkiye’ye gayrimeşru yollardan giren altını aklamak için yani kara parayı
aklamak için mi bu kadar altın ruhsatı alıyor? Ben bunun cevabını da, eğer
dinlerseniz, sizden duymak istiyorum.
Sayın
milletvekilleri, buraya gelirken bir de beni üzen bir cevap aldım, onu sizinle
paylaşmak istiyorum. Bir süre önce Bolu Valiliğine müracaat ederek ilimdeki
diyaliz hastalarının ve ilimde sosyal yardım alan vatandaşlarımın ismini rica
ettim; milletvekili olarak rica ettim, bir katkı sunabilmek için bu ricada
bulundum. 
İDRİS ŞAHİN (Çankırı) – Kişisel veriler
verilemez.
RECEP ÖZEL (Isparta) – Kişisel veriler
var ya, kişisel veriler.
TANJU ÖZCAN (Devamla) – Efendim, şimdi,
öyle bir… 
İDRİS ŞAHİN (Çankırı) – Kişisel
verilerin korunmasına dair kanun geldi, hiç bunları takip etmiyor musun Tanju
Bey?
TANJU ÖZCAN (Devamla) – Bakın, bunu ben
İl Başkanı olduğum dönemde Valilikten istediğimde bu bilgiler bizimle
paylaşılmıştı ama şimdi, ilin milletvekili olduktan sonra, bir anlamda da kamu
görevi ifa ettiğimiz hâlde “Bunlar özel verilerdir.” denilip bizimle
paylaşılmadı. 
RECEP ÖZEL (Isparta) – Doğru yapmışlar.
TANJU ÖZCAN (Devamla) – Burada dert şu
değil: Bu ailelerin teşhir edilip edilmemesi değil, kimlerin yardım aldığını
bizim göremememiz. Kaç Suriyeli yardım alıyor, kaç yabancı yardım alıyor; bunun
içinde haklı olarak yardım alan var mı, haksız olarak yardım alan var mı; bunu
denetlememizi engellemek için böyle bir şey yapılıyor. 
Arkadaşlar, milletvekili olarak bana
verilen bu cevaptan sizlerin utanması lazım. Böyle bir şey olur mu? Arkadaşlar,
ben burada bir katkı verebilme adına bu cevapları istedim, ancak, maalesef,
Bolu Valiliği bunu yukarıya da sorarak, uzun süre cevap vermeyerek, en sonunda
“Bu bilgiler mahrem bilgilerdir.” gibi bir cevap göndermiş. 
RECEP ÖZEL (Isparta) – Doğrusunu
yapmış.
TANJU ÖZCAN (Devamla) – Ben bunu
milletvekili olarak içime sindiremiyorum. Aynı cevap size verilseydi milletin
vekili olarak siz bunu içinize sindirebilir miydiniz, onu da merak ediyorum.
Teşekkür ediyorum, saygılar sunuyorum.
(CHP sıralarından alkışlar) 
BAŞKAN – Teşekkür ederiz Sayın Özcan.
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) – Sayın Başkan…
BAŞKAN – Buyurunuz Sayın Ercoşkun.
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) – Sayın
hatip konuşmasında benim ifademi yanlış bir şekilde aksettirdi, ona iki dakika
cevap vermek istiyorum. 
BAŞKAN – Yerinizden cevap
verebilirsiniz.
Buyurunuz. 
TANJU ÖZCAN (Bolu) – Sayın Başkanım,
böyle bir usul var mı?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) – Veya
sataşmadan da olabilir yani.
BAŞKAN – Buyurunuz efendim, düzeltiniz.
V.- AÇIKLAMALAR (Devam)
21.- Bolu Milletvekili Ali
Ercoşkun’un, Bolu Milletvekili Tanju Özcan’ın 683 sıra sayılı Kanun
Tasarısı’nın 27’nci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması 
ALİ ERCOŞKUN (Bolu) – Evet, Sayın
Başkanım, çok teşekkür ediyorum. 
Sayın hatip konuşmasında Gökçesu
Belediyesiyle alakalı bazı konulara da temas etti ve Gökçesu Belediyesini
kendilerine verdiğimizi söylediğimi ifade etti. Ben bu şekilde bir beyanda bulunmadım,
Gökçesu Belediyesini kazandıklarını ifade ettim. Yoksa bizim tarafımızdan
Gökçesu Belediyesinin kendilerine verildiği gibi bir durum söz konusu değildir.
Bu konuyu düzeltme ihtiyacını hissettim.
Teşekkür ediyorum.
BAŞKAN – Teşekkür ederiz Sayın Ercoşkun.
VIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Maden Kanunu ile Bazı
Kanunlarda Değişiklik Yapılmasına Dair Kanun Tasarısı ile Kars Milletvekili
Mülkiye Birtane’nin; Ankara Milletvekili Emine Ülker Tarhan’ın; Kocaeli
Milletvekili Mehmet Hilal Kaplan’ın Benzer Mahiyetteki Kanun Teklifleri ve
Sanayi, Ticaret, Enerji, Tabii Kaynaklar, Bilgi ve Teknoloji Komisyonu Raporu
(1/1012, 2/423, 2/2309, 2/2481) (S. Sayısı: 683) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 683 sıra sayılı kanun
tasarısının 27’inci maddesinde yer alan “fıkrasının” ibaresinin “fıkrasında yer
alan” ibaresiyle değiştirilmesini arz ve teklif ederiz. 
Hasip Kaplan
(Şırnak) ve arkadaşları
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkanım. 
BAŞKAN – Hükûmet? 
ENERJİ VE TABİÎ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan. 
BAŞKAN – Buyurunuz Sayın Kaplan. 
HASİP KAPLAN (Şırnak) – Sayın Başkan,
değerli milletvekilleri; maden ocaklarında yüzlerce işçinin ölümü güvenlik
problemi yaratmıyor. Redevans sistemiyle kârlarına kâr katanlar, yine Hükûmetin
sayesinde hem işçilerin ölümüne sebep oluyor hem kârlarına kâr katıyor hem
öldürerek kazanıyorlar. Bakın, dikkat edin, öldürerek de kazanıyorlar. Şimdi,
burada güvenlik problemi yok, asayiş problemi yok. Yani kömür ocaklarında,
Soma’da, Zonguldak’ta, Balıkesir’de, Ermenek’te, Afşin’de insanların paramparça
olması ülkenin güvenliğini ilgilendirmiyor. Ama 15 bin BİRLEŞİK METAL-İŞ
Sendikası üyesi işçi haklarını aradığı için, işçi ücretlerini ve haklarını
aradığı için, başta Cumhurbaşkanı olmak üzere, Sayın Bakan da dâhil hepsi bir
satırla imzalıyor, “Devletin güvenliğini ve asayişini etkiliyorlar.” Hak aramak
devletin asayişini ve güvenliğini etkiliyor ama 301 işçiyi maden ocağında
öldürmek etkilemiyor, değil mi? Orada gökdelen dikenler, redevans sistemiyle
TKİ’den ihale alanlar, taşeron çalıştıranlar devletin, milletin güvenliğini
ihlal etmiyor ama asgari ücretle 900 lira bile alamayan işçiler haklarını
arayınca devletin güvenliği ihlal oluyor. Bu nasıl iştir arkadaşlar, bu nasıl
mantıktır, bu nasıl yaklaşımdır, bu ne işçi düşmanlığıdır, bu ne emekçi
düşmanlığıdır? Bu düşmanlık para için, dolar için, kâr için. Bütün ortaklıklar
da bunun için bozuluyor zaten. Dikkat etseniz görürsünüz. Özel sektöre
müdahaleler, bankaya müdahaleler, başka türlü müdahaleler; hepsi böyle. Peki,
varsa bir suç unsuru, çıkarırsınız ortaya, yargıya intikal ettirirsiniz. Üç
senedir martaval dinliyoruz burada: Paralel, paralel… Kaç tane dava var, kaç
tane iddianame var? Bana bir tane gösterebilir misiniz doğru dürüst ya! Doğru
dürüst, varsa suçlular çıkarın, görelim ya! Her şeyi bulma, kapatmaya… 
Başbakan çıkmış, güvenlik paketiyle
ilgili, muhalefet partilerinin üçü de karşı diye diyor ki: “Üçüzler
Pensilvanya’dan direktif alıyorlar, üst takım.” İnsan bu kadar akıl, izan
yoksunu olabilir mi, bu kadar mantalite yoksunu olabilir mi, bu kadar siyasi
öngörüsüzlük içinde olabilir mi? Elbette ki getirdiğiniz bir yanlışa üç tane muhalefet
partisi ve insanım diyen herkes, bu ülkenin yurttaşı karşı çıkacak. Şimdi, buna
karşı çıktık diye, “Efendim, geçmişte şöyle kavga edenler bugün bir araya
geliyorlar.” El insaf ya! Memleketi cezaevine çevireceksiniz, insanın can ve
mal güvenliğini yok edeceksiniz, ocakta öldüreceksiniz, sokakta öldüreceksiniz,
Gezi’de öldüreceksiniz, yürüyüşte öldüreceksiniz; ondan sonra, karşı çıktığımız
zaman, muhalefet şerhi yazdığımız zaman da “Efendim, üç parti birleşiyor,
üçüzler.” Çok ucuz siyaset bunlar, çok ucuz biliyor musunuz? İnsan olan doğru
olana “Doğru.” der ve karşı çıkar. 
Bu ülkenin yurttaşlarına hak ve
özgürlükleri çok görürseniz, demokrasiyi çok görürseniz, önümüzdeki seçimlerde
yüzde 10 barajına mahkûm ederseniz, milletvekilliğinde dahi kendi milletvekili
adayını seçme hakkını vermezseniz, millete zorbalık uygularsanız, bunun adı
“diktatörlük”tür arkadaşlar. Öyle, millî şeflikle, şeyle kavga etmenin gereği
yok. Bu sistemin adı siyasette de seçimde de özel yaşamda da güvenlikte de
budur. Bunun adı “fiilî savaş hâli”dir. Elbette karşı çıkacağız buna. Şimdi
buna karşı çıktık diye üçüz oluyormuşuz. Vallahi sistem partileri olarak sizin
konularınızın ortaklaşan, üçüz noktalarını şu an çıkarsam ortaya, 300 bini
bulur burada.
Ben buradan Ürdünlü pilotu cayır cayır
yakan IŞİD zulmüne karşı bu Meclisin ortaklaşa bir kınama bildirisi vermesini
isterdim. 4 parti grubu olarak bunu da mı yapamayız? Bir Ürdünlü pilotu nasıl
cayır cayır yaktıklarını gördünüz, bari bunun kınamasını 4 parti grubu beraber
verelim. Bu kadar vahşete karşı hiç olmazsa böyle bir noktada hep beraber
birleşemez miyiz? O zaman dördüz mü olacağız arkadaşlar? 
(Mikrofon otomatik cihaz tarafından
kapatıldı)
HASİP KAPLAN (Devamla) - Yapmayın,
siyaseti de biraz seviyesinde tutmakta yarar vardır ama çağrımı yineliyorum: 4
parti grubu olarak Sayın Başkanın başkanlığında böyle benzin yakıp -maden,
enerji konuşuyoruz- pilot yakılamayacağını bu Meclis birlikte kınamalıdır. (HDP
ve CHP sıralarından alkışlar)
BAŞKAN – Teşekkür ederiz Sayın Kaplan.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Madde 27’yi oylarınıza sunuyorum: Kabul
edenler… Kabul etmeyenler… Madde 27 kabul edilmiştir.
Madde 28 üzerinde iki önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 683 sıra sayılı kanun
tasarısının 28'inci maddesinin ikinci fıkrasındaki "yer alan"
ibaresinin "bulunan" ibaresi ile değiştirilmesini arz ve teklif
ederiz.
 Hasip Kaplan  Faysal
Sarıyıldız Kemal Aktaş
 Şırnak Şırnak Van
 Adil Zozani İbrahim
Binici
 Hakkâri  Şanlıurfa
Türkiye Büyük
Millet Meclisi Başkanlığına
Görüşülmekte olan 683 Sıra Sayılı 3213
Sayılı Maden Kanununda Değişiklik Yapılmasına Dair Kanun Tasarısının çerçeve 28
inci maddesinin Tasarı metninden çıkarılmasını arz ve teklif ederiz.
 Mehmet Ali Susam Haluk
Eyidoğan Sinan Aydın Aygün
 İzmir İstanbul Ankara
 Sakine Öz Ayşe
Eser Danışoğlu Özgür Özel
 Manisa İstanbul Manisa
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkan.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Sayın Özel, buyurunuz. (CHP
sıralarından alkışlar)
ÖZGÜR ÖZEL (Manisa) – Teşekkür ederim.
Sayın Başkan, değerli milletvekilleri;
hepinizi saygıyla selamlarım.
Önergemiz üzerinde söz almış
bulunuyorum. 
Maden Kanunu görüşülmeden önce Soma’da
ciddi bir ümide dönüşmüştü, şu anda da televizyonları başında başta Soma’daki
çok sayıda maden işçisi, Soma esnafı, Soma’da hayatını kaybeden 301
kardeşimizin aileleri, bir umutla, bir son dakika önergesiyle, grupların
uzlaşmasıyla büyük bir sorunun çözülmesini ümit ediyorlar. Aslında, geçen hafta
yaptığım konuşmada ve ardından yerimden sorduğum bir soruda Sayın Bakana,
Soma’daki kıdem tazminatı sorununu, Somalı esnafların, sadece Somalı değil
tabii, Kınıklı esnafların, Savaştepeli esnafların, Kırkağaçlı esnafların
sorunlarını çözmek için borcu olan herkesin borcunun devlet tarafından ödenip kamu
alacağı olarak Soma AŞ’den ve Soma AŞ’nin hissedarlarından tahsil edilip
edilmemesi meselesini gündeme getirmiştim. Sayın Bakan “Biz buna karşı
olmayız.” gibisinden bir ifade kullandı. Bunun üzerine, “İktidar partisinin
değerli grup yöneticileriyle bu sorunu acaba uzlaşıyla çözebilir miyiz?” dedik,
açıkçası onların yaklaşımları da ümit verdi bize ama bugün öğreniyoruz ki Sayın
Bakan, bunun bir yol açacağını, bütün kıdem tazminatı alacakları olanların bu
yoldan taleplerde bulunabileceğini iddia ederek buna sıcak bakmıyor. 
Bir kez, aynı anda, aynı gün Obama’ya,
Putin’e, Papa’ya ve dünyadaki bütün liderlere Türkiye’deki bir ilçenin adını
söyleten, telaffuz ettiren bir büyük faciadan, dünya tarihine damgasını vurmuş
bir büyük faciadan bahsediyoruz. Öncesinde şirketle olan ilişkilerinize, o
şirkete sözlü kefaletlerinize falan girmeyeceğim ama sonrasında Soma’yı bir
başka yere koydunuz ki “Soma’ya özel kanun çıkaracağız.” diyerek, dönemin
Başbakanının ağzından, sizin ağzınızdan pek çok vaatler sıralandı ama şimdi
gelinen noktada bir kez şunu bilelim: Soma AŞ, işten çıkardığı 2.850 işçinin
kıdem tazminatlarının üstüne yatmış durumda. Ayrıca, 301 maden şehidimizin
tazminatları Soma AŞ’de duruyor. Siz bu tazminatları ödeyip kamu alacağı olarak
tahsil edebilmek için şuraya bir işaret verseniz, Meclis bu sorunu beş dakikada
çözecek ama bunu yapmıyorsunuz. Biz, sizi artık vatandaşlarımıza -hangi
partiden olursa olsun- o ortak vicdanı Soma’dan sonra seslendiren
vatandaşlarımıza şikâyet ediyoruz Sayın Bakan. Eminim, Parlamento grubunuz da
diyordur ki: “Böyle bir şeyi niçin yapmıyoruz?” Bu tabii ilk değil. Ermenek’te
Uyar Madenciliği vatandaşlarımız ilk kez duydu ama sizin çok yakından
tanıdığınız Uyar Madencilik, bundan önce Soma’da benim milletvekilliğim
döneminde 9 kazada 11 can almış olan Uyar Madencilik aynı şekilde 850 işçinin
tazminatlarını ödemeden kaçmıştı. O sorunu da çözmeye defalarca söz verdiniz
hatta görevlendirdiniz. “Bulun onu, Söke’ye gideceğim, Aydın’a gideceğim,
Kuşadası’na gideceğim. Söke’de madenleri var, yanıma gelsin.” dediniz. Sonra
“Gelmedi, kaçtı.” dediniz. Malını mülkünü de bulamıyorsunuz bunların veya şöyle
diyorsunuz: “Biz bu parayı ödersek tahsil kabiliyeti de olmayabilir, sıkıntı.” 
Birazdan size kavas arkadaşların
yardımıyla, Azim Uyar, Ersin Uyar, İbrahim Uyar’a ait 12 sayfalık mal
varlığını, sadece ama sadece bir tanesinin Anamur’da yalı evlerindeki 16 tane
tapusunu -12 sayfa tapuyu- yollayacağım. Bu parayı onlar ödeyemiyorlar,
durumları yok, siz de onlar adına ödeyemiyorsunuz. Koruduğunuz adamlar 850
kişinin alacaklarının üstünde oturuyorlar; bunlardan biri Ali Kandemir, diğeri
İdris Sarıkaya. Üç kuruş ucuz diye önlemsiz taş ocağı tipi dinamit patlattı;
birisi eğilmişti iki gözü gitti, öbürünün bir bacağı koptu. Bu çocukların
alacaklarını dahi ödemeyen vicdansızların, sizin bulamadığınız 12 sayfalık mal
varlığını size kavas arkadaşlar getirecek. Bunun üstüne, umuyorum bu sefer bir
şey yaparsınız.
Bülent Arınç bir pazartesi günü
akşamüstü saat 17.00-18.00’de çıktı: “Devletimiz güçlüdür, Hükûmetimiz vicdan
sahibidir. Bu arkadaşları açta açıkta, kış ortasında bırakmayacağız.” Hani -kış
ortasındayız- sorun çözülmüyor. Çözün sorunu, izin alacağım, söz alacağım, bu
kürsüye çıkacağım, size yaptığım bu eleştirileri geri alacağım, size de Bülent
Arınç’a da teşekkür edeceğim. Sizden bunu bekliyoruz. Vicdanlara sesleniyoruz.
Aksi takdirde kamuoyu vicdanına sizi şikâyet ediyoruz. (CHP sıralarından
alkışlar)
Teşekkür ederim.
BAŞKAN – Teşekkür ederiz Sayın Özel.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 683 sıra sayılı kanun
tasarısının 28'inci maddesinin ikinci fıkrasındaki "yer alan"
ibaresinin "bulunan" ibaresi ile değiştirilmesini arz ve teklif
ederiz.
Hasip Kaplan
(Şırnak) ve arkadaşları
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN (Bolu) –
Katılmıyoruz Sayın Başkanım.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Buyurunuz Sayın Kaplan.
HASİP KAPLAN (Şırnak) – Nostalji bazen
iyidir arkadaşlar. Tanıyorsunuz değil mi arkadaşlar? 1996 yılında Bank Asya’nın
açılış fotoğrafı. 
ALİM IŞIK (Kütahya) – Kim var orada,
kim var Hasip Bey?
HASİP KAPLAN (Devamla) – Sayın
Cumhurbaşkanı Erdoğan var, Sayın eski Cumhurbaşkanı Gül var, Çiller var,
Fethullah Gülen Hoca var. Yani, siz, hakikaten, bazen konuşurken, bize de
atarken biraz destekli atın. Yok efendim, güneydoğuda paralel HDP’ymiş, yok
bilmem nerede kim paralelmiş… Ondan sonra, özel sektörde rakip olunca
birbirinizin bankasına dalarsınız, birbirinizin okuluna dalarsınız,
birbirinizin vakfına dalarsınız, öküz ölüp ortaklık bozulunca… Ama, bunun
üzerinden bize suçlama yapmayın. 
Bakın, Recep uyardı, sağ olsun, işe
yarıyor bazen. Yani, bazen dikkatli olmanızda yarar var, ben sadece bunu
hatırlatmak istedim. Hakikaten, değişik değişik resimler çıkıyor ortaya. 
Maden ocağıyla
ilgili, Maden Yasası’yla ilgili, enerjiyle ilgili, İGDAŞ’la ilgili şu an burada
görüşme yapıyoruz arkadaşlar. Yukarıda bir torba kanun var, torba kanunda
İGDAŞ’la ilgili teklif var. Yani, bu Genel Kurulun yukarıdaki Komisyondan,
yukarıdaki Komisyonun bu Genel Kuruldan haberi yok; Bütçe Komisyonu üyeleri
hariç, onların burada üyeleri var, gülüyorlar zaten. Hem yukarıda Komisyonda
görüşülüyor hem de burada Maden Kanunu görüşülüyor. 
On iki senede
usta oldunuz, size birisi, bir tane doğru dürüst hukukçu anlatmıyor mu? Ya,
buradaki torbaya bir önerge vereceksiniz, niye bizi Komisyonda, yukarıda
yoruyorsunuz? Yani, Komisyonu niye boşuna çalıştırıyorsunuz? Yukarıda
bürokratları niye boşuna çağırıyorsunuz? 
Yukarıda, torba
kanunun içine bir tane kanun koymuşsunuz madenle ilgili, enerjiyle ilgili,
İGDAŞ’la ilgili, özelleştirdiklerinizle ilgili. Ya, Allah aşkına, bir gün de bu
enerji ve redevans konusunda şunu da yapın: Ya, oradaki yerel yönetimlere ve
halka, onun kirlettiği, yollarını tahrip ettiği, havasını soluduğu, berbat
ettiği o yerleşim alanlarında, Soma’da, Manisa’da, Zonguldak’ta, nerede olursa
olsun, redevansı alan TKİ “Bu madende burada yaşayan insanların da hakkı var,
bu devlet hakkının bir kısmını onlara verelim.” Niye böyle bir insancıl duygu
aklınıza gelmiyor? Hem batıracak hem öldürecek hem iş güvenliğini
sağlamayacaksınız hem de ölen işçilerin dahi kıdem tazminatını ödemeyeceksiniz,
sonra da bu tedbiri almayan işverenlere gelip burada kanun çıkaracaksınız; bu
olmadı arkadaşlar, bu olmadı. 
Bank Asyayı da beraber açarsınız, sonra
kapatırsınız. Yarın aranız bozulduğunda bu redevans şirketlerine de ne
yapacağınızı bilemem ama şunu iyi biliyorum, bir şeyi öğrendiniz: Hasmınızsa,
sizin gibi düşünmüyorsa Maliyeyi üstüne göndermeyi, siyaseten sizin gibi
düşünmüyorsa, güvenlik paketiyle polisi üstüne göndermeyi, askeri göndermeyi,
herkesi üstüne göndermeyi, gitmeyi düşünecek noktaya geldiyseniz iş vahimdir.
99 derecede ısınır su, 100 derecede kaynar. Bakın, dikkat edin, 99
derecedesiniz. Bir kıvılcım, 1 derece, kaynatır suyu arkadaşlar. Onun için,
daha dikkatli yasalar yapmanızı öneriyorum.
Saygılarımla. (HDP sıralarından
alkışlar)
BAŞKAN – Teşekkür ediyoruz Sayın
Kaplan.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Madde 28’i oylarınıza sunuyorum: Kabul
edenler… Kabul etmeyenler… Madde 28 kabul edilmiştir.
Sayın milletvekilleri, oyunuzun rengini
belirtirken lütfen daha net şekilde ellerinizi görmeyi tercih ediyorum, yoksa
algılamakta zorlanıyorum.
Madde 29 üzerinde üç önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 683 sıra sayılı kanun
tasarısının 29'uncu maddesinde yer alan "tarihinde" ibaresinin
"tarihinden itibaren" ibaresi ile değiştirilmesini arz ve teklif
ederiz.
 Hasip Kaplan Faysal
Sarıyıldız Kemal Aktaş
 Şırnak Şırnak Van
 Adil Zozani İbrahim
Binici
 Hakkâri  Şanlıurfa
Türkiye Büyük
Millet Meclisi Başkanlığına
Görüşülmekte olan 683 Sıra Sayılı
"Maden Kanunu ile Bazı Kanunlarda Değişiklik Yapılmasına Dair Kanun
Tasarısı”nın 29. Maddesinin aşağıdaki şekilde değiştirilmesini arz ve teklif
ederiz.
"MADDE 29- Bu Kanun yayımı
tarihinden bir yıl sonra yürürlüğe girer.”
 Hasan Hüseyin Türkoğlu Yusuf
Halaçoğlu Alim Işık
 Osmaniye Kayseri Kütahya
 Lütfü Türkkan Mehmet
Şandır
 Kocaeli Mersin
Türkiye Büyük
Millet Meclisi Başkanlığına
Görüşülmekte olan 683 Sıra Sayılı 3213
Sayılı Maden Kanununda Değişiklik Yapılmasına Dair Kanun Tasarısının çerçeve 29
uncu maddesinin aşağıdaki şekilde değiştirilmesini arz ve teklif ederiz.
 Mehmet Ali Susam Haluk
Eyidoğan Sinan Aydın Aygün
 İzmir İstanbul Ankara
 Ayşe Eser Danışoğlu Sakine
Öz Muhammet Rıza Yalçınkaya
 İstanbul Manisa Bartın
“Bu Kanun yayımından iki sene sonra
yürürlüğe girer.”
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ AHMET ERDAL FERALAN (Nevşehir)
– Katılmıyoruz Sayın Başkan.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Buyurunuz Sayın Yalçınkaya.
MUHAMMET RIZA YALÇINKAYA (Bartın) –
Sayın Başkan, değerli milletvekili arkadaşlarım; hepinizi sevgi ve saygıyla
selamlıyorum. Maden Kanunu’nda Değişiklik Yapılmasına Dair Kanun Tasarısı
üzerine söz almış bulunuyorum. Bu vesileyle kendi seçim bölgem olan Bartın’da,
Amasra ilçesinde Türkiye Taşkömürü Kurumuna bağlı Amasra Müessese Müdürlüğünün
(B) sahasında özelleştirme adı altında kömür çıkarmak amacıyla yapılan
çalışmalarla ilgili yüce Meclise bilgi vermek istiyorum.
Türkiye Taşkömürü Kurumuna bağlı Amasra
Müessese Müdürlüğünde (B) sahası tabir ettiğimiz alan 2005 yılında HEMA Anonim
Şirketine Türkiye Taşkömürü Kurumu tarafından özelleştirme usulü, redevans
usulü adı altında verildi. 2005 yılında bu işi alan firma, birinci yıl
hazırlık, ikinci yıl hazırlık ve üçüncü yıl sonu itibarıyla 500 bin ton kömürü
çıkarma taahhüdünde bulunmuştu; dördüncü yıl ve beşinci yıl, altıncı yılda 2,5
milyon ton, yedinci yıl itibarıyla 3 milyon ton kömür çıkarmayı taahhüt
etmişti. Yaklaşık yirmi yılda 56 milyon ton kömür taahhüdünde bulunmuştu. Sene
2005, sene 2015, on sene geçti, bu firma 1 kilo kömür çıkarmadı ama Enerji
Bakanlığına bağlı TTK Genel Müdürlüğü, redevans karşılığı taahhüt ettiği bu
kömürü çıkarmadığı için bu firmanın sözleşmesini maalesef feshetmiyor. Bir
hukuksuzluk var, bir usulsüzlük var. İhaleyi alan firma on senedir kömür
çıkarmıyorsa, taahhüdünü yerine getirmiyorsa -herhâlde sizler de hak
vereceksiniz arkadaşlar- o firmanın oradan derhâl uzaklaştırılması gerekiyor
ama her nedense firma korunuyor, kollanıyor, bütün usulsüzlüklere ve
hukuksuzluklara rağmen o firma orada kömür çıkarmadan sahayı işgal ediyor.
Şimdi, ben Sayın Bakana sormak istiyorum: Gerçekten, bu firma neden korunuyor,
neden kollanıyor? Bu firmayla bir yakınlığınız mı var, bir dostluğunuz mu var,
bir hemşehri dayanışması mı yapıyorsunuz? Yani, kömür taahhüdünü yerine
getirmemiş, on senedir 1 kilo kömürü çıkarmamış. Artık bu firmanın oradan
gitmesi lazım. Bakın, aynı yerde, (A) sahasında devlete ait Amasra Taşkömürü
Müessese Müdürlüğü üretim yapıyor. Orada işçi almıyorsunuz, orada yatırım
yapmıyorsunuz ama bu tarafta on senedir bir firmayı koruyup kolluyorsunuz. 663
işçiyle devlet kömür çıkarmaya çalışıyor. Sizlere söylüyoruz, yalvarıyoruz,
yetkililer dile getiriyor, “Bize üretim işçisi verin.” diyorlar, “Bize yatırım
yapın, biz o özel firmanın da çıkaramadığı kömürü çıkaralım, devlete katkı
koyalım, ülke ekonomisine kazandıralım.” diyor ama devletin çağrısına cevap
vermiyorsunuz. İşçi almıyorsunuz, Amasra’ya yatırım yapmıyorsunuz ama özel
sektöre, on senedir taahhüdünü yerine getirmeyen o şirkete sahip çıkıyorsunuz.
Gerçekten sizi anlamakta zorlanıyorum Sayın Bakanım. Bu HEMA’nın kömür
çıkarmaya niyeti yok. Bu firmanın tek amacı var, Amasra’ya termik santral
kurmak. Amasra’ya termik santrali kurma iznini aldığında da ithal kömüre dayalı
bir termik santrali orada kurmuş olacak ama sizleri kandırıyor, Bakanlığı
kandırıyor, “Kömür çıkaracağım.” diyor, on senedir de kömür çıkarmıyor ve bütün
bunlara rağmen, bütün bu olumsuzluklara da siz göz yumuyorsunuz. 
Benim sizlerden ricam, gerçekten,
Türkiye Taşkömürü Kurumuna sahip çıkmanız, Amasra’daki Türkiye Taşkömürü
Kurumuna bağlı 5 müessese müdürlüğünden biri olan Amasra İşletme Müdürlüğüne
sahip çıkmanız, oradaki 663 olan üretim işçisi sayısını 1.663’lere, 2.663’lere
çıkarmanız, teknolojiyi yenilemeniz, yatırımı artırmanız. Söz veriyoruz,
Amasra’daki genel MADEN-İŞ sendikasına bağlı işçiler olarak, orada çalışan
mühendis arkadaşlar olarak, Bartın halkı olarak, Amasra halkı olarak; bunları
yaptığınızda biz de yatırımımızı gerçekleştirip üretimimizi artıracağız ve ülke
ekonomisine katkı sağlayacağız.
Bu duygu ve düşüncelerle hepinizi
saygıyla selamlıyorum. (CHP sıralarından “Bravo” sesleri, alkışlar) 
BAŞKAN – Teşekkür ederiz Sayın
Yalçınkaya.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 683 Sıra Sayılı
"Maden Kanunu ile Bazı Kanunlarda Değişiklik Yapılmasına Dair Kanun
Tasarısı”nın 29. Maddesinin aşağıdaki şekilde değiştirilmesini arz ve teklif
ederiz.
"MADDE 29- Bu Kanun yayımı
tarihinden bir yıl sonra yürürlüğe girer.”
Yusuf Halaçoğlu (Kayseri) ve
arkadaşları
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ KAYNAKLAR,
BİLGİ VE TEKNOLOJİ KOMİSYONU SÖZCÜSÜ AHMET ERDAL FERALAN (Nevşehir) –
Katılmıyoruz Sayın Başkan.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Sayın Işık, buyurunuz. (MHP
sıralarından alkışlar) 
ALİM IŞIK (Kütahya) – Teşekkür ediyorum
Sayın Başkan.
Sayın Başkan, değerli milletvekilleri;
söz konusu tasarının yürürlük maddesine geldik ve önergemiz bu yürürlük
maddesinin bir yıl daha uzatılmasını içermektedir. Çünkü, yayımı tarihinden
itibaren geçecek bir yıllık sürede birçok maddede atıfta bulunulan
yönetmeliklerin hazırlanması ve uygulamada yeni yaşanacak sorunlara çözüm
bulunabilmesi için bir hazırlık dönemi gerekiyor. Onun için, bu sürenin bir yıl
sonraya atılmasının yerinde olduğunu düşünmekteyiz. Bu vesileyle, son dönemde
Türkiye’de olup biten ve Maden Kanunu’yla ilgili de olup biteceklere örnek
olacak bazı konular üzerinde durmak istiyorum.
2009’da Sayın
Cumhurbaşkanının “Ülkede iyi şeyler olacak.” demesiyle başlayan süreçte,
maalesef, geldiğimiz noktada Türkiye’de iyi şeyler olmuyor sayın
milletvekilleri. Gece saat 12’de bir özel bankaya, katılım bankasına polis
güçleriyle müdahale ediliyor ama aynı polis güçleri, emniyet güçleri bu ülkenin
güneydoğusunda hendek kazan teröristlere karşı kılını kıpırdatamıyor. Ekonomiye
siyasi müdahalede bulunuluyor. Biraz önce değerli milletvekilleri de ifade
ettiler, bugün polis koridoru altında tuttuğunuz yerleri siz açtınız. İyi
şeyler olmuyor, iyi yapmıyorsunuz.
Aynı şekilde,
yurt dışındaki Türk işçilerden izinsiz halka arz yöntemiyle para toplayan
holdingleri kolladınız. Defalarca burada gündeme getirdik, o insanların
paralarını batırdınız; bunlara müdahale etmiyorsunuz, ses çıkarmıyorsunuz,
bunları koruyan Hükûmete destek olmaya devam ediyorsunuz. İhlas Finans
mağdurları bas bas bağırdı, hepinizin kapısına geldi ama İhlas Finansın
Hükûmete destek olmasından dolayı sesinizi çıkartmıyorsunuz, hâlen
çıkartmıyorsunuz. Niye? Havuz medyasına dâhil oldu, sizleri televizyonlara
çıkarıyorlar, yağlıyorlar, ballıyorlar ama mağdurları perişan ediyorlar. Yeni
mağdurlar yaratacaksınız. Bir bankanın mudilerine siyaseten müdahalede
bulunamazsınız. Bu, ülkeye iyi şeyler getirmez, yaptıklarınız çok yanlış.
Aynı şekilde,
şimdi bu yasadan sonra madencilerin sahalarına el koyacaksınız. Niye? Siyaseten
karşınıza geçti. Dün beraberdiniz, bugün yollarınız ayrıldı. Ne yapalım? 1.224
kişinin bugüne kadar çıkmayan iznini şimdi önce para cezasıyla tehdit edelim,
yerine getirmeyenlerin de malına el koyalım. Ama ömrünüz yetmeyecek,
göreceksiniz.
Değerli
milletvekilleri, bu ülkede iyi şeyler olmuyor. Bir taraftan Garp Linyitleri
İşletmesine memur alım ilanı var, diğer taraftan dün bu kanunla tüm TKİ
sahalarından kamunun elini çekiyorsunuz, taşeronlaşmanın önünü açıyorsunuz.
Hangisi doğru? Özel sektöre peşkeş çektiğiniz mi doğru, yoksa “Ben devlete işçi
alıyorum, almaya devam ediyorum.” dediğiniz mi doğru? İkisi birden olmuyor.
Sayın Bakanım, lütfen buna müdahale edin. Ya GLİ’nin kesinlikle taşeron ve
redevans usulüyle birilerine peşkeş çekilmeyeceği sözünü verin ya da milleti
kandırmayın.
İyi şeyler olmuyor. Birçok ilde olduğu
gibi, Kütahya’nın da örneğin merkez Ahmetoğlu köyü-Yenice Çiftliğinde altı
gündür elektrik yanmıyor, elektrikler kesik ve benzeri birçok mahallede bu
sıkıntılar var. 
Değerli milletvekilleri, 2012/15
numaralı Başbakanlık Genelgesi Cumhurbaşkanlığı makamından gelen talimatla
hâlen yürürlükte ve Sayın Başbakan Davutoğlu bu genelgeyle ilgili irade
beyanında bulunamıyor. Bu Meclis bunlara destek olmalı, Başbakan hepimizin
Başbakanı. Sayın Cumhurbaşkanı, Başkanlığı çok seviyorduysa, bu genelgeyi kendi
uygulamak istiyorsa o zaman Başbakanlığa devam edecekti. Bir şeyler doğru
gitmiyor, yanlış olanlara destek vermememiz lazım. Hükûmetin yanlışlarına bu
yasama organı destek olmamalıdır. 
Dolayısıyla, şu anda, insanlar kıdem
tazminatlarının ödenmesini bekliyor. Özel sektör, artan maliyetlerin, işçi
başına aylık 578 TL olan Sosyal Güvenlik Kurumu işveren payının ödenmesini
istiyor. Redevansçılara verdiğiniz rüşveti, gelin, adam gibi herkese eşit
dağıtarak rüşvet olmaktan kurtarın diyorum. 
Önergemize desteğinizi bekliyor,
saygılar sunuyorum. (MHP ve CHP sıralarından alkışlar) 
BAŞKAN – Teşekkür ederiz Sayın Işık. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 683 sıra sayılı kanun
tasarısının 29’uncu maddesinde yer alan “tarihinde” ibaresinin “tarihinden
itibaren” ibaresi ile değiştirilmesini arz ve teklif ederiz. 
İbrahim Binici
(Şanlıurfa) ve arkadaşları 
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ AHMET ERDAL FERALAN (Nevşehir)
– Katılmıyoruz Sayın Başkan. 
BAŞKAN – Hükûmet? 
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan. 
İBRAHİM BİNİCİ (Şanlıurfa) – Gerekçe… 
BAŞKAN – Gerekçeyi okutuyorum: 
Gerekçe: 
Değişiklik ile madde metninin daha
anlaşılır kılınması amaçlanmıştır. 
BAŞKAN – Gerekçesini okuttuğum önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Madde 29’u oylarınıza sunuyorum: Kabul
edenler… Kabul etmeyenler… Kabul edilmiştir. 
30’uncu madde üzerinde bir önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte
olan 683 sıra sayılı kanun tasarısının 30’uncu maddesinde yer alan “hükümlerini
Bakanlar Kurulu” ibaresinin “hükümleri Bakanlar Kurulu tarafından” ibaresi ile
değiştirilmesini arz ve teklif ederiz.
Hasip Kaplan Faysal
Sarıyıldız Kemal Aktaş 
 Şırnak Şırnak 
Van
Adil Zozani İbrahim
Binici
 Hakkâri Şanlıurfa
BAŞKAN – Komisyon önergeye katılıyor
mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU SÖZCÜSÜ AHMET ERDAL FERALAN (Nevşehir)
– Katılmıyoruz Sayın Başkan.
BAŞKAN – Hükûmet?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN –Sayın Kaplan, buyurunuz
HASİP KAPLAN (Şırnak) – Değerli
arkadaşlar, Madencilik Kanunu’yla ilgili son maddeyi görüşüyoruz. Bu önergeye,
bu kanunla ilgili Halkların Demokratik Partisi olarak neden oy vermediğimizi ve
neden Hükûmetin ters şeride girdiğini açıklamak için söz aldım.
Aslında, 3-4 tane çok güzel önerge
vermiştik, yasa dilini, grameri düzeltiyorduk ve Komisyon da çok iyi farkında,
düzelmesi de gerektiğine inanıyor ama biz verdiğimiz için reddetti, o ayrı bir
konu.
Şimdi, maden sektörü, enerji sektörü,
kömür, HES’ler, termik, rüzgâr ve özellikle termal, her alanda elde ettiğimiz
enerjiyle ilgili, Türkiye'nin hem yer altı zenginliklerini ve yer üstü
zenginliklerini değerlendirmek hem doğa dengesini, çevre dengesini, insan
dengesini, yaşam dengesini sağlamak hem bunu sürdürülebilir bir duruma getirmek
mümkün. Bizim söylemek istediğimiz, birkaç şirket kazanacağına Türkiye'deki 77
milyon kazansın, Türkiye kazansın, hep beraber kazanalım ama ısrarla AK PARTİ
hükûmetleri on iki senedir yanlış bir enerji politikası izliyor. Buraya
defalarca getirdiğimiz araştırma önergelerini reddettiniz. 
4 parti Türkiye'de ulusal bir enerji
politikası belirleyebilirdi. Dışa bağımlılık, cari açık, nükleer santraller,
bütün bunları konuşabilirdik ve neden bir madencilik bakanlığı kuramıyoruz?
Bunun önündeki engeller nelerdir? Her gün çok rahatlıkla bakanlıklar kuruluyor.
Bakın, her torba kanunda bir kurul ihdas ediyorsunuz, üniversiteler
kuruyorsunuz, kendi arkadaşlarınıza yeni yerler açıyorsunuz. Peki, enerji
konusunda… Biliyoruz, enerji açığı var, talep var, özelleştirdiniz, bütün parti
yandaşlarınıza da bunları verdiniz, ucuza da verdiniz. Şimdi onların tahsilat
sorunlarıyla da ilgileniyorsunuz, bunu da biliyoruz ama bir gerçek daha var,
Ilısu Barajı’nda Hasankeyf’in sular altında kalacağını da biliyorsunuz. Munzur
Vadisi’nde, Rize derelerinde, Artvin’de, Ege’de, Turgutlu’da; nikelde, altın
madenlerinde, siyanürde bu ülkenin insanlarının, çocuklarınızın, torunlarınızın
bir geleceği var. Siz, üç beş şirket kazansın diye bu kadar talan edilmesine,
sömürülmesine, vahşi kapitalizme bu kadar yol veremezsiniz; bunun bir insani,
vicdani yanı da var. Kendi ülkenizin zenginliklerini bu kadar peşkeş
çekemezsiniz yabancı şirketlere, bunun da bir sınırı olması lazım. Bizim burada
sürekli olarak dile getirdiğimiz politika budur. Halkların Demokratik Partisi
olarak, hem enerji açığıyla ilgili, bütçe açığı, cari açıklar, hem bunların
kapanması hem kaynaklarımızın verimli kullanılması için ortak bir politika
mümkündür. Niye bu Meclis bunu konuşamıyor? Niye iktidar sadece parmak
çoğunluğuna dayanarak kendi şirketlerine bunu veriyor? Gün gelir, iktidarlar
değişir, değiştiği zaman şirketlerin kaderi de değişir; hatta değişmeden de
değişir. İşte, görüyorsunuz, finans sektöründe bile değişiyor; beraber yola
çıkıyorsunuz, yollarınız ayrılıyor, birbirinizin boğazına sarılıyorsunuz. Yani
enerji sektörü, daha çok birbirinin boğazına sarılacak bir sektördür, çünkü
orada acımasızca bir kâr hırsı var; yetmiyor, gözler doymuyor, bunun üzerine
devletten de kamudan da milletin vergisinden de ek para isteniyor. Bugün burada
bunu yaptınız. Soma’da ölen maden işçilerinin kıdem tazminatlarını, ihbar
tazminatlarını -önerge verdik- vermediniz; onların ölümüne neden olan o
işverenlere, burada, kamudan, TKİ’den, devletten, milletin cebinden para
aktardınız. Bu ayıp size yeter. 
Bunu kamuoyuna açıklamak için son söz
babında söz aldım, bunu da anlayacağınızı umuyorum.
BAŞKAN – Teşekkür ederiz Sayın Kaplan.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
30’uncu maddeyi oylarınıza sunuyorum:
Kabul edenler… Kabul etmeyenler… 30’uncu madde kabul edilmiştir.
Böylece ikinci bölümde yer alan
maddelerin oylaması tamamlanmıştır ve tasarının görüşmeleri de tamamlanmıştır.
Birleşime on beş dakika ara veriyorum.
Kapanma Saati:
17.31
ÜÇÜNCÜ OTURUM
Açılma Saati:
17.52
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın milletvekilleri, Türkiye
Büyük Millet Meclisinin 51’inci Birleşiminin Üçüncü Oturumunu açıyorum.
683 sıra sayılı Kanun Tasarısı’nın tümü
açık oylamaya tabidir. 
Açık oylamanın elektronik cihazla
yapılmasını oylarınıza sunuyorum: Kabul edenler… Kabul etmeyenler… Kabul
edilmiştir.
İki dakika süre veriyorum.
(Elektronik cihazla oylama yapıldı)
BAŞKAN – Sayın milletvekilleri, Maden
Kanunu ile Bazı Kanunlarda Değişiklik Yapılmasına Dair Kanun Tasarısı açık
oylama sonucu:
“Kullanılan oy sayısı : 214
Kabul : 211
Ret : 3(X)



Kâtip Üye
Dilek Yüksel
Tokat


Kâtip Üye
Mine Lök Beyaz 
Diyarbakır”



Böylece tasarı kabul edilmiş ve
kanunlaşmıştır.
Şimdi teşekkür konuşması yapmak üzere
Sayın Yıldız’ı kürsüye davet ediyorum.
Buyurunuz efendim. (AK PARTİ
sıralarından alkışlar) 
ENERJİ VE TABİİ KAYNAKLAR BAKANI TANER
YILDIZ (Kayseri) – Sayın Başkan, değerli milletvekili arkadaşlarım; öncelikle
tavsiyeleriyle, eleştirileriyle, katkılarıyla bu kanun tasarısının
kanunlaşmasında emeği geçen bütün arkadaşlara teşekkür ediyorum. 
Yalnızca siyasi olarak Türkiye Büyük
Millet Meclisi Genel Kurulunda değil, aynı zamanda bu kanun tasarısının
hazırlanmasında emeği geçen bütün bürokrat arkadaşlarıma, mesai arkadaşlarıma
da teşekkürlerimi sunuyorum. 
Değerli arkadaşlar, şu ana kadar gerek
konuşmalar sırasında gerekse soru-cevaplar kısmında, üç ana bölümde sorularını
soran milletvekili arkadaşlarımız oldu. Bunların her birisinin zaman tanınıyor olması
hâlinde cevaplarının hazır olduğunu söylemiştim. Belki yarın bir fırsat olur. O
yüzden, bu elli küsur soruya aynı şekilde bütün gerçekleriyle beraber,
açıklığıyla, şeffaflığıyla beraber cevaplarımızın olduğunu belirtmek isterim.
Tekrar, katkı koyan arkadaşlarıma
teşekkür ediyorum. 
Bu kanun tasarısının kanunlaşmasıyla
beraber sektörün ilerlemesine, gelişmesine -gerek devlet haklarıyla alakalı
gerekse ihracat ve imalatla alakalı- hayırlar getirmesini temenni ediyorum.
Teşekkürlerimi sunuyorum. (AK PARTİ,
CHP ve MHP sıralarından alkışlar) 
BAŞKAN – Teşekkür ederiz Sayın Yıldız.
Sayın milletvekilleri, şimdi, 6’ncı
sıraya alınan, Türkiye Cumhuriyeti Hükümeti ile Malezya Hükümeti Arasında
Serbest Ticaret Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız.
6.- Türkiye Cumhuriyeti
Hükümeti ile Malezya Hükümeti Arasında Serbest Ticaret Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/945) (S. Sayısı: 664) (x)
BAŞKAN – Komisyon ve Hükûmet yerinde.
Komisyon Raporu 664 sıra sayısıyla bastırılıp
dağıtılmıştır.
Tasarı üzerinde söz talebi yok.
Böylece, maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir.
1’inci maddeyi okutuyorum:
TÜRKİYE CUMHURİYETİ HÜKÜMETİ İLE MALEZYA
HÜKÜMETİ ARASINDA SERBEST TİCARET ANLAŞMASININ ONAYLANMASININ UYGUN BULUNDUĞUNA
DAİR KANUN TASARISI
MADDE 1 – (1) 17 Nisan 2014 tarihinde Ankara’da imzalanan
“Türkiye Cumhuriyeti Hükümeti ile Malezya Hükümeti Arasında Serbest Ticaret
Anlaşması”nın onaylanması uygun bulunmuştur.
BAŞKAN – Sayın Serindağ, şahsınız adına, 1’inci
madde üzerinde söz talebiniz var.
Buyurunuz. (CHP sıralarından alkışlar) 
Süreniz beş dakika.
ALİ SERİNDAĞ (Gaziantep) – Teşekkür ederim Sayın
Başkan.
Sayın Başkan, sayın milletvekilleri; hepinizi
saygıyla selamlıyorum.
Bu tasarı, daha doğrusu bu anlaşma iki ülke
arasında aşamalı olarak bir serbest ticaret alanı tesis edilmesini
amaçlamaktadır. Tasarıyı, Malezya ile Türkiye arasındaki dış ticaret açığının
giderilmesi, dengelenmesi, dış ticaretimizin artırılması ve Malezyalı
yatırımcıların Türkiye’ye davet edilmesi bakımından da uygun görüyoruz. 
Sayın milletvekilleri, Türkiye'nin AB’yle gümrük
birliğinin işleyişine ilişkin kuralları belirleyen 1/95 sayılı Ortaklık Konseyi
Kararı’nın bir gereği olarak dış ticaret politikasını, AB’nin ortak
ticaret politikasıyla uyumlaştırmaktadır. 
Sayın milletvekilleri, şimdi, 16
ülkeyle serbest ticaret anlaşması imzalamıştır Türkiye. Bunların içerisinde
hangisi de var biliyor musunuz? İsrail var, İsrail. Siz ikide bir “İsrail”
falan diyorsunuz ya, İsrail’le serbest dış ticaret anlaşmanız var. Siz
Suriye’yle serbest dış ticaret anlaşmasını askıya almışsınız ama İsrail’le
serbest dış ticaret anlaşması yürürlükte. Ve çıkıyorsunuz, diyorsunuz ki:
“İşte, efendim, MOSSAD şununla iş birliği yapıyor, bununla iş birliği yapıyor.”
Şayet MOSSAD, sizin deyiminizle, paralel yapıyla iş birliği yapıyorsa niye
serbest dış ticaret anlaşmasını askıya almıyorsunuz? Niye İsrail’le iş birliği
yapıyorsunuz? O zaman…
BÜLENT TURAN (İstanbul) – O ayrı, bu
ayrı…
ALİ SERİNDAĞ (Devamla) – O ayrı, bu
ayrı değil. İşinize geldiği zaman öyle konuşuyorsunuz, işinize geldiği vakit
farklı konuşuyorsunuz. Efendim, neymiş? Davos’taki “one minute”(x)
çıkışından sonra MOSSAD ile paralel yapı iş birliği yapmış. Peki, o tarihten bu
yana neredeydiniz? Size sormazlar mı? Sizi bu kadar mı kandırdılar? E hani siz
dünya lideriydiniz? Ne oldu? Hani ustaydınız? Nerede kaldı bu ustalık?
KADİR GÖKMEN ÖĞÜT (İstanbul) – “One
minute”ı (x) kime söylediler?
ALİ SERİNDAĞ (Devamla) – Demek ki
işinize geldiği zaman böyle davranıyorsunuz, işinize geldiği zaman farklı
davranıyorsunuz değerli arkadaşlarım ve her şeyi paralel yapıya bağlıyorsunuz. 
Şimdi, hepinizin dikkatine sunuyorum:
Unvanı anayasa hukuku profesörü olan Sayın Burhan Kuzu inşallah buradadır.
Sayın Burhan Kuzu’nun verdiği röportajda haklarında Meclis soruşturması açılan
4 bakan hakkında niçin oy kullanmadığını okuyun ve vicdanınıza danışın. Acaba
nedir bu? 
Değerli arkadaşlar, siz bu şekilde
ülkeyi bir uçuruma sürüklüyorsunuz. İsrail’le iş birliği yapıyorsunuz ama
söylemlerinizde İsrail’i eleştiriyorsunuz. Madem öyledir, işlem yapın. Siz
güney sınırımızı kevgire çevirdiniz.
Bakın, Genelkurmay Başkanlığının
sitesinde bugün bir açıklama var, diyor ki: “Gaziantep’in Oğuzeli ilçesinde 4
IŞİD mensubu yakalandı, adli tahkikat başlatıldı.” Sorun sadece 4 IŞİD mensubu
değil ki, gidin Gaziantep’e, Gaziantep’in Fevzi Çakmak Bulvarı’nda -Gaziantepli
milletvekili arkadaşlarım da bilirler- Suriyeli muhaliflerin kullandığı, etrafı
çevrili, kendi güvenlik görevlileri tarafından korunan bir bina göreceksiniz. 4
kişinin Oğuzeli’nde yakalanması onların yanında devede kulak. Hep söylüyoruz;
Gaziantep’te uyuyan hücreler var, Gaziantep’te IŞİD’e eleman devşiren vakıflar
ve dernekler var.
Değerli arkadaşlarım, siz
yakalananların nerede barındıklarını, İstanbul’da nasıl barındıklarını,
kimlerle görüştüklerini inceler iseniz o zaman bu durumun vahametini görürsünüz.
Bu durumun vahametini gördüğünüz vakit de, inanıyorum ki, izlediğiniz bu
politikayı da değiştirme gereğini hissedersiniz. Bakın, tekrar ikaz ediyorum:
Aksi hâlde Türkiye'nin Pakistanlaşması, güney bölgelerinin -Gaziantep de dâhil-
Peşaverleşmesi tehlikesi vardır. İş işten geçmeden bu konuda Hükûmet mutlaka
politika değişikliği yapmalı, sınırlarımızı güven altına almalıdır. Efendim,
neymiş? E, bin kilometrelik sınır kontrol altına alınamazmış. Devlet olmanın en
büyük şartı sınırlarını güven altına almaktır. Bir ülke sınırlarını güven
altına alamıyorsa devlet olma vasfını yerine getirmiyor demektir. Bu sizin
kulağınıza küpe olsun diyorum; büyük usta nasıl bu duruma düştü, hepinizi
düşünmeye çağırıyorum.
Teşekkür ederim. (CHP sıralarından
alkışlar) 
BAŞKAN – Teşekkür ederiz Sayın
Serindağ.
1’inci maddeyi oylarınıza sunuyorum:
Kabul edenler… Kabul etmeyenler… Kabul edilmiştir.
2’nci maddeyi okutuyorum:
MADDE 2- (1) Söz konusu Anlaşma’nın eklerine ilişkin
değişiklikleri onaylamaya Bakanlar Kurulu yetkilidir.
BAŞKAN – 2’nci maddeyi oylarınıza
sunuyorum: Kabul edenler… Kabul etmeyenler… Kabul edilmiştir.
3’üncü maddeyi okutuyorum:
MADDE 3- (1) Bu Kanun yayımı tarihinde yürürlüğe girer.
BAŞKAN – Kabul
edenler… Kabul etmeyenler… Kabul edilmiştir. 
4’üncü maddeyi okutuyorum: 
MADDE 4- (1) Bu Kanun hükümlerini
Bakanlar Kurulu yürütür. 
BAŞKAN – Maddeyi oylarınıza sunuyorum:
Kabul edenler… Kabul etmeyenler… Kabul edilmiştir. 
Tasarının tümü açık oylamaya tabidir. 
Açık oylamanın elektronik cihazla
yapılmasını oylarınıza sunuyorum: Kabul edenler… Kabul etmeyenler… Kabul
edilmiştir. 
İki dakika süre veriyorum. 
(Elektronik cihazla oylama yapıldı)
BAŞKAN – Sayın milletvekilleri, Türkiye
Cumhuriyeti Hükümeti ile Malezya Hükümeti Arasında Serbest Ticaret Anlaşmasının
Onaylanmasının Uygun Bulunduğuna Dair Kanun Tasarısı açık oylama sonucu:



“Kullanılan Oy Sayısı


:


209




Kabul


:


209(x)







Kâtip Üye
Dilek Yüksel
Tokat


Kâtip Üye
Mine Lök Beyaz
Diyarbakır”



Böylece tasarı kabul edilmiş ve
kanunlaşmıştır.
Şimdi, 7’nci sırada yer alan Türkiye
Cumhuriyeti Hükümeti ile Birleşik Meksika Devletleri Hükümeti Arasında Gelir
Üzerinden Alınan Vergilerde Çifte Vergilendirmeyi Önleme ve Vergi Kaçakçılığına
Engel Olma Anlaşmasının ve Eki Protokolün Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu’nun görüşmelerine başlayacağız.
7.- Türkiye Cumhuriyeti
Hükümeti ile Birleşik Meksika Devletleri Hükümeti Arasında Gelir Üzerinden
Alınan Vergilerde Çifte Vergilendirmeyi Önleme ve Vergi Kaçakçılığına Engel
Olma Anlaşmasının ve Eki Protokolün Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/933) (S. Sayısı: 623) (xx)
BAŞKAN – Komisyon ve Hükûmet yerinde.
Komisyon Raporu 623 sıra sayısıyla
bastırılıp dağıtılmıştır.
Tasarının tümü üzerinde söz talebi yok.
Maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir.
1’inci maddeyi okutuyorum:
TÜRKİYE CUMHURİYETİ HÜKÜMETİ İLE BİRLEŞİK meksİka
DEVLETLERİ HÜKÜMETİ ARASINDA GELİR ÜZERİNDEN ALINAN VERGİLERDE ÇİFTE
VERGİLENDİRMEYİ ÖNLEME VE VERGİ KAÇAKÇILIĞINA ENGEL OLMA ANLAŞMASININ VE EKİ
PROTOKOLÜN ONAYLANMASININ UYGUN BULUNDUĞUNA
DAİR KANUN TASARISI
MADDE
1 - (1) 17 Aralık 2013 tarihinde Ankara’da imzalanan “Türkiye Cumhuriyeti
Hükümeti ile Birleşik Meksika Devletleri Hükümeti Arasında Gelir Üzerinden
Alınan Vergilerde Çifte Vergilendirmeyi Önleme ve Vergi Kaçakçılığına Engel
Olma Anlaşması”nın ve eki “Protokol”ün onaylanması uygun bulunmuştur.
BAŞKAN – Kabul edenler… Kabul
etmeyenler… Kabul edilmiştir.
2’nci maddeyi okutuyorum:
MADDE
2 - (1) Bu Kanun yayımı tarihinde yürürlüğe girer.
BAŞKAN – Kabul edenler… Kabul
etmeyenler… Kabul edilmiştir.
3’üncü maddeyi okutuyorum:
MADDE
3 - (1) Bu Kanun hükümlerini Bakanlar Kurulu yürütür.
BAŞKAN – Kabul edenler… Kabul etmeyenler…
Kabul edilmiştir.
Tasarının tümü açık oylamaya tabidir.
Elektronik cihazla yapılmasını
oylarınıza sunuyorum: Kabul edenler… Kabul etmeyenler… Kabul edilmiştir.
Bir dakika süre veriyorum.
(Elektronik cihazla oylama yapıldı)
BAŞKAN - Türkiye Cumhuriyeti Hükümeti
ile Birleşik Meksika Devletleri Hükümeti Arasında Gelir Üzerinden Alınan
Vergilerde Çifte Vergilendirmeyi Önleme ve Vergi Kaçakçılığına Engel Olma
Anlaşmasının ve Eki Protokolün Onaylanmasının Uygun Bulunduğuna Dair Kanun
Tasarısı’nın açık oylama sonucu: 
“Kullanılan Oy sayısı : 204
 Kabul : 204(X)



Kâtip Üye
Dilek Yüksel
Tokat


Kâtip Üye
Mine Lök Beyaz 
Diyarbakır”



Böylece tasarı kabul edilip
kanunlaşmıştır.
Şimdi de 8’inci sırada yer alan Türkiye
Cumhuriyeti Hükümeti ve Birleşik Meksika Devletleri Hükümeti Arasında Hava
Ulaştırma Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız.
8.- Türkiye Cumhuriyeti
Hükümeti ve Birleşik Meksika Devletleri Hükümeti Arasında Hava Ulaştırma
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/944) (S. Sayısı: 660) (xx)
BAŞKAN - Komisyon ve Hükûmet yerinde.
Komisyon Raporu 660 sıra sayısıyla
bastırılıp dağıtılmıştır.
Tasarının tümü üzerinde söz talebi?
Yok.
Tasarı üzerindeki görüşmeler bitmiş ve
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci maddeyi okutuyorum:
TÜRKİYE CUMHURİYETİ HÜKÜMETİ VE BİRLEŞİK MEKSİKA
DEVLETLERİ HÜKÜMETİ ARASINDA HAVA ULAŞTIRMA ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI
MADDE
1- (1) 17 Aralık 2013 tarihinde
Ankara’da imzalanan “Türkiye Cumhuriyeti Hükümeti ve Birleşik Meksika
Devletleri Hükümeti Arasında Hava Ulaştırma Anlaşmasının onaylanması uygun
bulunmuştur.
BAŞKAN – Kabul edenler… Kabul
etmeyenler… Kabul edilmiştir.
2’nci maddeyi okutuyorum:
MADDE
2- (1) Bu Kanun yayımı tarihinde
yürürlüğe girer. 
BAŞKAN – Kabul edenler… Kabul
etmeyenler… Kabul edilmiştir.
3’üncü maddeyi okutuyorum
MADDE
3- (1) Bu Kanun hükümlerini Bakanlar
Kurulu yürütür.
BAŞKAN – Kabul edenler… Kabul
etmeyenler… Kabul edilmiştir.
Şimdi, sayın milletvekilleri, tasarının
tümü açık oylamaya tabidir. Bundan sonra da bugün görüşeceğimiz tüm
uluslararası anlaşma açık oylamalarının elektronik cihazla yapılmasını
oylarınıza sunuyorum: Kabul edenler… Kabul etmeyenler… Kabul edilmiştir.
Bir dakika süre veriyorum.
(Elektronik cihazla oylama yapıldı)
BAŞKAN – Türkiye Cumhuriyeti Hükümeti
ve Birleşik Meksika Devletleri Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı açık oylama sonucu:
“Kullanılan Oy Sayısı :
207
Kabul 
:207(x)
 Kâtip Üye 
Kâtip Üye
Dilek Yüksel 
Mine Lök Beyaz
 Tokat Diyarbakır”
Böylece tasarı kabul edilmiş ve
kanunlaşmıştır.
9’uncu sırada yer alan, Türkiye
Cumhuriyeti Hükümeti ile Birleşik Meksika Devletleri Hükümeti Arasında Gümrük
Konularında Karşılıklı İdari Yardım ve Bilgi Paylaşımı Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlıyoruz.
9.- Türkiye Cumhuriyeti
Hükümeti ile Birleşik Meksika Devletleri Hükümeti Arasında Gümrük Konularında
Karşılıklı İdari Yardım ve Bilgi Paylaşımı Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/934) (S.
Sayısı: 632) (xx) 
BAŞKAN – Komisyon ve Hükûmet yerinde.
Komisyon Raporu
632 sıra sayısıyla bastırılıp dağıtılmıştır. 
Tümü üzerinde söz isteyen? Yok. 
Maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir. 
1’inci maddeyi okutuyorum:
TÜRKİYE CUMHURİYETİ HÜKÜMETİ İLE bİrleşİk meksİka
devletlerİ hükümetİ arasında gümrük konularında karşılıklı İdarİ yardım ve
bİlgİ paylaşımı anlaşmasının onaylanmasının uygun bulunduğuna daİr kanun
tasarısı
MADDE 1-
(1) 17 Aralık 2013 tarihinde Ankara’da imzalanan Türkiye Cumhuriyeti Hükümeti
ile Birleşik Meksika Devletleri Hükümeti Arasında Gümrük Konularında Karşılıklı
İdari Yardım ve Bilgi Paylaşımı Anlaşması’nın onaylanması uygun bulunmuştur.
BAŞKAN – Kabul edenler… Kabul
etmeyenler… Kabul edilmiştir. 
2’nci maddeyi okutuyorum:
MADDE
2- (1) Bu Kanun yayımı tarihinde yürürlüğe girer.
BAŞKAN – Kabul edenler… Kabul
etmeyenler… Kabul edilmiştir. 
3’üncü maddeyi okutuyorum:
MADDE
3- (1) Bu Kanun hükümlerini
Bakanlar Kurulu yürütür.
BAŞKAN – Kabul edenler… Kabul
etmeyenler… Kabul edilmiştir. 
Oylama için bir dakika süre veriyorum. 
(Elektronik cihazla oylama yapıldı)
BAŞKAN - Türkiye Cumhuriyeti Hükümeti
ile Birleşik Meksika Devletleri Hükümeti Arasında Gümrük Konularında Karşılıklı
İdari Yardım ve Bilgi Paylaşımı Anlaşmasının Onaylanmasının Uygun Bulunduğuna
Dair Kanun Tasarısı açık oylama sonucu:



“Kullanılan oy sayısı


:


:206








Kabul


:


:206



(x)







:













Kâtip Üye
Dilek Yüksel
Tokat


Kâtip Üye
Mine Lök Beyaz
Diyarbakır”




Böylece tasarı kabul edilmiş ve
kanunlaşmıştır. 
10’uncu sıraya alınan, Türkiye
Cumhuriyeti Hükümeti ve Kolombiya Cumhuriyeti Hükümeti Arasında Hava Ulaştırma
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
10.- Türkiye Cumhuriyeti
Hükümeti ve Kolombiya Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (S. Sayısı: 404) (xx)
BAŞKAN – Komisyon ve Hükûmet yerinde. 
Komisyon Raporu 404 sıra sayısıyla
bastırılıp dağıtılmıştır. 
Tasarının tümü üzerinde söz? Yok. 
Maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir. 
1’inci maddeyi okutuyorum: 
TÜRKİYE
CUMHURİYETİ HÜKÜMETİ VE KOLOMBİYA CUMHURİYETİ HÜKÜMETİ ARASINDA HAVA ULAŞTIRMA
ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE
1- (1) 18 Kasım 2011 tarihinde Ankara’da imzalanan “Türkiye Cumhuriyeti
Hükümeti ve Kolombiya Cumhuriyeti Hükümeti Arasında Hava Ulaştırma
Anlaşması”nın onaylanması uygun bulunmuştur.
BAŞKAN – Kabul edenler… Kabul
etmeyenler… Kabul edilmiştir. 
2’nci maddeyi okutuyorum:
MADDE
2- (1) Bu Kanun yayımı tarihinde yürürlüğe girer.
BAŞKAN – Kabul edenler… Kabul
etmeyenler… Kabul edilmiştir. 
3’üncü maddeyi okutuyorum:
MADDE
3- (1) Bu Kanun hükümlerini Bakanlar Kurulu yürütür.
BAŞKAN – Kabul edenler… Kabul
etmeyenler… Kabul edilmiştir. 
Açık oylamayı elektronik cihazla bir
dakika süre vererek yapıyorum. 
(Elektronik cihazla oylama yapıldı)
BAŞKAN – Türkiye Cumhuriyeti Hükümeti
ve Kolombiya Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı açık oylama sonucu: 



“Kullanılan oy sayısı


:


217









Kabul


:


217



(x)






Kâtip Üye
Dilek Yüksel
Tokat


Kâtip Üye
Mine Lök Beyaz
Diyarbakır













Böylece tasarı kanunlaşmıştır.
11’inci sıraya alınan, Türkiye
Cumhuriyeti Hükümeti ve Arjantin Cumhuriyeti Hükümeti Arasında Kendi Ülkeleri
Arasında Hava Hizmetlerine İlişkin Hava Ulaştırma Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine başlayacağız.
11.- Türkiye Cumhuriyeti
Hükümeti ve Arjantin Cumhuriyeti Hükümeti Arasında Kendi Ülkeleri Arasında Hava
Hizmetlerine İlişkin Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/727) (S.
Sayısı: 405) (xx)
BAŞKAN – Komisyon ve Hükûmet? Yerinde.
Komisyon Raporu 405 sıra sayısıyla
bastırılıp dağıtılmıştır.
Tasarının tümü üzerinde söz talebi?
Yok.
Maddelerine geçilmesini oylarınıza
sunuyorum: Kabul edenler… Kabul etmeyenler..: Kabul edilmiştir.
1’inci maddeyi okutuyorum:
TÜRKİYE
CUMHURİYETİ HÜKÜMETİ VE ARJANTİN CUMHURİYETİ HÜKÜMETİ ARASINDA KENDİ ÜLKELERİ
ARASINDA HAVA HİZMETLERİNE İLİŞKİN HAVA ULAŞTIRMA ANLAŞMASININ ONAYLANMASININ
UYGUN BULUNDUĞUNA DAİR KANUN TASARISI
MADDE 1- (1) 20 Ocak 2011 tarihinde
Ankara’da imzalanan “Türkiye Cumhuriyeti Hükümeti ve Arjantin Cumhuriyeti
Hükümeti Arasında Kendi Ülkeleri Arasında Hava Hizmetlerine İlişkin Hava
Ulaştırma Anlaşması”nın onaylanması uygun bulunmuştur.
BAŞKAN – Kabul edenler… Kabul etmeyenler… Kabul
edilmiştir.
2’nci maddeyi okutuyorum:
MADDE 2- (1) Bu
Kanun yayımı tarihinde yürürlüğe girer.
BAŞKAN – Kabul edenler… Kabul etmeyenler… Kabul
edilmiştir.
3’üncü maddeyi okutuyorum:
MADDE 3- (1) Bu Kanun
hükümlerini Bakanlar Kurulu yürütür.
BAŞKAN – Kabul edenler… Kabul etmeyenler… Kabul
edilmiştir.
Açık oylama için bir dakika süre veriyorum.
(Elektronik cihazla oylama yapıldı)
BAŞKAN – Sayın milletvekilleri, Türkiye Cumhuriyeti
Hükümeti ve Arjantin Cumhuriyeti Hükümeti Arasında Kendi Ülkeleri Arasında Hava
Hizmetlerine İlişkin Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı açık oylama sonucu: 
“Kullanılan oy sayısı : 211
Kabul : 211
(x)
Kâtip Üye Kâtip
Üye
Dilek Yüksel Mine
Lök Beyaz
Tokat Diyarbakır”
Tasarı kabul edilmiş ve kanunlaşmıştır.

12’nci sıraya alınan, Türkiye Cumhuriyeti
ve Federatif Brezilya Cumhuriyeti Arasında Hükümlülerin Nakli Anlaşmasının
Onaylanmasının Uygun Bulunduğu Hakkında Kanun Tasarısı ve Dışişleri Komisyonu
Raporu’nun görüşmelerine başlayacağız. 
12.- Türkiye Cumhuriyeti ve
Federatif Brezilya Cumhuriyeti Arasında Hükümlülerin Nakli Anlaşmasının
Onaylanmasının Uygun Bulunduğu Hakkında Kanun Tasarısı ve Dışişleri Komisyonu
Raporu (1/575) (S. Sayısı: 253) (x)
BAŞKAN – Komisyon ve Hükûmet yerinde. 
Komisyon Raporu 253 sıra sayısıyla
bastırılıp dağıtılmıştır. 
Tümü üzerinde söz talebi yoktur. 
Maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir.
1’inci maddeyi okutuyorum: 
TÜRKİYE
CUMHURİYETİ VE FEDERATİF BREZİLYA CUMHURİYETİ ARASINDA HÜKÜMLÜLERİN NAKLİ
ANLAŞMASININ ONAYLANMASININ UYGUN BULUNDUĞU HAKKINDA KANUN TASARISI
MADDE 1- (1) 7
Ekim 2011 tarihinde Ankara’da imzalanan “Türkiye Cumhuriyeti ve Federatif
Brezilya Cumhuriyeti Arasında Hükümlülerin Nakli Anlaşması”nın onaylanması
uygun bulunmuştur.
BAŞKAN – Kabul edenler… Kabul
etmeyenler… Kabul edilmiştir. 
2’nci maddeyi okutuyorum: 
MADDE 2- (1) Bu
Kanun yayımı tarihinde yürürlüğe girer.
BAŞKAN – Kabul edenler… Kabul
etmeyenler… Kabul edilmiştir. 
3’üncü maddeyi okutuyorum: 
MADDE 3- (1) Bu
Kanun hükümlerini Bakanlar Kurulu yürütür. 
BAŞKAN – Kabul edenler… Kabul
etmeyenler… Kabul edilmiştir. 
Açık oylama için bir dakika süre
veriyorum. 
(Elektronik cihazla oylama yapıldı)
BAŞKAN - Türkiye Cumhuriyeti ve
Federatif Brezilya Cumhuriyeti Arasında Hükümlülerin Nakli Anlaşmasının
Onaylanmasının Uygun Bulunduğu Hakkında Kanun Tasarısı açık oylama sonucu:
“Kullanılan oy sayısı : 214
Kabul : 214(X)



Kâtip Üye
Dilek Yüksel
Tokat


Kâtip Üye
Mine Lök Beyaz 
Diyarbakır”



Tasarı böylece kanunlaşmıştır.
13’üncü sıraya alınan Türkiye Cumhuriyeti ile Brezilya Federatif
Cumhuriyeti Arasında Ceza İşlerinde Karşılıklı Adli Yardım Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
13. Türkiye
Cumhuriyeti ile Brezilya Federatif Cumhuriyeti Arasında Ceza İşlerinde
Karşılıklı Adli Yardım Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/579) (Sıra Sayısı: 254)(xx)
BAŞKAN - Komisyon ve Hükûmet? Yerinde.
Komisyon Raporu 254 sıra sayısıyla bastırılıp dağıtılmıştır.
Tümü üzerinde söz talebi? Yok.
Maddelere geçilmesini oylarınıza sunuyorum: Kabul edenler… Kabul
etmeyenler… Kabul edilmiştir.
1’inci maddeyi okutuyorum:
TÜRKİYE CUMHURİYETİ İLE BREZİLYA FEDERATİF
CUMHURİYETİ ARASINDA CEZA İŞLERİNDE KARŞILIKLI ADLİ YARDIM ANLAŞMASININ
ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 7/10/2011 tarihinde Ankara’da imzalanan “Türkiye
Cumhuriyeti ile Brezilya Federatif Cumhuriyeti Arasında Ceza İşlerinde
Karşılıklı Adli Yardım Anlaşması”nın onaylanması uygun bulunmuştur.
BAŞKAN - Kabul edenler… Kabul etmeyenler… Kabul edilmiştir.
2’nci maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN - Kabul edenler… Kabul etmeyenler… Kabul edilmiştir.
3’üncü maddeyi okutuyorum:
MADDE 3- (1) Bu Kanun hükümlerini Bakanlar Kurulu yürütür.
BAŞKAN - Kabul edenler… Kabul etmeyenler… Kabul edilmiştir.
Açık oylama için bir dakika süre veriyorum.
(Elektronik cihazla oylama yapıldı)
BAŞKAN – Türkiye
Cumhuriyeti ve Brezilya Federatif Cumhuriyeti Arasında Ceza İşlerinde
Karşılıklı Adli Yardım Anlaşmasının Onaylanmasının Uygun Bulunduğuna Dair Kanun
Tasarısı oylama sonucu:



“Kullanılan oy sayısı


:


213









Kabul


:


213 (x)

























Kâtip Üye
Dilek Yüksel
Tokat


Kâtip Üye
Mine Lök Beyaz
Diyarbakır”












Böylece tasarı
kabul edilmiş ve kanunlaşmıştır.
14’üncü sıraya
alınan, Türkiye Cumhuriyeti ile Brezilya Federal Cumhuriyeti Arasında
Diplomatik Misyon ve Konsolosluk Görevlilerinin Aile Üyelerinin Kazanç Getirici
İşlerde Çalışmalarına İlişkin Anlaşmanın Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu’nun görüşmelerine başlayacağız.
14.- Türkiye Cumhuriyeti ile
Brezilya Federal Cumhuriyeti Arasında Diplomatik Misyon ve Konsolosluk
Görevlilerinin Aile Üyelerinin Kazanç Getirici İşlerde Çalışmalarına İlişkin
Anlaşmanın Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/457) (S. Sayısı: 283 (xx)
BAŞKAN –
Komisyon ve Hükûmet yerinde.
Komisyon Raporu
283 sıra sayısıyla bastırılıp dağıtılmıştır.
Tasarının tümü
üzerinde söz talebi yoktur.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci maddeyi okutuyorum: 
TÜRKİYE CUMHURİYETİ İLE BREZİLYA FEDERAL CUMHURİYETİ
ARASINDA DİPLOMATİK MİSYON VE KONSOLOSLUK GÖREVLİLERİNİN AİLE ÜYELERİNİN KAZANÇ
GETİRİCİ İŞLERDE ÇALIŞMALARINA İLİŞKİN ANLAŞMANIN ONAYLANMASININ
UYGUNBULUNDUĞUNA DAİR KANUN TASARISI
MADDE
1- (1) 21 Ekim 2010 tarihinde Ankara’da imzalanan “Türkiye Cumhuriyeti ile
Brezilya Federal Cumhuriyeti Arasında Diplomatik Misyon ve Konsolosluk
Görevlilerinin Aile Üyelerinin Kazanç Getirici İşlerde Çalışmalarına İlişkin
Anlaşma”nın onaylanması uygun bulunmuştur.
BAŞKAN – Maddeyi oylarınıza sunuyorum:
Kabul edenler… Kabul etmeyenler… Kabul edilmiştir. 
2’nci maddeyi okutuyorum: 
MADDE
2- (1) Bu Kanun yayımı tarihinde yürürlüğe girer.
BAŞKAN - Kabul edenler… Kabul
etmeyenler… Kabul edilmiştir. 
3’üncü maddeyi okutuyorum: 
MADDE
3- (1) Bu Kanun hükümlerini Bakanlar Kurulu yürütür.
BAŞKAN - Kabul edenler… Kabul
etmeyenler… Kabul edilmiştir. 
Açık oylama için bir dakika süre
veriyorum. 
(Elektronik cihazla oylama yapıldı)
BAŞKAN - Türkiye
Cumhuriyeti ile Brezilya Federal Cumhuriyeti Arasında Diplomatik Misyon ve
Konsolosluk Görevlilerinin Aile Üyelerinin Kazanç Getirici İşlerde
Çalışmalarına İlişkin Anlaşmanın Onaylanmasının Uygun Bulunduğuna Dair Kanun
Tasarısı açık oylama sonucu:



“Kullanılan oy sayısı


:


215









Kabul


:


215



(x)






Kâtip Üye
Dilek Yüksel
Tokat


Kâtip Üye
Mine Lök Beyaz
Diyarbakır”













Böylece tasarı kabul edilmiş ve
kanunlaşmıştır.
15’inci sıraya alınan Türkiye
Cumhuriyeti Hükümeti ile Şili Cumhuriyeti Hükümeti Arasında Savunma Sanayi İş
Birliği Mutabakat Muhtırasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız.
15.- Türkiye Cumhuriyeti
Hükümeti ile Şili Cumhuriyeti Hükümeti Arasında Savunma Sanayi İş Birliği
Mutabakat Muhtırasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/706) (S. Sayısı: 378) (xx)
BAŞKAN – Komisyon ve Hükûmet? Yerinde.
Komisyon Raporu 378 sıra sayısıyla
bastırılıp dağıtılmıştır.
Tümü üzerinde söz talebi yoktur.
Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir. 
1’inci maddeyi okutuyorum:
Türkiye Cumhuriyeti Hükümeti ile Şili
Cumhuriyeti Hükümeti Arasında Savunma Sanayi İş Birliği Mutabakat Muhtırasının
Onaylanmasının Uygun Bulunduğuna Dair Kanun Tasarısı
MADDE 1 – (1) 10 Mayıs 2012 tarihinde
Santiago’da imzalanan “Türkiye Cumhuriyeti Hükümeti ile Şili Cumhuriyeti
Hükümeti Arasında Savunma Sanayi İş Birliği Mutabakat Muhtırası”nın onaylanması
uygun bulunmuştur.
BAŞKAN – Madde üzerinde şahsı adına
İstanbul Milletvekili Kadir Gökmen Öğüt konuşacaktır. 
Buyurunuz Sayın Öğüt.
KADİR GÖKMEN ÖĞÜT (İstanbul) – Sayın
Başkan, değerli milletvekilleri; Maden Kanunu’nu görüştüğümüz bu günlerde grevi
ertelenen BİRLEŞİK METAL-İŞ işçilerinin onurlu direnişi bugünlere damgasını
vurdu. Hükûmetin grev erteleme kararı 12 Eylül faşist uygulamalarının başka bir
biçimde tezahür etmiş hâli olduğu gibi antidemokratiktir. Ekmeğini emeğiyle
kazananlardan ne denli korktuğunun en büyük delaletidir. Hükûmet ülke
güvenliğini gerekçe göstererek grev erteleme kararıyla ulusun güvenliğini
değil, sermayenin güvenliğini koruma altına almaya çalışmaktadır. Bu tutum bir
kez daha AKP’nin emek sömürüsünden yana olduğunu ortaya koymuştur.
Değerli
milletvekilleri, grev erteleme kararı tamamen hukuka aykırıdır. Öncelikle,
yasa, grevlerin Bakanlar Kurulunca ertelenebilmesi için grevin genel sağlığı
veya millî güvenliği bozucu nitelikte olmasını şart koşmuştur. Bakanlar Kurulu
kararında, alınan grev kararının millî güvenliği neden ve nasıl bozucu
nitelikte olduğu yer, zaman ve olay gösterilerek belirtilmemiştir. Grev daha
başlamadan, üstelik birçok bakan yurt dışındayken sahte veya önceden verilen
imzalarla alınmış bir kararın bağlayıcılığı da yoktur. Nitekim, metal işçileri
ülkenin dört bir yanında en büyük yasal haklarının kendilerinden alınmasına
karşı onurlu direnişlerine devam etmektedirler. Çalışma Bakanlığı ve Danıştay
önünde bugün basın toplantıları düzenlenmiştir. MESS’e bağlı 4 fabrika MESS’ten
ayrılmış ve işçileri haklı bulmuştur, onlarla masaya oturmuştur. 
Hiçbir irade ve
güç bu ülkenin onurlu işçilerinin mücadelesinden, emeğinden üstün değildir.
Onların hak arayışlarına karşı çıkartılan her türlü haksız engel karşılığını
mutlaka bulacaktır. Nitekim, bu, bu örgütlü emekçiye yapılan ilk de değildir;
iş çevreleri istemekte, AKP uygulamaya koymaktadır. On üç yıllık AKP
iktidarında bu 8’inci erteleme kararıdır. Daha önceden de, ne ilgisi varsa, cam
iş kolunda KRİSTAL-İŞ Sendikasının üyelerinin grevine erteleme yapılmıştı.
Türkiye’de iş kazaları hemen hemen her iş kolunda yaşanmaktayken, diğer iş
kollarıyla karşılaştırıldığında inşaat, maden ve metal sektöründeki kaza
sayısı, sıklık oranı, ölüm ve yaralanma oranı çok daha yüksektir. Daha AKP
metal grevini yasaklamak için karar yayımlarken Gaziantep’te çalışan bir metal
işçisi hayatını kaybetmiştir. Bildiğiniz gibi, sendikalı işçilerde iş kazası ve
ölümü çok çok az olmaktadır. Dünyada maden kazalarında 1’inci, iş kazalarında
3’üncü olduğumuz gerçeği bir yıl içinde Soma ve Ermenek’te peş peşe yaşanan
tarihin en ağır bilançolu maden facialarıyla bir kez daha gün yüzüne çıkmıştır.
Her iki facianın ardından da tıpkı diğerlerinde olduğu gibi, onlarca ihmaller
zinciri sıralanmış, tüm bu yaşananların arasında ise en çok, zor şartlar
altında çalışan madencilerin sahip olması gereken ancak birçoğunun mahrum
bırakıldığı sosyal haklar ve sendikalaşma tartışılmıştır. 
Sendikalaşma oranları son derece vahim
boyutlardadır. Türkiye'de madencilik ve taş ocağı iş kolunda Ocak 2014 resmî
istatistiklerine göre çalışan işçi sayısı 190 bindir. Söz konusu iş kolunda çalışan
işçilerden ancak ve ancak 38 bini sendika üyesidir. İlaveten, Türkiye'de Ocak
2014 itibarıyla ve resmî istatistiklere göre 190 bin işçiden 42 bini sigortasız
çalışmaktadır. 
İşçilerin ve çalışanların haklı
mücadelesini ve halkın muhalefetini bastırmak için yeni iç güvenlik yasa
tasarısını Meclise getirmek için hazırlamaktasınız. Biz, bu diktatörlüğe ve bu
maddelere direneceğiz, bu yasaya direneceğiz. 
Bu yasa neler getiriyor? Polise
yargısız infaz yetkisi veriyor. Araç kiralayanları fişliyor. Atkı, poşu, gaz
maskesi takana üç yıl veriyor. Peçe takana ne vereceğinizi çok merak ediyorum.
Hâkim kararı olmadan dinlemenin süresi kırk sekiz saate çıkarılıyor. Havai
fişek ve sapan için dört yıl hapis isteniyor. Mala zarar tazmini yurttaşa mal
ediliyor. Polisin arama yetkisi artırılıyor. Polis aynı zamanda savcılık
yapacak hâle getiriliyor. Karakollar evlere taşınıyor. 
Bu diktatörlüğü tanımayacağız, buna
direneceğiz, bu yasa tasarısı maddelerinin tamamına engel olacağız, bütün bu
faşist uygulamaların kalkacağı demokratik bir Türkiye'yi yaratacağız.
Yaşasın işçilerin örgütlü mücadelesi,
yaşasın işçi sınıfı.
Sağ olun. (CHP sıralarından alkışlar)
BAŞKAN – Teşekkür ederiz Sayın Öğüt.
1’inci maddeyi oylarınıza sunuyorum:
Kabul edenler… Kabul etmeyenler… Kabul edilmiştir.
MADDE 2- (1) Bu Kanun yayımı tarihinde yürürlüğe girer.
BAŞKAN – Madde üzerinde şahsı adına
Kocaeli Milletvekili Haydar Akar. (CHP sıralarından alkışlar)
Buyurunuz Sayın Akar. 
HAYDAR AKAR (Kocaeli) – Sayın Başkan,
sayın milletvekilleri; arkadaşlar böyle oturmaya, dinlemeye alışık değiller,
birazdan daralabilirler.
Şimdi, hazır sizi burada bulmuşken
pazartesi günü Bartın’da gerçekleştirmiş olduğum bir ziyareti sizlerle
paylaşmak istiyorum. Ama yine yarım saat önce burada olsaydınız Bartın
Milletvekili Rıza Yalçınkaya’nın bu kürsüden ili için nasıl isyan ettiğini, ili
için ne kadar sıkıntı yaşadığını sizlerle paylaştığını görecektiniz. 
Evet, Rıza Yalçınkaya neyi paylaştı
sizinle? Bartın ki Türkiye’nin en ufak ve en şirin illerinden bir tanesi.
Karadeniz’e kıyısı olan Amasra ilçesiyle de Karadeniz’in incisi Bartın. Biliyor
musunuz, Bartın’ın nüfusu sadece 2014’ten 2015’e geçerken sadece 6 kişi artmış,
üç yıl içerisinde de toplam bin kişilik nüfus artışı olmuş. Yüzde 44’ünün
emekli olduğu bir kentten bahsediyoruz. Tek geçim kaynağı ne biliyor musunuz?
Tek geçim kaynağı kömür. Ama, sadece bu Enerji Bakanının sayesinde -hazır
burada yakalamışken söylüyorum ama çıkmış Enerji bakanı, yetiştiremedik-
Bartın’da kömürü bitiriyorlar.
MUHAMMET RIZA YALÇINKAYA (Bartın) –
Orada, orada.
HAYDAR AKAR (Devamla) – 2005 yılında
hani çok övündüğü ve Türkiye’ye “Bulduk.” dediği, altın bulmuş gibi üzerine
atladığı redevans usulüyle yandaşlarına orada bir maden sahasını peşkeş
çekiyor. Üç yıllık hazırlık aşaması, anlaşmalar, sözleşmeler böyle… 500 bin ton
kömür üretmesi gerekirken 1 ton kömür dahi vermiyor. Aradan on yıl geçiyor,
redevans bedeli olarak ödemesi gereken, vermesi gereken 1 kilogram kömürü
vermiyor ve hâlen o sözleşmeleri devam ediyor. O güzelim Amasra’da, o güzelim
kentte ne yapmak istiyor biliyor musunuz bu şirket? Bu şirket o güzelim kentte
termik santral kurmak istiyor, Karadeniz’in incisinde ithal kömürle termik
santral kurmak istiyor. 
Sadece bununla da bitmiyor. Orada 2
tane saha var, (A) sahası, (B) sahası. (B) sahasını vermişler, (A) sahasında da
TTK var geçen gün KİT Komisyonunda ibra etmediğimiz. Çünkü tüm yolsuzlukların,
tüm şaibelerin redevansla fakirlere dağıtılan kömürde bile şaibenin olduğu bir
noktada o (B) sahasında HEMA, (A) sahasında da TTK’nın kendi işçileriyle üretim
yapılıyor. 3 bin-4 binden 663 işçiye düşmüş. Evet, biz madenlerde teknolojiyi,
mekanize olmasını savunuyoruz. Gerçekten de yeni bir teknoloji deniyorlar orada
ve mekanize olarak üretimi, verimliliği artırdıklarını söylüyorlar. Ama, başka
bir şeyden daha yakınıyorlar; 663 işçiye düşünce yer altında çalıştıracak,
kömürü çıkarttıracak, kazma kürekte çalıştıracak işçi bulamıyorlar. Yer
üstündeki işçileri yani lojistik hizmetiyle uğraşan, nakliye işiyle uğraşan,
kömürün sevkiyatıyla uğraşan işçileri hazırlıksız olarak aşağıya indirmeye
çalışıyorlar ve kurumu bu şekilde idare etmeye çalışıyorlar.
Bakan geliyor burada diyor ki: “TTK
zarar ediyor.” Oranın milletvekillerinden bir tanesi, iktidar partisi
milletvekili diyor ki: “Özelleştirelim kurtulalım.” Hayır, özelleştirmek olmaz,
kurtulmak olmaz. Onu verimli hâle getireceğiz. Nasıl verimli hâle getireceğiz?
İstihdamı daha da artırarak, teknolojiyi daha çok getirerek, daha çok üretim
yaparak verimli hâle getireceğiz.
Bakın, redevansla, hizmet alımıyla
TTK’da kömür üretimi artmamıştır. 2000’li yıllardan önce 5 milyon tona yaklaşan
kömür üretimi 2002’den sonra, en çok sizin Enerji Bakanlığınız döneminde ve bu
Enerji Bakanı döneminde azalmış ve 1,8 milyon tonlara düşmüş, maliyetleri
artmış. Niye maliyetleri artmış? Çünkü kaliteli, verimli üretim yapamıyor
yeterince istihdam yapmadığı için. Ve talep edilen bakım, talep edilen teknik
eleman, talep edilen beyaz yakalı, talep edilen “amele” dediğimiz direkt
madenlerde çalışan işçilere ihtiyaç var orada. Bartın bunu bekliyor, Zonguldak
bölgesi bunu bekliyor.
Şunu söylüyoruz biz: Cumhuriyet Halk
Partisi iktidarında, 2015’in 7 Haziranında, şunu herkes iyi bilmeli ki
Zonguldak havzasına 10 bin yeni işçiyle ineceğiz ve hizmet alımı, redevansı
kaldıracağız. Tek kelimeyle bunu söylüyorum. Biz bunu geçmişte Deniz Baykal’ın
Enerji Bakanlığı döneminde başardık, yine başaracağız.
Buradan Zonguldaklılara, Bartınlılara
selam olsun diyorum. Ve kesinlikle Cumhuriyet Halk Partisi iktidarında, her ne
kadar redevansla, hizmet alımıyla özelleştirilmişse bile madenler tekrar
devletleştirilecek diyorum.
Hepinize sevgiler, saygılar sunuyorum.
Teşekkür ediyorum. (CHP sıralarından alkışlar)
BAŞKAN – Teşekkür ederiz Sayın Akar.
YILMAZ TUNÇ (Bartın) – Sayın Başkan…
BAŞKAN – Anlayamadım.
YILMAZ TUNÇ (Bartın) – “Bartın’ın
iktidar milletvekili ‘Madenleri özelleştireceğiz.’ dedi.” diye şahsıma sataşma
var. İç Tüzük 69 gereğince söz istiyorum.
BAŞKAN – Nasıl?
HAYDAR AKAR (Kocaeli) – Tutanaklara
bakın.
BAŞKAN – Yani, sataşmadı ki.
MUHAMMET RIZA YALÇINKAYA (Bartın) –
İsim geçmedi ki.
YILMAZ TUNÇ (Bartın) – Sayın konuşmacı
“Bartın’ın iktidar milletvekili ‘Madenleri özelleştireceğiz.’ dedi.” dedi.
Benim söylemediğim bir sözü söylemiş gibi ifade etti.
MUHAMMET RIZA YALÇINKAYA (Bartın) –
Yok, öyle bir şey demedi.
BAŞKAN – Tamam, buyurun düzeltin o
zaman. 
Buyurunuz. (AK PARTİ sıralarından
alkışlar)
IX.- SATAŞMALARA İLİŞKİN
KONUŞMALAR
1.- Bartın Milletvekili
Yılmaz Tunç’un, Kocaeli Milletvekili Haydar Akar’ın 378 sıra sayılı Kanun
Tasarısı’nın 2’nci maddesi üzerinde şahsı adına yaptığı konuşması sırasında
şahsına sataşması nedeniyle konuşması
YILMAZ TUNÇ (Bartın) – Sayın Başkan,
değerli milletvekilleri; sataşma nedeniyle söz aldım. Genel Kurulu saygılarımla
selamlıyorum. 
Haydar Bey, Kocaeli Milletvekili. Tabii
ben isterdim ki buradan Bartın’ın sorunlarını Bartın Milletvekili gelip
anlatsın. (AK PARTİ sıralarından alkışlar) 
TURGUT DİBEK (Kırklareli) – Sen
dinlememişsin, dinlememişsin!
BAŞKAN – E o anlattı ama, sayın
vekilimiz. 
Buyurunuz.
YILMAZ TUNÇ (Devamla) – Şimdi,
Amasra’ya Haydar Bey’in tabii bir gün gelip Bartın’da neler olup bittiğini
öğrenmesi mümkün değil. Her zaman bekleriz, Bartın güzel bir yerdir. Amasra’ya
balık yemeye de bekleriz. 
Şimdi, şunu ifade etti: Amasra
Taşkömürü Müessesesi orada (A) sahası devlet yatırımlarına devam ediyor. (B)
sahasında da özel sektör kömür hazırlığı çalışmalarına devam ediyor. Özel
sektörün orada üç tane kuyusu var. Bu üç kuyu 800 metre derinliğinde, 8 metre
çapında. Kuyu çalışmaları tamamlandı ve galeri sürme çalışmaları devam ediyor.
Büyük bir yatırım. Bu yatırım Bartın için önemli bir yatırım. Özel sektörün
kömür çıkarma çalışmalarını bir taraftan destekliyoruz, diğer taraftan da
TTK’nın işlettiği Amasra (A) sahasında da buranın sanki kapatılacağı, özelleştirileceği
yönünde her seçim döneminde bu tür söylentiler çıkar ama bunun gerçek
olmadığını seçim sonrasında halkımız da görür. (A) sahasındaki çalışmalar devam
ediyor. 
Yılbaşı gecesini biz Enerji Bakanımızla
yerin 300 metre altında işçilerle beraber geçirdik ve orada modernizasyon
çalışmalarına başladık. 
HAYDAR AKAR (Kocaeli) – İndirmeyin
Bakanı oraya. Soma’da da indirdiniz, felaket oldu. İndirmeyin sakın Bakanı
oraya. 
YILMAZ TUNÇ (Devamla) – 60 trilyon
liralık bir yatırımı orada gerçekleştiriyoruz. 15 trilyon harcadık, bu sene de
27 trilyon lira harcayacağız ve mekanizasyon sistemine geçtik. (A) sahasında
devletin yatırımı da devam edecek, özel sektör de devam edecek. Bunu düzeltmek
istedim.
“Özelleştirme yapılacak.” şeklinde
benim bir söylemim olmadı. Bunu buradan düzeltmek istedim. 
Hepinizi sevgiyle, saygıyla
selamlıyorum. (AK PARTİ sıralarından alkışlar) 
BAŞKAN – Teşekkür ederiz Sayın Tunç.
2’nci maddeyi oylarınıza…
MUHAMMET RIZA YALÇINKAYA (Bartın) –
Efendim, bir dakika…
BAŞKAN – Buyurun.
MUHAMMET RIZA YALÇINKAYA (Bartın) –
Sayın milletvekili kürsüye çıktı dedi ki: “Gönül isterdi ki Bartın milletvekili
bu konuları dile getirsin.” Ben aslında görevimi yapmıştım.
BAŞKAN – Ben de söyledim sizin dile
getirdiğinizi.
MUHAMMET RIZA YALÇINKAYA (Bartın) – Ama
o, sanki biz orada görevimizi yapmıyoruz gibi ima etti.
BAŞKAN – Yok… 
MUHAMMET RIZA YALÇINKAYA (Bartın) –
Lütfen, müsaade ederseniz, iki dakika…
BAŞKAN – Sayın Yalçınkaya, siz gayet
güzel savundunuz, dile getirdiniz. 
OKTAY VURAL (İzmir) – Sayın milletvekili
hakkını kendisi korusun müsaade edin de.
MUHAMMET RIZA YALÇINKAYA (Bartın) –
Efendim, müsaade edin de ben kendi hakkımı koruyayım. Lütfen… Lütfen müsaade
edin. 
BAŞKAN – Buyurun, konuşun.
2.- Bartın Milletvekili
Muhammet Rıza Yalçınkaya’nın, Bartın Milletvekili Yılmaz Tunç’un sataşma
nedeniyle yaptığı konuşması sırasında şahsına sataşması nedeniyle konuşması
MUHAMMET RIZA YALÇINKAYA (Bartın) –
Teşekkür ederim Sayın Başkan.
Bartın Milletvekili Sayın Yılmaz Tunç
Arkadaşımız buraya çıktı ve dedi ki: “Gönül isterdi ki Bartın Milletvekili Rıza
Yalçınkaya bu konuları dile getirseydi.” E, ben yirmi dakika önce Amasra’da
yaşanan bu sıkıntıları dile getirdim.
ALİM IŞIK (Kütahya) – Yoktu o zaman,
yoktu.
OKTAY VURAL (İzmir) – Yoktu, Mecliste
yoktu. 
MUHAMMET RIZA YALÇINKAYA (Devamla) –
Amasra’nın peşkeş çekildiğini söyledim. Özel sektöre peşkeş çekildiğini
söyledim. 
HAYDAR AKAR (Kocaeli) – Yeni geldi
Meclise, yeni. 
ALİM IŞIK (Kütahya) – Oylamaya geldi,
oylamaya. 
MUHAMMET RIZA YALÇINKAYA (Devamla) –
Haydar Bey de Bartın’a iki gün önce geldi. Türkiye genelinde partimizin
görevlendirdiği milletvekillerinden biri olarak Bartın’a geldi. Türkiye
Taşkömürü Kurumuna bağlı Amasra’yı ziyaret etti ve oradaki ilgililerin dile
getirdiği konuları, Amasra halkının dile getirdiği konuları burada bir nebze de
olsa dile getirdi. Niye buna saygı duymuyorsunuz?
Sonra, siz, o şirketin avukatı mısınız
Sayın Yılmaz Tunç? Siz o şirketin avukatı mısınız?
HAYDAR AKAR (Kocaeli) – Bravo… Bravo…
İyi para var o işte!
MUHAMMET RIZA YALÇINKAYA (Devamla) –
Yani Amasra Taşkömürü İşletmesine hepimizin sahip çıkması lazım. 
Biraz önce burada dile getirdim. Biraz
önce Amasra’daki sıkıntıları dile getirdim. Sayın Bakana rica ettim. Amasra’ya
işçi alın dedim, Amasra’ya yatırım yapın dedim ve Amasra’daki üretimi artıralım
dedim. Hiç alışık olmadığım üslupla karşı karşıya getiriyorsun beni Sayın
Yılmaz Tunç. Yapma bunu yani.
Yatırımdan bahsediyorsun. 2014 yılı
TTK’nın yatırım programı 64 milyon TL. Bütün TTK’ya harcanan para 18 milyon TL.
Sen bir de burada çıkıyorsun “Amasra’ya 60 milyon TL harcadık.” diyorsun ya!
Allah aşkına ya, doğruyu konuşmak zorundayız. 
Birbirimize sataşarak bizi böyle bir
üslupla karşı karşıya getirmeye hakkın yok. Gerçekten Enerji Bakanı da seninle
benim kavgamı seyrediyor orada. 
Saygılar sunuyorum. (CHP sıralarından
alkışlar) 
VIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
15.- Türkiye Cumhuriyeti
Hükümeti ile Şili Cumhuriyeti Hükümeti Arasında Savunma Sanayi İş Birliği
Mutabakat Muhtırasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/706) (S. Sayısı: 378) (Devam)
BAŞKAN – 2’nci maddeyi oylarınıza
sunuyorum: Kabul edenler… Kabul etmeyenler… Kabul edilmiştir.
3’üncü maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN – Kabul edenler… Kabul
etmeyenler… Kabul edilmiştir.
Açık oylama için bir dakika süre
veriyorum:
(Elektronik cihazla oylama yapıldı) 
BAŞKAN - Türkiye Cumhuriyeti Hükümeti
ile Şili Cumhuriyeti Hükümeti Arasında Savunma Sanayi İş Birliği Mutabakat
Muhtırasının Onaylanmasının Uygun Bulunduğuna Dair Kanun Tasarısı’nın yapılan
açık oylama sonucunu açıklıyorum:
“Kullanılan oy sayısı : 208
Kabul : 207
Ret : 
1 (x)
 Kâtip Üye Kâtip
Üye
 Dilek Yüksel Mine
Lök Beyaz
 Tokat Diyarbakır”
Böylece, tasarı kanunlaşmıştır.
Şimdi de, 16’ncı
sıraya alınan, Türkiye Cumhuriyeti Hükümeti ile Şili Cumhuriyeti Hükümeti
Arasında Gümrük Konularında İşbirliği ve Karşılıklı Yardım Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine başlayacağız.
16.- Türkiye Cumhuriyeti
Hükümeti ile Şili Cumhuriyeti Hükümeti Arasında Gümrük Konularında İşbirliği ve
Karşılıklı Yardım Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/777) (S. Sayısı: 472) (x)
BAŞKAN – Komisyon ve Hükûmet yerinde.
Komisyon Raporu 472 sıra sayısıyla
bastırılıp dağıtılmıştır.
Tasarının tümü üzerinde söz talebi
yoktur.
Maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir.
1’inci maddeyi okutuyorum:
TÜRKİYE
CUMHURİYETİ HÜKÜMETİ İLE ŞİLİ CUMHURİYETİ HÜKÜMETİ ARASINDA GÜMRÜK KONULARINDA
İŞBİRLİĞİ VE KARŞILIKLI YARDIM ANLAŞMASININ ONAYLANMASININ UYGUN BULUNDUĞUNA
DAİR KANUN TASARISI
MADDE
1- (1) 19 Kasım 2012 tarihinde Ankara’da imzalanan “Türkiye
Cumhuriyeti Hükümeti ile Şili Cumhuriyeti Hükümeti Arasında Gümrük Konularında
İşbirliği ve Karşılıklı Yardım Anlaşması”nın onaylanması uygun bulunmuştur.
BAŞKAN – Madde üzerinde şahsı adına
İstanbul Milletvekili Ali Özgündüz konuşacaktır.
Buyurunuz Sayın Özgündüz.
ALİ ÖZGÜNDÜZ (İstanbul) – Teşekkür
ediyorum Sayın Başkan.
Değerli milletvekilleri, değerli
arkadaşlar; geçen sene temmuz ayında Azerbaycan’ın işgal edilen toprağı olan
Kelbecer kasabasında annelerinin mezarını ziyarete giden 3 Azerbaycan yurttaşı
Ermeni askerleri tarafından yakalandı. Bir tanesi işkence sonucu öldürüldü,
diğer 2 kişi -Dilgem Esgerov ve Şahbaz Guliyev- yargılandı; Esgerov müebbet
hapse, Guliyev yirmi iki yıl hapis cezasına çarptırıldı. Bu konu şu anda
Azerbaycan için çok önemli bir meseledir. “Biz bir milletiz.” diyoruz,
“Azerbaycan ile Türkiye Cumhuriyeti yurttaşları bir millet, iki devlettir.”
diyoruz. Dolayısıyla, şu anda eğer bir millet isek bizim milletten 2 kişi
uyduruk bir mahkeme tarafından yargılanarak, bir tanesi müebbet hapse, diğeri
yirmi iki yıl hapis cezasına çarptırılmıştır. 
Bugün, bu konuyla ilgili olarak,
Azerbaycan Uluslararası Diaspora Merkezi Başkanı Birleşmiş Milletlerin Ankara
ofisi önünde, bu konunun uluslararası hukuk açısından, uluslararası hukuku ve
insan haklarını korumakla görevli Birleşmiş Milletler tarafından dikkate
alınması ve insani bir çözüm bulunması yönünde bir açıklama yaptı. Bizim
Türkiye Cumhuriyeti Hükûmetinin Dışişleri Bakanlığının bu konuyla ilgilenmesi
gerekmektedir. Yani “Sadece söylemde değil bizim Azerbaycan’la ilişkimiz,
gerçekten eylemde de biz bir milletiz, biz kardeşiz.” diyorsak bunu göstermenin
en önemli araçlarından, imkânlarından bir tanesi şu anda Dışişleri Bakanlığının
elindedir. Bu, haksız yere işgal edilen -ki Birleşmiş Milletler kararlarına
göre de orası Azerbaycan toprağıdır- kendi toprağındaki anasının mezarını
ziyaret etmeye giden kişiler bu şekilde uyduruk bir mahkemede ağır cezalara
çarptırılmıştır. Bu 2 esir Türk kardeşimizin bir an önce Ermenistan
hapishanelerinden kurtarılması ve ülkelerine özgürce dönmesi için bizim Türkiye
Cumhuriyeti Hükûmetine önemli görev düşmektedir. 
Burada, Sayın Bakanım, sizin
aracılığınızla Dışişleri Bakanlığına bir çağrı yapıyorum: Uluslararası
kuruluşlar nezdinde lütfen girişimde bulunun. En basit bir insan hakkı
ihlalinde dünya ayağa kalkıyor, dolayısıyla bizim bu dünyayı ayağa kaldırmamız
lazım. Azerbaycan bizi kardeş biliyor, bizi büyük kardeş biliyor, ağabey
biliyor, dolayısıyla Azerbaycan’ı bu meselede yalnız bırakmamalıyız.
Azerbaycan’ın sevinci sevincimiz, kederi kederimiz ise bugün Azerbaycan
kederdedir, bugün Guliyev’in ve Esgerov’un aileleri kederdedir. Hasan Hasanov
rahmetli olmuştur işkence sonucunda, Allah’tan rahmet diliyoruz. 
Dolayısıyla da bizim Hükûmetimizi bu
konuda göreve davet ediyorum ve bu Parlamentonun iktidarıyla muhalefetiyle “Biz
bu konuda Azerbaycan’ın yanındayız, Azerbaycanlı kardeşlerimizin bu haklı
talebini destekliyoruz.” şeklinde gür bir ses vermesini talep ediyorum. 
Genel Kurulu saygıyla selamlıyorum.
(CHP sıralarından alkışlar) 
BAŞKAN – Teşekkür ediyoruz Sayın
Özgündüz. 
Şahsı adına, Adana Milletvekili Necdet
Ünüvar… 
Buyurunuz. (AK PARTİ sıralarından alkışlar)

NECDET ÜNÜVAR (Adana) – Sayın Başkan,
değerli milletvekilleri; hepinizi saygıyla selamlıyorum. 
Öncelikle, Türkiye ile Azerbaycan
arasındaki ilişkilerin gerçekten dostluk ve kardeşliğin çok ötesinde bir ilişki
olduğunu ifade ederek sözlerime başlamak istiyorum. 
Konuyu gündeme getirdiği için İstanbul
Milletvekili Sayın Ali Özgündüz’e de teşekkür ediyorum. Kendisi aynı zamanda
Türkiye-Azerbaycan Dostluk Grubu Yönetim Kurulu üyesidir. Defalarca
Azerbaycan’a gidip geldik. O da biliyor ve görmüştür ki Türkiye ve Azerbaycan
arasındaki ilişki gerçekten dostluğun çok ötesinde bir ilişkidir. Türkiye ve
Azerbaycan problemleriyle ilgili defalarca, zaman zaman Meclis gündeminde konu
gündeme geliyor. 
Biraz önce Sayın Özgündüz’ün ifade
ettiği husus… Esasında Dağlık Karabağ sınırları içerisinde olan, hem Azerbaycan
hem Türkiye için son derece önemli olan bölgeye 3 Azeri vatandaşının ziyareti
sonucunda 1’i hayatını kaybetmiştir. Cenazesi tam üç ay sonra Ermeniler
tarafından Azerbaycan’a verilmiştir. 2 vatandaştan Esgerov ömür boyu, Guliyev
de yirmi iki yıl hapis cezasıyla cezalandırılmış. Bu Azerbaycanlı
kardeşlerimizin esaretten kurtulması adına gerçekten çok önemli adımlar
atılmaktadır. Biz de her zaman Azerbaycan’ın yanında olduğumuzu net bir şekilde
ifade ediyoruz. 
Burada bir konuyu ifade etmek isterim:
AGİT’e bağlı Minsk Grubu var ve Minsk Grubu esasında Dağlık Karabağ’ın,
Azerbaycan toprağının yüzde 20’sinin esaret altında tutulduğu toprakların
esaretten kurtulması adına adım atmak üzerine kurulmuş bir grup ama yirmi
yıldır tek bir adım atmamıştır. Maalesef uluslararası kuruluşlar da bu konuyla
ilgili adım atmamaktadır. Ama Türkiye’nin tezi şudur: Bunu Sayın Recep Tayyip
Erdoğan hem Başbakan olduğu zaman hem Cumhurbaşkanı olduğu zaman “Dağlık
Karabağ kanayan bir yaraysa hem Türkiye’nin hem de Azerbaycan’ın ortak
problemidir. Dağlık Karabağ özgürlüğüne kavuşmadığı sürece Türkiye’yle
Ermenistan arasındaki kapılar açılmayacaktır.” diye net bir şekilde ortaya
koymuştur. Dolayısıyla, burada esir olan Azerbaycanlı vatandaşlar aynı zamanda
Türkiye’nin de problemidir. Türkiye bu konuyla ilgili üzerine düşen adımı
atmaktadır, bundan sonra da atacaktır. 
Umuyorum ki Dağlık Karabağ bir an evvel
özgürlüğüne kavuşur, başta Hocalı olmak üzere oradaki bütün reyonlar
özgürlüğüne kavuşur. Tam 1 milyon kaçkın veya göçkün şeklinde Azerbaycan
topraklarında yaşayan Azeri vatandaşlar da kendi öz vatanlarına, öz yurtlarına
dönerler ve bu nevi müessif hadiselerle karşı karşıya kalmayız diyor, buradaki
Azerbaycanlı kardeşlerimizin problemini kendi problemimiz olarak görüyor,
hepinizi saygıyla selamlıyorum. (AK PARTİ, CHP ve MHP sıralarından alkışlar)
BAŞKAN – Teşekkür ederiz Sayın Ünüvar.
1’inci maddeyi oylarınıza sunuyorum:
Kabul edenler… Kabul etmeyenler… Kabul edilmiştir.
2’nci maddeyi okutuyorum:
MADDE
2 - (1) Bu Kanun yayımı tarihinde yürürlüğe girer.
BAŞKAN – 2’nci madde üzerine şahsı
adına Kütahya Milletvekili Alim Işık konuşacaktır.
Buyurunuz Sayın Işık. (MHP sıralarından
alkışlar)
ALİM IŞIK (Kütahya) – Teşekkür ediyorum
Sayın Başkan.
Değerli milletvekilleri, Türkiye
Cumhuriyeti Hükümeti ile Şili Cumhuriyeti Hükümeti Arasında Gümrük Konularında
İşbirliği ve Karşılıklı Yardım Anlaşmasının Onaylanmasının Uygun Bulunduğuna
Dair Kanun Tasarısı’nın 2’nci maddesi üzerinde şahsım adına söz aldım. Bu
vesileyle yüce Meclisi saygıyla selamlıyorum.
Elbette ki Milliyetçi Hareket Partisi
olarak bu tür uluslararası anlaşmalara katkı yapmaya özen gösteriyoruz ve
bugüne kadar da tüm uluslararası anlaşmalar lehinde oy kullanmaya dikkat ettik.
Ancak, biraz önce gündeme getirilen ve Ermenistan tarafından esir alınan 2
Azerbaycanlı kardeşimizin ve öldürülen 1 Azerbaycanlı kardeşimizin hakkının
korunması elbette ki Türkiye Cumhuriyeti Hükûmetinin ve tüm vatandaşların da
görevidir. Azeri rehinelerden Dilgem Esgerov ve Şahbaz Guliyev’e biz de geçmiş
olsun diyoruz ve bu konuda Türkiye Cumhuriyeti Hükûmetinin gerçekten bugüne
kadar Azerbaycan ile Ermenistan arasında yürütülen gergin ilişkileri çözme
konusunda bir adım atmasını bekliyoruz. 
Biraz önce Adalet ve Kalkınma Partisi
adına konuşan değerli Dostluk Grubu Başkanı milletvekili söyledi, “Hükûmet
olarak adımlar attık.” dedi ama bundan Türkiye’nin haberi yok,
milletvekillerinin haberi yok, milletimizin haberi yok. Ben Sayın Bakana sormak
istiyorum: Yani Ermenistan ile Azerbaycan arasındaki sıkıntıların ve Karabağ’ın
işgalinin sona erdirilmesi konusunda Hükûmet bizden habersiz bir şey yaptı da
bizim mi haberimiz yok yoksa gizli anlaşmalar orada da mı devam ediyor?
Ermenistan’la bir müzakere mi başlattılar? Bunu öğrenmek istiyoruz açıkçası.
Dolayısıyla, bu konuyu Milliyetçi
Hareket Partisi olarak bir kez daha kınadığımızı ve Ermenistan’ın Azerbaycanlı
kardeşlerimize yapmış olduğu zulmün kabul edilebilir bir tarafı olmadığını
ifade etmek istiyor, hepinize saygılar sunuyorum. (MHP, AK PARTİ ve CHP
sıralarından alkışlar)
BAŞKAN – Teşekkür ederiz Sayın Işık.
2’nci maddeyi oylarınıza sunuyorum:
Kabul edenler… Kabul etmeyenler… Kabul edilmiştir.
3’üncü maddeyi okutuyorum:
Madde
3- (1) Bu Kanun hükümlerini Bakanlar Kurulu yürütür.
BAŞKAN - Kabul edenler… Kabul
etmeyenler… Kabul edilmiştir.
Açık oylama için iki dakika süre
veriyorum.
(Elektronik cihazla oylama yapıldı)
BAŞKAN – Sayın milletvekilleri, Türkiye
Cumhuriyeti Hükümeti ile Şili Cumhuriyeti Hükümeti Arasında Gümrük Konularında
İşbirliği ve Karşılıklı Yardım Anlaşmasının Onaylanmasının Uygun Bulunduğuna
Dair Kanun Tasarısı’nın açık oylama sonucu:
“Kullanılan Oy Sayısı :211
Kabul 
:211(x)
 Kâtip Üye 
Kâtip Üye
Dilek Yüksel 
Mine Lök Beyaz
 Tokat Diyarbakır”
Böylece tasarı kanunlaşmıştır.
Şimdi de, 17’nci sıraya alınan,
Kültürel İfadelerin Çeşitliliğinin Korunması ve Geliştirilmesi Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
17.- Kültürel İfadelerin
Çeşitliliğinin Korunması ve Geliştirilmesi Sözleşmesinin Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/292) (S.
Sayısı: 54)
BAŞKAN – Komisyon? Yok.
Ertelenmiştir.
Alınan karar gereğince, Enerji ve Tabii
Kaynaklar Bakanı Taner Yıldız hakkında (11/43) esas numaralı Gensoru
Önergesi’nin gündeme alınıp alınamayacağını görüşmek için 5 Şubat 2015 Perşembe
günü saat 14.00’te toplanmak üzere birleşimi kapatıyorum.
Kapanma Saati:
19.12




(*) 425 S.Sayılı Basmayazı 22/1/2015
tarihli 46’ncı Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx) 683 S. Sayılı Basmayazı 28/1/2015
tarihli 48’inci Birleşim Tutanağı’na eklidir.


(X) Açık oylama kesin sonuçlarını
gösteren tablo tutanağa eklidir.


(x) 664 S. Sayılı Basmayazı tutanağa
eklidir. 


(x) Bu bölümlerde Hatip tarafından Türkçe
olmayan kelimeler ifade edildi.





(x) Açık oylama kesin
sonuçlarını gösteren tablo tutanağa eklidir.


(xx) 623 S. Sayılı Basmayazı tutanağa
eklidir.


(X) Açık oylama kesin sonuçlarını
gösteren tablo tutanağa eklidir.


(xx) 660
S. Sayılı Basmayazı tutanağa eklidir


(x) Açık oylama kesin sonuçlarını
gösteren tablo tutanağa eklidir.
(xx) 632 S.
Sayılı Basmayazı tutanağa eklidir.





(x) Açık oylama kesin sonuçlarını
gösteren tablo tutanağa eklidir. 


(xx) 404 S.Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 405 S. Sayılı Basmayazı tutanağa
eklidir. 


(x)
Açık oylama kesin sonuçlarını gösteren tablo tutanağa eklidir.


(x) 253 S. Sayılı
Basmayazı tutanağa eklidir.



(X) Açık oylama kesin sonuçlarını
gösteren tablo tutanağa eklidir.


(xx) 254 S. Sayılı Basmayazı tutanağa
eklidir.



(x) Açık oylama kesin sonuçlarını
gösteren tablo tutanağa eklidir.


(xx) 283 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 378 S. Sayılı Basmayazı tutanağa
eklidir.


(x)
Açık oylama kesin sonuçlarını gösteren tablo tutanağa eklidir.


(x) 472 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.





