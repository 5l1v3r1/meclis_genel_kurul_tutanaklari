



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 93’üncü
Birleşim
 27
Mayıs 2016 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkanı İsmail Kahraman’ın, 27
Mayıs darbesinin 56’ncı yıl dönümüne, toplumu ayrıştıran ve demokrasiyi sekteye
uğratan bu tür darbeleri kınadığına, 25 Mayıs Necip Fazıl Kısakürek’in ölümünün
33’üncü yıl dönümüne ve Kayseri Milletvekili Mustafa Elitaş ile İstanbul Milletvekili
Mehmet Muş’a yeni görevlerinde başarılar dilediğine ilişkin konuşması 
2.- Oturum Başkanı TBMM Başkanı İsmail Kahraman’ın,
Bülent Tezcan’ın 65’inci Hükûmet Programı üzerinde CHP Grubu adına yaptığı
konuşmasındaki bazı ifadelerine ilişkin konuşması
3.- Oturum Başkanı TBMM Başkanı İsmail Kahraman’ın, tüm
devlet adamlarının vatanı, milleti için elinden geleni yaptıklarına ve hürmetle
yâd etmek gerektiğine ilişkin konuşması

IV.- AÇIKLAMALAR
1.- Manisa
Milletvekili Erkan Akçay’ın, 27 Mayıs darbesinin 56’ncı yıl dönümüne, milliyetçi
hareketin Türkiye’nin demokratik gelişimini sekteye uğratacak her türlü
darbeye, şahsi ve keyfî yönetime karşı olduğuna ve 27 Mayıs Milliyetçi Hareket
Partisi Genel Başkan Yardımcısı ve dönemin Gümrük ve Tekel Bakanı Gün Sazak’ın
ölümünün 36’ncı yıl dönümüne ilişkin açıklaması
2.- Diyarbakır Milletvekili İdris Baluken’in, 27 Mayıs
darbesinin 56’ncı yıl dönümüne, Halkların
Demokratik Partisi olarak her türlü darbe zihniyetine karşı olduklarına ve 12 Eylül darbesinin bir kurumu olan Millî Güvenlik Kurulunun
siyaseti dizayn etme, siyasi partilere had bildirme hakkının olmadığına ilişkin
açıklaması
3.- İstanbul Milletvekili Engin Altay’ın, parlamenter
demokratik sisteme yapılmış bütün müdahaleleri şiddetle kınadıklarına ve parlamenter
demokratik sistemin özgürlükçü demokrasi anlayışı içinde güçlenerek ve
gelişerek sonsuza kadar yürümesi için var güçleriyle çalışacaklarına ilişkin
açıklaması
4.- Amasya Milletvekili Mehmet Naci Bostancı’nın, 27
Mayıs darbesinin 56’ncı ve 25 Mayıs Necip Fazıl Kısakürek’in ölümünün 33’üncü
yıl dönümlerine ilişkin açıklaması
5.- İzmir Milletvekili Oktay Vural’ın, 2 Haziran
2016’da Alman Parlamentosunda Ermeni soykırım iddialarıyla ilgili bir oylama
yapılacağına ve Parlamentonun devreye girerek bu konuda siyasi partilerin mümkünse
ortak bir deklarasyonunu ve iradesini Alman Parlamentosuna iletmesi gerektiğine
ilişkin açıklaması
6.- Samsun Milletvekili Erhan Usta’nın, Başbakan
Yardımcısı Numan Kurtulmuş’un 65’inci Hükûmet Programı üzerinde Hükûmet adına
yaptığı konuşmasındaki bazı ifadelerine ilişkin açıklaması
7.- İstanbul Milletvekili Engin Altay’ın, Başbakan
Yardımcısı Numan Kurtulmuş’un sataşma nedeniyle yaptığı konuşmasındaki bazı
ifadelerine ilişkin açıklaması

V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İzmir Milletvekili Ahmet Kenan Tanrıkulu ve 20
milletvekilinin, Türkiye’de son yıllarda artan iç göçlerin nedenlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/211)
2.- İzmir Milletvekili Ahmet Kenan Tanrıkulu ve 20
milletvekilinin, beyin göçünün nedenlerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/212)
3.- İzmir Milletvekili Ahmet Kenan Tanrıkulu ve 20
milletvekilinin, dünya istatistik literatüründe yer alan çalışma standartlarına
ulaşılması için yapılması gerekenlerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/213)

VI.- HÜKÛMET PROGRAMI
1.- Başbakan Binali Yıldırım tarafından kurulan
Bakanlar Kurulunun Programı’nın görüşülmesi 

VII.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, Adana
Milletvekili Meral Danış Beştaş’ın 65’inci Hükûmet Programı üzerinde HDP Grubu
adına yaptığı konuşması sırasında Adalet ve Kalkınma Partisine sataşması
nedeniyle konuşması
2.- Adana Milletvekili Meral Danış Beştaş’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
3.- İstanbul Milletvekili Engin Altay’ın, Muş
Milletvekili Ahmet Yıldırım’ın 65’inci Hükûmet Programı üzerinde HDP Grubu adına
yaptığı konuşması sırasında Cumhuriyet Halk Partisine sataşması nedeniyle
konuşması
4.- Ankara Milletvekili Sırrı Süreyya Önder’in,
İstanbul Milletvekili Engin Altay’ın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
5.- İstanbul Milletvekili Engin Altay’ın, Ankara
Milletvekili Sırrı Süreyya Önder’in sataşma nedeniyle yaptığı konuşması
sırasında şahsına sataşması nedeniyle konuşması 
6.- Ankara Milletvekili Sırrı Süreyya Önder’in,
İstanbul Milletvekili Engin Altay’ın sataşma nedeniyle yaptığı konuşması
sırasında şahsına sataşması nedeniyle konuşması
7.- Manisa Milletvekili Selçuk Özdağ’ın, Muş
Milletvekili Ahmet Yıldırım’ın 65’inci Hükûmet Programı üzerinde HDP Grubu
adına yaptığı konuşması sırasında şahsına sataşması nedeniyle konuşması
8.- İstanbul Milletvekili Engin Altay’ın, Ankara
Milletvekili Sırrı Süreyya Önder’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
9.- İstanbul Milletvekili Mehmet Muş’un, Aydın
Milletvekili Bülent Tezcan’ın 65’inci Hükûmet Programı üzerinde CHP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
10.- Aydın Milletvekili Bülent Tezcan’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
Cumhuriyet Halk Partisine ve şahsına sataşması nedeniyle konuşması
11.- İstanbul Milletvekili Engin Altay’ın, Amasya
Milletvekili Mehmet Naci Bostancı’nın 65’inci Hükûmet Programı üzerinde AK
PARTİ Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
12.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın 65’inci Hükûmet Programı üzerinde AK
PARTİ Grubu adına yaptığı konuşması sırasında Halkların Demokratik Partisine
sataşması nedeniyle konuşması
13.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
14.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
15.- İçişleri Bakanı Efkan Ala’nın, Afyonkarahisar
Milletvekili Mehmet Parsak’ın 65’inci Hükûmet Programı üzerinde şahsı adına
yaptığı konuşması sırasında şahsına sataşması nedeniyle konuşması
16.- Diyarbakır Milletvekili İdris Baluken’in, İstanbul
Milletvekili Mehmet Muş’un 65’inci Hükûmet Programı üzerinde AK PARTİ Grubu
adına yaptığı konuşması sırasında Halkların Demokratik Partisine sataşması
nedeniyle konuşması
17.- İstanbul Milletvekili Mehmet Muş’un, Diyarbakır
Milletvekili İdris Baluken’in sataşma nedeniyle yaptığı konuşması sırasında
şahsına sataşması nedeniyle konuşması
18.- İstanbul Milletvekili Engin Altay’ın, Başbakan
Yardımcısı Numan Kurtulmuş’un 65’inci Hükûmet Programı üzerinde Hükûmet adına
yaptığı konuşması sırasında Cumhuriyet Halk Partisine ve CHP Grup Başkanına
sataşması nedeniyle konuşması
19.- Başbakan Yardımcısı Numan Kurtulmuş’un, İstanbul
Milletvekili Engin Altay’ın sataşma nedeniyle yaptığı konuşması sırasında
şahsına sataşması nedeniyle konuşması
20.- Aydın Milletvekili Bülent Tezcan’ın, Başbakan
Yardımcısı Numan Kurtulmuş’un sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
21.- Başbakan Yardımcısı Numan Kurtulmuş’un, Aydın
Milletvekili Bülent Tezcan’ın sataşma nedeniyle yaptığı konuşması sırasında
şahsına sataşması nedeniyle konuşması

VIII.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu'nun,
yurt dışı gezilerine katılan gazete temsilcilerine ilişkin sorusu ve Başbakan
Yardımcısı Mehmet Şimşek’in cevabı (7/4569)










27 Mayıs 2016 Cuma
BİRİNCİ OTURUM
Açılma Saati: 15.00
BAŞKAN: İsmail KAHRAMAN
KÂTİP ÜYELER: Fehmi KÜPÇÜ (Bolu), Ali Haydar HAKVERDİ (Ankara) 
---0---
BAŞKAN
– Türkiye Büyük Millet Meclisinin 93’üncü Birleşimini açıyorum.
Toplantı
yeter sayısı vardır.
III.- OTURUM BAŞKANLARININ KONUŞMALARI
1.- Oturum Başkanı TBMM Başkanı İsmail Kahraman’ın, 27
Mayıs darbesinin 56’ncı yıl dönümüne, toplumu ayrıştıran ve demokrasiyi sekteye
uğratan bu tür darbeleri kınadığına, 25 Mayıs Necip Fazıl Kısakürek’in ölümünün
33’üncü yıl dönümüne ve Kayseri Milletvekili Mustafa Elitaş ile İstanbul
Milletvekili Mehmet Muş’a yeni görevlerinde başarılar dilediğine ilişkin
konuşması 
BAŞKAN
– Değerli milletvekilleri, bugün 27 Mayıs, cumhuriyet tarihinin ilk darbesi
olan 27 Mayıs 1960 darbesinin 56’ncı yılı. 27 Mayıs 1960, 1924 Anayasası’nın
kaldırıldığı ve Türkiye Büyük Millet Meclisinin feshedildiği talihsiz bir
gündür. Yassıada duruşmaları neticesinde ilerleyen süreçte Başbakan Adnan
Menderes, Dışişleri Bakanı Fatin Rüştü Zorlu, Maliye Bakanı Hasan Polatkan’ın
idam edildiği ve milletvekillerinin müebbet veya mahkûmiyetlerine karar verilen
bir kara gündür. 
Günümüze
gelinceye kadar teşebbüste kalan veya gerçekleşen bazı darbelere maruz kaldık.
Çok şükrederiz ki darbeler tarihe gömülmüştür ve darbe dönemleri kapanmıştır.
Güçlü bir demokrasimiz vardır, aydınlık bir geleceğimiz vardır. Meclisimiz
bütün meseleleri çözmeye, karşılaşılacak her türlü zorluğu göğüslemeye ve çözüm
üretmeye muktedirdir. Toplumu ayrıştıran ve demokrasimizi sekteye uğratan bu
tür darbeleri kınıyoruz. 
Dün
aynı zamanda mütefekkir, şair Necip Fazıl Kısakürek’in vefatının yıl dönümüydü;
25 Mayıs doğumu, 26 Mayıs da rahmetli oluşuydu. Fikriyle, kalemiyle, ülkemizin
millî, manevi değerlerine saygısıyla büyük emekler veren bir kişiydi. Bir kısa
şiirini, kıtasını nakletmek istiyorum: 
Veren
de o alan da o, nedir senden gidecek? Telaşını gören de can senin zannedecek. 
Bütün
hizmet verenlerden, ülkemize hizmeti olanlardan Allah razı olsun diyorum ve
görüşmelere geçiyorum. 
Sayın grup başkan vekilleri arzu buyururlarsa
kendilerine söz hakkı vereceğiz.
Mustafa
Elitaş ve Mehmet Muş Beyefendiye de yeni seçimleri dolayısıyla başarı
diliyorum. Hayırlı hizmetlere vesile olmalarını dilerim; kararlar hayırlı
olsun.
Efendim,
söz isteyen Milliyetçi Hareket Partisi Grup Başkan Vekili Sayın Akçay, buyurun
Beyefendi.
IV.- AÇIKLAMALAR
1.- Manisa
Milletvekili Erkan Akçay’ın, 27 Mayıs darbesinin 56’ncı yıl dönümüne,
milliyetçi hareketin Türkiye’nin demokratik gelişimini sekteye uğratacak her
türlü darbeye, şahsi ve keyfî yönetime karşı olduğuna ve 27 Mayıs Milliyetçi
Hareket Partisi Genel Başkan Yardımcısı ve dönemin Gümrük ve Tekel Bakanı Gün
Sazak’ın ölümünün 36’ncı yıl dönümüne ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bugün
27 Mayıs, tarihimizde çok önemli günleri ifade ediyor. Türk demokrasi tarihinin
kesintiye uğratıldığı 27 Mayıs darbesinin yıl dönümü. Biz Milliyetçi Hareket
Partisi olarak darbelerin her türlüsüne ama her türlüsüne karşıyız. Bu konudaki
şiarımız şudur: En kötü demokrasi en iyi darbeden daha iyidir. 
Hukukun
üstünlüğünü esas alan hürriyetçi demokrasi bizim yönetim anlayışımızdır. Bugün
darbeler sadece tankla, topla, tüfekle yapılmıyor; bugün darbeler
üniformasızların vesayet darbeleriyle devam etmektedir. Meşru veya hukuki
yönetimler darbelerle alaşağı edilebilmektedir. İster saraydan gelsin ister
kışladan gelsin milliyetçi hareket, Türkiye’nin demokratik gelişimini sekteye
uğratacak her türlü darbeye, şahsi ve keyfî yönetime karşıdır.
Bu
vesileyle, eski başbakanlardan merhum Adnan Menderes’i ve bakanları Fatin Rüştü
Zorlu ve Hasan Polatkan’ı rahmetle anıyorum. 
Bugün
27 Mayıs, aynı zamanda Milliyetçi Hareket Partisi Genel Başkan Yardımcısı ve
dönemin Gümrük ve Tekel Bakanı Gün Sazak’ın şehadetinin de 36’ncı yıl
dönümüdür. Gün Sazak, Türk milliyetçiliğinin çileli dönemlerinde vicdan sahibi
bir ülkü insanı olarak devlet ve siyaset dünyasında önemli izler bırakmıştır. 
(Mikrofon
otomatik cihaz tarafından kapatıldı) 
BAŞKAN
– Bir dakika uzattık.
Buyurun
Beyefendi.
ERKAN
AKÇAY (Manisa) – Merhum Gün Sazak, Türk milletinin menfaatleri için bugünlere
örnek ve model olacak yürekli ve bilge bir tavırla hareket etmiştir.
Başbuğ’umuz Alparslan Türkeş’in yakın çalışma arkadaşı olan Gün Sazak, Türk
milliyetçilerinin de güç ve umut kaynaklarından olmuştur. Bugünün siyaset
adamlarının merhum Gün Sazak’ın devlet şuurunu anlaması ve benimsemesi gereken bir
dönemden geçtiğimizi de hatırlatarak, 1977’de kurulan Hükûmette Gümrük ve Tekel
Bakanı olarak görev yaparken kısa sürede yolsuzluk ve rüşveti ortadan
kaldırdığı ve Türk bürokrasi ve devlet tarihine bu göreviyle, bu hamlesiyle
damga vurduğunu biliyoruz. Siyasetin “yolsuzluk”, “rüşvet”, “rant”, “vurgun” ve
“kupon” gibi kavramlarla anıldığı bugünlerde, merhum Gün Sazak Bey’in tüm kamu
yöneticileri için bir Kutup Yıldızı olmasını temenni ediyor, saygılar
sunuyorum.
BAŞKAN
– Sayın Akçay, teşekkür ediyorum.
Halkların Demokratik Partisi Grup Başkan Vekili İdris
Baluken Bey.
Buyurun Beyefendi.
2.- Diyarbakır Milletvekili İdris Baluken’in, 27 Mayıs
darbesinin 56’ncı yıl dönümüne, Halkların
Demokratik Partisi olarak her türlü darbe zihniyetine karşı olduklarına ve 12 Eylül darbesinin bir kurumu olan Millî Güvenlik
Kurulunun siyaseti dizayn etme, siyasi partilere had bildirme hakkının
olmadığına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, değerli milletvekilleri; bildiğimiz gibi 27 Mayıs darbesi, 1950’de
seçimle başa gelmiş olan Demokrat Parti Hükûmetini devirerek Türkiye’ye
demokrasi tarihi açısından karanlık bir sayfayı açmıştır. O dönem Demokrat
Partinin önde gelen bütün kadroları tutuklanmış ve yargılanmışlardır. Yassıada
yargılamalarında hiçbir hukuki teamüle uyulmadığı bütün Türkiye kamuoyunun,
dünya kamuoyunun malumudur. O dönem verilen birçok idam cezasıyla -3’ü infaz
edilmiş- dönemin Başbakanı Adnan Menderes ve yine bakanları Fatin Rüştü Zorlu
ve Hasan Polatkan ülke demokrasi tarihimize utanç verici kara bir leke olarak
geçecek şekilde yaşamlarını yitirmişlerdir. 
Her
şeyden önce şunu ifade etmemiz gerekir: 27 Mayıs darbesi, Türkiye siyasi
hayatında siyaseti ve siyasi ortamı iktidarın hedefleri ve çıkarları dâhilinde
dizayn etme geleneğinin önemli bir kilometre taşıdır. Maalesef, o darbe
anlayışı, 12 Marttan, 12 Eylülden, 28 Şubattan günümüzde yaşadığımız Meclise
yönelik yapılan saray darbesine kadar da aynı şekilde devam etmektedir. “Dünün
vesayetçi anlayışını tanımıyoruz.” diyenler, “Vesayetçi anlayışa karşı her
türlü mücadeleyi göstereceğiz.” diyenler, bugün halkın iradesini yansıtan
Meclise, Parlamentoya karşı… 
(Mikrofon
otomatik cihaz tarafından kapatıldı)
BAŞKAN
– Bir dakika veriyorum efendim. 
İDRİS
BALUKEN (Diyarbakır) – Teşekkür ediyorum Sayın Başkan. 
…aynı
vesayetçi uygulamalara maalesef yönelmişlerdir. Halkların Demokratik Partisi
olarak, her türlü darbe anlayışına, darbe zihniyetine karşı olduğumuzu,
Türkiye’deki demokratikleşme sürecinin halkların demokratik mücadelesinden
geçtiğini ifade etmek istiyoruz. 
Tarihsel
bir trajedi şeklinde, bu darbenin yıl dönümünde, dün toplanan Millî Güvenlik
Kurulunun HDP’ye had bildiren bir açıklama yapmış olmasını da kabul edilemez
bulduğumuzu ve kınadığımızı ifade etmek istiyoruz. 12 Eylül darbesinin bir
kurumu olan Millî Güvenlik Kurulunun siyaseti dizayn etme, siyasi partilere had
bildirme hakkının olmadığını, bu anlayışı asla kabul etmeyeceğimizi ifade
ediyoruz. 
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Tabii, dün darbecilere dönerek “Bize parmak
sallayamazsınız.” diyenlerin bugün darbecilerle bir araya gelerek HDP’ye parmak
sallamasını da tarihe karşı mücadele edilmesi gereken önemli bir alan olarak
tespit ettiğimizi ifade etmek istiyorum. 
Teşekkür
ederim Sayın Başkan. 
BAŞKAN
– Teşekkür ediyorum. 
Cumhuriyet Halk Partisi Grup Başkan Vekili Sayın Engin
Altay, buyurun Beyefendi. 
3.- İstanbul Milletvekili Engin Altay’ın, parlamenter
demokratik sisteme yapılmış bütün müdahaleleri şiddetle kınadıklarına ve
parlamenter demokratik sistemin özgürlükçü demokrasi anlayışı içinde güçlenerek
ve gelişerek sonsuza kadar yürümesi için var güçleriyle çalışacaklarına ilişkin
açıklaması
ENGİN ALTAY (İstanbul) – Teşekkür ederim Sayın Başkan. 
Sayın milletvekilleri, cumhuriyetimizin demokrasiyle tanıştığı 1950’den bugüne
kadar geçen altmış altı yıl içerisinde, parlamenter demokratik sistemimize 6
müdahale ya da müdahale teşebbüsü olmuştur. Cumhuriyet Halk Partisi olarak gerek parlamenter sisteme
gerek Türkiye Cumhuriyeti hükûmetlerine yönelik bu tarz askerî ya da sivil,
silahlı ya da silahsız hiçbir demokrasi dışı müdahaleyi kabul ve tasvip etmemiz
mümkün değildir. Bu bağlamda, Cumhuriyet Halk Partisi için 27 Mayıs, 12 Mart,
12 Eylül, 28 Şubat, 27 Nisan ve 4 Mayıs üç aşağı beş yukarı aynı şeydir. 
Parlamenter demokratik sistemimize
yapılmış bütün bu müdahaleleri şiddetle kınıyoruz. Bundan böyle de parlamenter
demokratik sistemimizin özgürlükçü demokrasi anlayışı içinde güçlenerek ve
gelişerek sonsuza kadar yürümesi için var gücümüzle çalışacağımıza yüce Türk
milleti önünde söz veriyoruz. 
Teşekkür ederim. 
BAŞKAN – Teşekkür ediyorum
efendim. 
Adalet ve Kalkınma Partisi adına
Grup Başkan Vekili Sayın Naci Bostancı. 
Buyurun Beyefendi. 
4.- Amasya Milletvekili Mehmet Naci Bostancı’nın, 27
Mayıs darbesinin 56’ncı ve 25 Mayıs Necip Fazıl Kısakürek’in ölümünün 33’üncü
yıl dönümlerine ilişkin açıklaması
MEHMET NACİ BOSTANCI (Amasya) –
Sayın Başkanım, teşekkürler. 
27 Mayıs darbesinin üzerinden elli
altı yıl geçti. Halkın oylarıyla iktidara gelmiş olan Menderes ve arkadaşları,
Demokrat Parti, ordunun içinden çıkmış bir çete tarafından yerlerinden
indirildi ve yargılandılar. Bu utanç verici olay, daha da utanç verici bir
şekilde yıllarca bayram diye kutlandı. Allah’a şükür bugün öyle kutlanmıyor. 
27 Mayısın önemli özelliklerinden
birisi, kendinden sonra yeni darbelere zemin hazırlaması; Madanoğlu’nun cunta
girişimi, peşinden 12 Mart, 12 Eylül, 28 Şubat, bütün bunları biliyoruz, 27
Nisan girişimini biliyoruz. 
Esasen, 27 Mayıs ve sonrasında
siyasetin de ayarlarının bozulduğunu söyleyebiliriz. Çeşitli yerlerde,
memleketi idare etmek isteyenler halkın gözüne
bakmak, halktan irade almak yerine, Türkiye'nin yeni efendileri olarak
gördükleri bu insanların gözlerine bakarak, onlara temenna çakarak iktidar
olabileceklerini zannettiler, böyle bir gelenek de oluştu. Ama, Allah’a çok
şükür, on beş yıldır bu ülkede bütün vesayetçi yapılar kırıldı, herkes gözünü
halka çevirdi. Bu, son derece önemlidir çünkü siyaset, toplumsal meseleleri
halletmek için vardır ve halktan başka herhangi bir iktidar odağını siyaset
görmeye başlarsa, toplumsal problemleri çözme yeteneğini kaybeder. O bakımdan
da demokrasi ve özgürlükler son derece önemlidir. 
27 Mayıs darbecilerinin 16-17 Eylül gecesi astığı
insanlar… Millet iradesini temsil edenler, onlar, astıklarını düşündüler ama bu
millet, onları kendi iradesinin...
(Mikrofon otomatik cihaz tarafından kapatıldı) 
BAŞKAN – Bir dakika veriyorum efendim.
MEHMET NACİ BOSTANCI (Amasya) - …bu millet, o zamandan
beri, o insanları, kendi iradesinin bir bayrak gibi göndere çekildiği ve
sürekli bu ülkenin semalarındaki rüzgârla dalgalanan iradesi ve hatırası olarak
gördüler. 
Sayın Başkanım, öte yandan, bugün, Necip Fazıl
Kısakürek’in ölüm yıl dönümü. “Otuz üç yıl saatim işlemiş, ben
durmuşum/Gökyüzünden habersiz uçurtma uçurtmuşum.” diyen şairin ölümünün
üzerinden otuz üç yıl geçti. Allah mekânını cennet kılsın. Şairler, bütün
şairler bir milletin ortak duygularını temsil ederler. Necip Fazıl da bunu çok başarıyla
yapan bir şairdi. Mekânı cennet olsun. Şiirleri, siyasal sınırları, ülke
sınırlarını aşarak, insanların kalbî duyarlılıklarını ifade etmeye devam
ediyor.
Sağ olun.
BAŞKAN – Teşekkür ediyorum.
OKTAY VURAL (İzmir) – Sayın Başkan…
BAŞKAN – Buyurun Oktay Bey.
OKTAY VURAL (İzmir) – Bir konuyu arz etmek istiyorum. 2
Haziran 2016 tarihinde…
BAŞKAN – Mikrofonunuzu açıyorum.
Buyurun.
5.- İzmir Milletvekili Oktay Vural’ın, 2 Haziran
2016’da Alman Parlamentosunda Ermeni soykırım iddialarıyla ilgili bir oylama
yapılacağına ve Parlamentonun devreye girerek bu konuda siyasi partilerin
mümkünse ortak bir deklarasyonunu ve iradesini Alman Parlamentosuna iletmesi
gerektiğine ilişkin açıklaması
OKTAY
VURAL (İzmir) – Sayın Başkan, daha önce size özel olarak ifade etmiştim ama 2
Haziran 2016’da, Alman Parlamentosunda, Ermeni soykırım iddialarını benimsemeye
yönelik bir kararın alınacağına ilişkin önergenin oylanacağı hususu vardır. Bu
bakımdan, Parlamentomuzun devreye girerek, bu konuda siyasi partilerin mümkünse
ortak bir deklarasyonunu ve iradesini Alman Parlamentosuna iletmek suretiyle bu
iradenin oraya gönderilmesi hususunu gerek zatıalinize gerek de diğer siyasi
partilerin yöneticilerinin bilgilerine arz etmek istiyorum. Bu, önemli bir
konudur. Bu konunun Türkiye-Almanya arasındaki dostluk ilişkilerini de
zedeleyeceği dikkate alınarak önceden bir tavır oluşturulması hususunu arz
ediyorum.
Teşekkür
ederim Sayın Başkan.
BAŞKAN
– Teşekkür ediyorum.
Beyan
ettiğiniz gibi, siz ifade etmiştiniz, Dışişleri Bakanlığımız ve Türkiye Büyük
Millet Meclisi Dışişleri Komisyonumuz gereken çalışmaları yaptıklarını
ilettiler. Gayret devam ediyor, çalışma devam ediyor. Bir yanlışlığa inşallah
meydan verilmeyecektir.
Teşekkür
ediyorum.
Şimdi
gündeme geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum:
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İzmir Milletvekili Ahmet Kenan Tanrıkulu ve 20
milletvekilinin, Türkiye’de son yıllarda artan iç göçlerin nedenlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/211)
Türkiye Büyük Millet Meclisi Başkanlığına
Türkiye’de
son yıllarda refah düzeyinin düşüklüğü ve adaletsiz gelir dağılımı nedeniyle
artan iç göçlerin nedenlerinin, bunun önüne geçilmesi amacıyla alınması gereken
önlemlerin araştırılması için Anayasa’nın 98’inci ve TBMM İçtüzüğü’nün 104 ile
105’inci maddeleri uyarınca Meclis araştırma komisyonu kurulmasını saygılarımızla
arz ve talep ederiz. 21/12/2015
1)
Ahmet Kenan Tanrıkulu (İzmir)
2)
Oktay Vural (İzmir)
3)
Zihni Açba (Sakarya)
4)
Mustafa Mit (Ankara)
5)
Arzu Erdem (İstanbul)
6)
Deniz Depboylu (Aydın)
7)
Ahmet Selim Yurdakul (Antalya)
8)
Kamil Aydın (Erzurum)
9)
Atila Kaya (İstanbul)
10)
Ümit Özdağ (Gaziantep)
11)
Mehmet Necmettin Ahrazoğlu (Hatay)
12)
Kadir Koçdemir (Bursa)
13)
İsmail Faruk Aksu (İstanbul)
14)
Baki Şimşek (Mersin)
15)
Saffet Sancaklı (Kocaeli)
16)
Ruhi Ersoy (Osmaniye)
17)
İsmail Ok (Balıkesir)
18)
Seyfettin Yılmaz (Adana)
19)
Erhan Usta (Samsun)
20)
İzzet Ulvi Yönter (İstanbul)
21)
Emin Haluk Ayhan (Denizli)
Gerekçe:
Emeğin
ülke içi hareketiyle sektör değişimi olarak da tanımlanabilen iç göçler
önceleri çoğunlukla şehir kırsalından il merkezlerine doğru gerçekleşirken,
daha sonra büyük şehirlere ve yakın çevredeki gelişmiş illere doğru kentten
kente yaygınlaşmıştır. Cumhuriyetimizin kuruluş yıllarında toplam nüfusun
dörtte 3’ü köylerde yaşıyorken günümüzde bu oran tersine dönmüş durumdadır.
Ülkemiz
genelinde gerçekleştirilen anketlere bakıldığında işsizlik, ekonomi, gelir
dağılımı adaletsizliği, eğitim ve terör gibi sorunlar vatandaşımızın günlük
yaşamını olumsuz etkilemekte ve milletimiz devleti yönetenlerden sorunlara
çözüm beklemektedir.
Türkiye
yüz ölçümünün yüzde 36'sını kaplayan 28 milyon hektarlık tarım arazisinin hâlen
uygun nitelikte kullanılması sağlanamamıştır. 8,5 milyon hektarlık ekonomik
sulanabilme imkânına sahip tarım arazilerinin 4 milyon hektarlık kısmının
sulanabiliyor olması, çoğunlukla kuru tarım yapılması, arazilerin hâlâ nadasa
bırakılması, modern yöntemlerde bilgi eksikliği, tarım iş gücünün sürekli
azalması vb. nedenler sonucunda tarımın gayrisafi yurt içi hasıla (GSYH)
içindeki payı 1927'de yüzde 43 iken günümüzde yüzde 8'lere gerilemiştir.
Göçlerle terk edilen kırsal alanlarda ziraatçılık ve hayvancılık azalırken,
doğu bölgelerimizde kalan kırsal kesimde göçlerin yanı sıra, terör nedeniyle de
tarım ve hayvancılık gerilemektedir.
İç
göçlerin olumsuz etkilerinden kurtulmak için öncelikle göçlerin engellenmesi
gerekmektedir. Göçleri önlemek için vatandaşların refah düzeylerinin
yükseltilmesi adına imkânlar geliştirilmeli (örneğin; ekim şartıyla arazi
tahsisi, vergi muafiyeti vb.), bölgesel ihtiyaçlar, avantajlar belirlenerek ve
Türkiye'nin ihtiyacı olan yatırım alanları tespit edilerek yeni istihdam
alanları açılmalı, bunun için devlet kamu kuruluşları ve belediye iş
birlikleriyle yatırımcılar teşvik edilmelidir.
İç
göçlerin sebeplerinin araştırılması, göçlerin önlenmesi için gerekli, hayata
geçirilecek gelişmiş teşviklerin tespit edilmesi amacıyla Anayasa'nın 98’inci
ve TBMM İçtüzüğü'nün 104 ile 105’inci maddeleri uyarınca Meclis araştırma
komisyonu kurulmasını saygılarımızla arz ve talep ederiz.
2.- İzmir Milletvekili Ahmet Kenan Tanrıkulu ve 20
milletvekilinin, beyin göçünün nedenlerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/212)
Türkiye Büyük Millet Meclisi Başkanlığına
Ülkemizin
gelişmesinin önündeki önemli engellerden biri olan beyin göçünü önlemek
amacıyla alınması gereken önlemlerin araştırılması için Anayasa'nın 98’inci ve
TBMM İçtüzüğü'nün 104 ile 105’inci maddeleri uyarınca Meclis araştırması
komisyonu kurulmasını saygılarımızla arz ve talep ederiz. 21/12/2015
1)
Ahmet Kenan Tanrıkulu  (İzmir)
2)
Oktay Vural  (İzmir)
3)
Zihni Açba  (Sakarya)
4)
Mustafa Mit  (Ankara)
5)
Arzu Erdem  (İstanbul)
6)
Deniz Depboylu  (Aydın)
7)
Ahmet Selim Yurdakul  (Antalya)
8)
Kamil Aydın  (Erzurum)
9)
Atila Kaya  (İstanbul)
10)
Ümit Özdağ  (Gaziantep)
11)
Mehmet Necmettin Ahrazoğlu  (Hatay)
12)
Kadir Koçdemir  (Bursa)
13)
İsmail Faruk Aksu  (İstanbul)
14)
Baki Şimşek  (Mersin)
15)
Saffet Sancaklı  (Kocaeli)
16)
Ruhi Ersoy  (Osmaniye)
17)
İsmail Ok  (Balıkesir)
18)
Seyfettin Yılmaz  (Adana)
19)
Erhan Usta  (Samsun)
20)
İzzet Ulvi Yönter  (İstanbul)
21)
Emin Haluk Ayhan  (Denizli)
Gerekçe:
Az
gelişmiş ve gelişmekte olan ülkelerdeki ucuz eğitim imkânları çerçevesinde iyi
yetiştirilmiş kalifiye iş gücünün gelişmiş ülkelere göç etmesi olarak
tanımlayabileceğimiz beyin göçü ülkemizde son yıllarda giderek artmaktadır.
Beyin göçüyle az gelişmiş ve gelişmekte olan ülkelerde kalkınma yavaşlarken,
iyi yetişmiş nitelikli beyinlere daha iyi ekonomik ve sosyal imkânlar sunan
gelişmiş ülkeler daha hızlı kalkınmaktadır.
Türkiye,
beyin göçüyle iyi eğitim görmüş nitelikli 100 kişiden 59'unu kaybetmektedir.
Dünya Bankası verilerine göre, yurt dışında eğitim gören Türk gençlerinin yurt
içinde eğitim görenlere oranı yüzde 3,2 civarındadır. OECD'nin bu konuda Kasım
2015'te yayımlanan Türkiye'de emek göçüne dair raporuna göreyse, 2011 sonu
itibarıyla OECD ülkelerine göç etmiş ve çalışan Türkiye Cumhuriyeti vatandaşı
sayısı 1 milyon 281 bin kişidir. 2001 yılı rakamlarıyla karşılaştırıldığında
artış oranı yüzde 25,2 seviyesindedir. OECD ülkelerine göç eden yüksek eğitimli
Türkiye Cumhuriyeti vatandaşlarının sayısı 2001 yılında 99.500 civarındayken
2011 sonunda yüzde 83 artışla 182 bin kişiye ulaşmıştır.
Yurt
dışında eğitim imkânı edinen Türk öğrenciler lisans, lisansüstü veya doktora
eğitimlerinden sonra çoğunlukla yurda dönmemektedir. Türkiye'nin iyi yetişmiş
nitelikli beyinlerden beyin göçü nedeniyle eğitim, bilim, teknoloji ve sanayide
yeterince yararlanamaması büyük kayıptır. Gelişmiş ülkelerin sundukları iş ve
fırsat imkânları karşısında gelişmekte olan ülkelerin beyin göçünü minimize
etmek öncelikli hedefi olmalıdır. Ülkemizin gelişmesinin önündeki önemli
engellerden biri olan beyin göçünü önlemek için öncelikle beyin göçüyle
kaybettiklerimizin farkında olunması, önemsenmesi, sosyal ve ekonomik gelişme
ile beyin göçüne neden olan itici faktörlerin çekici hâle getirilmesi
gerekmektedir.
Bu bakımdan ülkemizden gerçekleşen beyin göçünün nedenlerinin
araştırılması, bu göçün minimize edilmesi ve hatta tersine göçün başlatılması
için alınması gereken tedbirlerin araştırılması amacıyla Anayasa'nın 98’inci ve
TBMM İçtüzüğü'nün 104 ile 105’inci maddeleri uyarınca Meclis araştırması
komisyonu kurulmasını saygılarımızla arz ve talep ederiz.
3.- İzmir Milletvekili Ahmet Kenan Tanrıkulu ve 20
milletvekilinin, dünya istatistik literatüründe yer alan çalışma standartlarına
ulaşılması için yapılması gerekenlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/213)
Türkiye Büyük Millet Meclisi Başkanlığına
Türkiye
İstatistik Kurumu (TÜİK) yayınlamış olduğu istatistiklerinde AB'ye uyum
çerçevesinde sürekli değişiklik yapmakta, geriye dönük açıklanan rakamlar da bu
değişikliklere bağlı olarak karşılaştırma özelliğini yitirmektedir. Bu yüzden
ülkemizin istatistik bakımından gerek AB'ye uyum gerekse dünya ülkeleriyle
sağlıklı karşılaştırma standardına ulaşabilmesi amacıyla alınması gereken önlemlerin
araştırılması için Anayasa'nın 98’inci ve TBMM İçtüzüğü'nün 104 ile 105’inci
maddeleri uyarınca Meclis Araştırma Komisyonu kurulmasını saygılarımızla arz ve talep ederiz. 21/12/2015
1) Ahmet Kenan Tanrıkulu  (İzmir)
2) Oktay Vural (İzmir)
3) Zihni Açba  (Sakarya)
4) Ahmet Selim Yurdakul (Antalya)
5) Kamil Aydın  (Erzurum)
6) Atila Kaya  (İstanbul)
7) Ümit Özdağ  (Gaziantep)
8) Mehmet Necmettin Ahrazoğlu  (Hatay)
9) Kadir Koçdemir  (Bursa)
10) İsmail Faruk Aksu 
(İstanbul)
11) Baki Şimşek  (Mersin)
12) Saffet Sancaklı  (Kocaeli)
13) Ruhi Ersoy  (Osmaniye)
14) İsmail Ok  (Balıkesir)
15) Seyfettin Yılmaz  (Adana)
16) İzzet Ulvİ Yönter (İstanbul)
17) Emin Haluk Ayhan (Denizli)
18) Mustafa Kalaycı  (Konya)
19) Oktay Öztürk  (Mersin)
20) Şefkat Çetin  (Ankara)
21) Mevlüt Karakaya  (Adana)
Gerekçe:
Bir
ülkenin ekonomik gidişatının yıllar itibarıyla karşılaştırmasının yapılabilmesi
için sağlıklı bir istatistik veri tabanına sahip olması gerekmektedir. Diğer
yandan bu istatistiki verilerin diğer ülke standartlarında olması da
uluslararası alanda önemini korumaktadır.
Türkiye
İstatistik Kurumu (TÜİK) on iki yıllık dönemde 2002 yılından sonraki
istatistiki veriler üzerinde devamlı güncelleme yapmasıyla anılır olmuştur.
Millî gelirle ilgili yaptığı güncellemede kullandığı metot, sebebi bilinmeyen
bir şekilde 2002 ve öncesi döneme uygulanmamıştır.
TÜİK,
millî gelir güncelleme çalışması altında 576 milyar TL olan 2006 yılı millî
gelirini bir gecede güncelleyip yüzde 31,6 oranında artırarak 758 milyar TL'ye
çıkarmıştır.
TÜİK'in
son yaptığı istihdam istatistiklerine yönelik güncelleme sonrasında ise
işsizlik oranları aylık bazda eski seriye göre 1-1,2 puan düşük gözükmektedir.
Ülke
istatistiklerinde sürekli güncellemeler yapılması, ekonomik ve sosyal
göstergelerimiz üzerinde bilimsel çalışma yürütülmesini de zorlaştırmaktadır. 
Bu
yüzden dünya istatistik literatüründe yer alan çalışma standartları ve
göstergelerin bir seferde ülkemiz istatistik sistemine uyarlanabilmesi ve
TÜİK'in sürekli güncelleme adı altında yaptığı yöntem değişikliklerinin önüne
geçebilmek ve bu alandaki sorunları tespit etmek amacıyla alınması gereken
önlemlerin araştırılması için Anayasa'nın 98’inci ve TBMM İçtüzüğü'nün 104 ile
105’inci maddeleri uyarınca bir Meclis araştırması komisyonu kurulması
gerekmektedir. 
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Alınan
karar gereğince, gündemin “Özel Gündemde Yer Alacak İşler” kısmına geçiyoruz. 
VI.- HÜKÛMET PROGRAMI
1.- Başbakan Binali Yıldırım tarafından kurulan
Bakanlar Kurulunun Programı’nın görüşülmesi 
BAŞKAN - Başbakan Sayın Binali Yıldırım
Bey tarafından kurulan Bakanlar Kurulu Programı üzerindeki görüşmelere
başlıyoruz.
Görüşmelerde, İç Tüzük’ün 72’nci maddesine göre siyasi parti gruplarına, Hükûmete
ve şahısları adına 2 üyeye söz verilecektir.
Genel
Kurulun 24 Mayıs 2016 tarihli 92’nci Birleşiminde alınan karar gereğince,
Hükûmet ve siyasi parti grupları adına yapılacak konuşmalarda süre kırkar
dakikadır, bu süre, 2 konuşmacı tarafından kullanılabilecektir, kişisel
konuşmalarda ise süre onar dakikadır.
Program
üzerinde söz alan sayın üyelerin adlarını sırasıyla okuyorum: Gruplar adına
kırkar dakika; Milliyetçi Hareket Partisi Grubu adına birinci konuşmacı Sayın
Erkan Akçay, Manisa Milletvekili; MHP Grubu adına ikinci konuşmacı Sayın Erhan
Usta, Samsun Milletvekili; Cumhuriyet Halk Partisi Grubu adına Sayın Bülent
Tezcan, Aydın Milletvekili; AK PARTİ Grubu adına birinci konuşmacı Sayın Naci
Bostancı, Amasya Milletvekili; Adalet ve Kalkınma Partisi Grubu adına ikinci
konuşmacı Sayın Mehmet Muş, İstanbul Milletvekili; şahsı adına Sayın Mehmet
Parsak, Afyonkarahisar Milletvekili ve Sayın Mehmet Bekaroğlu, İstanbul
Milletvekili; Hükûmet adına Sayın Numan Kurtulmuş Başbakan Yardımcısı.
İDRİS
BALUKEN (Diyarbakır) – Sayın Başkan, HDP Grubu adına konuşmacıları okumadınız.
BAŞKAN
– Doğru, İdris Bey, kusura bakmayın, bir eklenti yapılmış, sıra değişmiş.
İDRİS
BALUKEN (Diyarbakır) – Herhâlde gözden çıkardınız, buradayız, bir yere
gitmiyoruz!
BAŞKAN
– Hayır, hayır, buradaki yazıda bir hata var. Sizi ilzam etmiyorum.
Halkların
Demokratik Partisi Grubu adına birinci konuşmacı Sayın Meral Danış Beştaş,
Adana Milletvekili, ikinci konuşmacı Sayın Ahmet Yıldırım, Muş Milletvekili.
Şimdi, ilk sözü Milliyetçi Hareket Partisi Grubu adına
Sayın Erkan Akçay Bey’e veriyorum.
Buyurun
Beyefendi. (MHP sıralarından alkışlar) 
MHP
GRUBU ADINA ERKAN AKÇAY (Manisa) – Teşekkür ederim Sayın Başkan.
Değerli
milletvekilleri, 65’inci Hükûmet Programı üzerine Milliyetçi Hareket Partisi
Grubu adına söz aldım. Muhterem heyetinizi saygıyla selamlıyorum. 
Konuşmama
başlarken, önce, vatanımızı bizlere emanet eden atalarımızı, ülkemizin
bütünlüğü, milletimizin birliği için canlarını feda eden bütün şehitlerimizi,
Gazi Mustafa Kemal Atatürk’ü ve silah arkadaşlarını, partimizin kurucusu
Başbuğ’umuz Alparslan Türkeş’i rahmet ve şükranla anıyorum. 
Bugün
65’inci Hükûmetin programını görüşüyoruz. Bu Hükûmet programı nasıl olmuş?
Eskiden televizyonlarda bir gazoz reklamı vardı, “İmaj hiçbir şeydir, susuzluk
her şey.” diyordu, Hükûmet programı sanki bir gazoz reklamı gibi olmuş; bu
Hükûmet programı bir taraftan imaj cilalamaya çalışırken diğer yandan çelişkilerle,
birbirini tekzip eden ifadelerle dolu. Eski zamanlarda Elealı Zenon diye bir
filozof vardı, bu filozof da aynı konuşması içerisinde birbirini tekzip eden
çelişkili sözleri söylemesiyle meşhurdu. Adalet ve Kalkınma Partisi iktidarı ve
bu Hükûmet programı da sanki Elealı Zenon’un günümüzdeki torunları gibi
konuşuyor, bir taraftan tek adam yönetimine evrilecek başkanlığı savunurken
diğer yandan hukuk devleti, yargı bağımsızlığı, kuvvetler ayrılığından
bahsederek çelişkiye düşüyor, komik oluyor. Bu Hükûmetin programı Davutoğlu
Hükûmetinin programının kes, kopyala, yapıştır hâlidir; her iki programdaki
ifadelerin yüzde 90’ı kelimesi kelimesine aynıdır, o derece ki Davutoğlu
Hükûmetinin programında yer alıp gerçekleştirilen vaatler dahi bu programda yer
alıyor. Örneğin, Davutoğlu Hükûmetinin programında yer alan -sayfasını
söylemiyorum, AKP’liler arayıp bulsun, biraz derslerine çalışsınlar- “Yeni iş
kuran gençlerimize üç yıl boyunca gelir vergisi muafiyeti sağlayacağız.” vaadi,
65’inci Hükûmet Programı’nda da tekrar yer alıyor. Oysa bunun kanunu çıktı,
ilgili gelir vergisi genel tebliği dahi yayınlandı, Hükûmete “günaydın”
diyoruz. 
Bir
diğer örnek, Davutoğlu’nun Hükûmet programında aynen şu ifade var: “İlk kez iş
bulan her gencimizin maaşının bir yıl boyunca devlet tarafından karşılanmasını
sağlayacağız.” diyor. Yeni Hükûmet programında da aynı ifadeler “kes, kopyala,
yapıştır.” yer alıyor. Sizin hiçbir şeyden haberiniz yok, tekrar “günaydın.” 
Sayın
Davutoğlu 8 Nisan 2016’da, bu reform tanıtım programında hangi taahhütlerini
gerçekleştirdiklerini açıklamıştı, Türkiye Büyük Millet Meclisinde biz de
muhalefet olarak bu düzenlemelere destek vermiştik, gerekli katkıyı da
sağlamıştık. Herhâlde diyorum, siz Davutoğlu’na darbe planlarken bu işleri
takip edemediniz. 
Yine,
Davutoğlu’nun 64’üncü Hükûmet Programı’nda “Gençlerimize ücretsiz İnternet erişim
imkânı getireceğiz.” deniyordu. Aynı ifade yeni Hükûmetin programında da
tekrarlanıyor. Sayın Davutoğlu 8 Nisanda da bunu gerçekleştirdiklerini açıkladı
ve bu Meclisten çıktı, yine “günaydın.”
Davutoğlu Hükûmetinin programında yer alan şeffaflık
bölümü tamamen çıkarılmış. Burada, 65’inci Hükûmette şeffaflığın “ş”si bile yer
almıyor, yani fiilî durumun resmileştirilmesi galiba böyle bir şey. Zaten
şeffaflıktan, denetimden, sorumluluktan uzak bir zihniyetiniz var; Hükûmetin
şeffaflığı programdan çıkarmasını, şeffaf olmadıklarının ve olmayacaklarının
bir göstergesi olarak değerlendiriyorum. Davutoğlu’nun programında sadece iki
kelime “yolsuzluk” ibaresi geçiyordu, 65’inci Program’da o da yok. Herhâlde
diyorum, bu programda yolsuzlukla mücadele eden hiçbir kelime olmadığına göre
bu yolsuzluk işleri ABD Başsavcısı Bhrara’ya havale edildi. 
Değerli
milletvekilleri, son yirmi bir ayda 3 hükûmet gördük. Hükûmetlerin ortalama ömrü
yedi ay, altı ay. Yüzde 49,5 oyla 317 milletvekili kazanarak iktidar olan
Başbakan Davutoğlu’nun Hükûmetinin ömrü altı ay. Tek parti iktidarının istikrar
sağlayacağını, uyum olacağını iddia edenlerin bu tablo karşısında ne
diyeceklerini merak ediyoruz.
Davutoğlu’nun
Başbakanlığı ve Genel Başkanlığı bırakma gerekçesi olarak söyledikleri tam bir
darbe itirafıdır. Ne oldu? Kim, hangi hakla, hangi yetkiyle Hükûmetinizi bozdu?
Türkiye Büyük Millet Meclisi saray bahçesi midir, saltanat kayığı mıdır?
Hükûmet Divan-ı Hümayun mudur? “İstikrar” diyerek ülkemizi getirdiğiniz nokta
krizdir, kaostur. Milletimiz sandıkta tecelli eden iradesinin nasıl yok
edildiğini endişeyle izlemektedir. AKP döneminde artan terör saldırıları, her
gün ciğerimizi yakan şehit haberleri, daha çok dış politika sorunu, daha fazla
mülteci, daha fazla zam, daha fazla yüksek enflasyon, daha çok hukuk ihlali,
daha diktacı ve şahsi bir yönetim, daha çok kaostan başka ne oldu? Ekonomideki
pembe tablolar, vadedilen refah ekonomisi nerededir? Vatandaşın sosyoekonomik
durumu nedir, ekmeği daha ucuza mı alıyor? Benzin, elektrik, doğal gaz, meyve,
sebze, vergiler, trafik sigortası ucuzladı mı? Turizm gelirleri zirve mi yaptı?
Esnaf ihya mı oldu? Çiftçi para kazanmaya mı başladı? İhracatımız yeni rekorlar
mı kırıyor?
Değerli
milletvekilleri, bu Hükûmetin programını analiz etmek için öncelikle bu
Hükûmetin kuruluş sürecine bakmalıyız. 62, 63 ve 64’üncü Hükûmetlerin Başbakanı
Davutoğlu gerek partisinin başına gerekse de Başbakanlığa atamayla gelmiş,
toplam yirmi ay Başbakanlık yapmıştı. Atamayla gelen Başbakan henüz
açıklanmayan nedenlerle, kendi isteği ve iradesi dışında, kendi deyimiyle
“zaruretten” görevden azledilmiştir. Yaşananlar tam bir Hükûmet darbesidir.
Millet iradesini alarak Başbakan olmuş bir parti Genel Başkanı, yetkisiz ve
sorumsuz bir Cumhurbaşkanının kanunsuz ve hukuksuz emriyle alaşağı edilmiştir.
Her fırsatta “millî irade” diyenler, “Beni millî irade seçti.” diyenler bugün
millî iradeyi hiçe saymaktadır. Sonuçta, atamayla gelen Başbakan darbeyle
gitmiştir. Bugün millet iradesi Beştepe’nin iradesi altında ezilmektedir.
Sarayda “konseyler” adı altında paralel hükûmetler oluşturulmuştur. “Vesayetle
mücadele” söylemi sadece safsatadan ibarettir. Bugün Anayasa çiğnenerek, hukuk
yerle bir edilerek oluşturulan Hükûmetin meşruiyeti tartışmalıdır ve yoktur.
Bakın,
size AKP içinden yakında bir uyarı geldi. Bir eski genel başkan yardımcınız ne
dedi? “Gittikçe siyasetin, siyasetçinin profili düşüyor.” Şahsi yeteneklerin
yerini bütün yeteneklerden vazgeçmek aldı.
Bugün
Türkiye sanal sorunlara sanal çareler üretildiğine şahit olmaktadır. AKP önce
sorun çıkarıyor ve bu sorunu derinleştiriyor, sonra da bu sorunun çözümü için
darbe yapmak pahasına toplumsal bir talep yaratmanın yollarını arıyor, sonra da
çözecekmiş umuduyla sorun daha da derinleştiriliyor. Sunulacak sanal çözümün de
çare olmadığı görülünce suç yine muhaliflere, paralel yapılara yüklenecek. 
Sorun
nedir, ona bir bakalım. Meseleniz üzüm yemek değil, bağcıyı dövmek. “Başkanlık”
adı altında sunduğunuz hayalî önerilerde esas amacınız şahsi ve keyfî bir
yönetime anayasal bir kılıf bulmaktır. Türkiye, kurum ve kurallarıyla
yönetilmiyor; Türkiye, şahsi ve keyfî bir yönetim altındadır. Ülkemiz bir
devlet ve yönetim krizi içindedir. AKP iktidarının Hükûmet etme ve devlet
yönetme bilinci yoktur; Anayasa, kanun, hukuk hiçe sayılmaktadır. İktidar
sahipleri merdiven altı siyaset yapmaktadır. Yönetemeyenler kabahati kendinde
arayacaklarına, suçu sisteme ve Anayasa’ya yükleyerek sorumluluktan kaçmaya
çalışıyorlar. Anayasa’yı veya sistemi günah keçisi ilan etmek, kanun ve
kuralları yok saymak gayrimeşruluğun önünü açmaktır. “Devlet benim, kanun
benim, tek güç benim.” demek anarşik ve kaotik bir zihniyettir. Bakın, AKP
içinden yine bir söz geldi: “Gücün tek elde toplanması her şeyin çözümü olsaydı
bugün Suriye’de, Irak’ta, Libya’da olanların hiçbiri yaşanmazdı.” 
Değerli
milletvekilleri, AKP hükûmetleri on dört yıl boyunca hiçbir zaman tek başına
bir iktidar olamadı. Bugüne kadar cemaatler, tarikatlar, çıkar grupları,
paralel yapılar koalisyonu ve ittifakı olarak iktidarını kullandı. Milletin
verdiği yetki kötüye kullanıldı, millî iradeye ihanet edildi. “Cumhurbaşkanlığı
seçiminde Cumhurbaşkanı Başbakanla aynı partiden ve aynı kaynaktan olsun.”
dediniz, seçildiniz. Sonra yirmi bir ay geçti, bir türlü uyumu sağlayamadınız.
Yasama bizden, yargı bizden, yürütme bizden; oğlan bizim, kız bizim ama hâlâ
“Uyum, uyum, uyum.” deyip duruyorsunuz. Siz, şimdi de “Uyum için başkanlık
isteriz, olmazsa bari partili Cumhurbaşkanlığı olsun.” diyorsunuz. Vallahi
sizde bir uyum sorunu var arkadaşlar; sorun sizde, sorun sizden kaynaklanıyor,
mizacınız uyumsuz. Millet ne yapsın, biz ne yapalım! Tavsiyemiz: Siz aranızda
kişisel uyum aramayı bırakın da en iyisi Anayasa’ya, hukuka, kurallara uyun.
Bakın, o zaman aranızda uyum da olur, istikrar da olur. 
Yeni
Başbakan da vesayet ilişkisini gizlemek için “Uyum içerisinde çalışacağız.”
diyor. Elbette güzel, uyum içinde olunuz ancak açıklığa kavuşturulması
gerekenler şunlardır: Uyum içinde çalışmak, herkesin kendi görev, yetki ve
sorumlulukları içinde çalışmasıyla olur. Aile şirketi yönetmiyorsunuz, devlet
yönetiyorsunuz beyler; şirket bile hukuk kurallarıyla, sorumlulukla yönetilir,
“Safmışız”, “Kandırılmışız.” deme hakkınız yoktur. Devlet ve ülke
hukukla, kurumlarla, kurallarla, görev ve yetkiyle, sorumlulukla yönetilir.
Devleti şahsi ihtiraslarınıza alet edemezsiniz. Bir sistemde esas olan
uyumluluk değildir, demokrasilerde uyumluluk filan aranmaz; demokrasilerde
uyumluluk aranmaz, diktatörlüklerde uyumluluk aranır. Türkiye Cumhuriyeti
demokratik bir ülkeyse kamu yönetiminin her kademesindeki görevlileri ne
yapacağız? Yani, muhtarından valisine, kaymakamından belediye başkanına kadar
herkesin Erdoğan’la uyumlu olmasını mı arayacağız? On dört yıldır yaşadığınız
bin kıssa, size bir hisse vermemiş, hatalarınızın etrafında dönüp duruyorsunuz.
Ülkemiz yangın yerine dönmüş, bazıları makam, mevki, yetki peşinde ama
sorumluluğu yine paylaşan yok. Oysa siz mahalle yanarken saç taramakla
meşgulsünüz. Öncelikle sistemi adam gibi maharetle işletip, başta terörle
mücadele olmak üzere Türkiye’nin sorunlarına çözüm getirmeniz gerekiyor, millet
sizden bunu bekliyor. 
Değerli
milletvekilleri, Türkiye’de bütün sorunlar sisteme, rejime yüklenmekte ve adına
da çift başlılık sorunu denilmektedir. Sorun, kişilerin yanlış yönetiminden
kaynaklanıyor, bunu iyi bilmeniz lazım ey iktidar! Devlet demek hukuk demektir,
hukuktan yoksun bir idare ancak çeteleşmeye doğru gider. 
Bu
nedenledir ki AKP’nin isteği toplumsal uzlaşıyla yeni bir anayasa değildir;
onların istediği, özü itibarıyla, şahsi ve keyfî yönetimi tesis edecek iki
maddelik bir metindir:
“Madde
1- Erdoğan her zaman haklıdır.
Madde
2- Erdoğan’ın haksız olduğu durumlarda 1’inci madde geçerlidir.”
Bir düşünür şöyle diyor: “Bir insanın istediğini
yapmasına engel olacak bir derdi varsa, hatta karnı bile ağrıyorsa bunun için
dünyaya yeni bir nizam verilmesi gerektiğine inanır.” İşte, başkanlık
takıntınızın altında yer alan zihniyet budur. Partili cumhurbaşkanı da olsanız,
yönetim tarzınız sorun üretmeye yönelikse sorunlar daha farklı şekilde tekrar
çıkmaya başlayacaktır. Sayın Cumhurbaşkanı veya bazı iktidar sözcüleri “Fiilî
durum var, ben Anayasa’ya uymam, sisteme uymam, sistem bana uysun, Anayasa bana
uysun.” diyor. Hangi sistemi getirirseniz getirin Cumhurbaşkanı o gelen yapıyla
mutlaka kavgalı olacaktır. AKP yöneticileri, artık kuvvetler ayrılığının
önemini ve hukukun önemini idrak etmeliler ve bunu kabul etmeliler. 
Anayasalar, milleti birleştiren ve bütünleştiren
belgelerdir. Ülke topraklarını kalabalıkların bulunduğu sıradan bir coğrafyaya
dönüştürecek, bu coğrafyayı parçalayacak birer metin olarak anayasa
düzenlenemez. Anadolu’yu bir halklar topluluğu hâline getirecek her türlü
düzenlemeyle mücadele edeceğiz. Peşinde olduğunuz başkanlık hayallerinin
neticesi parçalanmaya ve bölünmeye gidebilecektir. 
30 Aralık 2015 tarihinde bir AKP sözcüsü şu ifadeyi
kullanmıştı: “Yeni anayasa, Türkiye'nin kimlik belgesidir.” Bu noktada Hükûmet
programından bazı alıntılar yapmak istiyorum. Şu ifade var: “Düşünce, inanç,
ifade ve girişim özgürlüğünü sınırlayan yegâne unsur, eşit haklara sahip diğer
vatandaşların özgürlük alanlarıdır.” Bu “diğer” kelimesi ne oluyor, ne anlama
geliyor? Diğer kim? Diğer ne demek? Diğer vatandaşlar hangi vatandaşlar? Bu
kadar özensiz bir ifade olabilir mi? 
Bir başka ifade: “Tüm vatandaşlarımızı çoğulcu bir
yaklaşımla kucaklıyoruz.” Yine 36’cısınız. O zaman nasıl “Tek millet olacağız.”
diyorsunuz? 
Bir başka ifade: “Toplumsal farklılıkların siyasal
temsilinin sağlandığı bir sistem öngörülmektedir.” diyor. Bu farklılıklarla
neyi kastediyorsunuz? Bu temsili nasıl sağlayacaksınız? Dilinizin altındaki
bakla nedir?
Bu zihniyetin Anayasa çalışmalarından ne beklediği
açıktır. Yeni anayasayla devletin ve milletin yeniden tanımlanması amaçlanıyor.
Türkiye Cumhuriyeti’nin ve Türk milletinin kimliğinin kanla, canla, Kurtuluş
Savaşı’yla ve aziz şehitlerimizle çizildiğini bilmeyecek kadar cahil olduğunuzu
düşünmek istemiyoruz. Türkiye'nin bir kimliği vardır, bu kimlik Türk milletidir.
Türkiye Cumhuriyeti’nin mevcut sınırları bellidir, adı Türkiye’dir.
Devletimizin adı Türkiye Cumhuriyeti’dir, vatanımız Türkiye’dir, bayrağımız
Türk Bayrağı’dır. Türkiye Cumhuriyeti millî ve üniter bir devlettir, bölünemez,
özerk bölgelere ayrılamaz. Beyhude gayretler büyük Türk milleti ve Milliyetçi
Hareket Partisi var olduğu sürece, müddetçe asla hayat bulamayacak ve
gerçekleşemeyecektir. 
Değerli milletvekilleri, ülkemiz terör örgütlerinin
cirit attığı bir ülke hâline gelmiştir. 20 Temmuz 2015’ten beri 496 şehidimiz,
2.595 vatandaşımız yaralanmıştır. Bugün yaşadığımız sürecin çözüm süreciyle
ilişkisini bilmeyen yoktur. 1 Kasım seçimlerine giderken AKP’nin seçim
beyannamesinde “Çözüm sürecini kararlılıkla sürdüreceğiz.” ibaresi, tarihî bir
vesika olarak yerinde durmaktadır. Peki, hiç kendinize sordunuz mu, “çözüm
süreci” diyerek teröristlere göz yummasaydınız neler olmayacaktı? PKK şehirlere
bombalar, patlayıcılar, silahlar yığamayacak, tüneller açamayacak, barikatlar
kuramayacaktı. PKK şehirlere teröristleri yığamayacaktı. PKK’nın bölücü
talepleri ve söylemleri siyasi alana taşınamayacaktı. Teröristler yol kesip
haraç toplayamayacak, mahkemeler kurulamayacaktı. 
Değerli
milletvekilleri, süremiz tamamlanıyor. Milliyetçi Hareket Partisi olarak, 65’inci
Hükûmet Programı’na “ret” oyu vereceğiz çünkü bu programda vatandaşlarımızın
sorunlarına çözüm yok, ekonomide yapısal sorunlara çözüm yok, kapsamlı ve
kararlı bir şekilde devlet politikası hâline gelmiş bir terörle mücadele yok,
devletin bekası, milletin birliği yok; var olan, şahsi ve keyfî bir yönetimdir.

(Mikrofon
otomatik cihaz tarafından kapatıldı) 
BAŞKAN
– Bir dakika uzatıyorum.
Buyurun
efendim. 
ERKAN
AKÇAY (Devamla) – Bu programda var olan, şahsi ve keyfî yönetimi tesis etme
gayretidir.
Sözlerime
son verirken yurdumuzun her köşesinde Türk milletinin varlığını, birliğini,
maddi ve manevi değerlerini korumak için canla başla çalışan güvenlik
kuvvetlerimize başarılar diliyorum. Şehitlerimize Allah’tan rahmet,
yaralılarımıza şifalar diliyorum; yakınlarına Allah’tan sabır ve metanet niyaz
ediyorum. Kutsal mesaisinin başında ülkemize hizmet edenlere kedersiz
muzafferiyet diliyor, hepsini Allah’a emanet ediyorum. 
Muhterem
heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Erkan Akçay Bey.
Söz
sırası…
OKTAY
VURAL (İzmir) – Sayın Başkanım, vallahi, AKP Grubunun bile kendi Hükûmetinin
programı, görüşmeleriyle hiç ilgisi yok. 
BAŞKAN
– Anlayamadım efendim...
OKTAY
VURAL (İzmir) - AKP Grubunun ilgisi yok diyorum Hükûmet programıyla ilgili, pek
fazla ilgisi yok. Bunu ifade etmek istedim efendim. Yani, AKP Grubu maalesef
Hükûmete ve programa çok lakayıt. 
BAŞKAN
– Söz sırası Milliyetçi Hareket Partisi Grubu adına Samsun Milletvekili Sayın
Erhan Usta’ya aittir. 
Buyurun
Beyefendi. (MHP sıralarından alkışlar)
MHP
GRUBU ADINA ERHAN USTA (Samsun) – Sayın Başkan, değerli milletvekilleri, aziz
Türk milleti; 65’inci Hükûmet Programı’nı değerlendirmek üzere Milliyetçi
Hareket Partisi Grubu adına söz aldım. Hepinizi saygıyla selamlıyorum.
Şimdi,
tabii, Hükûmet programına en temel olarak eleştirim, bu Hükûmet programının bir
hedefi yok, hiçbir iddiası yok, bir özgünlüğü de yok. Bu Hükûmet programının
hiçbir şekilde toplumda bir heyecan yaratması mümkün değil, zaten bunu Genel Kuruldan
görüyoruz. Şurada saysak 316 Adalet ve Kalkınma Partisi milletvekilinden
herhâlde 10, 15’i yok. Yani, bir heyecan yok çünkü ortada zaten bir Hükûmet
yok, Hükûmetin de bir önemi yok. Bunu zaten en net şekilde, Sayın Davutoğlu
gönderilirken Türkiye maalesef gördü. 
Şimdi,
böyle bir ortamda tabii ki Hükûmet programını konuşmak durumundayız. Ben yine,
teknik açıdan Hükûmet programını değerlendirmeye çalışacağım ama bu
heyecansızlık doğru bir şey değil. Ben bürokrat olarak da… 1989 yılından beri
bu Meclise değişik şekillerde hep geldik, şu taraflarda, komisyon sıralarında
oturduk; inanın, itimat edin, böyle bir Hükûmet programının görüşmesini ilk kez
yaşıyoruz. Bu, Türkiye siyaseti açısından, Türkiye demokrasisi açısından ve
Türkiye'nin kaderi açısından son derece kötü bir durum. Bunu tespit etmemiz
gerekiyor. 
Şimdi,
Sayın Başbakan kendi misyonunu -yani, Hükûmet programında bir şey bulamıyoruz
da ama- biraz şöyle belirlemiş durumda, şöyle anlaşılıyor: İşte, 330’u bulup
Türkiye’yi referanduma götürmek, başkanlık sistemini getirmeye çalışmak.
Kendisine böyle bir misyon koymuş çünkü eğer başka bir vizyonu olmuş olsaydı bu
Hükûmet programının bir hedefi olurdu. Hiçbir rakamsal hedefi olmayan bir
Hükûmet programı olabilir mi? Bir tane rakamsal hedef yok. Şimdi, birazdan
detaylarına gireceğiz. Eskiden “2023” denilirdi hiç olmazsa, tutacak
tutmayacak, doğru yanlış ama hiç olmazsa topluma bir perspektif verilirdi, bir
vizyon verilirdi, bir hedef konulurdu. Şimdi onların hepsinden vazgeçilmiş
durumda; tek bir tane kendisine bir misyon çizmiş, ülkeye, bir şekilde
başkanlık sistemini getirmeye yönelik bir yasal altyapıyı hazırlamak şeklinde. 
Bu
sunulurken de maalesef bu toplum kandırılıyor arkadaşlar. Türkiye’de başkanlık
sistemi geldiği zaman toplumun bütün meseleleri çözülecekmiş gibi bir şey
takdim ediliyor. Yani, “Biz ekonomik kalkınmamızı tamamlayacağız, ekonomik
sorunlarımız hallolacak, terör sorunu hallolacak, dış politikada başı dik bir
ekonomi hâline geleceğiz.” şeklinde birtakım, maalesef gerçek dışı beyanlarla
bu toplum kandırılmaya çalışılıyor. Ne deniliyor mesela? Deniliyor ki:
“Efendim, Türkiye gelişecek başkanlık sistemi gelirse.” E, bir bakalım,
başkanlık sistemi olan ve parlamenter sistemi olan ekonomilerde nasıl bir durum
var gelişmişlik açısından, bir bakalım. Şimdi Türkiye’de kişi başı geliri… Bu
konuştuğum rakamlar Uluslararası Para Fonunun, IMF’nin rakamlarıdır arkadaşlar,
herkes bunu İnternet’ten bulabilir. Kişi başı geliri 25 bin doların üzerinde
olan 26 tane ülke var. Bu 26 ülkeden 21 tanesi bizdeki gibi parlamenter
sistemle yönetiliyor, 2 tanesi krallıkla yönetiliyor, 1 tanesi yarı
başkanlıkla, sadece 2 tanesi başkanlıkla yönetiliyor. Yani dünyanın en gelişmiş
26 ekonomisinden sadece 2 tanesinde başkanlık var. Yahu, Allah’tan korkun!
Başkanlık sistemi hani zengin ekonomilerde vardı? Böyle bir şey olabilir mi?
Hani biz başkanlık sistemine geçersek bizim ekonomimiz de zenginleşecekti? Yani
eğer bir ilişki arıyorsanız sistemle zenginlik arasında olsa olsa ters bir
ilişki var. Yani başkanlık sistemi olan ekonomiler de gelişmiş ekonomiler
değil, bunlar parlamenter sistemle yönetilen ekonomilerdir. Bir defa, toplumdan
bu gerçek gizleniyor. Tabii, 50-100 tane televizyon kanalıyla, binlerce
akademisyenle, binlerce gazeteciyle toplumu yanıltma yönünde bir propaganda
yaptığınız zaman maalesef toplum bu gerçekleri göremiyor. Dolayısıyla, bir
defa, başkanlık sistemi bu toplumun hiçbir sorununu çözemez. Mesele sistem
meselesi değil, mesele uygulama meselesidir. En iyi sistemi kötü uyguladığınız
zaman kötü sonuç alırsınız, en kötü sistemi iyi uyguladığınız zaman iyi
sonuçlar alırsınız, dünya bunun örnekleriyle doludur. Dolayısıyla, sistem
tartışmasından Türkiye’yi kurtarmamız lazım eğer biz bu ülkenin iyiliğini
istiyorsak. 
Şimdi,
diğer bir husus: 2011 yılını hatırlayalım, seçim beyannamesi hazırlandı. Adalet
ve Kalkınma Partisi Hükûmet programında, seçim beyannamelerinde işte dört
yıllık bir dönem için 2023’ü hedefleyen bir seçim beyannamesi vardı, 2023
hedeflerinden bahsediliyordu. Şimdi, ben bunları çıkarttırdım, 2011 seçim
beyannamesinde 186 defa 2023 hedefinden bahsedilmiş, 186 defa, neredeyse
beyannamenin her tarafında 2023 yazıyor. Zaman geçmiş, başarısızlıklar -2011
performansına birazdan bakacağız- işler kötü kötü gitmeye başlayınca bunların
sayısı azaltılmış, azaltılmış şimdi son Hükûmet programında 2023 hedeflerine
ilişkin hiçbir şey yok, 2023 sadece lafız olarak 9 defa geçiyor, bunların da
birazdan örneklerini vereceğim, böyle, yabancıların “soft” dediği türden
meseleler. Yani işte “Gençlikte şöyle yapacağız, kültürde, sanatta böyle
yapacağız, şöyle olacak, böyle olacak 2023 hedefleri doğrultusunda.” filan
şeklinde bir şey konuşuluyor. Bana bir tane 2023 hedefi söyleyin şu Hükûmet
programında yer alan? Bunlar yoktu. Ama öncekilerde öyle miydi? Bunların her
birisinin sayısıyla vakit geçirmek istemiyorum. Toplamda 186 defa olmak üzere
her biri detaylı, işte “2 trilyon dolar”, “25 bin dolar”, “500 milyar dolar”
şeklindeki ifadeler defalarca yer alırken bugün bu hedefler yer almıyor. Şimdi,
tabii, ben sormak istiyorum. Nasıl yer alıyor? Böyle yan cümlecik olarak, “2023
hedefleri doğrultusunda…” Ne olduğu belli değil. Buradan bize, Adalet ve
Kalkınma Partisinden arkadaşlarımız da konuşacak, Hükûmet adına arkadaşlarımız
da konuşacak, bunlar bize 2023 hedeflerinin ne olduğunu söylerse biz bunları
öğrenmiş oluruz. Birazdan… Tabii bu hedeflerin ne olduğunu söylemek öyle kolay
değil bunun ağza alınamamasının elbette bir nedeni var; yani siz 2 trilyon
dolar gelir hedefi koyarken bunun 1 trilyon doları dahi bulmayacağı şu anda
anlaşıldığı için bu şeyler tekrar zikredilmiyor, bunların detaylarını…
EMİN
HALUK AYHAN (Denizli) – İhracatı da söyle, ihracatı.
ERHAN
USTA (Devamla) – “İhracat 500 milyar dolar.” diyorsunuz, bugün ihracatın 300
milyar doları dahi bulamayacağı anlaşıldığı için bu hedeflerden bahsedildi ama
toplum uyutuluyor. Nasıl uyutuluyor? “2023 hedefleri doğrultusunda gençliği
şöyle yapacağız, kültür sanatı böyle yapacağız.” türü ifadelerle. Var mı 2023?
Var. Ne? Yok, ne olduğu belli değil, böyle bir 2023 var. Dolayısıyla toplumu bu
anlamda da kandırmamamız lazım. Bu konuda Hükûmet… Bakanlar, tabii, burada
Parlamento faaliyetlerine falan da katıldıkları için bunun olmayacağını bir
miktar gördüler, zikretmiyorlar fakat Sayın Cumhurbaşkanı öyle değil.
Cumhurbaşkanının en son 24 Nisan 2016’da Adana Tufanbeyli’de bir termik santral
açılışında şöyle bir ifadesi var, diyor ki: “Efendim, Türkiye ilk 10’a doğru
gidiyor, dünyada ilk 10 ekonomiye doğru gidiyor, bu terör o yüzden arttı.”
Allah Allah! Nasıl böyle bir şey olabilir? Bakıyorsunuz, hakikaten öyle bir şey
mi var? Adalet ve Kalkınma Partisi iktidar olduğunda arkadaşlar, Türkiye 17’nci
büyük ekonomi, 2002 yılında; bugün, 2015 yılında Türkiye yine 17’nci büyük
ekonomi. Yani ülkemiz bir basamak dahi, uluslararası ringde bir basamak dahi
atlatılamamış. Hani 10 büyük ekonomiye gidiyoruz, nasıl gidiş bu? On dört
yıldır yerinde duruyorsun, kalan birkaç yılda mı gideceğiz, nerede bu 10
ekonomi? Şimdi, bunlar Türkiye için aslında olmayacak şeyler değil de… 2023
hedeflerini hatırlayın, 2023 hedefleri ilk kez devletin politika dokümanlarına
Milliyetçi Hareket Partisinin de koalisyon ortağı olduğu 2000 yılında
girmiştir, 2001’den başlayan planla girmiştir. Türkiye için o zaman gayet
iddialı ama ulaşılabilir hedeflerdi bunlar. Hatta az önce ifade ettim, 2011’de
dahi, aslında çok iddialı olmakla birlikte, yine ülkenin iyi yönetilmesi
durumunda ulaşılabilir hedeflerdi bunlar. O yüzden 186 defa “2023” denildi. Ama
ondan sonra, özellikle 2008 sonrasında bu ülke o kadar kötü yönetildi ki bu
hedefler ulaşılabilir olmaktan çıktı. Ben buradan iddia ediyorum, ortaya
koyuyorum, yani bunların yarısını Türkiye 2023’te bulabilsin, ben herkesten
özür dileyeceğim. Bunun böyle olmayacağı da ortada.
Şimdi
size rakamların biraz daha detaylarını vereyim. 
Uluslararası
Para Fonu, teknik yeterlilik açısından herkesin saygınlıkla takip ettiği ve
rakamlarına itibar ettiği bir kurumdur. Sayın Bakan, sizler de takip
ediyorsunuzdur. Ekonomi bakanlarımızdan bir tanesi burada, Maliye Bakanımız
burada. “Ekonomi bakanlarımızdan bir tanesi” diyorum, bu karışıklığa da tabii
bir bakmamız lazım. Diğer Bakanımız yok, o daha havalı, öyle anlaşılıyor.
Şimdi, IMF’nin Türkiye için 2021 yılı millî gelir büyüklüğü hedefi 985 milyar
dolar arkadaşlar, 985 milyar dolar; yıl 2021, IMF, Türkiye millî geliri. Şimdi,
gayet teknik olarak hesap ederek konuşuyorum, eğer bunu 2016-2021 ortalama
büyümesiyle, 2023 yok ya -kendi rakamımı söyleyemeyeceğim- yani IMF’nin o
trendini 2023’e uzatırsam, iki yıl daha uzatırsam 1,040 oluyor yani 1,1 trilyon
dolar dahi olmuyor. Bu da işlerin bozulmaması durumunda, onu söyleyeyim. İşler
bozulmazsa, Türkiye bir krize girmezse 2023’e kadar, bugünkü trendlerle,
bugünkü performansla Türkiye’nin 2023 yılında ulaşacağı millî gelir büyüklüğü
1,040. 2 trilyon dolar nerede? Bu 2 trilyon dolarla milleti oyalayıp, milleti
kandırıp geldiği nokta... Hiç kimseye suç bulamazsınız, on dört yıllık bir
Hükûmetin performansını konuşuyoruz, öyle bir yıllık, iki yıllık filan değil,
hiç kimseye suç bulacak bir durumunuz yok. Dolayısıyla, gelecek rakam 1,040’tır
yani 1 trilyon dolar. 2 trilyon dolar hedef, 1 trilyon dolar muhtemel
gerçekleşme, o da bundan sonra bir sıkıntı çıkmazsa. 
Bakın,
Sayın Bakanım, biraz daha teknik, toplam faktör verimliliği meselelerine filan
gireceğiz.
Türkiye’nin
son beş yılda, daha doğrusu 2008-2015 büyümesi 3,2. Bundan sonra, yine IMF
tahminlerini esas alırsak Türkiye’nin 3,5’un üzerinde veya 4’ün üzerinde bir
büyümesi yok, bütün büyümeleri 4’ün altında maalesef. Türkiye, uzun süre bir
düşük büyüme süreci içerisinde yani Türkiye’nin bunu kırması lazım, bunu kıracak
şeyler de -birazdan detaylarını konuşacağız yine- reformlardır. Türkiye’ye
reform yaptırmamız lazım. Reform yapmayan, kafayı takmış bir sistem meselesine,
bir adım atacağı da yok, bir yere gideceği de yok yani sadece adı olan, kendisi
olmayan bir durum var. Reform yapmadığı sürece Türkiye’nin bu sıkıntıları aşma
ihtimali kesinlikle gözükmüyor. 
Şimdi,
gelelim kişi başı gelire. Bakın, 2023 kişi başı gelir hedefi Türkiye’nin 25 bin
dolar. IMF’nin rakamlarına baktığımız zaman, IMF’nin rakamları 2021 için
11.945. Bakın, arkadaşlar, 11.945 dolar kişi başı gelir. Bunu yine o trendle,
artış trendiyle getirdiğimizde 2023 için, en iyi ihtimalle, bir kriz olmazsa
gelecek rakam 12.961; 13 bin. 25 bin nerede, 13 bin dolar nerede? Hâlâ böyle
bir şeyi, böyle gizli saklı da olsa, böyle “2023 hedefleri” diye, böyle ürkek,
çekingen de olsa bahsetmek bu milletle alay etmektir, bu milleti kandırmaktır.
O yüzden, ben bugün bu sayın bakanlardan talep ediyorum, bu 2023 hedefleri
nelerdir bize söylesinler. Devletin bir sürü kurumları var, bu hesapların
hepsini benden çok iyi daha yapacak bürokratlar var, uzmanlar var. 
Şimdi,
bir şey daha söyleyeyim size -benim buradaki konuşmalarımı takip eden
arkadaşlar bilecektir- ben hep şu değerlendirmeyi yaparken “2007-2008’e kadar
Türkiye ekonomisi iyi gitmiştir, yüksek bir performans göstermiştir.” diye hep
bunu takdir ederim, bunu söylerim. Tabii, bunun temelinde önceki Hükûmetten
yani MHP’nin de koalisyon ortağı olduğu Hükûmetten aldığı o yapısal ortam
vardır. Yani, yapısal reformlar yapılmış, tertemiz bir ortam alınmıştır,
küresel iklim de uygundur, güçlü de bir iktidar gelmiştir, Türkiye 2007’ye
kadar bir performans göstermiştir. Nedir büyümesi? 6,9’dur. Yalnız, bakın, şunu
gözden uzak tutmamak lazım: Aynı dönemde, bizimle aynı ligde olan, gelişmekte
olan ülkelerin ortalama büyümesi de 7,7’dir. Yani, sadece biz büyümüş falan
değiliz. Aynı dönemde, gelişmekte olan ülkeler enflasyonlarını 55’ten… Bakın,
bunu hiç kimse bilmiyor, bunları hiç kimse konuşmuyor bu ülkede. Şimdi, bir
sürü AKP vekili arkadaşlarımızın bir kısmına -buradakileri tenzih ediyorum-
sormuş olsak “Efendim, işte dünyada şöyle, bizde böyle de, işte yüzde 100
enflasyonlardan geldi.” Yani, bu 57’nci Hükûmet döneminde Türkiye çok önemli
işler yaptı, yüzde 100’lerden enflasyonu yüzde 27’ye, tarihinde… Enflasyon
serisi 1983’ten başlıyor en son seri. Tarihindeki en düşük enflasyon Milliyetçi
Hareket Partisi iktidarı döneminde olmuştur Türkiye’de. Bunları görmek lazım. 
1990’lı
yıllar gelişmekte olan ülkeler açısından zor yıllardı, yüzde 55 enflasyondan,
gelişmekte olan ülkeler, yüzde 7 enflasyona geldi 2003-2008 döneminde. Bakın,
Türkiye'nin enflasyonunu söylemiyorum, gelişmekte olan ülkelerin ortalama
enflasyonu 1990’lı yıllarda 55’ti, bizde de onun bir miktar daha üzerindeydi
yani onlar da 55’ten 7’ye getirdiler, biz de 65’lerden -tam rakam 67 olması
lazım- biraz daha onların üzerinde bir noktaya getirdik. Yani, dolayısıyla,
bütün dünyada 2003-2008’de gelişmekte olan ülkeler açısından bir olumlu
performans vardı, biz de o performansı takip ettik. Neyle takip ettik? Bu
Hükûmetin yaptığı reformlarla değil. Ben Maliye Bakanına burada açıkça sordum,
“Bana bir tane reform söyleyin.” dedim. Yine burada kendisi, yine söylüyorum.
Yani kamu mali yönetiminin dışında ve Sayıştay Kanunu’nun dışında -o Sayıştay
Kanunu’nu da 3 defa formatlayarak geri aldık- bana bir tane, ekonomiye ilişkin
-Sayın Şimşek de burada, konuşacaklardır- reform söylesinler, ekonomiye ilişkin
konularda bu ülkenin önünü açacak şu işi yaptık desinler, gelsin burada
tartışalım.
OKTAY
VURAL (İzmir) – Olur mu, Rıza’nın cari açığı kapatması reform değil mi! 
ERHAN
USTA (Devamla) – Maliye Bakanı bula bula en son diyor ki: “Kamu Finansmanı
Kanunu’nu çıkardık.” “Allah’tan kork, pes.” dedim. Yani, MHP döneminde çıkan
kanunu AKP döneminde çıkmış bir kanun gibi Maliye Bakanı burada bize söyledi.
Yani, gelsinler söylesinler, burada tartışalım. Burası milletin Meclisi, ben burada
tartışmak istiyorum. Bu meseleleri oturalım burada enine boyuna konuşalım. 
Şimdi,
ihracat… İhracatı konuşmaya gerek yok, Allah’tan Mustafa Elitaş Bakanımız
Bakanlıktan alındı da yani daha fazla rezil olmaktan kurtuldular, tabii grup
başkan vekiliyken ne yapacaktır onu bilmiyorum. Yani, 500 milyar doları hâlâ
olacak bir şeymiş gibi burada bütçe görüşmelerinde bize söylemesi…
SAİT
YÜCE (Isparta) – Bir bakanla nasıl konuşuyorsun, “rezil olmak” diyorsun, biraz
daha nezaketle konuşsana. Devletin, Hükûmetin bakanlarına böyle konuşulmaz.
ERHAN
USTA (Devamla) – Nezaket nedir biliyor musun? Nezaket, bu milletle alay edip
etmemektir. 
SAİT
YÜCE (Isparta) – Hakaret etme Bakanlığına, hakaret etme, alay etme.
ERHAN
USTA (Devamla) – Nezaket nedir biliyor musun? Nezaket, bu ülkede doğruları
konuşma meselesidir. Yani siz, 300 milyar dolar…
SAİT
YÜCE (Isparta) – Sen doğruları konuşmuyorsun.
ERHAN
USTA (Devamla) – Burada, bakanlarınız burada, bürokratlarınız burada, çıksınlar
bana desinler ki: Sizin verdiğiniz rakamlarda bir tane hata var, sizin
değerlendirmelerinizde yanlış var. 500 milyar dolar ihracatın, bugün, 300
milyar doların üzerinde olacağını, 2023 için, 1 tanesi iddia etsin, rakamlarına
gelelim bakalım. Ha, şimdi ben bunları niye söylüyorum? Bakalım… 
SAİT
YÜCE (Isparta) – Nezaketi bozmadan konuşacaksın, rakamlarla alay ederek
konuşmayacaksın. 
ERHAN
USTA (Devamla) - Yani aynası iştir kişinin lafa bakılmaz. Şimdi bakalım, mesela
2011’de –değil mi- bir şeyler, bir iddialar ortaya koydular, oy alarak
memleketin başına hükûmet oldular. 2011 yılında seçim beyannamesinde ve Hükûmet
programlarında “1,1 trilyon dolar kişi başı gelire ulaşacağız.” diye bu
milletten oy aldılar geldiler, gelinen nokta 722 milyar dolar. “14 bin dolar
kişi başı gelire getireceğiz bu ülkeyi.” dediler, gelinen nokta 9.260 dolar.
Yine, işsizlikte “Yüzde 7,9’a işsizliği düşüreceğiz.” dediler, gelinen nokta
2015 yılında işsizlik yıllık bazda yüzde 10,3 oldu. “İhracatta -ihracat daha
komik- 201,2 milyar dolar ihracat hedefledik.” dediler, bas bas bağırdılar, her
tarafta konuştular, bununla oy aldılar vatandaştan, ihracatta gelinen nokta
143,9 milyar dolar. 
Şimdi,
siz teknik olarak 500 milyar doları, bir defa, yaparken küçücük bir akıl sahibi
insan bunu anlayabilir, 201 milyar dolar 2015, 277 milyar dolar 2018 ve 500
milyar dolar 2023’tü bu, sizin bazınız 70 milyar dolar aşağı gelmişken nasıl
2023’te 500 milyar doları tutturacaksınız? Dolayısıyla, bunun 300 milyar
doların, bilemediniz 340 milyar doların –rakamına göre değişebilir- üzerinde
olma ihtimali maalesef yok.
Ben
bu ülkenin bir ferdiyim, ben bunların hepsinin olmasını isterim, bu hedeflerin
tutmasını isterim ama maalesef bunları konuşmak durumdayız. Bunların hiçbirisi
yapılacakmış gibi görünmüyor. 
Şimdi,
2008’e kadar olan performans ile daha sonraki performans arasında bir ilişki
kurduk. Şimdi, 2008 yılında, biliyorsunuz Türkiye –bir de şu reel rakamları
ifade etmek istiyorum- 10.444 dolar kişi başı geliri yakaladı, 2008 yılında.
Nedenlerinin ne olduğunu söyledik. Şimdi, 2015 yılına geldiğimizde buna 9.261
dolar diyoruz ancak dolarda da enflasyon var, reelleştirelim, hepsini 2008 kişi
başı gelir, 2008 dolar fiyatlarıyla söyleyelim reel olarak. Söylediğimizde,
10.444 dolar olan 2008 kişi başı gelir büyüklüğü 2015 yılında 8.411 dolara
düşmüş. IMF tahminini baz aldığımızda, onu da reele çevirdiğimizde, bakın,
IMF’nin yani reel bazda 2008 fiyatlarıyla kişi başı gelir tahmini 9.664
dolardır arkadaşlar, 2008’in altında. 2008-2021, kaç yıl var? on üç yıl.
Türkiye’nin kayıp on üç yılı. 2023’ü aldığımızda da 10.125 dolardır 2008
fiyatlarıyla, yine 2008’de gelinen seviyenin altındadır. 2008-2023; on beş yıl
mı oluyor? Ülkenin kayıp on beş yılı. İnşallah bu memleket bir an evvel Adalet
ve Kalkınma Partisi hükûmetlerinden kurtulur da bu trendler tersine döner,
başka yapacak bir şey yok.
Şimdi,
bu hedeflerin tutması için bundan sonra üst üste -hâlâ bu hedefi eğer
söyleyecek olurlarsa rakamını ben de söyleyeyim, hesap etmesi kolay- yüzde
20’nin üzerinde kişi başı geliri ve yüzde 20’nin üzerinde dolar bazında bu
ülkenin büyüme sağlaması lazım ancak o zaman bu hedefler tutabilir ama onun
olmayacağını 2013 de dahi reel bazda 2008’in altında kaldığımızı az önce ifade
ettim. Dolayısıyla, bunların hiçbir şekilde tutma imkânı yok.
Şimdi,
aslında söyleyecek çok fazla şey vardı. Burada, biz madem tasarrufu az olan, yatırımları
az olan bir ekonomiyiz. Dolayısıyla, bizim yapmamamız gereken şey faktör
verimliliğini artırmamızdır. Faktör verimliliği dediğimiz şey, hukuk
sistemimizi düzeltmemiz lazım yani mahkemelerin tarafsızlığını sağlamamız
lazım, iş gücü piyasamızı düzeltmemiz lazım, iş ortamını düzeltmemiz lazım,
yolsuzluklarla mücadele etmemiz lazım. Bunların hepsine baktığımızda Türkiye
geriye gidiyor arkadaşlar. Yani Yolsuzluk Algı Endeksi’nde Türkiye en son kaç
puanda? 13 basamak birden geriliyor. Yani şimdi tek bir örnek vereyim: Reza
Zarrab’la ilgili olarak Amerikan savcısının ifadesi benim ülkem açısından son
derece inciticidir, Türkiye dış politikasının da iflas ettiğinin bir numaralı
örneğidir. Savcı ne diyor, diyor ki: “Türkiye’ye gitmesi durumunda iade edilmesi
imkânsızlaşır. Davalı yüksek mevkideki Türk yetkililere rüşvet vererek…”
(Mikrofon
otomatik cihaz tarafından kapatıldı)
BAŞKAN
– Bir dakika ekliyorum Sayın Usta.
ERHAN
USTA (Devamla) – Teşekkür ediyorum Sayın Başkanım.
“…işini
gördürür.” diyor. Bakın, yani bu, bir defa, ülkemiz açısından son derece
incitici bir şey. Benim ülkeme böyle bir şeyi bir Amerikan savcısının
söyleyememesi lazım. Benim dış politikamın, bir defa, caydırıcı olması lazım.
Bunu düşünse bile söyleyememesi lazım. Ama bizim açımızdan önemli olan diğer
bir husus da nedir? Biz burada onun söylemesini eleştirmekle birlikte böyle bir
şeyi benim ülkeme söyleyebiliyorsa bizim vah hâlimize ama bunu söylemesi için
de elinde yeteri kadar delil var. Biz bu adamı içeriye aldığımızda bir hafta
sonra salıverildi. Salıverilme nedeni nedir? “Konuşursam herkes yanar.” dedi,
hemen salıverildi. Yani bu boşuna söylenmiş bir şey değil. Dolayısıyla, hukuk
sisteminin çalışmadığı bir yerde yatırımınız yok, tasarrufunuz yok, hukuk
sisteminiz çalışmıyor, bu ülkeyi nasıl büyüteceksiniz.
Cevdet
Bey orada, Plan ve Bütçe Komisyonunda rakamı kendisinden aldım. 2007-2014
döneminde az önce saydığım bu sisteme ilişkin hususların -yani “sistem” derken
hukuk sistemi, işte mahkemeler, iş ortamının- ülke büyümesine katkısı her yıl
negatif yüzde 0,6’dır. Burayı iyileştirmeden bu işin olması mümkün değil.
(Mikrofon
otomatik cihaz tarafından kapatıldı)
ERHAN
USTA (Devamla) – Ben her şeye rağmen Hükûmet programının ülkemiz için,
milletimiz için hayırlı olmasını temenni ediyorum ve Genel Kurulu saygıyla
selamlıyorum. (MHP sıralarından alkışlar)
BAŞKAN
– Teşekkür ediyorum Sayın Erhan Usta.
Efendim,
söz sırası Halkların Demokratik Partisi Grubuna aittir.
Birinci
konuşma Adana Milletvekili Sayın Meral Danış Beştaş’a aittir.
Buyurun
Sayın Beştaş. (HDP sıralarından alkışlar)
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
hepinizi saygıyla selamlıyorum. Evet, Hükûmet programı üzerine grubumuz adına
söz almış bulunmaktayım. 
Doğrusu
yani şu anda bir Hükûmet programı görüşmesi var mı emin değilim. Yani doğru,
şeklî olarak, usulen bu program üzerinde konuşuyoruz ama bizzat Hükûmet
programının sahibi olan, arkasında olan iktidar partisi milletvekilleri bu
programın okunmasına ve görüşmelerine nedense ilgi göstermemişler. Bu da
Hükûmet programının görüşülmesinin, bu konuşmaların çok da bir
kıymetiharbiyesinin olmadığını aslında şu anda tüm Türkiye’ye gösteriyor.
Takdir edersiniz ki zaten kongrede tüm milletvekilleri bir kez daha saraya
imanlarını tazelediler. Ayakta sarayın, Cumhurbaşkanın konuşmasını büyük bir
hazır ol vaziyetinde izlediler, alkışlarını da yaptılar. E, görünmek
istedikleri yer de orasıydı zaten. Burada dinlemişler, dinlememişler, Hükûmet
programında ne var hiç önemli değil. Bu da bütün Türkiye’ye bir ders olsun.
Yani bu manzarayı görsünler diye bunları ifade ediyorum. 
Evet,
gerçekten, Hükûmet programı nasıl hazırlandı, nasıl ortaya çıktı, bu yeni
Hükûmet nasıl kuruldu, eski Başbakan Davutoğlu nasıl alındı, bütün bunları
böyle âdeta bir çizgi film modunda, hızlılığında hızlandırılmış bir şekilde
yaşadık ve yani daha dün Davutoğlu Başbakanken bugün Sayın Binali Yıldırım yeni
Başbakan; kendisi de yok bu arada. 
Hükûmet programı
Hükûmet kurulmadan çıktı. “Çizgi film” dememin sebebi de o. Herkes, bütün
Türkiye kimin gideceğini, kimin geleceğini, kimin Başbakan olacağını, hangi
bakanların değişeceğini neredeyse her şeyi günler öncesinden öğrendi ama daha
komik olanı var: İktidar partisi yandaşı, saray yandaşı bir kısım medya,
Türkiye’de bir de bir heyecan dalgası yaratmak için garip garip manşetler
attılar: “Kongre heyecanı”, “Yeni kongre oluyor.”, “Yeni Başbakan seçiliyor.”
Böyle bir heyecan falan yok arkadaşlar, kendi kendimizi aldatmayalım. Sonuçta
kimin neye karar verdiğini, nasıl bu Hükûmetin değiştiğini, darbenin kodlarını
hepimiz gayet iyi biliyoruz. Bu nedenle, aslında bugün Hükûmet programını mı
konuşalım, yoksa saray politikalarını mı emin değilim ama mecburen yöntem
gereği de Hükûmet programının asıl arka planını değerlendirmekte fayda var. Gerçekten
şu anda fiilî saray programı nedir, bunun tartışılması gerekiyor ve yürürlükte
olan otoriter politikaları tartışmamız gerekiyor.
Evet,
bugün, Hükûmet programına girecek olursak “Çoğulcu, özgürlükçü, demokratik”
diye yazanlar, Silvan sokaklarında “Türk’sen öğün, değilsen itaat et.”
sloganlarını yazıyorlar. Hükûmet programlarında herkesin fikirlerini özgürce
ifade ettiği bir toplum vadediliyor fakat milletvekillerinin fikirlerinden
dolayı, düşüncelerinden dolayı Millî Güvenlik Kurulunda bile tartışıldığı,
“terörün uzantısı” diye nitelendirildiği ve aslında hiçbirimizin düşünce ve
ifade özgürlüğünün olmadığı bir parlamenter faaliyet yürüttüğümüzü de
söyleyebiliriz. Ve tabii ki şu anda Türkiye ifade özgürlüğünde 197 ülke
arasında 157’nci sırada, özgür olmayan ülkeler arasında, bunu da belirtmekte
fayda var.
Şimdi,
“Yeni anayasa önceliğimiz var.” diyor yeni Hükûmet programında. “Vesayete karşı
yeni sistem.” diyorlar gerçekten ama bunu da vesayet altında söylüyorlar. Nasıl
bir şeydir? Hani, bu, bazı meseleler kabulle çözülmez. Vesayeti sizler gönüllü
kabul etmiş olabilirsiniz, hükûmet edenler; Başbakan, Bakanlar Kurulu, bir
parti “Biz bu vesayetle yolumuza devam edeceğiz.” diyebilirler ama bu,
vesayetin antidemokratik özelliğini, hukuk dışılığını, Anayasa’ya aykırı
olduğunu göstermez. Doğru, yani ortada bir vesayet var ve bu vesayet böyle
gizli saklı değil, alenen, açıkça bütün Türkiye’ye ve tüm dünyaya ilan
ediliyor. Şu anda yegâne vesayet odağı saraydır ve bu vesayeti, dediğim gibi,
vesayet edilenler de kabul edip övdükleri için bunu artık yine halkımızın
takdirine sunuyoruz. 
Gerçekten
burada yeni anayasa Türkiye'deki yurttaşların, halkların ve tabii ki partimizin
de öncelikleri arasındadır. Çoğulcu, eşitlikçi, kadın özgürlüğünü esas alan,
bütün farklılıkları kapsayan yeni bir anayasa Türkiye’nin temel özlemidir ama
şu anda yeni anayasa derken kesinlikle burada kastedilen bu söylediklerimiz
değildir. Yeni anayasa derken aslında direkt şu anda saray baskısının, saray
yönetiminin, başkanlık sisteminin getirilmesi ve otoriterliğin
yükseltilmesidir. Bu nedenle halkın duygularıyla, özlemleriyle ve
beklentileriyle âdeta alay edilmektedir.
Evet,
gerçekten barış iklimi olmadan, şu anda düşünce ve ifade özgürlüğü olmadan,
basın-yayın özgürlüğü olmadan, siyasi partiler serbestçe ve özgürce siyaset
yapamadan, özgürce “Yeni anayasa nasıl olmalıdır?” tartışması yapılmadan bu
anayasayı tek merkezden tartışmak ve bunu yönetmek gelecek günlerinde
diktatörlüğün de faşizmin de çok ciddi habercisidir. 
Hak
ve hürriyetler konusunda da şunu söylüyorlar, gerçekten trajikomik; AKP
iktidarı döneminde devletin topluma kimlik biçme ve dikta etme hakkının ortadan
kaldırıldığı belirtiliyor. Oysa, AKP iktidarı döneminde ülke içerisinde Sünni
bir Türklük anlayışı, temel ideolojik ve kültürel hat olarak örülmüştür. Bu
anlayış, dışarıda ise, Orta Doğu ve özellikle Suriye’deki Selefi cihadist
gruplara yoğun destek verilerek aleni bir biçimde ortaya konulmuştur.
“Vatandaşların hak ve özgürlüklerini güvence altına alacağız.” derken,
attığımız “tweet”lerden yargılanıyoruz.
Değerli
arkadaşlar, benim 6 fezlekem var, 3 tanesi attığım “tweet” ve kürsü
dokunulmazlığı kapsamında. Bütün dosyalarımız bu şekilde, düşünce ve ifade
özgürlüğü kapsamında fakat bunlar savcılara fezleke konusu olabiliyor. Bizim bile
buna muhatap olduğumuz bir dönemde vatandaşın hak ve özgürlüklerini tartışmak
herhâlde büyük bir lüks olarak ortada duruyor.
Tabii
ki burada bol bol “eşit vatandaşlık” ve “adaletin AKP eliyle kurumsallaştığı”
vurgusu var Hükûmet programında. Burada Alevilerin, Kürtlerin, diğer inanç
gruplarının anayasal vatandaşlıktan eşit yararlanamadığı gerçeğiyle yüzde 100
bir çelişki arz etmektedir. Özellikle son dönemlerde Cumhurbaşkanının “tek
devlet”, “tek bayrak”, “tek millet”, tek, tek, söylemleri, pratik yaşamda “tek
mezhep” ve “tek ırk” kavramıyla aslında özdeşleşmiştir ve AKP iktidarının
katıksız bir milliyetçi ve mezhepçi karakteri de ortaya saçılmıştır.
Evet,
Kürt sorunu, Türkiye’nin en önemli meselesinin Kürt meselesi olduğu gerçeği,
HDP’li olsun olmasın, hangi siyasi düşünceden olursa olsun herkesin üzerinde
mutabık olduğu bir meseledir. Kürt meselesi çözülmeden Türkiye
demokratikleşemez, Türkiye demokratikleşmeden de Kürt meselesi çözülemez. Ama
bu programda Kürt sorunu yok, yokmuş gibi davranmışlar. Çözüm sürecinden esame
okunmuyor; sıklıkla etkin mücadele, terörle mücadele vurgusu yapılıyor.
Evet,
biz etkin mücadelenin nasıl yapıldığını aylardır yaşıyoruz. Sivillerin topluca
öldürülmesiyle bu etkin mücadelenin nasıl yapıldığını biliyoruz. Kürt
meselesini buraya yazmamakla Kürt meselesi yok olmuyor, buharlaşmıyor. Çözüm
sürecine hiç değinilmemesi bu Hükûmetin en büyük çelişki ve handikaplarından
biridir ve başarısızlığa zaten mahkûmdur. Bu meseleyi bu şekilde güvenlikçi
politikalarla ele alması da kendisinin bu meseleye yaklaşımının ne kadar
samimiyetsiz olduğunu ortaya koymuştur. Geçen dönemde çözüm sürecine ilişkin
bölüm yolda düşmüştü. Açıkladılar, yolda düşmüş, nasıl düşüyorsa bilgisayarda
kayıtlı bir dosya! Bu dönem herhâlde düştüğü yerde bulunamadı ya da atıldı ama
nereye atıldı onu gerçekten Hükûmet yetkilileri herhâlde açıklarlar. 
İşte,
Kürt meselesinin çözümünün demokratik bir anayasayla olacağı gerçeği, eşit
yurttaşlık ve özgürlükle çözülmesi gerektiği gerçeği bu kürsüden defalarca
grubumuzca da ifade edilmiştir. Hükûmet programı bu yönüyle Türkiye’de 25
milyona yakın yurttaşını, hak ve özgürlük istemini görmezden gelmiştir. İşte
bu, Hükûmetin en büyük handikaplarından biri olarak önünde duruyor. 
Güvenlik meselesinde hukukun üstünlüğüne bağlı kalınacağı
ilkesi ister istemez acı acı bizi güldürüyor gerçekten. En ironik maddelerden
biri. Hak ve özgürlüklerden nasıl söz edilebiliyor bu Hükûmet programında, ona
da büyük bir soru işareti koymak istiyorum gerçekten. Çünkü, bu hesap
verilebilirlik meselesinde de hukukun üstünlüğünde de boş boş, uzun uzun
cümleler, ulusal üstü ilkelerden toplamışlar ama asla uygulamada bunların
esamesi okunmuyor. Son ablukalarda hukukun üstünlüğü ve sivillere zarar vermeme
meselesinde 700’den fazla sivil yurttaşın yaşamını yitirdiğini bir tek an
unutmayın sayın milletvekilleri, tek bir an aklınızdan çıkmasın. Türkiye,
Birleşmiş Milletler Dünya İnsani Zirvesi’ne ev sahipliği yaptı ama İnsani Zirve
Sonuç Bildirgesi’ni imzalayamadı. Evet, nasıl imzalasın, hangi yüzle imzalasın?
Doğrusu bu tutumunu da takdirle karşıladığımı şahsen ifade etmek istiyorum
çünkü o bildirgenin altına imza atmış olsaydı onun gereğini yerine getirmek
zorunda kalırdı. Şimdiden ilan etti İnsani Zirve sonucunda “Ben insan hakları
ihlallerine devam edeceğim, insanların ölümüne ve öldürmeye devam edeceğim.”
işkenceye devam edeceğini ilan etmiştir. Burada güvenlik kısmını şöyle
yazsalardı büyük bir takdirle karşılardım: “Yurttaşların güvenlikleri önemli
değil, iktidarın bütün odaklarının güvenceye alınmasıdır önemli olan; asıl
güvenlik politikası budur.” 
Adalet sistemini emin olun konuşmaya gerek var mı
bilmiyorum. Adalet Bakanımız Sayın Bekir Bozdağ Büyük Kongre’de 23 Nisan
konuşması yaptı. Zaman olsaydı o konuşmanın hepsini burada tekrar okumak
isterdim. Gerçekten bir Adalet Bakanı, bir hukukçu, bir milletvekili hem de
Anayasa’ya tümüyle aykırı bir altyapıyla bu konuşmayı yapıyor. Konuşmanın tümü
var önümüzde ama şu cümleler herhâlde bir fikir verir size; şunu söylüyor:
“Sayın Cumhurbaşkanım, yolun yolumuzdur, davan davamızdır, hedefin
hedeflerimizdir.” Bir şiir gibi okudu gerçekten. 23 Nisanda öğretmenlere,
müdürlere şirin görünmek çabasıyla… Adalet Bakanı bir utanç vesikasına daha
imza atmıştır kongrede ve adalet sisteminin bütün kodları da aynen o konuşma gibi
işlemektedir, yaşamımızda devam etmektedir. 
Avrupa Parlamentosu Türkiye Raporu’nda, 2016 demokrasi
ve hukuk devleti alanlarındaki gerilemeye dikkat çekilmiştir; yargı
bağımsızlığı, toplanma ve ifade özgürlüğü, insan haklarına ve hukuk devletine
saygı gibi bazı alanlarda Kopenhag Kriterlerinden hızla uzaklaşıldığı, adalet
alanına ilişkin de not edilmiştir.
Yine, Ensar Vakfı ve KAİMDER’e bağlı ev ve yurtlarda asıl
sorumluların nasıl korunduğunu büyük bir ibretle izledik. Tek bir kişiye ceza
verilerek, Türkiye tarihinde görülmemiş bir şekilde bir duruşmada sanığa en
yüksek ceza verildi arka plan ortaya çıkmasın diye. Biz bunların hepsinin yakın
takipçisiyiz. 
Evet,
gerçekten, değerli arkadaşlar, burada on dört yıllık AKP iktidarı döneminde
hukuka ve Anayasa’ya aykırı bir şekilde kanun hükmünde kararnameler, torba
yasa, yönetmelik, genelge ve tebliğlerle yürütülen süreçler hukuk sistemini
âdeta kevgire çevirmiştir. Kamu İhale Kanunu ve diğer kanunlardaki
değişiklikler bunun bariz örneğidir. Bu konuda aslında hepsine ilişkin çok
ciddi eleştirilerimiz var ama yirmi dakikada, toplamda kırk dakikada bunların
hepsini ifade etme olanağımız yoktur. 
Bir
de programın bir bölümünde de şu var: “Hükûmet olarak adalet sisteminde
kadınlar, çocuklar ve engellilere yönelik kolaylaştırıcı uygulamaları hayata
geçireceğiz.” Fıtratımızda eşitlik yoktu, hangi uygulamayı hayata
geçiriyorsunuz? Gerçekten bu konuda kadın sicilini birazdan daha ayrıntılı
anlatacağım. Bu konuda İstanbul Sözleşmesi -bütün taleplere rağmen, Türkiye kadın
hareketinin bütün tepkilerine rağmen- hâlen gereklilikleri yerine getirilmeden
orta yerde duruyor.
Değerli
arkadaşlar, yargıya güven olmadığı zaten bizzat iktidar partisi yetkilileri
tarafından sıklıkla artık vurgulanıyor. Size iki pasaj okuyacağım. 22 Nisan
2016’da Hâkimler ve Savcılar Yüksek Kurulu Başkanı içinde bulunduğumuz günlerin
yargı sistemi açısından cumhuriyet tarihinin en utanç verici dönemi olduğunu
savunarak şunu söylüyor: “Yargı sopa gibi kullanılıyor, kaldıralım bu
cenazeyi.” Yine, Yargıtay Başkanı İsmail Rüştü Cirit şunu dedi: “Geçmişte
yargıya güven yüzde 70 idi, şimdi yüzde 30’lara düştü.” Peki, biz sizin
yargınıza niye güvenelim? Siz kendi inşa ettiğiniz yargıya güvenmiyorsanız
bizim güvenecek hiçbir yargı erki fantazimiz yoktur. Bizler, yargının bağımsız
ve tarafsız olmadığını düşündüğümüz için ve sizlerin de hem açıklamalarınızla
hem de pratiklerinizle bizleri doğruladığınız ve haklı çıkardığınız için,
dokunulmazlığı kaldırılan milletvekilleri, ifadeye gitmeyeceğiz. Bu yargıya
güveni asla göstermeyeceğiz. Bunu buradan da söylemiş olayım. (HDP sıralarından
alkışlar) 
Değerli
milletvekilleri, kadınların, gerçekten, bu iktidar partisine yaklaşımı şudur:
On dört yıllık iktidarda kadınlar nasıl ki her sene o yıl içinde AKP'nin kadın
hakları gasbını, kadın cinayetlerini ve kadına yönelik şiddetin çetelesini
tutuyorsa AKP’nin seçim beyannamelerini, Hükûmet programlarını da AKP bu sefer
kadınlara neyi reva görüyor, hangi kadın haklarını gasbediyor, şiddeti, tacizi
ve tecavüzü hangi kanun, program veya düzenleme adı altında meşrulaştırıyor
diye inceliyoruz. Bu gözle baktığımızda, gerçekten bu aynayı tuttuğumuzda
korkunç bir tablo görünüyor. Bu aynada şu görünüyor: Kadınları aileye, şiddete,
yoksulluğa ve sömürüye sıkıştıran, “esnek çalışma”, “özel istihdam büroları”
adı altında neoliberal sömürü politikalarıyla kadın emeğini, emeğin hakkını,
kadının sosyal ve güvencelerini gasbeden, kadınlara kölece çalışmayı ve
yaşamayı dayatan emek düşmanı yasalar AKP’nin aynasıdır. Abluka altındaki Kürt
illerinde özellikle kadın şahsında geliştirilen kolonyal şiddetin ve cinsiyetçi
faşizmin ürünü, 21’inci yüzyılın en büyük insanlık suçları AKP’nin aynasıdır.
Sokak ortasında onlarca kurşunla katledilen kadınlar, evde, okulda, sokakta,
yurtlarda, otobüslerde, mülteci kamplarında cinsel istismara ve tecavüze
uğrayan yüz binlerce kadın ve çocuk AKP’nin aynasıdır. Abluka altındaki
kentlerde kadınların teşhir edilen bedenleri AKP’nin aynasıdır. Çocukları
kucağında katledilen anneler, annelerinin kucağında katledilen çocuklar, hamile
oldukları hâlde karınları hedef alınarak vurulan kadınlar, annelerinin
karınlarında henüz doğmadan katledilen bebekler AKP’nin aynasıdır. Bilinçli bir
şekilde hedef alınarak vurulan, can çekişerek ölümü izlenen ve cenazesi
günlerce yerde çürümeye bırakılan 11 çocuk annesinin insanlık tarihine kara bir
leke olarak düşen görüntüsüdür AKP’nin aynası. Evet, bu ayna maalesef çok şey
içeriyor.
Son
olarak şunu diyorum: Bu yaklaşım yaşama ve kadına düşmandır. Kürtçede “…”(x)
ve “…”x) eş anlamlıdır aslında. Kadın
ve yaşam. Yaşam “…”x)dır, “…”x) yaşamdır. İşte “…”x) düşmandır AKP iktidarı ve bu gerçekten,
buna rağmen, bu zihniyete karşı kadınlar direnişlerine ve çalışmaya devam
edecek. Bu zihniyet, kadın iradesine ve kadınların özgürlük mücadelesine yenilecektir.

HDP’yi
Parlamentodan atmanın temel amaçlarından birinin de bu kadın iradesini, güçlü
kadın duruşunu atmak ve tasfiye etmek olduğunu da çok iyi biliyoruz ve
anlıyoruz.
Değerli
arkadaşlar, “güçlü Türkiye” üzerine söyleyeceğim çok söz vardı ama maalesef
sonlara geldik. Gerçekten “güçlü Türkiye” ne? Sessiz, edilgen, hiçbir şeye
itiraz etmeyen, bütün toplumsal muhalefet odaklarının hedef alındığı, yok
edildiği, tutuklandığı, öldürüldüğü, sürgün edildiği, işten atıldığı bir
Türkiye güçlü olabilir mi? Kimdir “güçlü Türkiye”? “Güçlü Türkiye” derken neyi
kastediyorsunuz? En ufak muhalefete karşı asker ve polis ordusunu yığan bir
iktidarın asla güçlü bir Türkiye kuramayacağı tartışma götürmez bir gerçektir.
Türkiye,
NATO’nun en güçlü 2’nci ordusuna sahiptir ama bu ülke, NATO ülkeleri arasında
en yüksek sivil ölüm oranına sahip ülkedir Türkiye.
Evet,
gerçekten, Türkiye'nin güçlü olması vatandaşlarının hak ve özgürlüklerden
yararlanmasıyla ölçülür, ekonomik düzeyle ölçülür, haklarla ve özgürlüklerle
ölçülür.
(Mikrofon
otomatik cihaz tarafından kapatıldı) 
BAŞKAN
– Bir dakika veriyorum Hanımefendi.
MERAL
DANIŞ BEŞTAŞ (Devamla) – Son bir dakikamı dış politikaya ayıracağım değerli
arkadaşlar, yetmeyecek tabii. 
Gerçekten,
Dışişleri Bakanı bir Cumhurbaşkanımız var. Aslında her sıfatı hak ediyor ama
Dışişleri Bakanı Cumhurbaşkanımız bütün politikayı baştan sona belirliyor. Ve
gerçekten, bu konuda sadece Kürt karşıtlığını söyleyeyim. Dış politikaya
ilişkin olarak yazılan onca sözün içinde tek bir Kürt ifadesi geçmemektedir. En
önemli ticari ortaklarından biri olan Kürdistan’ın adı bir kez programda yer
almamaktadır. Kürt ve Kürdistan’ı bu kadar yok sayan bir anlayışın bölgesel
ölçekte güçlü olması imkânsızdır. 
Bir
de, Mısır’ı unuttunuz herhâlde değerli arkadaşlar. O Rabia işaretleriyle, o
suni ağlamalarla bugün Hükûmet programında Mısır’ın esamesi okunmuyor. Yoksa
vaz mı geçtiniz, Sisi’yi desteklemeye mi karar verdiniz? 
Gerçekten
bunları Hükûmet yetkililerinden duymak istiyoruz diyorum ve bu Hükûmetin
programına güvenoyu vermeyeceğimizi de son olarak ifade etmek istiyorum. (HDP
sıralarından alkışlar) 
BAŞKAN
– Halkların Demokratik Partisi Grubu adına ikinci konuşma…
MEHMET
NACİ BOSTANCI (Amasya) – Sayın Başkan, Meral Hanım yaptığı konuşmada “Kadına
karşı baskıyı ve tecavüzü meşrulaştıran AK PARTİ” diye ağır bir sataşmada
bulundu. Başka sataşmalar da var da, 69 için bu kadarı kâfi.
BAŞKAN
– Şimdi mi söz istiyorsunuz? Konuşmanız var.
AHMET
YILDIRIM (Muş) – Bekleyin, ben de belki sataşmış olurum!
MEHMET
NACİ BOSTANCI (Amasya) – Evet, sataşmadan söz istiyorum.
BAŞKAN
– Yeni bir sataşma olmaması ricasıyla, buyurun efendim.
Süreniz
iki dakika.
VII.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, Adana
Milletvekili Meral Danış Beştaş’ın 65’inci Hükûmet Programı üzerinde HDP Grubu
adına yaptığı konuşması sırasında Adalet ve Kalkınma Partisine sataşması
nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; İstanbul’daki İnsani
Zirve’de ortak bir bildiri çıkmadı Meral Hanım, bunu bilmeniz lazım. Çeşitli
grupların kendi aralarında düzenledikleri bildiri grupları oldu. 
SIRRI
SÜREYYA ÖNDER (Ankara) – Çıktı da siz imzalamadınız.
MERAL
DANIŞ BEŞTAŞ (Adana) – İmzalamadınız!
MEHMET
NACİ BOSTANCI (Devamla) – Türkiye'nin katıldıkları oldu, katılmadıkları oldu;
demagojiye gerek yok. 
HİŞYAR
ÖZSOY (Bingöl) – İçeriğinde katılmayı gerektirecek hiçbir şey yok.
MEHMET
NACİ BOSTANCI (Devamla) – Orada en önemli grup Avrupa Birliği esaslı 72 ülkenin
katıldığı İnsani İlkeler Bildirgesi’ydi; Türkiye buna imza verdi, siz herhâlde
takip etmediniz yeteri kadar.
MERAL
DANIŞ BEŞTAŞ (Adana) – Gayet iyi takip ettik.
MEHMET
NACİ BOSTANCI (Devamla) – Öte yandan “Kadına tecavüzü meşrulaştıran AK PARTİ
iktidarı” ne demek? Bu, bir eleştiri mi? 
BURCU
ÇELİK ÖZKAN (Muş) – Yok, gerçek.
MEHMET
NACİ BOSTANCI (Devamla) – Türkiye’de AK PARTİ iktidarının on dört yılda ne
yaptığı ortada ve AK PARTİ’nin arkasında en çok kadınlar var Meral Hanım; açın
biraz gözlerinizi de görün. 
SIRRI
SÜREYYA ÖNDER (Ankara) – Ne kadar açsın?
MEHMET
NACİ BOSTANCI (Devamla) – “Kolonyal yapı.” diyor. Yani diyor ki: “Doğuda
sömürgecilik yapıyorsunuz.” Süslü bir kelimenin arkasına saklıyor. Utanç verici
bir değerlendirme. Türkiye her bölgede yatırımlar yapıyor. İnsani gelişmeyi,
sosyal gelişmeyi sağlamak için çaba gösteriyor; bölgelerarası dengesizliği
gidermek için uğraşıyor. Kolonyal yapının ne olduğunu Meral Hanım gitsin,
Avrupa’nın tarihinden öğrensin. Utanması lazım Türkiye için bunu kullanması
için.
Değerli
arkadaşlar, baştan aşağı demagojik bir konuşma. Terörün çeşitli tezahürlerinden
bahsetti. Evet, utanç verici hadiseler oluyor Meral Hanım, ama niçin kendi
dahlinizi düşünmüyorsunuz bütün bu tabloların yaşanmasında? O çocuklar
barikatların arkasında, ellerinde silahla dikilirken hiç mi eliniz yetmezdi?
Bir tanesinin olsun hayatını kurtarmak için hiç mi elinizden bir şey gelmezdi?
Gelirdi ama sizin daha çok işinize gelen, propaganda için ölü bedenlerdir.
Saygılarımla.
(AK PARTİ sıralarından alkışlar) 
HİŞYAR
ÖZSOY (Bingöl) – Tabutların üstünde konuşan sizsiniz.
BAŞKAN
– Evet, Meral Hanım, buyurun.
MERAL
DANIŞ BEŞTAŞ (Adana) – Bana doğrudan sataştı, “Utanması lazım.” en basitiydi
herhâlde.
BAŞKAN
– Korkarım bu böyle sürer, ne yapacağız?
MERAL
DANIŞ BEŞTAŞ (Adana) – Efendim?
MEHMET
NACİ BOSTANCI (Amasya) – Kolonyal yapının ne olduğunu öğrenin Meral Hanım,
öğrenin.
MERAL
DANIŞ BEŞTAŞ (Adana) – Ben biliyorum, siz öğrenin.
BAŞKAN
– Korkarım bu böyle devam eder.
Peki,
iki dakika için ama rica ediyorum tekrar, yeni bir sataşmaya meydan vermeyelim.
2.- Adana Milletvekili Meral Danış Beştaş’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; biz utanacağımız
hiçbir söz söylemeyiz ama sizin bütün icraatlarınızın utanç verici olduğunu
buradan bir kez daha söyleyeyim.
Gerçekten,
kolonyal yapının ne olduğunu gayet iyi biliyoruz; uygulamalarını da, tarihini
de, kitaplarını da, dünyadaki örneklerini de. Biz size anlatabiliriz, bu konuda
ders vermeye gönüllüyüm. Cizre’de son sokağa çıkma yasakları döneminde, SAT
komandolarının dâhil, binlerce asker, polis, özel harekât timleriyle birlikte
gittiğini asla unutmayın. Genelkurmay Başkanı neredeyse haftada bir Cizre’yi,
Silvan’ı, Nusaybin’i ziyaret ediyor. Orası bu ülkenin toprakları, evet ama bu
kadar asker ve polisin yığılmasını ve vatandaşların açıkça katledilmesini bize
izah etmenizi bekliyoruz. Daha Cizre’de vahşet bodrumunda yaşanan can
kayıplarının hesabını vermediniz. Bunların hesabı uluslararası ceza
mahkemesinin önünde er geç verilecek. 
Bir
de karar verin, gerçekten bunlar çocuk mu, terörist mi? 15 yaşında, 14 yaşında,
13 yaşında cezaevlerine doldurduğunuz, cansız bedenlerini gördüğümüz insanlar
konusunda niteleme yaparken biraz daha düşünmenizi öneririm. 
Kadınlar
size oy veriyor olabilir ama bizim görevimiz de… Sizin son boşanma komisyonunun
kararıyla da ortaya çıktı ki gerçekten, bu ülkede evlilik yaşını bile düşüren,
boşanmayı önlemek için binbir dereden su getiren ve kadını birey olarak kabul
etmeyen, eve kapatan, sadece anne olarak gören bir anlayışın tezahürü olarak bu
iktidar, politikalarını devam ettiriyor. 
Biz,
kadınlar olarak, AKP iktidarının en büyük aynalarından birinin kadın hak
ihlalleri olduğunu çok iyi biliyoruz ve biz, söylediğimiz sözlerden asla
utanmayız, utanacağımız bir sözü de sarf etmeyiz. Biz, bu konuda damdan düşmüş
insanlarız, o yüzden ne dediğimizi çok iyi biliriz. (HDP sıralarından alkışlar)
VI.- HÜKÛMET PROGRAMI (Devam)
1.- Başbakan Binali Yıldırım tarafından kurulan
Bakanlar Kurulunun Programı’nın görüşülmesi (Devam)
BAŞKAN
– Söz sırası, Halkların Demokratik Partisi Grubu adına ikinci konuşma, Muş
Milletvekili Sayın Ahmet Yıldırım’a aittir. 
Buyurun
Sayın Yıldırım. (HDP sıralarından alkışlar) 
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; ben de 65’inci Hükûmet Programı üzerine partim
adına söz almış bulunmaktayım. Hepinizi saygıyla selamlıyorum.
Tam
altı ay önce, 28 Kasım 2015 günü yine burada partim adına 64’üncü Hükûmet
Programı üzerinde konuşurken, benim konuşmamdan birkaç saat önce Değerli Baro
Başkanımız Tahir Elçi alçakça katledilmişti ve o gün Tahir Elçi’ye dair
söylediğim sözler üzerine sataşmadan söz alıp, gelip burada konuşanlar ve
sonrasında ailesini, Diyarbakır Barosunu ziyaret edenler birkaç güne, birkaç
haftaya kadar katillerinin bulunup adalete teslim edileceği konusunda sözler
söylediler, o sözler bugüne kadar geldi; aynen Uğur Kaymaz, Ceylan Önkol, Ethem
Sarısülük, Berkin Elvan, Ali İsmail Korkmaz, Abdullah Cömert, Mehmet Tunç,
Taybet ana, Miray bebek ve Seve Demir ve diğer burada adını sayamadıklarım, bu
kirli savaşta katledilmiş ve faili açığa çıkarılmamış birçok kişi gibi.
Şuradan
çok açık yüreklilikle ifade ediyoruz ki: Tahir Elçi’yi öldüren silahın namlusu
da biliniyor; o silaha, o silahın tetiğine dokunan parmağı da şu Adalet
Bakanlığı ve İçişleri Bakanlığı çok iyi biliyor. Bu kadar iddialıyız. Onlarca
kameranın olduğu, güvenlik kamerasının olduğu bir sokakta, altı ay geçmiş, bu
ülkenin en önemli barolarından birinin başkanı katledilmiş, bir tomar söz
verilmiş ama maalesef bugüne kadar bu konuda hiçbir adım atılamamıştır. 
Şimdi,
benden önceki konuşmacılar söylediği için ben tekrara girmeyeceğim. Herhâlde,
cumhuriyet tarihinde, 65’nci Hükûmet Programı’nın görüşüldüğü şu atmosferde
olan heyecansızlık, coşkusuzluk kendisinden önceki 64 Hükûmet programının
görüşülmesi sırasında yaşanmamıştır çünkü iradenin burada olmadığını, bir biat
kültürüyle saraya teslim edildiğini söylediğimizde hop oturup hop kalkanlar,
herhâlde, bu tablodan biraz dersler çıkaracak, biraz haklılık payımızı
göreceklerdir. 
Şunu
söyleyelim: 7 Haziran seçimlerine kadar ülkede cumhuriyet tarihi boyunca 3 ana
damar vardı, 3 ana siyasi damar vardı. Bunlardan birincisi, ta İttihat
Terakkiden başlayıp darbeler yapan -ki bir darbenin yıl dönümündeyiz biz- ancak
Kemalizm kılıfının arkasına sığınan, kendisini onunla perdelemeye çalışan,
varlığını böyle sürdüren, hiçbir zaman iktidarı bırakmak istemeyen, bazen
Ergenekon gibi yapıların arkasına sığınan ordu damarıdır. Bu ülke, aynı zamanda
bir darbeler tarihidir. Bu anlamda, birinci damar ordu damarıdır. İkinci damar
ise, 1950’ler sonrası çok partili süreçle siyasi görünürlük kazanan, Adnan Menderes’le
sembolleşen, sonrasında Millî Selamet ve Refah Partileriyle devam eden,
günümüzde ise AKP’nin temsilciliğini üstlenmiş olduğu muhafazakâr damardır.
Ancak şunu söyleyelim: Üçüncüsü, sınıfsal olarak, inançsal olarak, cinsel
olarak ve etnisite temelli olarak sürekli ezilmeye çalışan, bugün
temsiliyetini, nereden, hangi kültürel, siyasal, etnik ve inançsal havzadan
gelirse gelsin kendisini HDP’de temsil etmeye çalışan üçüncü damardır. 
Ancak,
7 Hazirandan sonra 3 damar 2’ye düşmüştür. Artık 2 siyasi akım vardır çünkü
muhafazakâr damar ile ordu damarı veya Kemalizm kisvesi altında siyaset
yürütenler, geçen hafta dokunulmazlık sürecinde de görüldüğü üzere, tek hizaya
geçmişlerdir. Artık ülkede 2 ana siyasi akım vardır; muhafazakâr damar ile ordu
damarı, özellikle de Kürt düşmanlığı temelli, tüm ezilmişleri hedefine alan
tarihsel bir ittifak kurmuşlardır. Bütün ezilenlerin, bütün ötekilerin, hakları
ayaklar altına alınmış olanların sözcülüğünü; onurla, gururla, bedeli ne olursa
olsun HDP bu misyonu üstlenmeye ve sürdürmeye devam edecektir. 
Bu
ittifakın boyutlarının varabileceği seviyenin korkunçluğunu, aylardır bölge
illerinde yaşanan ve halklar üzerinde yaşatılan ihlallerde görmekteyiz. Yüz
yıllık ittifak diyebileceğimiz bu damara karşı bir tek direnen siyasi güç
kalmıştır, bunu, tekrar, geçen hafta burada, darbeye karşı, bütün benliğiyle,
ülkede akan kanın durdurulması, gençlerin ölümünün önlenmesi hususundaki
tavrıyla HDP ortaya koymuştur.
Şimdi,
Sayın Bostancı az önce değerli arkadaşıma cevap verirken orada ortak bir
deklarasyonun çıkmadığından söz etti. Ben de söyleyeyim: 60’a yakın ülkenin
katıldığı Dünya İnsani Zirvesi’nde 49 ülkenin altına imza attığı ve Türkiye’nin
imza atmadığı maddeleri bir şuradan özetle okuyup geçeyim: “Çatışma alanlarında
taraflar uluslararası insan hakları hukukunun yükümlülüklerine uymalıdır.” Ne
kadar ağır bir şey, değil mi, ne kadar imtina edilecek bir madde. Bir diğer
madde: “Silahlı çatışmalar esnasında siviller korunmalıdır.” Ne büyük günah, ne
kadar uzak durulması gereken bir ilke. “Sivillere ve hastanelere, kültürel
mekânlara, bu gibi koruma altındaki yerlere saldırılar yasaktır.” İmtina
edilmiş. “Çatışmalarda taraflar kendi kontrolleri altındaki bölgelerde sivil
nüfus, sivil bireyler, sivil mekânların zarar görmemesi için gerekli önlemleri
almalıdır. Çatışma bölgelerindeki insani yardım personeline yönelik saldırılar
endişe vericidir, devletler bu görevlilerin güvenliğini sağlamalı, sağlık
personelinin ve gereçlerinin girişini kolaylaştırmalıdır.” Son madde:
“Çatışmalar sonucu yerinden edilen insanların güvenli ve onurlu şekilde geri
dönüşleri sağlanmalıdır.” İşte, imtina ettiğiniz, altına imza atmaktan
mahcubiyet duyduğunuz maddeler bunlar. 49 ülke onurla, gururla bunların altına
imza attı. Şimdi şuradan sorarız tabii biz. 
Bakın,
bir örnek vereyim: Direkt İçişleri Bakanlığının ve Diyarbakır Valiliğinin
açıklamasıyla seksen gün önce Diyarbakır Sur’da sokağa çıkma yasağı kaldırıldı.
Yine, Bakan Bey’in açıklamasını aktarayım size: “Çatışmalar bitmiştir, silahlı
hiçbir unsur kalmamıştır, bundan sonra herhangi bir ölüm vakası
yaşanmayacaktır.” Ama seksen gündür sokağa çıkma yasağı devam ediyor. Bakın,
silahlı kimse yok, çatışma yok, kan akma yok, peki, seksen gündür orada ne
oluyor? Hangi suçun, günahın üstü kapatılıyor? Hangi suç delilleri ortadan
kaldırılıyor? Hani siyasi mevta olarak artık anacağız, geçmiş dönem, Başbakan
“Toledo yapacağız.” diyordu. Geçen hafta “4-5 sokağında sokağa çıkma yasağı
kaldırılmış.” dendi ve gitti arkadaşlarımız. Ne sokak var ne hane var. İşte, bu
İnsani Yardım Zirvesi’nde 49 ülkenin imzaladığı deklarasyonun altına neden imza
atmadığınız buradan belli. Sağlık personellerinin çatışma bölgelerine, yardıma
muhtaç kişilere ulaşmasının engellenmesi hususundaki maddeye neden imza
atmadığınızı önceki Bakan Sayın Müezzinoğlu çok iyi biliyor. Çünkü vahşet
bodrumunda hem öldürmek hem de öldürülmüş insanları yakmanın ne olduğunu bütün
dünya utançla izledi. Bu nedenledir ki Birleşmiş Milletler, özellikle
Türkiye’den bu konuda etkin soruşturma yürütülmesinin önündeki engellerin
kaldırılmasını talep ediyor.
Değerli
milletvekilleri, şunu söyleyelim: Bakın, Sur’da seksen gündür ne oluyor, neden
açılmıyor? Bir silah yok, bir çatışma yok, silahlı unsur yok. Orada Hükûmet
neyi temizlemeye çalışıyor? Seksen gün, üç aya yakın bir süre. Hangi suça,
günaha bulaştı da bu 64’üncü Hükûmet onu ortadan kaldırmaya çalışıyor, bunu
sormak istiyoruz. Şundan ötürü söylüyorum: Bakın, Davutoğlu Hükûmeti ibra
edilmeden gitti, böyle bir gelenek yok. Ama bütçe görüşmelerinde bir önceki dönemin
bütçesi ve kesin hesabı yapılır. İbra etmeden gitti; birçok suç, günah, veballe
gitti. 
Davutoğlu,
ancak bu kadar kısa bir süreli hükûmete bu kadar çok kan, bu kadar çok genç
ölümü sığdırabildi. Bununla övünebiliyorsa övünebilsin. Davutoğlu şunu itiraf
etti… Biz bir buçuk yıldır burada arkadaşlarımızla birlikte söylüyoruz:
“Dolmabahçe’de masayı bu Hükûmet devirdi, bu siyasi iktidar devirdi.”
dediğimizde bize şu cevaplar verildi: “Hayır, PKK devirdi.” Ama daha önce şu
kürsüden kısaca söylemiştim, tekrar söyleyeyim, demek ki yalan bir yere kadar
sürdürülebiliyor: 9 Şubat 2016 günü Davutoğlu Başbakan olarak Hollanda
dönüşünde uçakta gazetecilerin sorularını yanıtlıyor ve diyor ki: “Biz
bitirdik, bu savaşın kararını biz verdik.” Açın İnternet’ten okuyun “Ekim
2014’te talimatı ben verdim. Bütün güvenlik birimlerine ‘Hazırlık yapın.’
dedim.” diyor. Neden çözüm sürecinin sona erdiğine, neden gençlerin ölmediği,
akan kanın olmadığı o sürecin ucuz siyasi hesaplar uğruna heba edildiğine bir
de buradan bakalım. İtiraf etti. 
Yine,
“Toledo yapacağız.” demişti, olmayan kent ne olabilir ki? Bir kent ortadan
kaldırıldı ve seksen gündür oradaki yıkım devam ediyor, tahribat devam ediyor,
kültürel soykırım devam ediyor. 
Ve
Davutoğlu veciz bir sözle daha gitti, hatırlardadır, unutulmaz, yirmi yıl da
geçse unutulmaz ve hep Davutoğlu’nun yüzüne çarpacağım: “Bu çatışmalarda hiç
sivil ölmedi.” dedi. 700’ü aşkın sivil öldü. Böyle bir realiteyle karşı
karşıyayız. Miray bebek öldü, Taybet ana öldü. Hiç sivil ölmemiş!
Ve Davutoğlu, en az on yıllık dış politikada ülkeyi
değersiz bir yalnızlığa iterek -buna siz “değerli yalnızlık” da diyebilirsiniz-
mahkûm ederek, gerisinde bu enkazı bırakarak gitti. Ve şu anda Türkiye,
uluslararası toplum içerisinde bir tecridi yaşayarak sadece yalnız başına,
kendi iç siyasetiyle cebelleşen bir ülke konumuna gelmiş durumdadır.
Değerli
milletvekilleri, bilmiyorum... Sayın Millî Eğitim Bakanımız burada, kendisine
hayırlı olsun diyorum, içtenlikle söylüyorum ve şu söyleyeceklerimi, ne
olursunuz, sizin kendi kişiliğinizden bağımsız olarak dinlemenizi rica
ediyorum, hiç sizin kişiliğinizle alakalı değil bu, zinhar. Ama, şurada
hepinizin huzurunda söyleyeyim: Ben bir eğitimciyim, yirmi bir yıl eğitim
fakültesinde akademisyenlik yaptım, sosyal bilimciyim. Allah aşkına, bakın, AKP
iktidarları döneminde 6 Millî Eğitim Bakanı gördük; Erkan Mumcu hukukçuydu,
Hüseyin Çelik edebiyatçıydı, Nimet Baş hukukçuydu, Ömer Dinçer işletmeciydi ve
Nabi Avcı iletişimciydi, Sayın Bakanımız da hem denizci hem hukukçu. Bir tek
eğitim bilimci yok. Hadi biraz zorlarsak, Hüseyin Bey ile Nabi Bey’i
akademisyen olarak kabul edebiliriz ve onu da biraz eğitimle
ilişkilendirebiliriz. 
Şimdi
size soruyorum değerli arkadaşlar: Hukukçu ve denizci kimliğiyle Sayın Yılmaz
Sağlık Bakanı olabilir mi? Olamaz. 
TAHSİN
TARHAN (Kocaeli) – Sivas’da deniz de yok.
AHMET
YILDIRIM (Devamla) – Veya bir eğitimci Adalet Bakanı olabilir mi? Olamaz. Ama,
ne olursan ol, gel Eğitim Bakanı ol çünkü eğitime verilen önem belli. Bunu,
akademisyenliğini yaptığım dönemde de sancılarıyla hissetmiş biriyim. Her şey
olabilirsiniz, gelip Eğitim Bakanlığı yapabilirsiniz ama başka bir meslek
kimliğiyle Sağlık Bakanı olamazsınız, Adalet Bakanı olamazsınız, ekonomist
olmadan ekonomi size teslim edilmez. Tekrar söylüyorum, bunu Sayın Bakanın
kişiliğinden azade bir biçimde dile getiriyorum. Bunu eğitime verilen önemi
göstermek açısından ifade ediyorum. Bütün bunlara rağmen, umarım, ülkedeki
eğitimin toplumsal meselelerine dönük çözümler üretirsiniz.
Bir
diğer husus: Sadece bu iktidar döneminde, 8’inci sınıfta ortaokulu bitiren
çocuklarımızın liselere geçiş için girdiği bir sınav vardır. Aramızda
eğitimciler de vardır veya eğitimci olmasak bile çocuğu 8’inci sınıfta bu
sınava girmiş olanlar bilir. Ben bunlar üzerine çalıştığım için söylüyorum. Bu
sınavın adı 5-6 defa değişti. Çocuklarımız kobay. Önce OKS’ydi, Orta Öğretim
Kurumlarına Giriş Sınavı, daha sonra SBS oldu, daha sonra LGS oldu, şimdi TEOG,
seneye ne olacağını inanın hiçbirimiz bilmiyoruz çünkü çocuklarımız kobay. Ne olursunuz,
Sayın Bakan, sizden ricam, bu sınavlara bir kriter getirmeniz, bunun üzerine
biraz eğilmeniz, çocuklarımızı kobay olarak gören sınavın adını, sistemini,
yapılış biçimini değişen özelliklerinden kurtarmanız bu ülkenin geleceği
açısından önemlidir. 
Bir
diğer husus: Geçtiğimiz temmuz ayından bu yana, özellikle Kürt coğrafyasında,
şimdiye kadar kırsalda yürüyegelen savaş şehirlere sıçradı. Bunun müsebbibi kim
olursa olsun, sıçradı. Ama, Sayın Bakan, inanır mısınız, sizin belki de
mesleğinizi bilmedikleri için, sizi ya Savunma Sanayiinden ya da ordudan
geliyor gibi bildikleri için, orada o JÖH, PÖH’ün okul sıralarına yazdığı,
tahtalarına yazdığı ve sosyal medyada paylaştığı “Eğitim sırası bizde.” sözüne
binaen atandığınızı sanıyorlar ve bize soruyorlar. Sizin hukukçu olduğunuzu
veya denizcilikten geldiğinizi bilmiyorlar, ordudan ya da Savunma Sanayiinden
geldiğinizi düşünüyorlar. Herhâlde, o sözlerin, o JÖH, PÖH’ün yazdığı sözlerin
gereği olarak Bakan yapıldığınızı düşünüyorlar. İnanır mısınız, son iki günde
bana bunu 3 kişi sordu. 
Bir
diğer husus: Sayın Bakan, 2016 Plan Bütçe Komisyonu üyesi olarak söyleyeyim.
Bütçesinde eğitime ayrılan payı -bakın, 2016’nın sonunda göreceğiz- size
kullandırtmayacaklar çünkü son dört yıldır eğitime ayrılan pay ile gerçekleşen
arasında muazzam bir uçurum var. Şimdiye kadar gerek iç kamuoyundan gerekse dış
kamuoyundan bu Hükûmet döneminde eğitime ayrılan payın arttığına dair bir
övgüyü almak için oraya rakam hep yüksek yazılır ama yıl içinde diğer
bakanlıklara, özellikle de savunma ve güvenliğe aktarım yapılır. 
MALİYE
BAKANI NACİ AĞBAL (Bayburt) – Gerçekleşme daha fazla.
AHMET
YILDIRIM (Devamla) – Gerçekleşme daha düşük Sayın Bakan. 
MALİYE
BAKANI NACİ AĞBAL (Bayburt) – Daha fazla. 
AHMET
YILDIRIM (Devamla) – Örneğin, 2014’te ayırdığınız pay 56 milyar lira,
kullanılan 39 milyar. 
MALİYE
BAKANI NACİ AĞBAL (Bayburt) – Hükûmetimiz döneminde en fazla kaynak eğitime
ayrıldı. 
AHMET
YILDIRIM (Devamla) – 39 milyar. Ayrılan pay ile gerçekleşen arasında yaklaşık
minimum yüzde 32 fark vardır. 
MALİYE
BAKANI NACİ AĞBAL (Bayburt) – Hayır, hayır. Her zaman daha fazla ayrılır. 
AHMET
YILDIRIM (Devamla) – Sayın Bakan, 2014 Yılı Kesin Hesap Kanunu’nu beraber
inceledik, 2014’te böyle değildi. Bakın, size rakam söylüyorum: 56 milyar lira
ayrıldı ama harcanan 39 milyar lira. 
MALİYE BAKANI NACİ AĞBAL (Bayburt) – Bütçeden daha
fazla kaynak ayırdık, daha fazla kaynak aktardık.
AHMET YILDIRIM (Devamla) – En nihayetinde, gelelim,
şimdi, eğitimden bütçeye ayrılan pay kendi dönemlerinde arttı diye söylüyorlar
ama bir de artmayan… TÜİK verilerinden size okuyayım, son on dört yılda
-eğitime bütçeden ayrılan payı bir yana bırakarak söylüyorum- özellikle eğitim
yatırımlarına ayrılan pay 8,9’dan 4,3’e düşmüştür. Maaş ödüyorsunuz, doğal
olarak en fazla personel eğitimde varsa maaş ödenecektir, bu yatırım değil ki. 
Değerli arkadaşlar, sürem sınırlı olduğu için
söylüyorum. Bakın, geçen hafta partinizin genel başkan yardımcısı olan ama
pazar günkü kongrede yönetime giremeyen Manisa Milletvekiliniz dün bir gazetede
yazı yazdı. Bizim söylediğimizi sadece kendisi mağduriyeti üzerinden ifade
ediyor. Ne diyor Sayın Özdağ: “Gücün tek elde toplanması her şeyin çözümü
olsaydı bugün Suriye’de, Irak’ta, Libya’da olanların hiçbiri yaşanmazdı.”
“Evet, başkanlık istiyoruz, bütün gücün, yetkinin tek kişide toplanmasını
istiyoruz.” Bir şey daha söylüyor, diyor ki: “Vefa çift taraflıdır.” Günaydın.
“Karşılığı olmayan vefa, vefa değil, biattır.” Yani, bir yıldır bunları
söylediğimizde şu grubun bütün eleştirilerine, saldırılarına ve sataşmalarına
maruz kalıyorduk. Belki bu söylemlerim hoşunuza gitmiyor olabilir. Hiç acele
etmeyin, birkaç aya kalmaz belki siz de bu duyguya düşmüş olabilirsiniz. 
Bir diğer husus: Değerli arkadaşlar, özellikle içinde
“barış” olmayan, içinde “Kürt” sözcüğü olmayan bir Hükûmet programıyla karşı
karşıyayız. Yüz yıllık temel meseleyi nasıl çözeceğine dair hiçbir projesi
olmayan bir 65’inci Hükûmet Programı’yla karşı karşıyayız. Herhâlde, ana
muhalefetin size vermiş olduğu destek de sizi bu konuda fazlasıyla
cesaretlendirmiş olmalı çünkü darbe mekaniği dört nala işliyor. Evet, ben
burada ana muhalefetin de adını anıyorum ama ben burada bir anlayıştan, bir
parti zihniyetinden söz ediyorum. Ya değilse, ana muhalefet içerisinde belki de
inanıyorum ki bizden daha devrimci, demokrat arkadaşlarımız vardır ama asla
düşüncelerini böyle bir parti politikası çizgisi, zihniyeti hâline
getiremiyorlar. Barış yok, yüz yıllık meselenin çözümüne dair herhangi bir
öneri yok. 
Sayın Yıldırım, Sayın Başbakan, salı günü buradan
Hükûmet programını okurken şunu söyledi: “Terörle mücadelede en etkin bir
şekilde bu işe devam edeceğiz.”
Ben de söyleyeyim: Şimdi, kendisi icracı, ihaleci.
Şimdi burada: Sayın Başbakan, bu ülkenin en önemli meselesi toplumsal barış
meselesidir. Yeni bir sürece ihtiyaç var. Yeni bir çözüm süreci desek, herhâlde
bize “Hak edişi ne kadardır?” diye söyleyecek çünkü icracı, ihaleci bir
Başbakan ama kendisine şunu söylemek isteriz: Bakın, Kürtlerin hak arama
süreci, inkâr, imha ve asimilasyoncu politikalar sonucunda 15 Ağustos 1984’ten
beri silahlı bir mecrada seyretmektedir. 
(Mikrofon otomatik cihaz tarafından kapatıldı) 
BAŞKAN – Bir dakika ekliyorum Beyefendi.
AHMET YILDIRIM (Devamla) – Teşekkür ederim Sayın
Başkan.
Bakın, 15 Ağustos 1984’ten beri şu topraklarda 50 bin
canımız, kimliği, üniforması, adı, sanı, yeri, memleketi ne olursa olsun 50 bin
insanımız toprağa düştü.
Sayın Binali Yıldırım’a hatırlatmak isterim: Sizden
önce, 1984’ten beri, bu ülke 6 Cumhurbaşkanı, 11 Başbakan, 11 Genelkurmay
Başkanı, 29 İçişleri Bakanı ve 20 Hükûmet gördü. İnanın, hepsi sizin
cümlelerinizle bu işe başladı. Sonuç: Açık söyleyelim, en nihayetinde 50 bin
insan hayatını kaybetti, binlerce köy yakılıp yıkıldı, milyonlarca insan
zorunlu göçe tabi tutuldu, doğa tahrip edildi, Türkiye toplum yapısı ruhsal
olarak, ruh sağlığı açısından ağır yaralar aldı ama sorun küçülmedi, büyüdü;
PKK etkisizleşmedi, uluslararası bir güç hâline geldi. Getiren de bu ferasetti.

Umarız, toplumsal barışı bir bütün olarak bu ülkeye
hediye edeceğimiz günleri hep birlikte yaşarız.
Bütün Genel Kurulu saygıyla selamlıyorum. (HDP
sıralarından alkışlar) 
ENGİN ALTAY (İstanbul) – Sayın Başkan…
BAŞKAN – Buyurun Engin Bey.
ENGİN ALTAY (İstanbul) – Sayın hatip konuşmasının bir
bölümünde, ana muhalefet partisinin Hükûmete örtülü destek verdiği anlamını
çıkaracak bir söz…
AHMET
YILDIRIM (Muş) – Örtülü değil, açık.
SIRRI
SÜREYYA ÖNDER (Ankara) – Açık, açık; düzeltiyoruz.
ENGİN ALTAY (İstanbul) – Açık, peki.
Bir ana muhalefet partisine yapılabilecek bundan daha
büyük bir hakaret olmaz diye düşünüyorum.
BAŞKAN – İki dakika için buyurun efendim.
VII.- SATAŞMALARA İLİŞKİN KONUŞMALAR (Devam)
3.- İstanbul Milletvekili Engin Altay’ın, Muş
Milletvekili Ahmet Yıldırım’ın 65’inci Hükûmet Programı üzerinde HDP Grubu
adına yaptığı konuşması sırasında Cumhuriyet Halk Partisine sataşması nedeniyle
konuşması
ENGİN
ALTAY (İstanbul) – Siz, bizimle kavga etmek istiyorsanız biz ederiz, hiç
tereddüdünüz olmasın.
SIRRI
SÜREYYA ÖNDER (Ankara) – Aklına niye önce kavga geliyor?
ENGİN
ALTAY (Devamla) - Cumhuriyet Halk Partisinin bu Parlamentodaki tutumu ve duruşu
başından beri belli bir ilke çerçevesindedir, doğru bir tutumdur. Anayasa’ya ve
hukuka bağlı olmamızın gereğini yaptık. Üzerine hepinizin yemin ettiği Anayasa,
bu konuyla ilgili, partilerin grup kararı alamayacağını altını çizerek
belirtmiştir ve Sayın Genel Başkanımız dokunulmazlıklarla ilgili tutumumuzu en
net bir şekilde ortaya koymuştur. 
Sizin
keyfinize göre siyaset yapacak hâlimiz yok, onun da altını çizeyim. (CHP
sıralarından alkışlar) 
SIRRI
SÜREYYA ÖNDER (Ankara) – Estağfurullah!
ENGİN
ALTAY (Devamla) - Sizin keyfinize göre siyaset yaparsak bir gün bunlarla
canciğer kuzu sarması oluruz, bir gün tu kaka oluruz. 
Biz
on dört senedir bunların yanlış şeyler yaptığını söylüyoruz, altını özenle
çizmek isterim. (CHP sıralarından alkışlar)
MEHMET
NACİ BOSTANCI (Amasya) – Hiç mi doğru bir şey yapmıyoruz?
ENGİN
ALTAY (Devamla) – Genellikle yanlış şeyler yapıyorsunuz Sayın Bostancı,
genellikle. 
Bu
vesileyle şunu da söylemek isterim: Dokunulmazlıklarla ilgili tutumumuz nettir,
bundan sonra da böyle olacaktır. Grubunu, gizli oyun gereği olarak, bütün
milletvekillerini vicdani kanaatleriyle baş başa bırakan tek parti Cumhuriyet
Halk Partisidir; doğru iş yaptık. (CHP sıralarından alkışlar)
Ben
şimdi bu vesileyle sayın milletvekilime de teşekkür ederim. 
Hem
kamuoyunun bilmesi bakımından hem şu anda üyesi bulunduğumuz… Hepimizin,
hepinizi kastediyorum, milletvekili olarak, bu sıralara yapılan, on dört
senedir bundan, bugünkü şu an itibarıyla şu hakaretten daha büyük bir hakaret
hiç görmedim. Biz, bugün burada, kimilerine göre 65’inci Cumhuriyet
Hükûmetinin, bize göre 1’inci saray hükûmetinin programını görüşüyoruz. Sayın
milletvekilleri, bu Hükûmetin Başbakan dâhil 27 üyesi var, Bakanlar Kurulu sıralarında
7 Hükûmet üyesi var. Bundan büyük ayıp olmaz, bundan büyük saygısızlık olmaz.
Teşekkür
ederim. (CHP sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– İdris Bey…
İDRİS
BALUKEN (Diyarbakır) – Sayın grup başkan vekili konuşması sırasında grubumuza
defalarca sataşmada bulunmuştur. “Bir gün AKP’yle canciğer kuzu sarması, bir
gün de, işte…” Çelişen bir tutum üzerinden olmayan bir şeyi ifade etmiştir.
Sataşmadan söz istiyoruz efendim. 
BAŞKAN
– Sayın Baluken, iki dakika için buyurun efendim.
İDRİS
BALUKEN (Diyarbakır) – Sayın Sırrı Süreyya Önder konuşacak. 
BAŞKAN
– Öyle mi efendim?
İDRİS
BALUKEN (Diyarbakır) – Evet. 
BAŞKAN
– Buyurun Sayın Önder. (HDP sıralarından alkışlar)
4.- Ankara Milletvekili Sırrı Süreyya Önder’in, İstanbul
Milletvekili Engin Altay’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
SIRRI
SÜREYYA ÖNDER (Ankara) – Değerli arkadaşlar, herhâlde biz yanlış hatırlıyoruz.
Bu partinin Anayasa Mahkemesindeki sözcüsü “Biz ‘Bu bu teklife ‘hayır’
verdiler.’ dedirtmeyeceğiz.” dedi. Bu bir grup kararı değilse eğer, şu bir grup
kararıydı: Sayın Genel Başkanın bizatihi “Buna biz ‘evet’ oyu vereceğiz,
destekleyeceğiz.” demesi sanırım sayın başkan vekilinin bütün bu önermesini
çürüten bir şeydi. 
Biz
grup kararı aldık. Biz örgütlü mücadele geleneğinden geliyoruz. Tartıştık, bu
süreçleri tükettik ve bunun bu ülkedeki faşizm belasını adım adım öreceğini
gördük ve bunun için bütün arkadaşlarımız fikir birliğine vardık, böyle
kullandık. Vahim olan bu değil. Vahim olan, sizin yaklaşmakta olanı görmemeniz
meselesi. 
Gelelim,
sayın başkan vekilinin çok daha çirkin ifadeleri oldu bu konuda; en hafif
tabiri kullanmaya çalışıyorum: “Al başkanlığı, ver özerkliği.” Bunu herhangi bir
partilimiz söylemişse alçaktır. Eğer bunu birisi iftira olarak söylüyorsa o da
bu tabiri aynen hak ediyor. 
Siz
hem mücadele hem müzakere ne demektir bilmiyorsunuz, repertuvarınızda yok ama
dediğim gibi bunu burada sınırlandırıyoruz. Sayın hatibimiz de söyledi, içinde
demokratik devrimci özü bizden ileri bir sürü arkadaşımız var. Onların zaten
size söylediğini bizim tekrar etmemiz bile sizi burada mahcup eder. 
Onun için, hepinizi saygıyla selamlıyorum. (HDP
sıralarından alkışlar)
ENGİN ALTAY (İstanbul) – Sayın Başkan…
BAŞKAN – Engin Bey…
HAYDAR AKAR (Kocaeli) – Bir şey söylemeye gerek yok.
ENGİN ALTAY (İstanbul) – Alçaklıkla itham etti Sayın
Başkanım.
SIRRI SÜREYYA ÖNDER (Ankara) – Evet.
İDRİS BALUKEN (Diyarbakır) - Size demedi, ispatla
ilgili…
SIRRI SÜREYYA ÖNDER (Ankara) – İspat et, özür dilerim.
BAŞKAN – Evet, ağır bir kelime.
SIRRI SÜREYYA ÖNDER (Ankara) – Kim söylemiş?
BAŞKAN – Olmaması, söylenmemesi gereken bir kelime.
Zannederim, siz de üzüldünüz herhâlde?
SIRRI SÜREYYA ÖNDER (Ankara) – Yok, hiç üzülmedim.
BAŞKAN – Böyle ağır kelimeleri kullanmak yanlış olur.
İDRİS BALUKEN (Diyarbakır) – Eğer, ispatla ilgili bir
şeyse…
BAŞKAN – Yakışık almaz, uygun değildir, bu çatıda
olmaması lazımdır.
SIRRI SÜREYYA ÖNDER (Ankara) – İspat etsin, desin ki:
“Falanca başkan, filanca söyledi.”
BAŞKAN – Buyurun Engin Bey.
5.- İstanbul Milletvekili Engin Altay’ın, Ankara
Milletvekili Sırrı Süreyya Önder’in sataşma nedeniyle yaptığı konuşması
sırasında şahsına sataşması nedeniyle konuşması 
ENGİN ALTAY (İstanbul) – İspatı çok mümkün.
GARO PAYLAN (İstanbul) – Nasıl?
SIRRI SÜREYYA ÖNDER (Ankara) – Söyle.
ENGİN ALTAY (Devamla) – İspatı çok mümkün. Ad soyad
olarak hanginizin ağızından çıktığını ben bilmem. Siyasette yapılan
müzakerelerin ruhu kamuoyuna yansır, ruhu kamuoyuna yansır. Kamuoyuna yansıyan
sizin Oslo’dan başlayan İmralı’da, Dolmabahçe’de, Kandil’de yapılan
müzakerelerden ortaya, kamu vicdanında böyle bir kabul çıktı kardeşim, ben de
bunu söyledim. Kim alçak kim değil, bunu merak ediyorsan -çok basit, burada
yeni de bir Hükûmet var- Oslo’nun, İmralı’nın, Kandil’in, Dolmabahçe’nin
görüşme tutanaklarını bir kapalı oturumda Mecliste açıklarız, kimin alçak
olduğu ortaya çıkar.
Genel Kurulu saygıyla selamlarım. (CHP sıralarından
alkışlar)
SIRRI SÜREYYA ÖNDER (Ankara) – Sayın Başkan…
BAŞKAN – Sırrı Bey, buyurun oradan söyleyin.
SIRRI SÜREYYA ÖNDER (Ankara) – Açıkça hitap etti, hani
uzun uzun… Açıkça sataştı, çok kısa bir cevap verip bu tartışmayı bitirmek
istiyorum.
BAŞKAN – Yeni bir sataşmaya…
ENGİN ALTAY (İstanbul) – Ne sataştım?
SIRRI SÜREYYA ÖNDER (Ankara) – Yeni bir sataşmaya
meydan vermeyeceğim.
HAYDAR AKAR (Kocaeli) – Sataşmadı yahu.
BAŞKAN – Mikrofonu açıyorum.
İDRİS BALUKEN (Diyarbakır) – “Kimin alçak olduğunu
kamuoyu biliyor.” dedi, sataşma var Sayın Başkan.
BAŞKAN – Sırrı Bey, bir dakikalık zaman içerisinde
lütfen.
SIRRI SÜREYYA ÖNDER (Ankara) – Bunun pazarlığı yok
Sayın Başkan.
BAŞKAN – Bu sataşmayı sürdürmeyelim lütfen.
İDRİS BALUKEN (Diyarbakır) – Sayın Başkan, süre iki
dakikadır, konuşmacı isterse net kullanır yani.
SIRRI SÜREYYA ÖNDER (Ankara) – Bu işi tam, iyice celep
havasına dökmeyelim yani. 
HAYDAR AKAR (Kocaeli) – Ama kürsüye de davet etmediniz,
“Yerinden…” dediniz, o… 
SIRRI SÜREYYA ÖNDER (Ankara) – İki dakikamı rica
ediyorum Sayın Başkan, belki hepsini kullanmayacağım.
BAŞKAN – Ben de sizden yeni bir sataşmaya meydan
vermeyecek bir üslup bekliyorum. Edebiyatı seven bir insansınız. Lütfen
efendim… Bu çatının altında kaba, yaralayıcı sözler olmamalıdır ve olmasına da
müsaade etmeyiz.
Buyurun efendim.
6.- Ankara Milletvekili Sırrı Süreyya Önder’in,
İstanbul Milletvekili Engin Altay’ın sataşma nedeniyle yaptığı konuşması
sırasında şahsına sataşması nedeniyle konuşması
SIRRI SÜREYYA ÖNDER (Ankara) – Sayın Başkan, şimdi,
bakın, bizim naiflik dersi alacağımız en son insanlar sizlersiniz. Biz
nezaheti, zarafeti, estetiği bilen, bundan nasipli insanlarız.
BAŞKAN – E, bunu ispat edin bakalım.
SIRRI SÜREYYA ÖNDER (Devamla) – Evet, ispat edeceğiz
şimdi.
Sayın
grup başkan vekili benim söylediğimi kanıtlayarak gitti, normalde yeni bir söz
söylemeye gerek yok. Dedi ki: “Ben ad, soyadı olarak kimin söylediğini
bilemem.” Bu, böyle bir söz söylenmemiş demektir zaten. Ben de onun için,
kendimize güvenin bir ifadesi olarak, bu sürecin de her aşamasında bulunmuş bir
arkadaşınız olarak bunu bu güvenle söyledim. “Bunu bizden birisi söylemişse
alçaklıktır.” çünkü söylenmediğini biliyorum ama kamuoyuna kendi yaptıkları bir
demokrasi ayıbını kamufle etmek için ortaya bu lafı atmak aynen bu tabiri hak
ediyor çünkü gerçekler üzerinden siyaset yapılır.
Gelelim
teklifine: Gerek yok kapalı oturuma, açık oturum yapalım. Biz, konuşulan her
şeyi burada sizinle paylaşmaya hazırız. 
(Mikrofon
otomatik cihaz tarafından kapatıldı)
HAYDAR
AKAR (Kocaeli) – Paylaşın o zaman. 
SIRRI
SÜREYYA ÖNDER (Devamla) – Daha da ötesi, böyle bir komisyon teşekkül etti, eğer
tenezzül edip gitseydiniz, bizim temsilcilerimiz tüm bu konuşulan, yazılan,
söylenen şeylerin özünü, detayını orada söyledi. 
Tek
bir başlıkla söyleyip bitiriyorum: Demokrasi dışı, özgürlük dışı, eşitlik ve
adaletin dışında orada konuşulan edilen hiçbir şey yok. Eğer oradan bir
spekülatif ekmek bekliyorsanız buradan size ekmek çıkmaz. Buradan size ekmek
çıkmaz. 
HAYDAR
AKAR (Kocaeli) – Geçen gün “Mahkemede açıklayacağım.” dediniz, onlar nedir? 
SIRRI
SÜREYYA ÖNDER (Devamla) – Elbette ki mahkemede açıklayacağız. 
HAYDAR
AKAR (Kocaeli) – Onları da açıkla o zaman, bilelim. 
SIRRI
SÜREYYA ÖNDER (Devamla) – Onu da açıklayayım. O da şu demektir: Burada sayın
grup başkan sekili bizim onlarla…
HAYDAR
AKAR (Kocaeli) – Niye tehdit ettiniz onları, onu anlamıyorum. 
SIRRI
SÜREYYA ÖNDER (Devamla) – Tabii ki, tabii ki. 
Ben
Kandil’e gittim, orada, o sığınaklarda günlerce kaldım, günlerce bu barış için
emek verdim. Bunların hepsi, komutanlarınız dâhil, devletin Millî Güvenlik
Kurulu dâhil, bizim her İmralı’ya gidişimiz, her Kandil’e gidişimiz, her
görüşmemiz, onlardan aldığımız sonuç ve önerilerin tümü, Millî Güvenlik
Kurulunda önce gizli Kriz Yönetmeliği… Biz bunları sevmiyoruz, şeffaflıktan
yanayız. 
(Mikrofon
otomatik cihaz tarafından kapatıldı)
SIRRI
SÜREYYA ÖNDER (Devamla) – Bu müstenit edilerek orada kararlaştırıldı, orada da
değerlendirildi. Bizim saklayacak, gizleyecek, çıkınca utanacağımız hiçbir şey
yok. (HDP sıralarından alkışlar) 
BAŞKAN
– Evet efendim… 
HAYDAR
AKAR (Kocaeli) – O zaman niye kürsüden tehdit ettiniz onları? 
SIRRI
SÜREYYA ÖNDER (Devamla) – Tehdit yok. Bu, o suçlamanın…
HAYDAR
AKAR (Kocaeli) – “Mahkemede açıklayacağım.” diye niye tehdit ettiniz?
Bilinmeyen şeyler var demek ki. Bunları söyleyin.
SIRRI SÜREYYA ÖNDER (Devamla) – Haydar, o suçlamanın…
Bir şey daha söyleyeceğim.
BAŞKAN
– Sayın Önder…
SIRRI
SÜREYYA ÖNDER (Devamla) – Özür dilerim Sayın Altay, bir şey daha söyleyeceğim.
HAYDAR
AKAR (Kocaeli) - Yapma gözünü seveyim.
BAŞKAN
– Sayın Önder…
SIRRI
SÜREYYA ÖNDER (Devamla) – Bir şey daha Sayın Başkan. Bu önemli çünkü.
ENGİN
ALTAY (İstanbul) – Benim iki dakikalık süremden bir dakikayı verin Sayın
Başkan.
SIRRI
SÜREYYA ÖNDER (Devamla) – Polemik yapmak… Bak, bir dakikayı CHP veriyor, verin.
Orada,
Kandil’le görüşme bir suçmuş gibi aktarıldı. Ben de “Sayın Başbakanımız, Sayın
Cumhurbaşkanımız bizden bu görüşmelerin akıbetini soruyorlar, bunları mahkemede
anlatacağız.” dedim.
Şimdi,
gelelim başka bir şeye…
HAYDAR
AKAR (Kocaeli) – Biz de bilmek istiyoruz.
SIRRI
SÜREYYA ÖNDER (Devamla) – Ben sana yeni bir bilgi daha vereyim: Biz oradan
geçip giderken CHP'li üyeleri de görüyorduk, isterseniz siz de buna bir bakın!
(HDP sıralarından alkışlar)
HAYDAR
AKAR (Kocaeli) – Onu da açıklayın ya, kimi görüyorsanız onu da açıklayın.
SIRRI
SÜREYYA ÖNDER (Ankara) - Mahkemeye gerek yok, bunu her zaman açıklarız. 
SELÇUK
ÖZDAĞ (Manisa) – Sayın Başkanım…
BAŞKAN
– Buyurun Selçuk Bey.
SELÇUK
ÖZDAĞ (Manisa) – Biraz önceki hatip Ahmet Yıldırım Bey, HDP Milletvekili,
şahsımla ilgili bir konuşma yapmıştır, cevap vermek istiyorum.
BAŞKAN
– Evet, söylediler.
Buyurun
efendim.
ENGİN
ALTAY (İstanbul) – Sayın Başkan, bizim mesele bitmedi.
BAŞKAN
– Engin Bey, lütfen, Selçuk Bey’den sonra. 
İki
dakika efendim, buyurun. (AK PARTİ sıralarından alkışlar) 
7.- Manisa Milletvekili Selçuk Özdağ’ın, Muş
Milletvekili Ahmet Yıldırım’ın 65’inci Hükûmet Programı üzerinde HDP Grubu
adına yaptığı konuşması sırasında şahsına sataşması nedeniyle konuşması
SELÇUK
ÖZDAĞ (Manisa) – Şahsımla ilgili bir ithamda bulunarak Sayın Ahmet Yıldırım bir
konuşma yapmıştır Meclis kürsüsünden.
Bu
yazı cumartesi günü yazılmıştır, AK PARTİ kongresiyle alakası yoktur.
İkincisi,
vefa her zaman önemlidir. Özellikle siyasetçiler herkesin işini yaparlar,
herkese hizmet ederler fakat karşılığında da vefa görmek isterler. Bunu da AK
PARTİ kongresiyle ilişkilendirmek doğru değildir.
Başka
bir husus, Türkiye'de tek adamlık: Bununla ilgili olarak şahsım suçlanmış
vaziyette. Tek adam sistemi her zaman kötüdür, darbeler de kötüdür. Demokrasilerde
asla tek adam olmaz. Cumhurbaşkanlığı tek adamlık değildir, başkanlık hiçbir
zaman tek adamlık değildir. Gücün bir noktada temerküzüne de müsaade etmez, ne
Cumhurbaşkanlığı müsaade eder ne de başkanlık müsaade eder.
Şimdi,
başkanlık sistemini savundum ben televizyonlarda, gazetelerde yazdığım
yazılarda. Başkanlık sistemi tek adam düzeni değildir. Otoritenin parçalanması
yerine bütünleştirilmesi amacını güder. İcranın hızlanmasına vesile olur. İkili
otoritenin önüne geçer. Başkan, bir kral değil, icranın başı, tanzim
edicisidir. Ancak bu ülkede Orta Doğu ülkelerine kan ve gözyaşından başka bir
şey getirmemiş düzenleri buraya taşımak isteyenlerin olduğu da muhakkaktır.
Orta Doğu'nun hastalıkları, çatışma eksenleri elbette buraya taşınmak isteniyor;
Hatay’da, Ankara’da, şurada burada patlatılan bombalar bunun için
patlatılmıştır. AK PARTİ Orta Doğu’yu buraya taşıyan parti değil, “Bu
hastalıklar bu coğrafyaya sirayet etmesin.” diyerek olağanüstü gayret sarf eden
bir partidir. Güneydoğu Anadolu’da verilen mücadele de bunun için değil mi?
Diğer taraftan, benmerkezli veya kişiye odaklı siyasete yönelik eleştiri özel
olarak bir kişiye yönelik değildir, genel bir prensibin, ilkenin ifadesidir.
Siyasetin millet menfaati yerine kişiye, zümreye özgüllenmesi siyaset kurumuna
olan güveni sarsar; esas olan millettir, kamunun menfaatleridir. Bir harekete
liderlik etmek asla kişi odaklı siyaset olarak mütalaa edilemez. Lidersiz
hareket olur mu? Kaldı ki, Sayın Cumhurbaşkanı son altmış yılın hesabını… 
(Mikrofon
otomatik cihaz tarafından kapatıldı) 
SELÇUK
ÖZDAĞ (Devamla) - …gören, siyaseti de vesayetten kurtaran kişidir; liderliği
şahsa dönük değil, millete dönüktür. Zaman zaman sert tepkiler pahasına alınan
hisler de bunun ifadesidir. Benim yazımı başka amaçlı olarak buralara taşımayı
hakikaten çok ciddi şekilde bir nakisa olarak kabul ediyorum. Ben hayatım
boyunca dik siyaset yaptım ve Sayın Muhsin Yazıcıoğlu’yla siyaset yaparken de
AK PARTİ’de Sayın Recep Tayyip Erdoğan’la siyaset yaparken de her zaman hakikati
söyledim, bunları söylemekten de imtina etmeyeceğim. Ben milletim adına
yaşıyorum, devletim adına yaşıyorum, bayrağım adına yaşıyorum, vatanım adına
yaşıyorum ve şunu da özellikle vurgulamak isterim: Hiçbir kimse de layüsel
değildir, layüsel olan Allah’tır…
BAŞKAN
– Teşekkür ediyorum Sayın Özdağ.
SELÇUK
ÖZDAĞ (Devamla) - …başka herkes tartışılır, tartışılmayan Allah’tır. O nedenle
de benim yazımı çarpıtmak doğru değildir. 
HAYDAR
AKAR (Kocaeli) – Beş dakikayı geçti Sayın Başkan.
BAŞKAN
– Teşekkür ediyorum Sayın Özdağ.
SELÇUK
ÖZDAĞ (Devamla) - Ben burada Sayın Recep Tayyip Erdoğan’ı kastetmedim,
kastetseydim ismini de yazardım. Bu kadar da yürekliyim, bu kadar da cesurum. 
Teşekkür
ederim, saygılar sunarım. (AK PARTİ sıralarından alkışlar) 
BAŞKAN
– Teşekkür ediyorum.
Engin
Bey, demin peşin bir dakikayı verdiniz, yani konuşacağınız kesin demek ki. 
ENGİN
ALTAY (İstanbul) – Sayın Önder partimizin bir demokrasi ayıbı işlediğini
belirtmek suretiyle bir sataşmada bulundu. 
BAŞKAN
– Buyurun Beyefendi.
Bir
dakikanızı gene kullanın, iki dakikalık bir müddet…
ENGİN
ALTAY (İstanbul) – Sayın Başkan, bakın, Hükûmet sıraları doluyor, biz bunu
biraz daha uzatırsak Hükûmet tam kadro burada olacak. Bunun da böyle bir
avantajı oldu.
BAŞKAN
– Merak etmeyin efendim, hükümetsiz kalmayız, hükûmetler hep buradadır.
8.- İstanbul Milletvekili Engin Altay’ın, Ankara
Milletvekili Sırrı Süreyya Önder’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Demokrat olmak için -beğenelim, beğenmeyelim- orta yerdeki
hukuki mevzuata ve Anayasa’ya da biraz saygılı olmak lazım; Cumhuriyet Halk
Partisi onu yapıyor, onu yaptı. Bu konuda gereksiz, anlamsız bir polemiğe gerek
yok.
Kürt
sorununu, siz burada yokken, 2002’de açılan Parlamentoda ilk telaffuz eden
adamım ben. 
Kürt
sorunu elbette çözülmeli. Belki herkes bunu istiyor ama herkes kendi
penceresinden istiyor. 
Parlamentodaki
diğer 3 siyasi partiye göre, bu konuda 3’ünün de kendi pencerelerinden baktığı
çok muhakkak ki bu konuyu her partiyle konuşabilen tek siyasi parti biziz. Siz,
bir başka partiyle, öteki sizle, şu bununla, böyle bir politika götürülebilir
mi? 
O
Komisyona girmedik; partimizin yaptığı birçok doğru şeyin yanında en doğru
işlerden birisidir. Biz, o Komisyonun 4 siyasi partinin eşit temsiliyle
kurulmasını istedik. Öyle bir komisyonda, yüzde 60’ı AKP’lilerden oluşacak bir
komisyonda, siz, o konuda ne gibi bir çözüm beklediniz, ne umdunuz oradan çok
merak ediyorum. Gittiniz oturdunuz, iyi, bir cümle, bir paragraflık bir şey
ortaya koydunuz mu? Yok bir şey. Buraya gelip böyle konuşmak kolay.
HAYDAR
AKAR (Kocaeli) – Ve hangi öneriyi getirdiniz?
ENGİN
ALTAY (Devamla) – Devrimcilik ve demokratlık sizin tekelinizde değil. Hiç merak
etmeyin. O ayrı bir iş. Bu konuda bir kavgaya, yarışa da gerek yok ama
Cumhuriyet Halk Partisinin kuruluşu devrimci bir felsefe üzerinedir; bütün
üyeleri de o ruh içinde, o anlayış içinde siyaset yapmaktadır.
Teşekkür
ederim. (CHP sıralarından alkışlar)
BÜLENT
YENER BEKTAŞOĞLU (Giresun) – Konu anlaşılmıştır.
BAŞKAN
– Efendim, söz sırası…
SIRRI
SÜREYYA ÖNDER (Ankara) – Sayın Başkan, yerimden bir açıklama yapmak istiyorum.
BAŞKAN
– Tamam, Sırrı Bey, herkes kendi kanaatini beyan etti efendim, zabıtlara da
geçti. Rica ediyorum.
VI.- HÜKÛMET PROGRAMI (Devam)
1.- Başbakan Binali Yıldırım tarafından kurulan
Bakanlar Kurulunun Programı’nın görüşülmesi (Devam)
BAŞKAN
– Söz sırası, Cumhuriyet Halk Partisi Grubu adına Aydın Milletvekili Sayın
Bülent Tezcan’a aittir.
Bir
hususu açıklamak isterim, Sayın Tezcan’ın konuşmasından sonra otuz dakikalık
ara vereceğiz efendim. 
Teşekkür
ediyorum.
Buyurun.
(CHP sıralarından alkışlar)
CHP
GRUBU ADINA BÜLENT TEZCAN (Aydın) – Teşekkür ederim Sayın Başkan.
Sayın Başkan, değerli milletvekilleri; 65’inci
Hükûmetin programını görüşüyoruz. Çok ilginçtir, Parlamento belki de tarihinde
ilk defa bir hükûmet programını görüşürken bu kadar düşük profilli bir pozisyon
aldı. Bu, herhâlde, Hükûmetin kuruluş sürecinde siyasi literatürümüze giren
“düşük profil” tartışmasından kaynaklanıyor ve Parlamentoya da söyleyecek bir
şeyim yok; böylesi bir Hükûmet değişikliğine kendi penceresinden, sanıyorum ki
Türkiye Büyük Millet Meclisi de böylesi bir tepkiyi herhâlde uygun görüyor.
Değerli
arkadaşlar, 1 Kasım 2015 yılında bir seçim yaşadık ve o seçimin ardından
kurulan 64’üncü Hükûmetin programı burada okundu, görüşüldü, konuşuldu,
oylandı. Arkasından Hükûmet güvenoyu aldı Parlamento tarafından ama bir
bakıyoruz, önce iktidar partisinin içerisinde bir siyasi operasyon yapıldı
yetki alıp verme konusunda, arkasından da 4 Mayıs, sarayda bir saray darbesiyle
Hükûmet haledildi. Hani vardır ya tarihimizde “Abdülhamid’in halli” denir,
“Abdülaziz’in halli” denir, şimdi de Davutoğlu’nun hallini yaşadık burada.
Değerli
arkadaşlar, şimdi, bunun arkasından başka bir tartışma girdi, bir düşük profil
tartışmasıyla karşı karşıya kaldık. Herkes sıraya girdi, “En düşük profilli ben
olacağım.” diye bir yarış başladı. Aslında normal yarışmalar “En iyisi benim.”
diye yapılır ama ne yazık ki siyaset tarihimizde yeni bir şey kazandık: En
düşük profilliyi seçme yarışı! Ben buradan ÖSYM Başkanına bir teklifte
bulunuyorum. Bundan sonra üniversite sınavlarına bir de bunu eklesinler. En
düşük profilli kimdir, onu da objektif seçelim.
Değerli arkadaşlar, aslına bakarsanız, sorun bir
Hükûmet sorunu değil; sorun bir profil sorunu, çok açık. Bunu biz ifade
etmiyoruz. Sorun bir profil sorunu ve öyle bir şey ki aslında 64’ücü Hükûmetin
profili de yüksek değildi. O Hükûmette de her seferinde ısrarla Sayın Davutoğlu
nasıl saraya tabi olduğunu ve Anayasa’daki parlamenter sistemden uzak, fiilî
başkanlık rejimi uygulama konusunda kararlı olduğunu anlatıyordu. Ama, o düşük
profil bile az geldi ve daha düşük profilli, arayışın sonucudur. Şimdi, endişem
şu: Burada bir güven oylaması yapacağız ve eğer bu Parlamento bu Hükûmet
programına güvenoyu verirse aynı düşük profile ortak olmuş olacak, tarihe bu
şekliyle geçecek. Onun için, değerli milletvekili arkadaşlarım, buna dikkat
edin oy kullanırken.
Şimdi,
bir çap sorunu var ortada, demokrasimizin çapıyla ilgili bir sorun var. Şimdi,
Türkiye’de demokrasinin çapını ölçmek için yeni bir kırat, yeni bir ölçü ortaya
çıktı: 64’üncü Hükûmetin gidiş şeklini, 65’inci Hükûmetin geliş şeklini alın,
Türkiye’de demokrasinin çapını bulursunuz. Demokrasinin çapı budur.
Bakın,
64’üncü Hükûmet döneminde neler olmuş, bir hatırlayalım: 12 Ocak 2016
Sultanahmet saldırısı, 11 vatandaşımız ölmüş; 17 Şubat 2016 Ankara’da Merasim
Sokak saldırısı, 29 ölü; 13 Mart 2016 Güvenpark saldırısı, 37 ölü; 19 Mart 2016
İstiklal Caddesi’ndeki saldırı 5 ölü; 1 Mayıs 2016 Gaziantep saldırısı 3 ölü;
toplu katliamlarla, toplu terör saldırılarıyla toplam 85 ölü. Toplam şehit
sayımız 519’u geçmiş. Hangi dönemde? 64’üncü Dönemde. 64’üncü Dönemde bütün
bunlar yaşanmış, bir tane bakan bile istifa etmemiş, Başbakan çıkıp istifa
etmemiş. Hükûmetin istifa etmesi meselesi gündeme bile gelmemiş, böyle bir dert
yok, yüzlerce vatandaşımızın ölümünden siyasi sorumlu bir Hükûmet istifa
etmemiş ama Başbakan Davutoğlu bir hata yapmış: Saraydan izinsiz Obama’yla
görüşme telaşına düşmüş, randevuyu istemiş. İşte, gün o gündür Davutoğlu’nun
hallolduğu gün. Böyle bir çap, böyle bir anlayış, böyle bir demokrasi olur mu
arkadaşlar? 64’üncü Hükûmet gidecekse bu akan kanlar nedeniyle gitmeliydi,
sarayın 4 Mayıs darbesiyle değil! Mesele bu. 
Şimdi…
İLYAS
ŞEKER (Kocaeli) - Bağırmadan konuşursanız dinleriz sizi. 
BÜLENT
TEZCAN (Devamla) - Yok, yok. Yani, belki duymazsınız diye söylüyorum.
İLYAS
ŞEKER (Kocaeli) - Yok, yok, bağırmadan konuşursanız dinleriz sizi. Ses tonu
rahatsız ediyor. 
BÜLENT
TEZCAN (Devamla) - Bakın, bu Hükûmetin nasıl kurulduğuna bir bakalım: İlk defa
Hükûmet kurulduğu gün Hükûmet programı okundu burada, dikkat edin. Ya, 27
bakan; 1 Başbakan, 26 bakan. Bu bakanlar bu Hükûmet programıyla ilgili hiç
kanaat bildirmediler mi? Ne zaman yazdınız, ne zaman baktınız, ne zaman
konuştunuz? Cumhuriyet tarihimizde hiç yoktur, bir ilktir bu da. 
Ama
ben size nasıl kurulduğunu söyleyeyim: Sayın Binali Yıldırım saraya gitti,
saraya gittiğinde kendisine 3 tane zarf verildi, böyle 3 tane sarı zarf, aynı
anda. 
RAMAZAN
CAN (Kırıkkale) – Orada mıydın?
BÜLENT
TEZCAN (Devamla) - Birinci zarf, Başbakan ataması zarfı. Birinci zarfın içinde
Başbakan atandığı yazısı vardı, koyduk. Hemen ikinci zarf, hiç ayrılmaya gerek
yok. İkinci zarfın içinde Bakanlar Kurulu listesi vardı. O da kapalı zarfla
verildi, onu da aldı. Ondan sonra üçüncü zarf. Üçüncü zarfta da -hani şimdi
konuşuyoruz ya- bu Hükûmet programı vardı. 
GÖKCEN
ÖZDOĞAN ENÇ (Antalya) – Biraz fazla tutun, çekemediler oradan.
BÜLENT
TEZCAN (Devamla) – Bunların hepsi saraydan hazırlandı, verildi ve şimdi burada,
Türkiye Büyük Millet Meclisinde bu Hükûmet programı oylanmak isteniyor değerli
arkadaşlar. O zaman güven oylamasını da kaldırın, ne gerek var güven oylamasına?
Sarayın güveni yetiyor zaten! Parlamentodaki bir siyasi partinin çoğunluğu için
sarayın güveni yetiyorsa bu tiyatro oyununa ne gerek var, ne gerek var bu
tiyatro oyununa?
MUSTAFA
KÖSE (Antalya) – Sistemi değiştirmemiz lazım. Değiştirelim sistemi, doğru söylüyorsunuz.
BÜLENT
TEZCAN (Devamla) – Tabii, arzu ettiğiniz şey o zaten, şimdi oraya geleceğiz,
yazmışsınız. Neymiş efendim: “Birinci vazifemiz -hani diyor ya- yeni anayasa.” 
Değerli
milletvekilleri, hangi yeni anayasa, hangi yeni anayasa? Mevcut Anayasa’yı
uyguladınız mı? Burada yazanı uygulayan bir sistem var mı? Buna uyan bir
Cumhurbaşkanı var mı? Buna uyan bir Başbakan var mı? Buna uyan bir Bakanlar
Kurulu var mı? Buna uyan bir iktidar grubu var mı, Meclis çoğunluğu var mı?
Anayasa’yı açıkça ihlal edeceksiniz, ondan sonra yeni anayasayı bir Hükûmet
programı olarak koyacaksınız. 
Bakın,
Türkiye bir anayasasızlaştırma süreciyle karşı karşıya. Çok açık bir şekilde
Anayasa’yı fiilî olarak ihlal ede ede bir anayasasızlaştırma süreciyle karşı
karşıya. Şimdi, bunun teorisini de yapmaya kalkıyorsunuz, bunu biliyorum,
mesele fiilî durumu kabul ettirme çabası. 
Anayasa’nın
112’nci maddesi çok açık: Hükûmet siyasi sorumluluğun sahibidir, Başbakan ve
bakanlar; Hükûmet siyasi sorumludur, Cumhurbaşkanı değil. Peki -birinci
toplantıdan itibaren- daha Meclisten güvenoyu almadan sarayda yapılan bu
toplantı, ilk Bakanlar Kurulu toplantısı neyin işaretidir? Mevcut Anayasa’da
Cumhurbaşkanı Hükûmetin başkanı değildir, başı değildir, yürütmenin başıdır,
Hükûmetin başı Başbakandır, siyasi sorumluluk Başbakandadır ve ne yazık ki
Türkiye’de yetkileri Cumhurbaşkanı tarafından gasbedilmiş bir Hükûmet var. Bu
tablo içerisinde yeni anayasa tartışmaları… Belli ki yaratılan fiilî durumu bir
meşruiyet zeminine oturtma telaş ve çabası var. 
Bakın, Anayasa’nın 101 ve 103’üncü maddeleri çok açık.
Ne diyor? Bir: Cumhurbaşkanı tarafsızdır, siyasi partisiyle ilişiği kesilir.
İki: Tarafsızlığı konusunda yemin eder Cumhurbaşkanlığı görevine başlayınca.
Peki, var mı bir tarafsız Cumhurbaşkanı? Hayır. Bakın, seçim dönemi kampanya
yapıp muhalefet partilerini eleştirdi, koyduk bir tarafa. İktidar partisi
lehine konuştu, koyduk bir tarafa. Bugüne kadar doğrudan doğruya Bakanlar
Kurulunu ısrarla sarayda, oradaki kaçak sarayda toplayıp fiilen Bakanlar
Kurulunun Başkanlığını, Hükûmetin Başkanlığını yaptı, onu da koyduk bir
noktaya. Artık Adalet ve Kalkınma Partisinin içerisinde operasyon yapıp
Hükûmeti deviren ve yeni bir Hükûmet kuracak kadar siyasetin içine girmiş,
teşne olmuş bir Cumhurbaşkanı var. Değerli milletvekilleri, bu, açık
Anayasa’nın ihlalidir. Anayasa artık fiilen askıya alınmıştır. “Parlamenter
sistem buzdolabındadır.” diyen bir Cumhurbaşkanı var. “Yargı benim için ayak
bağıdır.” diyen bir Cumhurbaşkanı var. “Rejim fiilen değişmiştir.” diyor. Ya,
Anayasa’yı ihlal suçu, anayasal düzeni ihlal etmek Türk Ceza Kanunu’nda özel
olarak düzenlenmiş bir suçtur. Cumhurbaşkanı yaparsa ne olacak? Cumhurbaşkanı,
tam da bulunduğu makam ve mevki nedeniyle bu noktada en etkili durumdaki
kişidir ve gerçek anlamda sorgulanması ve cezalandırılması gereken birisi. 
MEHMET METİNER (İstanbul) – Bülent, başka bir şey söyle
artık ya, bilmediğimiz yeni bir şey söyle ya! Bize bir faydan olsun!
BÜLENT TEZCAN (Devamla) - Şimdi, böyle bir noktada
“Anayasa Mahkemesi kararına uymuyorum, saygı da duymuyorum.” diyen bir
Cumhurbaşkanı var. Şimdi, bütün bu tabloda; yargının teslim alındığı, 3 tane
yüksek mahkeme başkanının -Danıştay, Sayıştay, Yargıtay başkanının- “Anayasa
Mahkemesini tanımıyorum.” diyen, “Yargı bana ayak bağıdır.” diyen
Cumhurbaşkanıyla seçim gezisi gibi Rize gezilerinde Türkiye’yi dolaştığı ve -ne
yazık ki söylemek zorundayım- sıkılmadan “devlet başkanım” diye hitap ettiği
bir tabloda yaşıyoruz. 
YILMAZ TUNÇ (Bartın) - Öyle değil mi? Devlet başkanı
değil mi?
BÜLENT TEZCAN (Devamla) - Açın Anayasa’yı okuyun,
devlet başkanı mı, değil mi?
YILMAZ TUNÇ (Bartın) – Anayasa’da “devletin başı”
diyor! Anayasa’yı oku sen önce!
MEHMET METİNER (İstanbul) – Devletin başı değilse
devletin başı kim?
BÜLENT TEZCAN (Devamla) - Ve Hâkimler ve Savcılar
Yüksek Kurulu Başkan Vekilinin ağzından yargıya güvenin yüzde 30’lara indiği
bir süreçte, şimdi -çıkacaksınız- yeni anayasayla Türkiye’de yeni bir tablo
yaratacağınızı iddia ediyorsunuz. Bu, Türkiye’de demokrasiyi ortadan kaldırıp diktatörlüğü
kurma heves ve çabasından başka bir şey değildir.
MEHMET METİNER (İstanbul) – Devletin başı kim
Anayasa’ya göre?
BÜLENT TEZCAN (Devamla) - Şimdi, hangi ortamda
yapacaksınız bu anayasayı? Bir bildiriye imza attı diye akademisyenlerin
tutuklandığı bir ortamda…
YILMAZ TUNÇ (Bartın) – Terör bildirisi o!
BÜLENT TEZCAN (Devamla) - …1.800’ün üzerinde kişinin
“Cumhurbaşkanına hakaret etti.” diye yargılandığı bir ortamda…
GÖKCEN ÖZDOĞAN ENÇ (Antalya) – Etmesinler! Siz grup
toplantınızda küfür ettiniz ya, küfür ettiniz grup toplantınızda!
BÜLENT TEZCAN (Devamla) - …Cumhurbaşkanı herkese
hakaret ederken 1.800’ü aşkın kişinin “Cumhurbaşkanına hakaret etti.” diye
yargılandığı bir yerde, gazetecilerin tutuklandığı, basılmamış kitapların
yasaklandığı bir Türkiye’de, bu ortamda “Anayasa yapacağız.” diyeceksiniz ve
buradan özgürlükçü bir tablo ortaya çıkacak. 
Bakın, size tarihimizden bir bölüm okuyayım, okuyayım
da bilmeyenler anlasın devlet başkanlığı nasıl olur, devlet nasıl yönetilir.
Mustafa Kemal Atatürk’e geliyor birileri, diyor ki: “Paşam, hani hakkınızda
ağır bir manzume yazmış olan bir öğretmen vardı.” “Evet.” “Aftan istifade
ettiği için tekrar öğretmenliğe tayinini istiyor.” Atatürk soruyor: “Tayininde
kanuni bir engel var mı?” “Hayır Paşam.” “O hâlde niçin bana soruyorsunuz?”
“İşlediği cürüm zatıdevletlerine ait de onun için Paşam.” Atatürk’ün cevabı
unutmamanız gereken bir cevaptır: “Suçun şahsıma karşı işlenmiş olması bu
gencin kanuni haklarını çiğnemek için hiçbir sebep teşkil etmez. O öğretmeni
ilk açılacak memuriyete tayin ediniz.” (CHP sıralarından alkışlar) İşte, bu
gelenek Türkiye’yi bugün o karanlık çağlardan alıp bu noktaya taşıyan geleneğin
adıydı. 
MEHMET METİNER (İstanbul) – Genel Başkanınıza söyleyin,
her birimiz hakkında dava açıyor. 
BÜLENT TEZCAN (Devamla) – Şimdi, siz el birliğiyle bu
geleneği yok etmenin hesabında ve telaşındasınız. 
Şimdi, çıkmış, hedef başkanlık rejimi...
YILMAZ TUNÇ (Bartın) – Sistemi, “rejimi” değil. 
BÜLENT TEZCAN (Devamla) – İyi, iyi de adını bile doğru
koymuyorsunuz. Herkes çok iyi biliyor ki bu rejimin adı başkancı rejim.
YILMAZ TUNÇ (Bartın) – Rejim değil bir kere ya, sistem,
sistem. 
BÜLENT TEZCAN (Devamla) – Bu rejime siyaset
literatüründe patronlu başkanlık rejimi deniyor. Hani siz Türk tipi başkanlık
rejimi diyordunuz ya, aslında bu rejim... Hani gerçek anlamda demokratik
olmayacağını bildiğiniz için bu adı uydurma ihtiyacı hissettiniz, bunu
biliyoruz. Hani sihirbaz anayasa hukukçuları var aranızda, mukallit mukallit
anlatıyorlar, onların bulduğu isimler bunlar. Bu başkancı rejimin Güney
Afrika’da ya da Sahra Altı Afrika’da uygulanan bir model olduğunu, ondan daha
kötü ve tek adam rejimini dayatan bir model olduğunu hepimiz biliyoruz. 
Bakın, değerli arkadaşlar, hafta sonu bir kongre
yapıldı. Hafta sonu bir kongre yapıldı, kongrede, bir siyasi partinin
kongresinde tarafsız olması gereken Cumhurbaşkanının mektubu okundu. 
GÖKCEN ÖZDOĞAN ENÇ (Antalya) – Kaldır kaldır
görmüyorlar, az daha kaldır! 
BÜLENT TEZCAN (Devamla) – Mektup böyle dinlendi. 
AYŞE
SULA KÖSEOĞLU (Trabzon) – Size ne?
BÜLENT
TEZCAN (Devamla) – Olabilir, olabilir, olabilir de bu bir şeyi çağrıştırıyor,
hani “Türk tipi başkanlık rejimi” diyorsunuz ya, bu bir şeyi çağrıştırıyor. 
Bir
fotoğraf da Uzak Doğu’dan, Kuzey Kore’deki parti kongresi; bu da Kuzey
Kore’deki parti kongresi. (CHP sıralarından alkışlar)
YILMAZ
TUNÇ (Bartın) – Sandalyeler uçmamış. 
BÜLENT
TEZCAN (Devamla) – Benzerliği milletimize havale ediyorum. 
BÜLENT
YENER BEKTAŞOĞLU (Giresun) – Aynen. 
BÜLENT
TEZCAN (Devamla) – Benzerliği milletimize havale ediyorum.
Şimdi,
bugün, AKP, Türkiye’de bir despotik parti devleti kurmuştur, “despotik parti
devleti” bunun adı. Valiler, kaymakamlar, mülki amirler AKP’nin fiilî il
başkanı ve ilçe başkanı gibi çalışmaktadır. Şimdi bakıyorum, tahmin ediyorum ki
grup başkan vekili hazırlanıyordur cevap hakkını kullanmak için: “Canım,
Cumhuriyet Halk Partisi döneminde de valiler, kaymakamlar o zaman parti
başkanıydı…” İyi de o zaman Türkiye’de tek parti dönemiydi ve hedefi çok
partili rejime gitmekti -İsmet Paşa gibi, onun dediği gibi- yoksa, sizin gibi,
çok partili demokrasiden tek parti düzenine dönüştürme arzusu yoktu o
kadroların, hiç olmadı onların öyle bir hesabı. (CHP sıralarından alkışlar) 
MEHMET
METİNER (İstanbul) – Öyle bir hedefiniz yoktu, öyle bir hedefiniz asla yoktu.
Mecbur kaldığınız için…
BÜLENT
TEZCAN (Devamla) – Şimdi, sendikaları kontrol edeceksiniz, bütün sivil toplumu
kontrol edeceksiniz -odaları, borsaları- işinize gelmezse teftiş edeceksiniz.
Oda başkanlarının dahi Hükûmeti eleştirmekten korktuğu, sendikaların doğrudan
doğruya iktidara yandaş olabildiği ölçüde üye kazanabildiği bir tablo
yarattınız. Bunun adı tek parti düzenidir, fiilî tek parti düzenidir. Despotik
tek parti rejimi kurdunuz. 
Aslına
bakarsanız, başkanlık rejimiyle ilgili… Yine hiç unutmayın Atatürk’ü, aman ha
unutmayın.
GÖKCEN
ÖZDOĞAN ENÇ (Antalya) – Siz unutmayın, siz! Biz biliyoruz Atatürk’ü!
BÜLENT
TEZCAN (Devamla) – Çünkü, o, doksan sene önce bu yanlışları görüp uyarmıştı.
Eğer unutmazsanız yanlışa yönelmezsiniz. 
Bakın,
cumhuriyetin ilanı döneminde 5 milletvekili Mustafa Kemal Atatürk’e gidiyor. O
Mustafa Kemal Atatürk savaşlardan çıkmış -üniformayla bir kahraman ama siyasete
girince üniformayı çıkarmasını bilecek kadar büyük bir demokrat- ve
cumhuriyetin ilanında diyorlar ki: “Paşam, gelin, başkanlık rejimi getirelim,
bizdeki sistem başkanlık sistemi olsun Amerika’daki gibi.” Mustafa Kemal
Atatürk’ün cevabı çok önemli ve çarpıcıdır: “Padişahlıktan yeni kurtulduk.
Başınıza yeni padişahlar mı arıyorsunuz?” der. “Başınıza yeni padişahlar mı
arıyorsunuz?” Size söylüyor, size söylüyor; o günkü 5 milletvekiline değil,
size söylüyor. (CHP sıralarından alkışlar)
O
yüzden, bu Hükûmet programındaki başkanlık rejimi ya da Anayasa’yla ilgili
söylenen her şey, Türkiye'nin geleceğiyle ilgili çok tehlikeli bir adımın ve
kırılma noktasının başlangıcıdır. 
Bakın,
bu programda, yolsuzluk yok arkadaşlar, yolsuzluğa hiç değinilmemiş, hiçbir
yerinde yok. 
LEVENT
GÖK (Ankara) – Yok ki zaten!
BÜLENT
TEZCAN (Devamla) – 150 sayfaya yakın, hepsini okudum, tamamladım; yolsuzluk
yok. E, şimdi, nasıl olacak? Niye olsun? Mesela, 2012 yılında Uluslararası
Şeffaflık Örgütünün Yolsuzluk Endeksi’nde 54’üncü sıradayız. E, bugün, 2015
yılında 64’üncü sıraya gerilemişiz. 
GÖKCEN
ÖZDOĞAN ENÇ (Antalya) – Bunları konuşuyorsun. İzmir Karabağlar’daki utancınızı
anlatsana! 
BÜLENT
TEZCAN (Devamla) – E, yani, nasıl olacak yolsuzluk, nasıl olacak? Koca devleti
soyanlar Karabağlar’ın hesabını burada sormaya kalkmasınlar, koca devleti
soyanlar. Oralarda hiçbir şey yok, hiç hesabı verilemeyecek bir şey yok. (CHP
sıralarından alkışlar)
GÖKCEN
ÖZDOĞAN ENÇ (Antalya) – Sayın Vekil, belediye başkanının aldığı rüşveti de
söylesene orada! Kılıçdaroğlu’nu protesto etti Antalyalı, onu da söylesene! 
BÜLENT
TEZCAN (Devamla) – Şimdi, tabii, bir şeyin Sayın Başbakan cevabını vermek
zorunda. 4 Kasım 1999 tarihinde Ali Müfit Gürtuna İstanbul Belediye Başkanı
iken Sayın Binali Yıldırım’ı İDO Genel Müdürlüğünden niye aldı? Bu Hükûmetin
Başbakanı bunun cevabını bir vermek zorunda. Arşivler unutmuyor. O zamanki
müfettişlerin belediyede yaptıkları incelemelerde, ihalelerde kayırmacılık ve
yolsuzluk çerçevesinde düzenledikleri raporlar üzerine kendi partisinin
belediye başkanı bugünün Başbakanını görevden aldı. Şimdi -bunun hesabını-
arkasında böyle bir yük olan bir Başbakanın programında tabii ki yolsuzluk
olmayacak. 
Yetmez,
yetmez, bitmedi daha, daha bitmedi. E, bir havuz medyası hikâyesi var,
hatırlayın. Hatırlayın, bir havuz medyası hikâyesi var. 2 iş adamı Mehmet
Cengiz ile Celal Koloğlu’nun konuşmaları “tape”lere yansıdı. Diyor ki: “Şimdiki
Başbakan Binali Yıldırım büyük beyefendi tarafından görevlendirilmiş, Turkuvaz
Medya Grubunun satın alınması için iş adamlarına 100’er milyon dolar salma
salınmış; toplam 600 milyon dolar.”
HAYDAR
AKAR (Kocaeli) – 630 milyon dolar.
BÜLENT
TEZCAN (Devamla) – Ne oldu? E, tabii, olmaz yolsuzluk! Başka? Daha bitmedi.
4
Bakanı burada akladınız, 4 Bakanı burada akladınız, parmak hesabıyla akladınız.
Şimdi ne oldu? Amerika’da bir savcı çıktı, soruşturma açtı, sizin akladığınız
dosyaları orada takip ediyor.
UĞUR
BAYRAKTUTAN (Artvin) – Paralelci onlar, paralelci.
BÜLENT
TEZCAN (Devamla) – Bu Meclis utanmayacak mı şimdi Amerikan mahkemesinden böyle
bir şey çıkarsa? Aklamak için parmak kaldıranlar utanmayacak mı?
BÜLENT
YENER BEKTAŞOĞLU (Giresun) – Savcı paralelci miymiş Bülent?
BÜLENT
TEZCAN (Devamla) – Değerli arkadaşlar, sizin kapatmaya çalıştığınızı Amerikan
savcıları açmaya çalışıyor. Derhâl Türkiye’de yargının bu meseleye yeniden el
atması bir zorunluluk hâline gelmiştir. 
Dokunulmazlıkları
konuştuk. Ya, milletvekili ne kadar yolsuzluk yapabilir? Yetki kullanamaz, imza
atamaz. E, milletvekillerinin dokunulmazlığı kalktı fezlekelerle ilgili -700’e
yakın olmuş- bakanlarınki duruyor, milletvekilliği bitse de bakanlığı duruyor.
Böyle bir tablo olur mu? Yolsuzluğu kural hâline getiren ve sistemleştiren bir
anlayıştan Türkiye’ye fayda gelir mi? Şimdi, bakın, anlıyoruz ki yolsuzlukla
mücadele sadece bunların programında değil, bu Hükûmetin programında değil,
aynı zamanda bunların fıtratında da yok yolsuzlukla mücadele; fıtratında da
yolsuzlukla mücadele yok, sadece programlarında değil. (CHP sıralarından
alkışlar) Hani diyorlardı ya “Fıtratında yok.” diye, yok tabii. Yani
yolsuzlukla mücadele bu Hükûmetin fıtratında yok, onun için de programa
girmemiş.
AYŞE
SULA KÖSEOĞLU (Trabzon) – Niye yargılanmaya karşısınız o zaman? Kendinizle
çelişiyorsunuz.
BÜLENT
TEZCAN (Devamla) - 2002’de AKP iktidara gelirken ne dedi? “3Y” dedi değil mi,
“3Y”? Yani neydi bunlar? Yolsuzluk, yoksulluk, yasaklar. Ne oldu? Yolsuzluğu
anlattım, onu geçtik, o gitti, yıkıldı, yıkıldı o minareler, şimdi geçtik öbür
tarafa. 
Yoksulluk:
Ne oldu yoksulluk? 17 milyon yoksul var Türkiye’de, 6 milyon işsiz var
Türkiye’de, 6 milyon işsiz, 17 milyon yoksul.
GÖKCEN
ÖZDOĞAN ENÇ (Antalya) – Ya, bu oyu nasıl alıyoruz biz? Ya, bunları söylüyorsun
da bu oyu nasıl alıyoruz biz? 
BÜLENT
TEZCAN (Devamla) – 2002 yılında Türkiye nüfusunun en zengin yüzde 1’i millî
gelirin, servetin yüzde 39’unu alıyordu, paylaşıyordu; şimdi, 2015 yılında en
zengin yüzde 1 servetin yüzde 54’ünü alıyor. Zenginin daha da zenginleştiği,
yoksulun daha da yoksullaştığı, servetin tekelleştiği bir düzen yarattınız,
yolsuzluk ekonomisiyle el ele yürüyen ve servetin tekelleştiği bir düzen. 
Gelelim
yasaklara. Yasaklar ne oldu, ne oldu yasaklar, hani üçüncü Y vardı ya? İlk
defa, basılmayan kitap yasaklandı, kitabı yazan da içeri atıldı bu hükûmetler
döneminde, AKP hükûmetleri döneminde. Bakın, basın özgürlüğünde 180 ülkede
151’inci sıradayız. 180 ülkede 151’inci sıradayız. Gazeteciler tutuklu. Biraz
önce söyledim, bildiriye imza atanlar imza attı diye tutuklu, içeriğinin ne
olduğu önemli değil, imza atanlar imza attı diye tutuklu, Cumhurbaşkanını
eleştiren tutuklu; basın özgürlüğünde Afganistan’ın gerisindeyiz.
ZEKERİYA
BİRKAN (Bursa) - Eleştirin, hakaret etmeyin.
BÜLENT
TEZCAN (Devamla) – Ekvador’un gerisindeyiz, Afrika ülkelerinin gerisindeyiz.
Şimdi, böyle bir tabloda dokunulmazlıklar da
kaldırılırken hani dediler ya: “Terörle mücadele ediyoruz.” Gene burada, bunun
8’inci sayfasında teröre karşı mücadeleyi anlatıyor, “Bölücü terör örgütü ve
paralel terör örgütü -dikkat edin- başta olmak üzere tüm terör örgütleriyle
mücadelemiz kararlılıkla devam edecek.” diyor. 8’inci sayfada, okumayanlara
söylüyorum, okumadan oy veriyorsunuz ya, saraydan öyle yazılmış, geldi. Diyor
ki: “Bölücü terör örgütü ve paralel terör örgütü başta olmak üzere tüm terör
örgütleriyle mücadelemiz kararlılıkla devam edecektir.” Şimdi, gülmemek için
kendimi zor tutuyorum. Her ikisini de siz büyüttünüz, her ikisini de siz
beslediniz, sizin kucağınızda büyüdü, el ele, el bebek gül bebek beraber
büyüdünüz, beraber büyüttünüz bunları, beraber yürüdünüz bu yollarda. Niye?
(CHP sıralarından alkışlar) Şimdi, Fethullah terör örgütü FETÖ, iyi, güzel.
Sayın Bakan gene Adalet Bakanı, geçen sefer burada bir konuşmada söyledim
tekrar etmeyeceğim. Fethullah Gülen’le ilgili o güzel, öven sözleri vardı Sayın
Bekir Bozdağ’ın, gene burada. “Çok ulvi bir âlim, büyük adam.” diyordu. Yine,
bugünün Cumhurbaşkanı, dönemin Başbakanına Amerika’ya giderken sorduklarında
“Sayın Fethullah Gülen’i ziyarete gidecek misiniz?” diye. “Gök ne istedi de yer
kabul etmedi.” diye huşuyla söylüyordu. Yine, Sayın Recep Tayyip Erdoğan
Başbakanken “Ne istediniz de vermedim?” diye söylüyordu, “Ne istediniz de
vermedim?”
Değerli
milletvekili arkadaşlarım, hangi partiden olduğunuzun önemi yok, Yargıtaya 160
tane militan Fethullahçıyı AKP hükûmetleri yerleştirmedi mi? (CHP sıralarından
“Bravo” sesleri, alkışlar) 
UĞUR
BAYRAKTUTAN (Artvin) – Aynen öyle.
BÜLENT
TEZCAN (Devamla) – Yargıyı AKP hükûmetleri cemaate teslim etmedi mi?
Kaçakçılık, organize suçlar başta olmak üzere emniyetin tamamını adım adım
cemaate teslim eden AKP hükûmetleri değil miydi? Milletvekilliği bittikten
sonra “cemaat üyesi”, “terör örgütü üyesi” diye tutuklanan milletvekili, açın
Meclis arşivinde, hangi partinin grubunun üyesiymiş dönüp bakın bakalım. 
HAYDAR
AKAR (Kocaeli) – Şu zırhlı arabayı da söyle, zırhlı arabayı. 
BÜLENT
TEZCAN (Devamla) – Yani, yok öyle şey, şimdi siz devleti teslim edeceksiniz...
Ergenekon ve Balyoz soruşturmalarını, kumpaslarını, tezgâhlarını beraber
kurmadınız mı? Onlara bütün lojistik desteği, siyasi desteği, iktidar desteğini
siz vermediniz mi? “Siz” derken, milletvekillerine söylemiyorum, AKP iktidarına
söylüyorum, AKP iktidarına.
Şimdi
gelelim bölücü teröre. İyi, güzel. 2002 yılında AKP iktidara geldiğinde terör
sıfırdı, bugün, sadece haziran ayından bu yana, 2015’in Haziranından bu yana
600’e yaklaştı, 519-520. Her gün artıyor, takip edemiyoruz şehit sayısını.
UĞUR
BAYRAKTUTAN (Artvin) – Kıbrıs’ı geçti, Kıbrıs’ı.
BÜLENT
TEZCAN (Devamla) – Nasıl oldu bunlar, nasıl oldu? Hani hep “çözüm” konuşuluyor
ya, her şey nasıl oldu? Habur’da seyyar mahkemeyi kim kurdu? Devletin savcısını
terör örgütünün ayağına Habur’da kim gönderdi, kim; hangi hükûmetti, hangi
hükûmetti, hatırlayın, hatırlayın?
HAYDAR
AKAR (Kocaeli) – Tarihte bir ilk, tarihte bir ilk.
UĞUR
BAYRAKTUTAN (Artvin) – Paralelciler gönderdi, paralelciler!
BÜLENT
TEZCAN (Devamla) – Oslo’da pazarlık yaptınız, ondan sonra İmralı’da bir başka
pazarlık daha yaptınız. İmralı’da sadece çözüm konuşulmadı. İmralı’da devlet
düzeninin pazarlığını yaptınız, devletin idari yapısını konuştunuz. Bunu
Apo’nun mektupları söylüyor. 21 Mart Nevruz’unda okunan mektuba bakın. Devletin
idari yapısını, terör örgütünün lideriyle oturdunuz, İmralı’da pazarlık
yaptınız. Kandil’i de onay makamı yaptınız. Bütün bu sözleşmeler Kandil’e gitti
devlet gözetiminde, onaylandı; geldi, onaylandı. Kandil’i onay makamı yaptınız,
Dolmabahçe’de duvara tosladınız. İş Dolmabahçe’ye geldi, duvara tosladınız,
olan da Yalçın Akdoğan ile Mahir Ünal’a oldu sanki bütün sorumluluk onlarınmış
gibi, bütün bu süreç birlikte yönetilmemiş gibi; şimdi bakıyorum, Hükûmette
yok, grup yönetiminde yok, parti yönetiminde yok. 
AYŞE
SULA KÖSEOĞLU (Trabzon) – Ne kadar düşünüyorsunuz bizi, ne kadar
düşünüyorsunuz! 
BÜLENT
TEZCAN (Devamla) - Demek ki fatura bir yere kesilecek ki buluna buluna onlar
bulunmuş.
AYŞE
SULA KÖSEOĞLU (Trabzon) – Bizim partinin iç işlerine karışmayın lütfen, kendi
iç işlerinize bakın. 
BÜLENT
TEZCAN (Devamla) – Değerli arkadaşlar, bakın, bugünkü Cumhurbaşkanının dönemin
Başbakanıyken verdiği talimatlar kendi ikrarıdır, ben söylemiyorum: “Biz, çözüm
sürecinde valilere talimat verdik, ‘Dokunmayın bunlara.’ dedik.” O zaman bu
bombalar gömüldü. İşte, “’Dokunmayın.’ dedik.” diyor, işte bu bombalar o zaman
gömüldü, kamyonlardan Kalaşnikof silahlar o zaman dağıtıldı, hendekler o zaman
kazıldı. O dönemde terör örgütü vergi dairesi kurdu, vergi topladı; askere alma
dairesi kurdu, militan topladı; mahkeme kurdu, yargılama yaptı ve bunlar bu
iktidarın gözünün önünde yapıldı. Şimdi, bunlar bu terör örgütünü, bölücü terör
örgütünü büyütmek değil de… Ne büyütüyor bu terör örgütünü, bu cesareti, bu manevi
cesareti, bu psikolojik cesareti, bu öz güveni ve bu lojistik desteği nereden
aldılar, kimden aldılar? AKP hükûmetlerinden aldılar, bunu çok iyi biliyoruz.
(CHP sıralarından alkışlar) 
Şimdi,
ondan sonra terörle mücadele kapsamında şehitler geliyor diye 23 Nisanı
yasakla, terör bahanesiyle millî bayramları yasakla ama düğünler serbest olsun,
EXPO’da davul zurna çalmak serbest olsun, millî bayram kutlamaya gelince bunlar
yasak. Böyle bir şey olmaz, böyle bir şey olmaz. Bu anlayışla kurulan ve devam
eden bir Hükûmet... 
Şimdi,
değerli arkadaşlar, geçenlerde -siz bilirsiniz- Ennahda, Tunus’ta, sizin kardeş
partiniz, Adalet ve Kalkınma Partisinin, Gannuşi’nin Başkanı olduğu parti…
AYŞE
SULA KÖSEOĞLU (Trabzon) – Tunus’ta değil, Fas’ta. Yanlış biliyor. 
BÜLENT
TEZCAN (Devamla) - …kongresini topladı, kongresinde siyasal İslam’ı terk etti;
dikkat edin, siyasal İslam’ı terk etti. 1937 yılında bizim Anayasa’mıza laiklik
girdi, 1937 yılında. Yani, seksen yıl önce Atatürk bunu görüp Anayasa’ya
laikliği koydu. Gannuşi’nin hareketi, Tunus’taki hareket ya da Afrika’daki
siyasal İslamcı hareketler, dünyadaki siyasal İslamcı hareketler, seksen yıl
sonra Atatürk’ün çizgisinin ne kadar önemli olduğunu anlamaya başladı.
Şimdi,
bakın, böyle bir tablo içerisinde, dünya siyasal İslam’ı terk ederken, Sayın
Meclis Başkanımız -şimdi, Meclisi idare ediyor- çıktı diyor ki: “Anayasa’dan
laikliği çıkaralım.” Bakın, dünya siyasal İslam’ı terk eder ve laikliğin
önemini kavrarken, Orta Doğu mezhep çatışmaları nedeniyle kan gölüne dönmüşken
ve bölgede tek çağdaş, modern demokrasinin tohumlarının Atatürk’ün kurduğu laik
cumhuriyetin temelleri üzerine şekillenebileceğini herkes görmüşken, Gazi
Meclisin Başkanı çıkıp, “Laikliği Anayasa’dan çıkaralım.” diyor.
Değerli
arkadaşlar, hepimiz oturup aklımızı başımıza alalım. Bırakın Afrika’nın, Orta
Doğu’nun arkaik ihvancı anlayışını, Mustafa Kemal Atatürk’e dönün yüzünüzü,
Atatürk’e dönün. (CHP sıralarından alkışlar) Çevirin yüzünüzü o arkaik ihvancı
anlayıştan, terk edin o anlayışı; oradan Türkiye’ye bir gelecek yok, oradan
Türkiye’ye bir çıkış yok. 
Bakın,
aynı anlayış eğitime geldi bulaştı. Şimdi burada eğitimle ilgili anlatıyorlar,
anlatıyorlar… Laik, bilimsel, aklın egemen olmadığı bir eğitimle dünyayla
rekabet edebilecek kuşakları nasıl yetiştirirsiniz; sanayide rekabet gücü
olacak kuşakları nasıl yetiştirirsiniz; akılcı ve bilimsel üniversiteleri,
araştırma yapan üniversiteleri nasıl yaratırsınız? Özgürlükçü, aklın hâkim
olduğu, akılla dünyadaki gelişmeleri takip eden çağdaş bir eğitimi yani laik,
modern, çağdaş eğitimi yerleştirmediğiniz sürece Türkiye’yi, dünyada insani
gelişmişlik endeksinde ilk 20’nin içerisine nasıl sokarsınız; Türkiye’yi
dünyayla rekabet eden bir ülke hâline nasıl getirirsiniz? Ne oldu Türkiye’de
eğitim? Eğitim vakıf, cemaat, tarikat eksinine sıkıştırıldı. Fark etmiyor, dün
Fethullahçı cemaat vardı, onu gönderdiniz, aranız açıldı, şimdi yeni cemaatler
duyuyoruz, iktidar ittifaklarında yeni cemaatler oluşmuş. “Filanca cemaatin
temsilcisi filanca bakanlığa geldi.” deniliyor. 
Arkadaşlar,
eğitim de aynı şekilde. Eğer eğitimi vakıf, cemaat ve tarikat eksenine
sıkıştırırsanız küçücük yavrularınızı da Ensar Vakfının yurtlarında yasa dışı
olarak taciz ve tecavüze maruz durumda bırakırsınız, maruz kalırlar. (CHP
sıraların alkışlar) 
Bakın,
OECD raporları meydanda. OECD, PISA sonuçlarını yayınladı. 2012 yılında Türkiye
34 ülke içerisinde 32’nci sırada. Yine OECD’nin küresel eğitim araştırma
sonuçlarında 2015 Mayısına göre Türkiye 76 ülke içerisinde 41’inci sırada.
Atanamayan 300 bin öğretmen var, 300 bin öğretmen atanamıyor ama bütün hesap,
Anadolu liselerinin tamamını imam-hatibe çevirelim hesabı. 
Ya,
arkadaşlar, kimsenin imam-hatibe karşı olduğu falan yok, isteyen imam-hatibe
girsin, istediği kadar girsin ama bu milletin bütün çocukları sizin arzu
ettiğiniz okullara mı gitmek zorunda? Genel liselere bu düşmanlığınız niye?
Niye bütün genel liseleri imam-hatip yapıp da istemeyen bütün vatandaşların
çocuklarını da oraya yollamaya mecbur bırakıyorsunuz? Böyle bir anlayış olur
mu? 
Bakın,
İstanbul’da, Ankara’da, İzmir’de bütün aileler çıkıp diyor ki: “Ya, bizim
okulumuz yan tarafta var -imam-hatip- bunu niye yaptınız?” Türkiye’yi, bir
imam-hatip tartışması üzerinden Türkiye eğitimini sıkıştırıyorsunuz. 
Bakın,
burada ekonomiyle ilgili söyleyecek çok şey var. Aslında ekonomiyle ilginiz de
yok. 
MUSTAFA
ILICALI (Erzurum) – Bülent Bey…
BÜLENT
TEZCAN (Devamla) – Siz cevap verirsiniz biraz sonra. 
MUSTAFA
ILICALI (Erzurum) – Bülent Bey, bir de Hükûmet programıyla ilgili partinizin
görüşlerini duyalım. 
BÜLENT
TEZCAN (Devamla) – Bunların hepsi Hükûmet programı. 
Bakın,
Zonguldak’ta işçiler ücretlerini alamadıkları için açlık grevindeler, Yeni
Çeltek’te açlık grevindeler, Soma’da işçiler direnişte, Sakarya’da işçiler
direnişte, Türkiye’de emeğiyle çalışan “ücretimi alamadım” diye direnişte.
Onlara sahip çıkmaya kalkanların önüne polis barikatları diziliyor. Böyle bir
tablo yarattınız. İflas ertelemeler bini geçti, bini geçti sadece 2015 yılında
iflas ertelemeler. Tarım, ithalat lobisine teslim edildi. Ortaklık var,
biliyoruz. Pamuk, mısır, buğday, nohut, mercimek, sıvı yağ, ne varsa… Ya, 9,5
milyar dolar tarımsal ürün ithalatı var. Yani merak ediyorum, bu çiftçiyi
çökerttikten, tarımı çökerttikten sonra ortada çiftçi kalmayınca çiftçiyi de
ithal edebilecek misiniz? Nereden ithal edeceksiniz Türk çiftçisini?
MUSTAFA
ILICALI (Erzurum) - Sizin görüş, önerilerinizi duymak istiyoruz.
BÜLENT
TEZCAN (Devamla) – Şimdi, gelelim dış politika meselesine. Hani anlatıyor ya,
dış politikayla…
HAYDAR
AKAR (Kocaeli) - Önerileri ben anlatacağım. 
BÜLENT
TEZCAN (Devamla) - Şimdi dış politikada iki temel eğilim var, bu belirdi.
Birinci eğilim, birinci tercih “Yurtta sulh cihanda sulh” tercihi. İkinci
tercih “Hazır ol cenge sulhu salah istiyorsan” tercihi.
MUSTAFA
ILICALI (Erzurum) – Görüş, öneri bekliyoruz Sayın Tezcan.
BÜLENT
TEZCAN (Devamla) – Bakın, birinci tercihin sahipleri Türkiye’de ulusal Kurtuluş
Savaşı’nı veren, cumhuriyeti kuran, savaşın ne olduğunu bilen ve onun için
barış konusunda hassasiyetle davranan, cumhuriyeti kuran kadroların tercihiydi.
İkinci tercihse AKP’nin hamasetten başka bir şey bilmeyen kadrolarının tercihi.
Ne oldu? Orta Doğu’da, Suriye’de şu yaşadıklarımıza bir bakın. Şimdi, programın
119’uncu sayfasında diyor ki: “Vizyoner ve gerçekçi bir politika izliyoruz.”
Vizyoner ve gerçekçi bir politikaymış. Hangi vizyoner politika? Hani Suriye’ye
girecektik, 3 milyon Suriyeli bize girdi. 
GÖKCEN
ÖZDOĞAN ENÇ (Antalya) - Nasıl bir söz, nasıl bir söz! Ayıp ya, ayıp ya! Utanç
ya!
BÜLENT
TEZCAN (Devamla) - Emevi Camisi’nde namaz kılma hesabıyla yola çıkanların
abdesti Süleyman Şah’ta bozuldu, camiye kadar gidemediler. (CHP sıralarından
alkışlar) Süleyman Şah’ta abdest bozuldu.
MUSTAFA
ILICALI (Erzurum) - Allah rızası için görüş, öneri istiyoruz.
YILMAZ
TUNÇ (Bartın) – Esad’la fotoğraf çektirenlerin arasında sen de var mıydın? 
BÜLENT
TEZCAN (Devamla) – Şimdi, burada, Türkiye, Orta Doğu’daki mezhep ve etnik
çatışmadan kaynaklı terörün doğrudan cephe ülkesi hâline geldi. Bu politikalar
nedeniyle doğrudan cephe ülkesi hâline geldi ve bugün orada yaşanan tabloya
bakıyoruz, her gün Kilis bombalanıyor. Ne oldu angajman kuralı? Ne oldu
angajman kuralı? Hani efeleniyordunuz ya, ne oldu angajman kuralı? Türkiye
Cumhuriyeti tarihinin en kötü dış politika birikimi ve deneyimi on dört yıllık
AKP iktidarı dönemindedir ne yazık ki, büyük bir talihsizlik.
Şimdi,
yine burada bir başka ifade var, çok önemli. Sayın Başbakan yok herhâlde,
gelmedi. Soracağım kendisine, öğrensin saraydan o ifadeyi kim yazmış. 
MUHAMMET
RIZA YALÇINKAYA (Bartın) – Sayın Başkan, hanımefendi devamlı laf atıyor, suç
işliyor, uyarın lütfen.
BÜLENT
TEZCAN (Devamla) - Burada diyor ki: “Dış politikada Türkiye donör ülke olmuş.”
Donör ülke, donör. Burada yazmış. “Donör ülke” ne demek? “Donör” ne demek?
“Türkiye donör ülke olmuş dış politikada.” Aslında doğru söylüyor, alnından
öpeceğim onu kim yazdıysa. Ben söyleyeyim size. “Verici” demek donör, verici,
verici. 
Bakın
arkadaşlar, 2004 yılından bu yana AKP hükûmetleri döneminde Ege adalarından 16
tane ada, 1 tane kayalık olmak üzere, Türkiye Cumhuriyeti egemenliği altındaki
adalar Yunanistan’a ilhak ettirildi, teslim edildi. Yunanistan işgal etti
adalarımızı, verdiniz, sesinizi çıkarmadınız. Doğru söylüyor, donör ülke.
HAYDAR
AKAR (Kocaeli) – Bir Çiller kadar olamadılar ya, kayaya çıktı, 5 metrekarelik
bir adacık. 
HAKAN
ÇAVUŞOĞLU (Bursa) – Ya, o adaları kim teslim etti Yunanistan’a? O adaları,
Sayın Tezcan, Yunanistan’a kim teslim etti? Önce onun hesabını ver sen! 
BÜLENT
TEZCAN (Devamla) – O adaları… Okuyun tarihi. Burada yazıyor, burada yazıyor.
HAKAN
ÇAVUŞOĞLU (Bursa) – Kim teslim etti? O konferansa bile gitme gereği duymadı
sizin genel başkanınız. Kim teslim etti 12 adayı? 
BÜLENT
TEZCAN (Devamla) - Yetmedi, yetmedi; bitmedi, bitmedi; bakın, burada bir
fotoğraf var. Turistlik kıyafetle müze geziyor. Kim o biliyor musunuz? Sayın
Başbakan Binali Yıldırım. Nerede? O işgal edilen Yunan adalarında. Koyun
Adası’na gitmiş…
HAKAN
ÇAVUŞOĞLU (Bursa) – Bırak Koyun Adası’nı; Rodos Adası’nı, İstanköy’ü, Girit’i
kim teslim etti? 12 adayı kim teslim etti?
BÜLENT
YENER BEKTAŞOĞLU (Giresun) – Yavaş!
BÜLENT
TEZCAN (Devamla) - …Cumhurbaşkanı danışmanıyken bakan pasaportuyla gitmiş ve
giderken orada pasaportuna Yunanistan mührü vurmuş.
HAKAN
ÇAVUŞOĞLU (Bursa) – 12 adayı kim teslim etti? 
MUHAMMET
RIZA YALÇINKAYA (Bartın) – Sayın Başkan…
BÜLENT
TEZCAN (Devamla) - Yunan Hükûmetinin damgasıyla Türk adasına giden bir
Başbakanımız olmuştur. Hayırlı uğurlu olsun.
(Mikrofon
otomatik cihaz tarafından kapatıldı)
BÜLENT TEZCAN
(Devamla) – Sayın Başkan, ek süremi verin, toparlıyorum.
HAKAN
ÇAVUŞOĞLU (Bursa) – 12 adayı kim teslim etti Yunanistan’a, önce onun cevabını
ver?
BÜLENT
YENER BEKTAŞOĞLU (Giresun) – Bağırma arkadaş, yavaş!
MUHAMMET
RIZA YALÇINKAYA (Bartın) – Sayın Başkan, uyarsanıza şunları ya! Lütfen uyarın
ya!
YILMAZ
TUNÇ (Bartın) – Rıza Bey, sana ne oluyor?
BAŞKAN
– Lütfen, müdahale etmeyiniz efendim.
HAYDAR
AKAR (Kocaeli) – Senin elinde miydi 12 ada?
BAŞKAN
- Sayın milletvekilleri, lütfen sabırla dinleyiniz.
Buyurun
Bülent Bey, iki dakika süre ekliyoruz.
BÜLENT
TEZCAN (Devamla) – Tamam.
HAYDAR
AKAR (Kocaeli) – Sanki elindeymiş de teslim etmiş. Osmanlı teslim etmiş hepsini
be! 
HAKAN
ÇAVUŞOĞLU (Bursa) – Ne teslim etmiş?
HAYDAR
AKAR (Kocaeli) - Hepsini vermiş.
HAKAN
ÇAVUŞOĞLU (Bursa) – 1948’de 12 adayı sizin genel başkanınız verdi. 
HAYDAR
AKAR (Kocaeli) – Hepsini vermiş, hepsini; dünyayı vermişsiniz be!
BÜLENT
TEZCAN (Devamla) – Değerli arkadaşlar, sonuç olarak tablo meydanda. Türk
topraklarını Yunanistan’a teslim eden bir anlayışın ve pasaportuna utanıp
sıkılmadan Yunan mührü vurdurarak Türk topraklarına giren bir Başbakanın
hükûmetidir bu Hükûmet. 
HAKAN
ÇAVUŞOĞLU (Bursa) – 12 adayı biz resmen verdik be!
HAYDAR
AKAR (Kocaeli) – Memleket bırakmamışsınız memleket! Toprak bırakmamışsınız
ülkede.
BÜLENT
TEZCAN (Devamla) - Böyle bir Başbakanın Hükûmetidir. (CHP sıralarından
alkışlar) 
Onun için, biz, bu mesele bir profil meselesi olduğu
için, bu güven oylamasında da en düşük profilli olana güvenoyu vereceğiniz için
biz kendi pozisyonumuzu bu düşük profilde tarif etmeyeceğiz, biz Hükûmet
programına ret oyu vereceğiz. 
Hepinize teşekkür ediyorum, sağ olun. (CHP sıralarından
alkışlar)
BAŞKAN – Teşekkür ediyorum Sayın Tezcan.
MEHMET MUŞ (İstanbul) – Sayın Başkan…
BAŞKAN – Buyurun Sayın Muş.
MEHMET MUŞ (İstanbul) – Sayın Başkan, hatip grubumuza
sataşmada bulunmuştur, söz istiyorum.
HAYDAR AKAR (Kocaeli) – Hükûmete sataştı ya! Hükûmet
temsilcisi konuşacak şimdi.
MEHMET
MUŞ (İstanbul) – Kongremizi Kuzey Kore kongresiyle mukayese edip bir
diktatöryal sistemden bahsetmiştir. Bu sataşmadan dolayı söz istiyorum.
BAŞKAN
– Buyurun efendim, iki dakika. Yeni bir tartışmaya meydan vermeyelim. (AK PARTİ
sıralarından alkışlar)
VII.- SATAŞMALARA İLİŞKİN KONUŞMALAR (Devam)
9.- İstanbul Milletvekili Mehmet Muş’un, Aydın
Milletvekili Bülent Tezcan’ın 65’inci Hükûmet Programı üzerinde CHP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
MUŞ (İstanbul) – Sayın Başkan, değerli milletvekilleri; bakın, Kuzey Kore ile
Türkiye’yi mukayese etti hatip. 
BÜLENT
YENER BEKTAŞOĞLU (Giresun) – Aynen, aynen.
MEHMET
MUŞ (Devamla) – Fakat, şu hatırlatmayı yapmak istiyorum: Sayın Tezcan, Kuzey Kore’de
muhalefet yok; bak, burada muhalefet var. 1 Kasımda sandık kuruldu. Madem bu
kadar diktatöryal bir sistem var, baskı var, zulüm var, neden kazanamıyorsunuz
seçimi? Hâlen 25’te sayıyorsunuz. Onun için bu mukayeseyi yapmayın.(CHP
sıralarından gürültüler) 
İkincisi:
Bak, kongreyi açarsanız siz hiç konuşamazsınız.
BÜLENT
YENER BEKTAŞOĞLU (Giresun) – Yapma gözünü seveyim!
MEHMET
MUŞ (Devamla) – Neden biliyor musunuz? Bakın, sizin bundan önceki bir veya
ikinci kongrenizde bir milletvekiliniz konuşmak istedi, adamı ceketinden
tuttunuz, söz verdirmediniz, konuşturmadınız. İşte, demokratlığınız sizin
burada. 
HAYDAR
AKAR (Kocaeli) – Kime, kime? Bizde 70 kişi konuşuyor kürsüde ya! Siz de kaç
kişi konuşuyor? Mehmet, 70 kişi konuşuyor bizim kongrelerde, kürsüde. 
MEHMET
MUŞ (Devamla) – Bakın, bir diğeri: Halletmekten bahsediyor. Sayın Tezcan, Sayın
Genel Başkanınızın nasıl geldiğini iyi biliyorsunuz. Yani, bu halletme işlerini
sizden daha iyi bilen kimse yok, mahirsiniz bu konuda. (AK PARTİ sıralarından
alkışlar)
GÖKCEN
ÖZDOĞAN ENÇ (Antalya) – Bravo!
MEHMET
MUŞ (Devamla) – Bakın, Sayın Cumhurbaşkanı yüksek yargı başkanlarıyla istediği
yere gider. Bir kanuni aykırılık var mı? Yok. Siz ne isterseniz onu yapın,
Sayın Cumhurbaşkanı ile AK PARTİ’nin arasındaki gönül bağını koparamazsınız, buradan
ümidinizi kesin. (AK PARTİ sıralarından alkışlar)
BÜLENT
YENER BEKTAŞOĞLU (Giresun) – Niyetimiz yok.
MEHMET
MUŞ (Devamla) – Binali Bey 1.405 delegenin oyunu alarak seçilmiş, kongrede
partimizin Genel Başkanı olmuştur ve pazar günü de güven oylaması yapılacaktır.
Efendim,
“Görevden alınmış…” Bakın, söylediklerinizin bir karşılığının olması lazım.
İstanbul Büyükşehir Belediyesi noktasındaki durumu açınca, yeni bir belediye
başkanı geliyor ve yeni gelen belediye başkanı da kendi ekibini kuruyor. Binali
Bey’in oradaki beş yıllık süre içerisinde İDO’yu nereden alıp nereye getirdiği
ortadadır.
Bir
de, bir lütufmuş gibi, “Biz demokrasiye geçirdik ülkeyi…” Siz, uzatabilseydiniz
uzatacaktınız, 1950’ye kadar dayanabildiniz. İkinci Dünya Savaşı’ndan sonra tek
parti rejimleri zaten tuzla buz oldu, daha fazla dayanamadınız. Peki, neden
daha önce getirmediniz? 1925’te neden getirmediniz? 1930’da niye getirmediniz?
1945’teki seçimleri nasıl yaptınız?
(Mikrofon
otomatik cihaz tarafından kapatıldı) 
UĞUR
BAYRAKTUTAN (Artvin) – Sen ne zaman doğdun? Nereden biliyorsun bunları ya?
HAYDAR
AKAR (Kocaeli) – Açık oy, gizli tasnif yaptık 1945’te. Nasıl?
MEHMET
MUŞ (Devamla) – O açıdan bize bu konuda ders vermeye kalkmayın. (AK PARTİ
sıralarından alkışlar)
BAŞKAN
– Teşekkür ediyorum.
BÜLENT
TEZCAN (Aydın) – Sayın Başkan…
BAŞKAN
– Sayın Tezcan…
BÜLENT
TEZCAN (Aydın) – Sayın hatip hem benim sözlerime ithafen “Muhalefet yoktur.”
diye hem de Sayın Genel Başkanımızın geliş şekliyle ilgili sataşmada
bulunmuştur. Cevap vermek istiyorum. 
İSMAİL
AYDIN (Bursa) – Geliş şeklini de anlatacak mısınız?
HAKAN
ÇAVUŞOĞLU (Bursa) – Bir de adaları söyle. 12 ada nasıl gitti Sayın Tezcan,
onlardan bahset biraz. Şu 12 adaları bir anlat.
İSMAİL
AYDIN (Bursa) – Genel Başkan nasıl geldi, onu anlatacak. Bir saniye…
BAŞKAN
– Buyurun Bülent Bey.
10.- Aydın Milletvekili Bülent Tezcan’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
Cumhuriyet Halk Partisine ve şahsına sataşması nedeniyle konuşması
BÜLENT
TEZCAN (Aydın) – Sayın Başkan, bizim hiç kimsenin Cumhurbaşkanı sevgisiyle
ilgili bir derdimiz yok, sevebilirsiniz. Biz ne söylemek istediğimizi burada
çok açık bir şekilde anlattık. Kuzey Kore’de, doğrudur, muhalefet yok ve -sizin
gidiş yönünüzü işaret etmek için o benzetmeyi yaptım- sizin de arzu ettiğiniz
şey odur. Cumhuriyet Halk Partisini susturabilecek olsanız, Türkiye'de öyle bir
rejim arzu ediyorsunuz. 
HAKAN
ÇAVUŞOĞLU (Bursa) – Ona gerek yok ya, bir kasete bakar iş!
BÜLENT
TEZCAN (Devamla) – Yeni anayasa ya da başkanlık rejimi diye arzu ettiğiniz şey
Kuzey Kore modeli, Kuzey Kore tipi bir rejimdir, muhalefetsiz bir rejimdir. Ama
ne yaparsanız yapın biz size o fırsatı vermeyeceğiz, vermeyeceğiz bu kadar.
(CHP sıralarından alkışlar) 
AYŞE
SULA KÖSEOĞLU (Trabzon) – Bu da Türkiye’nin demokrat olduğunu gösterir.
BÜLENT
TEZCAN (Devamla) – Şimdi, Sayın Genel Başkanımızın nasıl Genel Başkan olduğu
bellidir. Cumhuriyet Halk Partisinin arkasında taşıyamayacağı hiçbir yükü
yoktur. 
HAYDAR
AKAR (Kocaeli) – O filmi kim çekmiş, onu söyle sen. Yönetmen kim? Yönetmen
önemli. 
BÜLENT
TEZCAN (Devamla) – Cumhuriyet Halk Partili hiçbir siyasetçi hesabını
veremeyeceği bir pozisyonda hiçbir zaman değildir, olmamıştır. Hiçbir
Cumhuriyet Halk Partili milletvekilinin pozisyonu Parlamentodaki çoğunluğun
oylarıyla kurtarılıp yolsuzlukların üstü örtülme çabasına girilmemiştir. Genel
Başkanımız Cumhuriyet Halk Partisi kurultayında, aday olarak çıkmış ve
Cumhuriyet Halk Partililerin onurlu, temiz oylarıyla Genel Başkan olmuştur, bugün
de o görevi layıkıyla yerine getirmektedir ama AKP’nin Genel Başkanının nasıl
bir saray darbesiyle gittiğini biz söylemiyoruz, kendisi söylüyor.
MEHMET
MUŞ (İstanbul) – Sizinki de kaset darbesiyle…
BÜLENT
TEZCAN (Devamla) - “Ben gitmeyecektim ama gitmek zorunda kaldım. Gücün
yozlaşmasına karşı dikkatli olun.” diye kendi gençlik kollarına çağrıda
bulunuyor. Hangi gücün yozlaşması olduğunu siz çok iyi biliyorsunuz. 
Hepinize
teşekkür ediyorum, sağ olun. (CHP sıralarından alkışlar) 
AYŞE
SULA KÖSEOĞLU (Trabzon) – Genel Başkanımız bizim oylarımızla seçilmiştir. 
BAŞKAN
– Efendim, teşekkür ediyorum. 
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkanı İsmail Kahraman’ın,
Bülent Tezcan’ın 65’inci Hükûmet Programı üzerinde CHP Grubu adına yaptığı
konuşmasındaki bazı ifadelerine ilişkin konuşması
BAŞKAN
- Sayın Tezcan’ın bir beyanı oldu. Bu laiklik mevzusundaki benim beyanım
üzerinde epey zamandır duruluyor. Bu noktayı açıkladım, basın açıklaması
yaptım. Yeni bir anayasa konusunda “Yeni Anayasa ve Yeni Türkiye” konulu 6
oturum yapılmış; “Yeni Türkiye ve…” “Yeni Türkiye ve…” Dış politika, ekonomi,
biri de yeni anayasa idi. Yeni bir anayasa yapılıyorsa kavramlar tarifle
buluşmalıdır.
Beyefendi,
Bülent Bey “1937’de Anayasa’ya girdi.” dedi, doğru. Esasında, 1927’de
Cumhuriyet Halk Partisi 2’nci kurultayını yapar. Bu 2’nci kurultay niye
2’ncidir? Zira, Cumhuriyet Halk Partisi Anadolu ve Rumeli Müdafai Hukuk
Cemiyetine dayanır ve Sivas Kongresi’nde, 9 Eylül gününü kendi kuruluşu olarak
kabul eder ve o tarihe 1’inci kurultay der.
1927’de
2’nci kurultay: Burada 4 umde kabul edilir; bunlar: Cumhuriyetçilik,
milliyetçilik, halkçılık ve laikliktir, 1927. 
1931’de
3’üncü kurultay olur, buna 2 tane daha eklenir; bunlar da devletçilik ve
inkılapçılıktır. Yani, Cumhuriyet Halk Partisinin 6 umdesi vardır ve bunlar
1931’de 6 olarak kesinleşti. Bu 6 umdeyi, Halk Partisi tek başına iktidardı,
tuttu Anayasa’ya, 2’nci maddeye ekledi. Dolayısıyla, cumhuriyetin temelinde
herhangi bir 6 ilke mevzubahis değil, bilahare eklenen bir madde var, nasıl o
Anayasa’ya ekleniyorsa… Ben bir Anayasa eklentisi demiyorum. Türkiye hür,
demokrat, herkesin hür olduğu, ifadesini icra edebildiği… Biliyorsunuz, din,
vicdan, fikir ve bu düşünceyi açıklama hürriyeti doğuştan vardır. Bunu ifade
edebilmesi açısından güzel bir anayasa olsun istiyoruz, hepimiz de bunu
istiyoruz. Beyefendi de bir hukukçudur, onun da isteğinin o istikamette
olduğuna inanıyorum. Elbette ki Kore gibi olamaz. Kimse Türkiye’yi diktatörlüğe
götüremez.
ERTUĞRUL
KÜRKCÜ (İzmir) – Türkmenistan gibi olabilir mi? 
BAŞKAN
– Bir Kuzey Kore’yi düşünün: 1946’dan beri diktatörlüktedir; ölür Kim İl Sung,
oğlu gelir, o ölür, onun oğlu gelir. Bir de gelen başkan babası için üç gün
ağlama mecburiyeti koyar, ağlamayanları hapse atar. Ya, böyle bir Türkiye’yi
aklınıza nasıl getirebilirsiniz? 
UĞUR
BAYRAKTUTAN (Artvin) – O kadar beter olmayın, doğru! 
BAŞKAN
– Ben tekrar ediyorum: Değerli milletvekilleri, yeni bir anayasa yapılacaksa
buna ya laiklik hürriyetse hürriyetler arasına konulur, yasaksa, engelleyiciyse
engeller arasına konulur veya tarifi yapılır. Fransa’da bu tarif var -ki
anayasasında laiklik olan üç ülkeden biridir, biri de Türkiye’dir, anavatanı
Fransa’dır- diyor ki: “Devlet…
HAYDAR
AKAR (Kocaeli) – Konferansta değiliz Sayın Başkan! 
BAŞKAN
– …üç konuda, dinde, siyasette, felsefede tarafsızdır.” Din; Ortodoks,
Hristiyanlık, Musevilik, Müslümanlık, neyse şahsı ilgilendirir. Felsefe;
düşüncesi hangi “izm” ise o olsun. Ve siyaset; hangi parti olursa olsun. Tarif
olmadan olduğu içindir ki herkes, eline aldığında değişik yorumladı, ızdıraplar
oldu, hapisler oldu, idamlar oldu, partiler kapatıldı. Çok tabii bir istektir,
bunun üzerinde fazla durup demagojiye meydan vermeyelim. 
Oturuma
otuz dakika ara veriyorum.
Kapanma Saati: 18.09
İKİNCİ OTURUM
Açılma Saati: 18.49
BAŞKAN: İsmail KAHRAMAN
KÂTİP ÜYELER: Ali Haydar HAKVERDİ (Ankara), Fehmi KÜPÇÜ (Bolu)
---0---
BAŞKAN
– Sayın milletvekilleri, Türkiye Büyük Millet Meclisinin 93’üncü Birleşiminin
İkinci Oturumunu açıyorum. 
VI.- HÜKÛMET PROGRAMI (Devam)
1.- Başbakan Binali Yıldırım tarafından kurulan
Bakanlar Kurulunun Programı’nın görüşülmesi (Devam)
BAŞKAN
– Başbakan Sayın Binali Yıldırım Bey tarafından kurulan 65’inci Bakanlar
Kurulunun Programı’nın görüşülmesine kaldığımız yerden devam ediyoruz. 
Adalet
ve Kalkınma Partisi Grubu adına ilk konuşmayı Amasya Milletvekili Sayın
Profesör Naci Bostancı Bey yapacaklar. 
Buyurun
efendim. (AK PARTİ sıralarından alkışlar) 
AK
PARTİ GRUBU ADINA MEHMET NACİ BOSTANCI (Amasya) – Sayın Başkanım, değerli
arkadaşlar; öncelikle, hepinizi saygıyla selamlıyorum.
65’inci
Hükûmet hayırlı olsun. Bu Hükûmet inşallah hayırlı işler yapacak. Bu Hükûmetin
ve daha önceki hükûmetlerin yapmış olduğu çalışmaların başarısı elbette
herkesin hayatında karşılığını bulacak, iktidarın ve muhalefetin; Haydar Bey'in
de hayatına bir yansıması olacak, buradaki arkadaşların da hayatına bir
yansıması olacak. Sembol anlamında söyledim Haydar Bey.
HAYDAR
AKAR (Kocaeli) – Ama, sataşmadan söz alacağım biraz sonra. 
Sayın
Başkan, duydunuz değil mi?
MEHMET
NACİ BOSTANCI (Devamla) – Bunun neticelerinde bu Hükûmetin işleri iyi giderse,
memlekete kalkınma ve gelişme istikametinde bir ivme kazandırırsa, ekmeği
büyütürse herkesin ekmeği büyüyecek, ekmek küçülürse herkesin ekmeği küçülecek.

MURAT
EMİR (Ankara) – Sizinki hiç küçülmüyor ama. 
MEHMET
NACİ BOSTANCI (Devamla) – Elbette ekmeği büyütmek için hükûmetlere yetkiyi
veren halktır. Halk bu yetkiyi verirken hangi parti ne söylüyor, nasıl
yaklaşıyor, ne tür bir kolektif akılla memleket meselelerini tezekkür ediyor,
bunları konuşuyor, tartışıyor, karşılıklı neler söyleniyor, bütün bunlara bakar
ve bütün bunların neticesinde kararını verir. Milletin sağduyusu sağlamdır, son
derece rasyoneldir, toplumsal ve ekonomik bir gerçeklikle davranır. O yüzden,
milletin kararı neticesinde teşekkül eden bu Hükûmet ve daha önceki hükûmetler
-AK PARTİ hükûmetleri ve önceki hükûmetler- mutlak surette, unutmayalım, bu
milletin netice olarak mukayeseli analizi, değerlendirmesi sonucunda “Evet,
memleketi bunlar daha iyi yönetir.” diye iktidara getirdiği insanlar. Daha
iyisi olursa seve seve yerimizi bırakırız, onlar gelir yönetirler. On dört
yıldır bu ülkede, kim ne söylerse söylesin, hangi iddiada bulunursa bulunsun
sonuçta milletimiz AK PARTİ’ye “Yola devam.” diyor. 65’inci Hükûmet de böyle
bir gerçeklik neticesinde bugün burada oturuyor, milletin karşısında. 
Değerli
arkadaşlar, Thomas Hobbes insanları anlatırken, doğal hayat durumunu ifade
ederken “…”(x) diye bir cümle söyler, “İnsan insanın
kurdudur.” diye. Galiba, biraz siyasette de üslup, yaklaşım, tarz itibarıyla
birbirimizin kurdu olmak gibi bir işlevi de yerine getiriyor muyuz diye
düşünüyorum Hükûmetin programı üzerine tartışmalara bakarken, söylenen sözlere
bakarken. Biraz da dili, böyle “Taşı gediğine oturtalım, şuradan da bir laf
çakalım.” tarzında -siyaseten anlamı nedir, halk bundan ne çıkartır bilemem,
belki Mecliste bir heyecan da yaratabilir ama- halkın toplumsal ve ekonomik
gerçekliği bakımından muhayyer ifadeler olarak görülebilecek yaklaşımların,
biraz Hobbes’un dediği manada “Siyasetçi siyasetçinin kurdudur.” tarzında bir
önermeyi haklılaştırdığını düşünüyorum. 
Siyaseti hafife almamak lazım. Rakibinizi hafife
alırsanız, iktidarı hafife alırsanız, elbette muhalefeti hafife alırsanız,
aslında sonuç olarak kendinizi hafife alırsınız çünkü siyaset, milyonlarca
insanı seferber eder. Bakın, Cumhuriyet Halk Partisi yüzde 25 küsur oy aldı -4
galiba- HDP yüzde 10,7 oy aldı, MHP yüzde 12’ye yakın oy aldı, AK PARTİ -siz de
çok söylüyorsunuz, unutmak mümkün değil- yüzde 49,5 oy aldı. İnsanlar
dostlarıyla, arkadaşlarıyla tatile gidiyorlar, 5 kişi bir hafta bir arada
duramıyorlar, kavga ediyorlar. Bir hafta 5 kişiyi bir tatil beldesinde bir
arada tutabilmek, bir tatil yolcuğunu yapabilmek mümkün olmuyor. Siyaset,
milyonlarca insanı aynı çatı altında, aynı istikamette götürüyor. Saygı lazım;
özellikle on dört yıldır eğer bu ülkenin yarısını aynı istikamette seferber
eden, bu ülkenin kalkınması, gelişmesi için millet iradesine yaslanan, gücünü
buradan alan AK PARTİ siyasetine karşı saygı herhâlde aklın gereğidir. AK
PARTİ’yi eleştirebilirsiniz, eleştirmeniz de gerekir muhakkak ama bu
eleştirinin böyle, pejoratif, hafifleştiren bir dil, “gündelik mugalata”
diyebileceğimiz tarzda…
HAYDAR AKAR (Kocaeli) – Hocam, anlayamıyoruz.
MEHMET NACİ BOSTANCI (Devamla) – …beyanlar üzerine
şekillenmesi sonuçta gerçekten millete karşı haksızlıktır, siyasete karşı
haksızlıktır. Her kim bu haksızlığı yaparsa, emin olun, bunun bedeli kendisine
döner. 
Değerli
arkadaşlar, bu Hükûmet programının çok hızlı bir şekilde yazıldığı söylendi,
biraz da şu ima edildi: “Yalap şalap bir program yazdınız.” 65’inci Hükûmet,
64’üncü Hükûmetin devamı; değişen bir şey yok. 
ENGİN
ALTAY (İstanbul) – Hocam, “pejoratif”i anlamayanlar olmuş, tekrar bir açılımını
da yapsanız, karşılığını.
MEHMET
NACİ BOSTANCI (Devamla) – O da 63’ün, 62’nin, 61’in devamı yani bir
silsileimeratip var. 
ENGİN
ALTAY (İstanbul) – Kürtçe konuşunca kızıyorsunuz, anlamadığımız dilde konuşma
yapılıyor burada.
MEHMET
NACİ BOSTANCI (Devamla) – Dolayısıyla, değişen, burada oturan insanların bir
kısmı ama AK PARTİ bu milletle nasıl bir toplumsal sözleşme yaptıysa 2001’de,
2002’de; bu değişmedi. Bu, her hükûmet programında kendisini en temel iskelet
olarak, yapı olarak ortaya koyar. 2002’de bu memlekete, millete karşı AK
PARTİ’nin yaklaşımı neyse -temel yaklaşımı, temel mantığı, hizmet anlayışı-
bugün de odur. 
AK
PARTİ’nin, muhalefet ne derse desin, çok büyük bir toplumsal ve politik hareket
olduğunu dışarıdan soğukkanlı, nesnel bir şekilde bakan her akıl takdir eder.
2001’de kuruluyor, 2002’de tek başına iktidara geliyor, ondan sonra yapılan
bütün seçimlerden de iktidar olarak çıkıyor; saygı gerekir, o büyük toplumsal
ve politik seferberliği takdir etmek gerekir, onu rasyonel bir şekilde
değerlendirmek gerekir. Böylesine büyük toplumsal hareketler bir günde, üç
günde, bir haftada, üç ayda kurulmaz; onlar tarihin içinden şekillenir.
2001’de
AK PARTİ kuruldu ama AK PARTİ’yi kuran insanlar bu toplumun içinden geliyorlar;
Sayın Erdoğan ve yol arkadaşları, 1990’lı, 1980’li yılların Türkiyesi’nin
tecrübeleri ışığında bu partiyi kurdular. “Onların muhayyilesi, onların siyasal
rüyaları, bu memlekete ilişkin gelecek tasavvurları nasıl oluştu?” derseniz,
yaşı tutan herkes bu tasavvurlara ilişkin az çok fikir sahibidir. AK PARTİ’ye
hayatiyetini veren, onu var eden, onun bir toplumsal ve politik seferberlik
olarak, böylesine kudretli bir iktidar olarak ortaya çıkmasını sağlayan husus,
emin olun tarihin derinliklerindedir. Gidin, Anadolu’yu dolaşın, AK PARTİ’ye
gönül vermiş insanlarla görüşün, göreceksiniz ki sizin “Bir günde yazıldı.”
diye düşündüğünüz o Hükûmet programı ve o hükûmet programları, aslında
Osmanlı’dan cumhuriyete intikal eden o acılı günlerin hayal kırıklıklarının,
çekilen çilelerin, üzüntülerin, aynı zamanda meydan okuyuşun bir neticesi
olarak teşekkül etmiştir. O Hükûmet programının arkasında, tıpkı bu partiye
hayat veren o temel düstur gibi, Balkan Savaşlarının acısı vardır, Trablusgarp
vardır, Kafkas Cephesi vardır, Kutülamare vardır; hep birlikte,
iktidar-muhalefet beraberce muhakkak okumasını becereceğimiz Yemen Türküsü
vardır, Çanakkale Türküsü vardır; cumhuriyeti kuran o meydan okuyucu, kudretli
irade vardır, onların cüretkârlığı vardır; bir bozkırda, Anadolu bozkırında
çağdaş uygarlık düzeyinin üzerini hedefleyen o kolektif akıl vardır.
Dolayısıyla, AK PARTİ’nin Hükûmet programı, tarihin içinden gelen, tarihi öyle
okuyan bir siyasi heyetin, bir siyasi aklın, bir toplumsal kuşağın eseri olarak
ortaya çıktı. Eğer millete tam da bu şekilde, o tarihsel hikâyeye uygun bir
tarzda dokunmamış olsalardı, böylesine büyük bir toplumsal ve politik hareketi
kurmak mümkün olmazdı. 
Değerli
arkadaşlar, on dört yıl içerisinde AK PARTİ büyük hizmetler yaptı. Birçok
istatistik söylenebilir lehinde, aleyhinde, ama gidin gerçek insanlara dokunun.
Türkiye, AK PARTİ öncesinde, tabiri caizse, sosyoloji okuyanlar çok iyi
bilecektir, biraz -benzetmek için söylüyorum- zürafaya benzer bir toplumdu yani
üst toplumsal kesimlerde daha az insanın olduğu, orta sınıfların zayıf olduğu,
altta da geniş, yatay bir kitlenin bulunduğu bir yapıya sahipti. Şimdi, emin
olun, şu on dört yıl içerisinde AK PARTİ’nin çalışmaları, emekleri, kalkınma ve
gelişme istikametindeki o seferberlik ruhuyla birlikte, biraz -yine benzetmek
için söylüyorum- vazoya benzeyen bir toplum olmuştur; daha dengeli, orta
sınıflaşmanın güçlü olduğu bir toplum. Rahmetli Özal “orta sınıflaşma, orta
sınıflaşma” diye sayıklayarak hayatını kaybetti, aynı siyasi geleneğin devamı
olarak AK PARTİ bu on dört yılda orta sınıflaşma idealini önemli ölçüde gerçek
kıldı. İstatistikleri bırakın, gidin orta sınıftan insanlarla konuşun; onların
geleceğe umutla baktığını görürsünüz; onların günlük harcamalarını yaptıktan
sonra, ayrıca, geçmişle mukayese edilemeyecek ölçüde tasarruf edebildiğini
görürsünüz. 
Türkiye gelişiyor, değişiyor, şehirleşiyor,
sanayileşiyor; hizmet sektörü gelişiyor. Bütün bunların olduğu bir ülkede
demokrasi daha güçlü olur, özgürlükler daha güçlü olur. Demokrasi ve
özgürlüklere meydan okuyan az gelişmişliktir, cahilliktir. Emin olun, bir
ülkenin eğer millî geliri zayıfsa, toplumsal eşitsizlikler fazla ise, insanlar
olup bitenleri rasyonel bir şekilde analiz etmeyip mistik rüyalar görüyorlarsa
yaşadıkları geri toplum şartları dolayısıyla demokrasi ve özgürlüklere asıl
meydan okuyan o toplumsal şartlardır. O yüzden, AK PARTİ’nin yaptığı bütün
hizmetler Türkiye’de demokrasiyi ve özgürlükleri güçlendirici istikamettedir.
Biz dış politikada önemli işler yaptık. Zorlu bir
coğrafyadayız, bela bir coğrafya. Bu coğrafyada insanı rahat bırakmazlar,
sadece bizi değil komşularımızı da. Suriye bir iç savaş yaşadı, Irak’ın başına
bir yıkım geldi, İran kaç zaman ambargoya uğradı. Bütün bunlarla biz komşuyuz
ve sosyoekonomik devamlılığı olan bir ülkeyiz. Türkiye bütün bunlarla olan
ilişkilerinde, komşularıyla olan ilişkilerinde iki temel hususu gözetti.
Birincisi, adil ve hakkaniyetli bir dünya tasavvuru çerçevesinde komşularına
baktı. İkincisi de demokrasi temelinde, insan hakları temelinde bir yaklaşımı
esas aldı.
Şimdi, Suriye konusunda sık sık bize yöneltilen iki
eleştiri var. Bunlardan biri, diyorlar ki: “Siz mezhepçi bir politika
yürütüyorsunuz.” En çok söylenen laflardan biri bu. Bir diğeri de “Dün Esed’le
kol kolaydınız, yatlara, katlara giderdiniz; şimdi düşman oldunuz.” Arkadaşlar,
bu iki önermenin aynı anda dile getirilmesi sizce de çelişkili değil mi,
akıllara seza olmayan bir durum değil mi? 
HAYDAR AKAR (Kocaeli) – Mezhepçilik sonra başladı, aynı
anda başlamadı Sayın Hocam.
MEHMET NACİ BOSTANCI (Devamla) – Eğer biz mezhepçi bir
politika gütmüş olsaydık Esed’le ne işimiz vardı yatlarda, katlarda, bir işimiz
olmazdı.
ENGİN ALTAY (İstanbul) – Ne demek o?
HAYDAR AKAR (Kocaeli) – Aynı anda başlamadı Hocam, siz
tarihi kaçırmışsınız.
ENGİN ALTAY (İstanbul) – Bunun hesabını, bu sözün
hesabını…
MEHMET NACİ BOSTANCI (Devamla) – Esed o zaman mezhebini
mi değiştirdi? Değil.
HAYDAR AKAR (Kocaeli) – Tarihi kaçırmışsınız Hocam siz.
ENGİN ALTAY (İstanbul) – Siz “O mezhebe mensup
insanlarla hiç işimiz yok.” demek istiyorsunuz, bunu düzeltin bence.
MEHMET NACİ BOSTANCI (Devamla) – İran’la her zaman
ilişkilerimiz iyi olsun diye uğraştık, İran mezhebini mi değiştirdi? Hayır.
ENGİN ALTAY (İstanbul) – Bu iş başınızı ağrıtır, bu iş
başınızı ağrıtır; bunu düzeltin.
MEHMET NACİ BOSTANCI (Devamla) – Peki, biz İran’la,
Esed’le bu ilişkileri kurarken niye kurduk? Esed, o zaman, babası o diktatör
Hafız’dan daha farklı vaatlerde bulundu, Suriye’ye demokrasiyi getireceğini
vadetti. 
HAYDAR AKAR (Kocaeli) – Niye size öyle bir vaatte bulunsun
ya, Allah Allah! 
MEHMET NACİ BOSTANCI (Devamla) – Oradaki toplumsal
gerçekliğin siyasete intikal edeceği yapıların yollarını açacağını söyledi.
HAYDAR AKAR (Kocaeli) – Suriye üzerinde vesayetiniz mi
var, niye öyle bir vaatte bulunsun?
MEHMET
NACİ BOSTANCI (Devamla) – Biz de evet dedik, destekledik. Sonra ne oldu? Esed
eli kanlı bir katil oldu. Esed’e mezhebi yüzünden değil, katil olması
sebebiyle, halkına zulüm yaptığı için biz karşı olduk. (AK PARTİ sıralarından
alkışlar) Dolayısıyla, AK PARTİ’nin burada yaptığı mezhep temelli bir yaklaşım
değil; insanlık temelli bir yaklaşım, hakkaniyet ve adalet temelli bir
yaklaşım. Hem mezhepçilik yaptığımızı söyleyeceksiniz hem “Esed’le kol
kolaydınız.” diyeceksiniz, sonra da “Esed’le düşman oldunuz.” diyeceksiniz. Bu
eleştirileri dile getirirken mantıki bir tutarlılık son derece önemlidir. 
Hükûmet
programında var, aileyi önemsiyoruz. Aile konusu üzerine söylenecek çok laf
var. Tabii, Türkiye değişiyor. Kadın meselesi… AK PARTİ dönemi kadınların
kamusal hayata en fazla katıldıkları dönemdir. Kırsal nüfus azalmış, oradaki
kadın istihdamı şehirlere akmıştır. Dünden, on yıl, on beş yıl öncesinden çok
daha farklı bir şekilde, kadınlar kamusal hayatın, politik hayatın içindedir.
Böyle, kadın üzerinden bir sürü spekülasyon yapanlar toplumsal gerçekliği
ıskalıyorlar. Onlar ıskalayabilir ama millet ıskalamıyor. (AK PARTİ
sıralarından alkışlar) 
Değerli
arkadaşlar, şu diktatörlük mevzusu…. CHP’liler, sık sık oturuyorlar,
kalkıyorlar Sayın Cumhurbaşkanımıza “diktatör” diyorlar. 
ENGİN
ALTAY (İstanbul) – Evet. 
MEHMET
NACİ BOSTANCI (Devamla) – Evet, diyorsunuz. 
HAYDAR
AKAR (Kocaeli) - Evet, evet. 
ENGİN
ALTAY (İstanbul) – Bu bir siyasi eleştiridir. 
MEHMET
NACİ BOSTANCI (Devamla) - Daha önce de rahmetli Özal’a dediniz mi? Özal’a…
Dediniz. 
ENGİN
ALTAY (İstanbul) – Hayır, demedik. 
MEHMET
NACİ BOSTANCI (Devamla) - Daha önce de Menderes’e dediniz mi? 
HAYDAR
AKAR (Kocaeli) – Demedik. 
MEHMET
NACİ BOSTANCI (Devamla) - Dediniz. Menderes’i kim getirdi iktidara? Millet
getirdi. Özal’ı kim getirdi? Millet getirdi. Erdoğan’ı kim getirdi? 
BÜLENT
TEZCAN (Aydın) – Davutoğlu’nu kim getirdi? 
MEHMET
NACİ BOSTANCI (Devamla) - Kendisi mi çıktı oraya, tankla, topla mı çıktı? (AK
PARTİ sıralarından alkışlar) Millet getirdi. 
ENGİN
ALTAY (İstanbul) – Davutoğlu’nu kim götürdü? 
MEHMET
NACİ BOSTANCI (Devamla) - Millet kimi desteklediyse sizin gözünüzde diktatör
oldu kardeşim. 
HAYDAR
AKAR (Kocaeli) – Hoca, Davutoğlu’nu kim götürdü? 
MEHMET
NACİ BOSTANCI (Devamla) – Yani, bu, sizce normal bir şey mi? 
HAYDAR
AKAR (Kocaeli) – İndirdi demeyeyim, götürdü diyeyim hadi. 
MEHMET
NACİ BOSTANCI (Devamla) - İkincisi, bu diktatörlük meselesi… 2010 yılında
Cumhuriyet Halk Partisinde, kongrede bir Genel Başkan değişimi yaşandı. Sayın
Genel Başkan çıktı dedi ki…
BÜLENT
TURAN (Çanakkale) – Hangi usulle? 
MEHMET
NACİ BOSTANCI (Devamla) - “Korku imparatorluğunu yıktık.” dedi. Ben, bunu
duyunca düşündüm, demek ki CHP’de bir imparator vardı… 
TUFAN
KÖSE (Çorum) – O kongrede demedi. 
MEHMET
NACİ BOSTANCI (Devamla) - … yani bir diktatör vardı; değil mi? Eski CHP’de. (AK
PARTİ sıralarından alkışlar) 
TUFAN
KÖSE (Çorum)- Kongrede demedi Hocam. 
HAYDAR
AKAR (Kocaeli) – Yanlışın var Hoca, yanlışın. 
TUFAN
KÖSE (Çorum) – Yanlışın var onda, yanlışın var. 
MEHMET
NACİ BOSTANCI (Devamla) - Üstelik koskoca CHP’yi korkuyla yönetiyordu.
Gerçekten öyle miydi? 
ENGİN
ALTAY (İstanbul) – Vereceğim, vereceğim.
MEHMET
NACİ BOSTANCI (Devamla) – Sayın Genel Başkan doğru mu söyledi? Yani bir
imparator… 
TUFAN
KÖSE (Çorum) – Efendim, öyle bir laf yok kongrede.
MEHMET
NACİ BOSTANCI (Devamla) – Söyledi.
HAYDAR
AKAR (Kocaeli) – Yanlışın var, yanlışın! O “Korku imparatorluğunu yıktık.”
lafını size söylüyor.
MEHMET
NACİ BOSTANCI (Devamla) – “Korku imparatorluğunu yıktık.” dedi.
Şimdi,
korku imparatorluğu yıkıldı, yerine yeni CHP geldi. Yeni CHP’ye meydan okuyan
Sayın Muharrem İnce dedi ki: “Asıl diktatör sensin.” Dedi mi? Dedi. (AK PARTİ
sıralarından alkışlar)
Şunun
için dedi, bakın… 
HAYDAR
AKAR (Kocaeli) – Ama bizde diyebilen bir kişi var öyle veya böyle, siz onu da
söyleyemiyorsunuz! Kore gibi herkes ayağa kalkıyor.
MEHMET
NACİ BOSTANCI (Devamla) – CHP bu diktatörlük meselesinde o kadar takıntılı ki
kendisi iktidara gelemeyince, milletin desteklediği insanlara “diktatör” diye
-repertuarında sadece bu var- saldırıyor, CHP’nin kendi içinde muhalefet
olunca, onlar da CHP’nin içindeki iktidara “diktatör” diye saldırıyor; elde
başka bir malzeme yok. (AK PARTİ sıralarından alkışlar) Diktatör aşağı,
diktatör yukarı. Emin olun öyle. 
BÜLENT
TEZCAN (Aydın) – Bir tane ağzını açabilen var mı? Bir tane, bir tane! 
HAYDAR
AKAR (Kocaeli) – Bizde atış serbest, sizde ne oluyor ona bakalım!
BÜLENT
TEZCAN (Aydın) – Bizde tartışma var, sizde bir tane ağzını açabilen var mı?
MEHMET
NACİ BOSTANCI (Devamla) – Değerli arkadaşlar, ben, esasen CHP’nin geçmişinde de
bir korku imparatorluğu filan olduğunu düşünmüyorum, onun siyasi bir mugalata
olduğunu düşünüyorum, yani gündelik siyasi dilde bir demagojinin yapıldığını
düşünüyorum, tıpkı bize karşı yapıldığı gibi. Eğer öbür türlüyse, bu vahim bir
durumdur; koskoca CHP’nin bir tür korku üzerinden bir imparatora biat ettiği
bir yapıyı, bir, tahayyül edemiyorum, bir de böyle bir yapı varsa zaten bu yapı
kolay kolay değişmez arkadaşlar. 
1550’de
La Boetie diye bir Fransız vardır, bilirsiniz, “Gönüllü Kulluk Üzerine Söylev”
diye muhteşem bir kitap yazmıştır. Diyor ki: “Tiranı oraya çıkartan kendi
kudreti, askerleri, gücü değildir; etrafındakilerin gönüllü kulluğudur.” diyor.

BÜLENT
TEZCAN (Aydın) – Hah, doğru söylüyor!
HAYDAR
AKAR (Kocaeli) – Hocam, hep biz sizin için öyle düşünüyoruz, tam sizi tarif
ettiniz, bravo valla! 
MEHMET
NACİ BOSTANCI (Devamla) – Ben CHP’de böyle bir durum olduğunu düşünmüyorum.
Sizin yaptığınız, kendi içinizde ve AK PARTİ’ye karşı sadece demagoji. 
HAYDAR
AKAR (Kocaeli) – Bundan güzel tarif olamaz. Kimdi Hocam? Kitabın adı ne? Şu
tutanakları getirin arkadaşlar, merak ettim kitabı. Harika bir tarif yaptın
vallahi bizim hiç aklımıza gelmeyecek. 
MEHMET
NACİ BOSTANCI (Devamla) – Terör meselesine ilişkin olarak da tabii söyleyeceğim
çok laf var ama sürem çok hızlı bir şekilde geçiyor. 
TUFAN
KÖSE (Çorum) – Nereden biliyorsun Hocam, kendinizden mi?
MEHMET
NACİ BOSTANCI (Devamla) – Bu meseleyi çözmemiz lazım. HDP’ye sadece şunu
söyleyeceğim: Bakın, geçmişte Anadolu’yu dolaşırken bazı insanlar şöyle
diyordu: “HDP’nin Türkiyelileşme projesi var. Kendileriyle aynı kanaati
paylaşmıyorum ama HDP’ye oy vermeyi düşünebilirim.” Böyle diyorlardı. Bugün
dolaşırken… 
(Mikrofon
otomatik cihaz tarafından kapatıldı) 
MÜSLÜM
DOĞAN (İzmir) - Aynı şeyleri söylüyorlar. 
MEHMET
NACİ BOSTANCI (Devamla) - Uzatma veriyorsunuz değil mi Sayın Başkan? 
BAŞKAN
- Evet, buyurun efendim.
MEHMET
NACİ BOSTANCI (Devamla) - Bugün dolaşırken, arkadaşlar, şöyle diyorlar: “HDP’yi
Mecliste istemiyoruz.” Böyle diyorlar. (AK PARTİ sıralarından alkışlar) 
MÜSLÜM
DOĞAN (İzmir) - Çok büyük yanlışlık var, yok öyle bir şey. 
MEHMET
NACİ BOSTANCI (Devamla) - Ben halkın söylediğini söylüyorum, karşılaştığımız
insanların. Siz ne yaptınız Allah aşkına ya? Dün sizden olmayanlar bile
“Türkiyelileşme projesi var.” diye size oy vermeyi düşünürken bugün sizin
Mecliste olmanıza tahammül edemiyor insanlar. 
BÜLENT
TURAN (Çanakkale) - Korkuyorlar, korkuyorlar sokaklarda.
MEHMET
NACİ BOSTANCI (Devamla) - Ne söylediniz, bu millete ne yaptınız? 
BÜLENT
TURAN (Çanakkale) - Silahla görüntü yaptılar. 
MEHMET
NACİ BOSTANCI (Devamla) - Bunu ben biliyorum da bunu sizin de düşünmeniz
gerekmiyor mu? Mademki toplumsal barış, mademki bu ülkenin birliği, mademki
“Kimsenin kanı akmasın.”, siz bu işlerde kendi dilinizde, üslubunuzda,
yaklaşımınızda, siyasetinizde bir yanlışlık olduğunu düşünmüyor musunuz? Bunu
revize etmek ve milletle yeniden bağ kurmak için, sadece şiddete dayalı,
ideolojik angajman esaslı bir etnik hapishane değil, bütün insanlarla ilişki
kurabilecek tarzda, bir mecrada siyaseti yürütmeyi tekrar düşünmez misiniz? 
Edward
Said’in bir lafı vardır, diyor ki…
GARO
PAYLAN (İstanbul) - Niye beş dakika verdiniz? Niye beş dakika verdiniz Hocam? 
MEHMET
NACİ BOSTANCI (Devamla) - …“Filistin davasının asıl savunulma biçimi onların
davasını insanlık bağlamına taşımaktır.” Acaba siz, geçtim insanlık bağlamını,
Türkiye'nin bağlamına taşıma konusunda bile bazı problemler mi yaşadınız? Bunu
bile başaramadınız, buna ilişkin bir dil oluşturamadınız. Bu insanların…
BAŞKAN
- Sayın Bostancı…
MEHMET
NACİ BOSTANCI (Devamla) - …milyonların size karşı öfkesinin sebebi bu mudur
acaba? 
Söyleyeceğim,
tabii, daha çok söz var. 
BAŞKAN
- Sayın Bostancı, bağlar mısınız ya da Sayın Muş size bir müddet tanır mı,
bilmiyorum. 
MEHMET
NACİ BOSTANCI (Devamla) - Evet, söyleyeceğim daha çok söz var ama, emin olun,
bu söylediklerim size laf çakmak için değil; burası mademki bir müzakere
mekânı, bunlar üzerine düşünün diye, yoksa söylenecek başka laflar da var. Bu
temel bir konudur, hatırlatmakla iktifa ediyorum.
Saygılar
sunuyorum. (AK PARTİ sıralarından alkışlar)
BAŞKAN
- Teşekkür ediyorum Sayın Bostancı.
Efendim,
şimdi, Adalet ve Kalkınma Partisi…
ENGİN
ALTAY (İstanbul) – Sayın Başkan… Sayın Başkan…
BAŞKAN
– Efendim?
ENGİN
ALTAY (İstanbul) – Efendim, sesimi yükselttim ama kafanızı kaldırmadan, Genel
Kuruldaki hâli görmeden okuyorsunuz. Bunu doğru bulmam.
BAŞKAN
– Peki, nedir doğru olan?
ENGİN
ALTAY (İstanbul) – Doğru olan, Genel Kurulda gözünüzün olmasıdır.
BAŞKAN
– Görüyorum efendim, hiç endişe buyurmayın.
ENGİN
ALTAY (İstanbul) – Peki, teşekkür ederim Sayın Başkan.
BAŞKAN
– Ben de teşekkür ederim.
ENGİN
ALTAY (İstanbul) – Sayın hatip -eğer bizi itham etmediyse söz talebim yok-
“Millet kimi getirdiyse sizin gözünüzde diktatör oldu.” diyerek bizim milletin
tercihlerine yönelik olumsuz bir algı oluşturduğumuzu söyledi. Bizi
kastetmiyorsa söz talebim yok, bizi kastettiyse sataşmadır bu.
MEHMET
NACİ BOSTANCI (Amasya) – Sayın Başkanım…
BAŞKAN
– Buyurun Naci Bey.
MEHMET
NACİ BOSTANCI (Amasya) – Menderes’e, Rahmetli Özal’a ve nihayet Sayın Erdoğan’a
“diktatör” dedikleri için, üçünü de millet getirdiği için söyledim.
HAYDAR
AKAR (Kocaeli) – Bizi kastetmiş.
ENGİN
ALTAY (İstanbul) – Bizi kastetmiş.
MEHMET
NACİ BOSTANCI (Amasya) – Tabii, varsa bir cevabı versin Engin Bey.
ENGİN
ALTAY (İstanbul) – Var tabii.
BAŞKAN
– Buyurun Sayın Altay.
İki
dakika efendim.
BÜLENT
TURAN (Çanakkale) – 27 Mayısı kim pejoratif etmiş Sayın Başkanım, ona da cevap
versin Engin Bey.
VII.- SATAŞMALARA İLİŞKİN KONUŞMALAR (Devam)
11.- İstanbul Milletvekili Engin Altay’ın, Amasya
Milletvekili Mehmet Naci Bostancı’nın 65’inci Hükûmet Programı üzerinde AK
PARTİ Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
ENGİN
ALTAY (İstanbul) – Bu “pejoratif”i Genel Kurulun yarısı anlamadı, onu bir
düzelt yani izah et. 
Sayın
Başkan, sayın milletvekilleri; Sayın Bostancı, parlamenter sistem, sandık,
demokrasi elbette ama bütün dünyada, bütün sistemlerde demokratik yollarla gelip,
bir makama oturup sonra demokrasiyi unutan, askıya alan siyasetçiler vardır.
Türk Dil Kurumunda ve diğer sözlüklerde -bu “diktatör”e çok takılıyorsunuz
arkadaşlar, takılmayın- siyasi yetkilerin hepsini toplayana “diktatör” denir.
Sözlük bu. Diktatörler ne yapar? Bak, Türk Dil Kurumundan, ben sözlükten
söylüyorum: Bir ülkede baskı kurarak, zor kullanarak veya demokratik yollardan
yararlanarak hükûmeti istifa ettirme veya rejimi değiştirecek biçimde yönetimi
devirme işine de “darbe” denir. (CHP sıralarından alkışlar)
GÖKCEN
ÖZDOĞAN ENÇ (Antalya) - Yapan da CHP’dir. 
ENGİN
ALTAY (Devamla) – Durum budur, durum bundan ibarettir. Rahmetli Menderes,
Rahmetli Özal, onlar da egolarına yenik düştüler. Hizmetleri var, Allah razı
olsun, nur gölünde yatsınlar; bir şey demem, egolarına yenik düştüler.
GÖKCEN
ÖZDOĞAN ENÇ (Antalya) – Amin.
ENGİN
ALTAY (Devamla) – Ama benim bildiğim, okuduğum cumhuriyet tarihinde, git geriye
Osmanlı tarihinde, git geriye Selçuklu tarihinde…
GÖKCEN
ÖZDOĞAN ENÇ (Antalya) – Orada kal, orada kal.
ENGİN
ALTAY (Devamla) – …Sayın Cumhurbaşkanı kadar egosuna yenik düşmüş bir siyasetçi
ben ne gördüm ne duydum. 
Genel
Kurulu saygıyla selamlarım. (CHP sıralarından alkışlar)
MEHMET
NACİ BOSTANCI (Amasya) – Bu çok kişisel bir değerlendirme, bir siyasi analiz
değil.
ENGİN
ALTAY (İstanbul) – Kişisel mişisel…
BAŞKAN
– Sayın Baluken…
İDRİS
BALUKEN (Diyarbakır) – Sayın Bostancı biraz önce partimizden bahsederken “Siz
ne yaptınız da halk bu şekilde sizden nefret eder noktaya geldi?” şeklinde
cümleler kullandı. Sataşmadan söz istiyorum.
BAŞKAN
– Buyurun efendim, iki dakika. (HDP sıralarından alkışlar) 
12.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın 65’inci Hükûmet Programı üzerinde AK
PARTİ Grubu adına yaptığı konuşması sırasında Halkların Demokratik Partisine
sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum. Bugün ilk kez
kürsüye çıktım. 
Şimdi,
öncelikle şunu ifade edeyim bu diktatörlük meselesiyle ilgili: O devam eden bir
süreçtir, öyle hemen diktatörlüğünü ilan etmek o kadar kolay değildir.
MEHMET
NACİ BOSTANCI (Amasya) – Siz öyle öngörüyorsunuz.
İDRİS
BALUKEN (Devamla) - “Bütün yetkiyi elime alayım, bütün toplumu sindireyim,
devleti istediğim şekilde dizayn edeyim”e bu toplum müsaade etmez. O nedenle,
evet, şimdi diktatörlüğün bütün mekanizmaları hayata geçmemiştir ama inanın ki
hiçbir zaman da geçmeyecektir, bunu böyle bilesiniz. (AK PARTİ sıralarından
gürültüler)
İkincisi,
HDP ne yapmıştır? Şimdi, biz sokaktan geçerken birisi söylemiş ki işte “HDP’yi
Parlamentodan dışarı atın.” Vallahi, hafta sonu ben Diyarbakır’daydım. Yani
sizin için söylediklerini buradan söylesek…
SAĞLIK
BAKANI RECEP AKDAĞ (Erzurum) – Ne oldu Sur’da?
İDRİS
BALUKEN (Devamla) - …Sur’da, Cizre’de AKP için, saray için, sizin için
söylediklerini buradan söylesek sokağa çıkamazsınız.
BAŞBAKAN
YARDIMCISI VEYSİ KAYNAK (Kahramanmaraş) – Hayır duası…
GÖKCEN
ÖZDOĞAN ENÇ (Antalya) – Sen Antalya’ya gelsene, Antalya’da ne söylüyorlar.
İDRİS
BALUKEN (Devamla) - HDP ne yapmış? HDP 5 milyon oy alarak Parlamentoya gelmiş.
HDP’yi hiç kimse Parlamentodan atamaz ancak bize oy veren 5 milyon insan
iradesini geri alır, bizi Parlamentodan onlar atabilir.
HİKMET
AYAR (Rize) – Aynen öyle olacak.
İDRİS
BALUKEN (Devamla) - Onun dışında böyle bir hakkı, böyle bir haddi kimse
kendinde bulamaz. 
Ha,
ne yapmışız? Siz müzakere masasını devirmişsiniz, PKK’yle bir savaş
başlatmışsınız. Biz hem sizin hem PKK’nin savaşının çözüm getirmeyeceğini
söylemişiz, ısrarla barışın gelmesi gerektiğini söylemişiz, savaşın ahlakına ve
hukukuna aykırı olarak yaptığınız her şeyi de bu kürsüden söylemişiz; bunu
söylemeye de devam edeceğiz. 
GÖKCEN
ÖZDOĞAN ENÇ (Antalya) – Savaş yok orada, terörle mücadele var.
İDRİS BALUKEN (Devamla) - Dolayısıyla, HDP’den
bahsederken HDP’nin ilkeleri, programı, yaptıklarıyla ilgili eleştiri
getirirseniz anlarız ama “Sokaktan geçtim, birisi bana böyle söyledi.” derseniz
o zaman sizi trol ve troliçelerin etkisinde kürsüden konuşuyorsunuz diye itham
ederiz.
GÖKCEN ÖZDOĞAN ENÇ (Antalya) – Kandil öyle mi söylüyor?
İDRİS BALUKEN (Devamla) - Hepinize saygılar sunuyorum.
(HDP sıralarından alkışlar) 
MEHMET NACİ BOSTANCI (Amasya) – Sayın Başkan…
BAŞKAN – Evet Sayın Bostancı…
MEHMET NACİ BOSTANCI (Amasya) – En son söylediği cümle
zaten açık bir sataşma. Trol ve troliçelerin etkisiyle konuştuğumu iddia etti;
bu, açık bir sataşma.
GÖKCEN ÖZDOĞAN ENÇ (Antalya) – Sataştı Sayın Başkan,
sataştı!
ENGİN ALTAY (İstanbul) – Bülent Arınç da söylüyor onu.
BAŞKAN – Mümkün mertebe tamamlayalım bu faslı efendim.
ENGİN ALTAY (İstanbul) – Bülent Arınç’a cevap veriyor
Naci Bostancı şimdi değil mi, Bülent Arınç’a?
BAŞKAN - Buyurun. (AK PARTİ sıralarından alkışlar) 
Size de iki dakika süre tanıyorum.
13.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
MEHMET NACİ BOSTANCI (Amasya) – Sayın Baluken, ben
rastgele bir kişiyle konuştuğum bir kanaati aktarmak için konuşmadım böyle. 
BÜLENT TURAN (Çanakkale) – Anketler gösteriyor Sayın
Başkan!
MEHMET NACİ BOSTANCI (Devamla) – Ben, Anadolu’daki
insanların hissiyatına ve size ilişkin değerlendirmelerine dair iki farklı
unsuru mukayese etmeniz için dikkatinize sundum. Geçmişte sizin kendi içinizde
de tartışmalar vardı, Türkiyelileşme meselesi önemliydi. Eğer bu ülkede Kürt
meselesi çözülecekse kesinlikle insanlığın bağlamında ve Türkiye'nin bağlamında
çözülecek. Bu ülkede Türkiye'nin tamamına ilişkin bir irade ıskalanarak Kürt
meselesi çözülmeyecek Sayın Baluken. Benim söylediğim, siz bu meseleye ilişkin
bir iddiaya sahipseniz elbette, 2007, 2008, 2009’larda dediğiniz gibi
Türkiyelileşme iddiası üzerinden yapmalıydınız. O dönemdeki sözleri de o günkü
siyasetinize atıfla belirttim. Bugün kendinizi bir hapishaneye kilitlediğinizi,
etnik ve ideolojik şiddetin referanslarıyla tayin edilmiş bir hapishaneye değil
üslup ve siyaset olarak bir hapishaneye kapattığınızı söyledim, buna ilişkin de
gözlemlerimi paylaştım. Sizi eleştirirken aslında “Başka türlü bir tavır mümkün
mü?” diye sizin içinizden çıkabilecek barışa, kardeşliğe, bu ülkenin birliğine,
Kürt meselesinin çözümüne yapabileceğiniz pozitif bir katkı adına bunu biraz da
motive etmek kastıyla konuştum, yoksa tahkir etmek kastıyla değil. Bunu sizin
anlıyor olmanız lazım.
“Trol ve troliçe” lafı talihsizlik oldu. Böyle bir
kastımın olmayacağını bilmeniz gerekir. Yaptığım analizin de bununla hiçbir
alakası yok. Sonuçta, siz, Kürt meselesine ilişkin çözümü bu ülkenin toplam
iradesi üzerinden şekillendirmek, bu bağlam üzerinden dile getirmek ve herkesin
az çok rızasını kazanarak sürdürmek durumundasınız. Elbette Mecliste
olacaksınız, milletin seçtiği herkes Mecliste olacak ama hukuk da işleyecek. 
Saygılarımla. (AK PARTİ sıralarından alkışlar) 
BAŞKAN – Teşekkür ediyorum efendim. 
İDRİS BALUKEN (Diyarbakır) – Sayın Başkan...
BAŞKAN – İdris Bey...
İDRİS BALUKEN (Diyarbakır) – Sayın grup başkan vekili,
bir kez daha, Türkiye halkının genel iradesini ıskaladığımızı ve kendimizi
âdeta bir hapishaneye kilitleyecek şekilde siyaset ürettiğimizi söyledi.
Dolayısıyla, açık bir sataşmada bulundu. Müsaadenizle...
BAŞKAN – Bir önceki konuşmanızda cevap vermiştiniz. 
İDRİS BALUKEN (Diyarbakır) – Yeni bir sataşma olduğu
için...
BAŞKAN – Bu, böyle sürmesin rica ediyorum, yeni bir
sataşma olmasın. 
Buyurun efendim, iki dakika.
14.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
İDRİS BALUKEN (Diyarbakır) – Teşekkür ediyorum.
Sayın Başkan, değerli milletvekilleri; bu “trol ve
troliçe” lafından ne kastettiğimi herhâlde az çok anlıyorsunuz, “HDP’nin
Parlamentoda olmaması gerekir, Parlamentodan atılması gerekir”le ilgili
kampanyayı başlatan kişilerden bahsediyorum. O trol ve troliçeler, uzun bir
süredir sizin yetkililerinizle ilgili, hatta Başbakanınızla ilgili de bir
kampanyanın startını verip sonra bir linç saldırısı örgütlüyorlar ve sonrasında
da sanki bütün toplum öyle düşünüyormuş gibi bir algı yaratıyorlar. HDP’yle
ilgili süreci de hepiniz açın, sosyal medyadan, medyadan takip edin. Bizzat bu
linç kampanyasını yürütenlerin başlattığı, Cumhurbaşkanı Erdoğan’ın da topluma
mal ettiği bir süreçten sonra burada gündeme gelmiş bir konudan bahsediyoruz.
Dolayısıyla, ben, hani, onları dinlemeniz gerekir derken onu kastediyorum. 
Şimdi, diğer taraftan, tabii, HDP’nin siyasetiyle
ilgili burada bazı değerlendirmeler yaptınız. Biz her şeyi dört dörtlük, doğru
yaptığımızı falan ifade etmiyoruz. Şüphesiz her birimizin, her bir siyasi
partinin dünya kadar hataları olabilir ama çıkış adına ısrarla bir alternatif
yolu söyleyen tek parti grubu ve milletvekilleri olarak burada konuşuyoruz.
Yani, bu gidilen yolun yol olmadığını, bu yöntemle acıların artması,
çözümsüzlüğün derinleşmesi dışında bir seçeneğin olmadığını biz söylüyoruz
zaten. 
Türkiye
halkının iradesini ıskalamış değiliz. Türkiye halkı yüzde 70’in üzerinde çözüm
sürecine destek veriyordu. Bir hafta önce yapılan anket sonuçları geldi
önümüze; bu kadar cenazeye rağmen, toplumun yüzde 60’ı çözüm sürecine geri
dönülmesini savunuyor. Dolayısıyla, ne halkımızın iradesini hiçe sayan bir
anlayışımız var ne de kendi içimize kapanıp Türkiye'nin sorunlarından kopma
gibi bir durumumuz var. Yapıcı olalım, temel meseleleri burada çözelim diyoruz.

Hepinize
saygılar sunarım. (HDP sıralarından alkışlar)
BAŞKAN
– Efendim, teşekkür ediyorum.
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkanı İsmail Kahraman’ın, tüm
devlet adamlarının vatanı, milleti için elinden geleni yaptıklarına ve hürmetle
yâd etmek gerektiğine ilişkin konuşması
BAŞKAN
– Bir de rahmet, minnetle anacağımız bir mazimiz var. Menderes’ten bahsedildi,
Özal’dan bahsedildi. Devlet adamları, burada görev alanlar, devletimizi idare
edenler mutlaka iyi niyetle hareket ettiler. Kimi çok hizmet verdi, kimi az
verdi ama muhakkak ki vatanı, milleti için elinden geleni yaptı. Hepsini
hürmetle yâd etmemiz lazım. Kaldı ki zaten inancımız dünyasını değiştirenleri
iyi yönüyle anmaktır. Bunu zannediyorum hepimiz adına ifade etmiş oluyorum. 
ENGİN
ALTAY (İstanbul) – Sayın Başkan…
BAŞKAN
– Engin Bey, siz de iştirak ediyorsunuz…
ENGİN
ALTAY (İstanbul) – Sayın Başkan, bu eklentinizden herkes şunu anlayacak: Yani
“Ben sade Menderes ve Özal’a rahmet okudum, diğerlerine okumadım.” gibi bir
algı çıkıyor.” Konumuz Menderes ve Özal olduğu için onlara rahmet okudum…”
Elbette, bu millete, bu ülkeye, bu topraklara devlet adamı olsun, olmasın, kim hizmet
ettiyse hepsinden Allah razı olsun. Öyle şey olur mu?
BAŞKAN
– Âmin. 
VI.- HÜKÛMET PROGRAMI (Devam)
1.- Başbakan Binali Yıldırım tarafından kurulan
Bakanlar Kurulunun Programı’nın görüşülmesi (Devam)
BAŞKAN
– Efendim, şimdi, Adalet ve Kalkınma Partisi Grubu adına ikinci konuşmayı
İstanbul Milletvekili Sayın Doktor Mehmet Muş Bey yapacaklardır. 
Buyurun
Sayın Muş. (AK PARTİ sıralarından alkışlar)
AK
PARTİ GRUBU ADINA MEHMET MUŞ (İstanbul) – Sayın Başkan, değerli
milletvekilleri; 65’inci Hükûmet Programı üzerine AK PARTİ Grubu adına
fikirlerimizi belirtmek için söz almış bulunuyorum. Yüce heyetinizi saygıyla
selamlıyorum.
Öncelikle,
terörle mücadelede şehit olan kahraman güvenlik güçlerimize Allah’tan rahmet,
ailelerine ve milletimize sabırlar diliyorum. Milletimizin başı sağ olsun. 
Bugün,
malumunuz, 27 Mayıs darbesinin yıl dönümü. Türk demokrasi tarihinde kara bir
leke olan bu darbeyi kınıyor, darbeciler tarafından idam edilen merhum
Başbakanımız Adnan Menderes ve Bakanları Hasan Polatkan ile Fatin Rüştü
Zorlu’yu minnetle yâd ediyor, Allah’tan rahmet diliyorum. Allah, devletimize,
milletimize bir daha böyle kara günler yaşatmasın. Bu darbenin tetikçiliğini
yapan, bunu organize eden her kimse bugün milletimiz lanetle onları da
anmaktadır.
Değerli
milletvekilleri, 65’inci Hükûmet Programı’mız 5 ana başlıkta toplanmıştır:
Güçlü ekonomi, güçlü Türkiye, yeni anayasa ve sistem, insani kalkınma,
yaşanabilir şehirler ve çevre. AK PARTİ iktidarları güçlü ekonomi ve güçlü
Türkiye anlayışının geçmişte hep hakkını vermiştir ve hiç şüphesiz bundan sonra
da vermeye devam edecektir. Yeni Bakanlar Kurulumuzun, başta Sayın Başbakanımız
Binali Bey ve bakanlarımız olmak üzere, AK PARTİ hükûmetlerinin icraatçı ve
reformcu kimliğini daha yukarılara çıkaracağından hiç şüphemiz yoktur. AK
PARTİ’yi 2002’den bu yana iktidarda tutan en önemli unsurlardan biri de işte bu
icraatçı ve reformcu kimliğidir. Türkiye, AK PARTİ iktidarlarıyla on dört
yıllık süreçte kendinden önceki iktidarlarla mukayese edilecek, hatta daha
fazla diyebileceğimiz proje ve hizmeti Türkiye’ye kazandırmıştır. 65’inci
Hükûmet Programı’mızın güçlü ekonomi başlığında 3 temel unsur öne çıkıyor:
Makroekonomik istikrarın ve kazanımların korunması, mikroekonomik ve sektörel
dönüşüm ve üreten Türkiye. 
Değerli
milletvekilleri, Türkiye koalisyon dönemlerinde olduğu gibi hangi makroekonomik
parametrenin patlak vereceği ve Türkiye'nin nasıl bir ekonomik krize
sürükleneceği korkusundan artık kurtulmuştur. AK PARTİ iktidarlarıyla
makroekonomik istikrar tesis edilmiş; Türkiye sürdürülebilir, sağlıklı ve
kesintisiz büyüme sürecine girmiştir. Bakın, bir istatistik paylaşacağım,
burası çok önemli: Dünya Bankası verilerine göre Türkiye 2003-2015 yılları
arasında küresel büyümenin 1,8 katı fazla büyümüştür. Bu oran 1992 ile 2002 arasında
1,2’dir, 1961 ile 1980 arasında küresel ekonomiyle aynı oranda büyümeyi
başarmıştır. Yani, Türkiye, Adalet ve Kalkınma Partisiyle hemen hemen küresel
ekonomik büyümenin 2 katı bir büyümeyi sağlamayı başarmıştır. Aynı şekilde cari
açığın çözümüne yönelik önemli tedbirleri de hayata geçireceğiz.
Değerli
milletvekilleri, biz 36 milyar dolarla ihracatı devraldık, bugün 150-160 milyar
dolar bandına Türkiye’nin ihracatı çıkmış durumda. İşte, önümüzdeki dönemde
ihracatımızı toplam küresel ihracattan yüzde 1,5 pay alan bir seviyeye
çıkarmayı Hükûmet programımızda öngörüyoruz. İhracatın büyümeye katkısının
önemli seviyelere çıkarılacağı yine burada planlanmaktadır. 
Değerli
milletvekilleri, Türkiye’deki refah seviyesinin nereden nereye geldiğini
mukayeseli olarak görmemiz lazım. Bakın, Kalkınma Bakanlığının verileri var,
IMF’in verileri de buna benzer. 1991 yılında Anavatan Partisinin tek başına
iktidarı sonlandığı zaman Türkiye’de kişi başına düşen millî gelir 3.577
dolardır, 2001 kriziyle bu rakam 3.019 dolar olarak hesaplandı ve 2002 yılında
da bu rakam 3.492 dolardı. Yani aradan geçen on bir yıllık süreçte, bırakın
kişi başına düşen millî gelirin artmasını hatta aşağıya gittiğini buradan
üzülerek ifade ediyorum. Adalet ve Kalkınma Partisi işte 3.492 dolar kişi
başına millî gelirle ülkeyi devralmış ve bunu 3 katına çıkarmayı başarmıştır. 
Şimdi,
değerli milletvekilleri, bakın, bizim millî gelirimiz artıyor da dünyanınki de
artıyor. Peki, oransal olarak biz gelişmiş ülkelerin millî gelirlerinin hangi
boyutuna geldik? Değerli milletvekilleri, 2002 yılında AK PARTİ iktidarı
devraldığı zaman Türkiye’de kişi başına düşen millî gelir avro bölgesinde kişi
başına düşen millî gelirin yüzde 18’iydi, bugün bu oran yüzde 30 bandına
çıkmıştır. Amerika Birleşik Devletleri’yle mukayese ettiğimiz zaman onun yüzde
9’uydu, bugün yüzde 20 bandına çıkmış durumdadır. Bunlar aslında refahın
nereden nereye geldiğini göstermektedir. Yine, Türkiye AK PARTİ iktidarında
üst, orta gelirli ülkeler seviyesine çıkmıştır, yeni Hükûmet programımızla
hedefimiz yüksek gelirli ülkeler seviyesine Türkiye’yi çıkarmaktır. Enflasyon
ve faizlerin nereden nereye düştüğünü hepiniz biliyorsunuz, bunların daha da
aşağıya düşmesini sağlayacağız.
Değerli
milletvekilleri, Türkiye’de ekonomik krizlerin temel iki ana sebebi vardır. Bir
tanesi yüksek bütçe açıkları, bir diğeri de döviz kurları. Yani, döviz
kurlarındaki hareketlenme veya yüksek bütçe açıkları Türkiye’yi nihayetinde bir
krize sürüklemiştir. İşte, AK PARTİ iktidarlarının önem verdiği ve bundan sonraki
süreçte önem verilecek önemli konulardan bir tanesi de budur yani AK PARTİ mali
disiplinden asla taviz vermedi ve vermeyecek. 
Değerli
milletvekilleri -bugün itibarıyla- geçen yıl yüzde 1,2’dir bütçe açığı,
devraldığımız zaman yüzde 11’di yani çok ciddi bir şekilde bu azalmıştır.
İnşallah 2019-2020’ye kadar da bütçe açığı meselesini Türkiye’nin gündeminden
çıkartmış olacağız. 
Burada
sırası gelmişken ocak-nisan bütçe gerçekleşmelerini de vereyim. Bütçemiz 5,4
milyar TL fazla vermiştir, bunu da Genel Kurula arz ediyorum. (AK PARTİ
sıralarından alkışlar) 
Özel
sektörün rekabet gücünü artırıcı ve maliyetlerini düşürücü bütüncül bir yatırım
politikası uygulamaya geçirilecektir. Kamu-özel iş birliği modelini çok daha
etkin vaziyette kullanacağız. Burada özel altyapı fonunu kuracak ve projeye
dayalı özel kredi ve fon tedarikini inşallah sağlamaya çalışacağız.
Değerli
milletvekilleri, Sayın Cumhurbaşkanımızın Başbakanlığı döneminde ve şu anki
Sayın Başbakanımız Binali Yıldırım Bey’in Ulaştırma Bakanı olduğu dönemde
özellikle bu kamu-özel iş birliği modeli çok etkin bir şekilde kullanıldı.
Bakın size birkaç tane istatistik vereyim. Kamu-özel iş birliğinin başladığı
1986’dan günümüze kadar toplam 198 proje sözleşmesi imzalanmış. 2015
fiyatlarıyla bunların değeri 115 milyar dolardır. Bu projelerin 9 milyar dolar
değerindeki 65’i 2002 öncesine, 106 milyar dolar değerindeki 133 proje ise 2002
sonrasına aittir. Aslında bu da AK PARTİ hükûmetlerine ve Türkiye ekonomisine
olan güvenin önemli göstergelerindendir. 
Yine,
değerli milletvekilleri, kamu alımlarının kaldıraç gücünü kullanmak suretiyle
yerli teknoloji ve yerli üretim desteklenecektir. Kalkınma Bankası, stratejik
sektörlerde yapılacak yatırımları fonlanması amacıyla yeniden yapılandırılacak,
mali yapısı güçlendirilecektir. 
Değerli
milletvekilleri, bizim Hükûmet programımızda bir diğer başlığımız da yeni
anayasa ve sistemdir. Biz burada, hem kurulan Anayasa Uzlaşma Komisyonunda hem
de Hükûmet programında yeni Anayasa’yla beraber öncelikli olarak başkanlık
sistemini teklif ediyoruz. Peki, neden başkanlık sistemini teklif ediyoruz,
bunun sebeplerini bizim izah etmemiz lazım. Yani, başkanlık sistemi olduğu
zaman da sürekli, ilanihaye kimse olmuyor, yine seçime gidiliyor, sandıkta kim
kazanırsa yönetime o geliyor. 
Değerli
milletvekilleri, Türkiye’de güven ve istikrarın kurumsallaşması için başkanlık
sisteminin önemli olduğunu düşünüyoruz. Parlamenter sistemin en başarılı
örneklerinin bulunduğu Avrupa’da 2008 küresel krizi ve Avrupa borç krizi
sonrası koalisyon kaynaklı siyasal istikrarsızlıklar baş ağrıtmaya başlamıştır.
Küresel krizden hâlâ tam anlamıyla çıkamayan Avrupa, koalisyonlar, zayıf
hükûmetler sebebiyle bir de siyasal krizler tehdidi ile karşı karşıyadır.
Bakın, 14 Eylül 2014 yılında İsveç’te seçimler yapılıyor, seçim sonrası tek
başına bir iktidar yok ve bir koalisyon kurulamıyor, bir azınlık hükûmeti
kuruluyor. Azınlık hükûmetine destek veren partiler 2015 bütçesine destek
vermeyeceklerini açıklıyorlar ve İsveç’te 22 Martta erken seçim kararı
alınıyor, sonra, pek çok uğraştan sonra bu süreç hal yoluna konulmaya
çalışıldı. İspanya’da dört aylık koalisyon görüşmelerinin sonuç vermemesi
neticesinde 26 Haziranda tekrar seçime gitme kararı alındı. Belçika’da 2010
yılında yapılan seçimlerden beş yüz kırk gün sonra ancak koalisyon kurulabildi.
2014 seçimlerinden sonra ise ancak dört ay geçtikten sonra koalisyon
kurulabilmiştir ve bu da Avrupa’da aslında istikrar sorunun ortaya çıktığını
göstermektedir. İtalya altmış dokuz yılda 63 hükûmet ve son dört yılda da 4
hükûmet değişikliğiyle en sık hükûmet değişikliği yaşayan ülkedir. Burada en
son yapılan malum yasayla -biliyorsunuz, Italicum- yüzde 40 ve üzeri alan parti
tek başına ülkeyi yönetme yetkisini alacaktır. Neden bu adımlar atılıyor? Çünkü
istikrar noktasında zayıflığı gördükleri için bütün bu ülkeler bir çözüm
bulmaya çalışıyorlar. 
Ve
değerli milletvekilleri, Türkiye’de tek başına iktidarlar döneminde Türkiye hep
daha hızlı büyümüştür. Bakın, tek başına iktidarlar döneminden, 1950’den
itibaren aldığımız zaman yüzde 5,6 ortalama büyüme varken koalisyonlar
döneminde bu yüzde 3,96’dır. Ve Türkiye’nin en büyük krizleri, en derin
krizleri 1978, 1994 ve 2001 krizleridir, bunlar hep koalisyon dönemlerinde
yaşanmıştır. Türkiye 1950 yılından günümüze 7 defa negatif büyüme yaşamıştır.
Bunların 2’si, 1954 ve 2009 yılları sadece tek başına iktidarlarda; 5 tanesi,
1979, 1980, 1994, 1999 ve 2001 yılları koalisyon dönemlerindedir. 
İşte,
değerli milletvekilleri, bir büyüyüp bir küçülerek kalıcı refah sağlanmaz. Şu
an itibarıyla Türkiye 25 çeyrektir kesintisiz büyüme sağlıyorsa bundan dolayı
kalıcı bir refah Türkiye’de üretilebiliyor ve Türkiye’nin hızlı karar alan ve
uygulayan, icra gücü yüksek bir yürütme erkine ihtiyacı olduğunu düşünüyoruz.
Denge denetim mekanizmasının tam işlemediği mevcut sistem aslında tam olarak
parlamenter bile olmayan, ne olduğu belirsiz bir sistemdir ve 2014 Haziranında,
2007 yılında yapılan değişiklikle beraber, artık Cumhurbaşkanı da halk
tarafından seçilecektir ve 2014 yılında ilk seçilmiş Cumhurbaşkanı olarak da
Sayın Cumhurbaşkanımız Recep Tayyip Erdoğan ülkeye hizmet etmeye başlamıştır. 
Keskin
güçler ayrılığı ve denge fren mekanizmasına dayanan demokratik bir başkanlığı
Türkiye’ye kazandıracağız. Şuranın altını özellikle çizmek istiyoruz: Üniter
yapıyı esas alan başkanlık sistemi olacaktır bizim getirdiğimiz başkanlık
sistemi çünkü “başkanlık” dediğimiz zaman çok farklı noktalara bu maalesef
çekilebiliyor. 
Değerli
milletvekilleri, burada, Meclis çatısı altında Anayasa Uzlaşma Komisyonu
kuruldu. Bakın, hep özgürlüklerden, fikir özgürlüğünden dem vuranlar, AK
PARTİ’nin getirdiği başkanlık teklifine tahammül bile gösteremeyerek masayı
devirmiştir. “Kan dökmeden başkanlık sistemi gelmez.” diyenler şunu iyi
bilmelidir ki ülkede hangi sistemin geleceğine sadece ve sadece millî irade
karar verir yani bu ülkede hükûmet sistemi kanla değil, sandık yoluyla değişir
ve değişecektir. Türkiye’de ilk kez, olağanüstü şartlar ve darbe olmadan sivil,
demokratik, çoğulcu ve özgürlükçü bir anayasa yazılacaktır. 
Değerli
milletvekilleri, devletimiz, tüm gücü ve imkânlarıyla her türlü terör örgütüyle
mücadele etmekte ve son terörist yok edilene kadar bu mücadeleyi sürdürme
kararlılığını göstermektedir. Bu noktada en ufak bir tereddüt yoktur.
Devletimizin bu kararlı mücadelesi neticesinde terör örgütü ağır kayıplar
vermekte, kırsalda ve şehirlerde büyük darbeler almaktadır. Terör örgütü için
artık sonun başlangıcıdır. Tabii, terörle mücadele, sadece dağdaki teröristlere
darbe vurarak değil, onlara destek verenlerle ve siyasi temsilciliklerini
yapanlarla da ilgilidir. Zira öyle şeylerle karşılaşıyoruz ki terörün
sözcülüğünü yapanlar, terörist ve canlı bomba cenazelerine gidip dağa çıkmayı
âdeta teşvik ediyor, hatta yanlış ihbarda bulunup güvenlik güçlerimize pusu
kurulmasını sağlıyor. Bakın daha geçtiğimiz hafta, bu Meclis çatısı altında
kendisine milletin vekili diyenler, yine bir terörist cenazesinde dağa çıkmayı
âdeta özendirdiler. Elbette teröristin siyasi sözcülüğünü yapanlar, teröre
hamilik edenler, eninde sonunda hukuk önünde hesap verecektir. İşte bunun
içindir ki Gazi Meclis çatısı altında dokunulmazlıklarla ilgili Anayasa
değişikliği gerçekleştirildi. Böylece, teröre açıktan destek verenlerin yargı
önünde hesap vermesinin önü açılmış oldu. Şunu da üzülerek ifade etmek durumundayım:
Bu oylama esnasında daha önce “evet” oyu vereceğini söyleyenler, vermiş
oldukları sözü çiğneyerek önce teklife “hayır” oyu vermiş, sonra milletten
korkarak referandum riskini göze alamayıp yine çark etmişlerdir. Bunu da
milletimizin bilmesi lazım. 
Terörün
siyasi sözcülüğünü yapanlar, terör destekçilerini yargıdan kurtarmaya
çalışanlar, onlara akıl verenler, rota çizenler, yol göstermeye çalışanlar
elbette bu suça ortak olanlardır. Buradan şunu açıkça ifade etmek istiyorum:
Teröre destek verenler, çocukları katledenlerle iş birliği yapanlar, “Dreyfus“
gibi değil, hak ettikleri şekilde yargıya hesap vereceklerdir. Yine terör iş
birlikçileri ve terör sözcülerini mağdur göstermeye çalışanlar şunu bilsin ki,
asıl mağdurlar otobüs duraklarında anne karnında katledilen bebeklerdir, asıl
mağdurlar teröristlerin katlettiği vatan evlatlarıdır, asıl mağdurlar yetim
kalan çocuklar, dul kalan kadınlar, evlatsız kalan annelerdir. 
Değerli milletvekilleri, bölge halkı ve esnafı terörün
siyasi sözcülüğünü yapanlara destek vermiyor, tam tersine, tepki gösteriyor.
Teröre destek verenler, sözcülüğünü yapanlar bölge halkı ve esnafı tarafından
her gün lanetleniyor. Bölgede çarşıya çıkacak yüzleri kalmadı. “Hendek
kazanları anlayın.”, “Hendek kazmak meşrudur.”, “Bu memleketten defolup
gideceksiniz.”, “Keleşleri size çevirmesini biliriz.,” “PKK’nın uyguladığı
terör değildir.” diyenlere Diyarbakırlı, Cevatpaşa Mahallesi’nden bir
kardeşimiz şu ifadeleri kullanıyor: “Evimizi başımıza yıktınız. Hainler burada.
Gelmeyin buraya, daha niye geliyorsunuz? Altı ay sokakta kaldık, ne işiniz var
sizin buralarda? Gidin, terk edin burayı. Evimizi başımıza yıktınız, daha ne
istiyorsunuz bizden? Yeter artık, Allah’tan korkun, utanmazlar! Bir de
utanmadan buraya geliyorlar.” (AK PARTİ ve Bakanlar Kurulu sıralarından
alkışlar) 
Değerli
milletvekilleri, geçtiğimiz haftalarda terör örgütü PKK’nın Diyarbakır
Dürümlü’de yaptığı katliamı hepiniz biliyorsunuz. Böyle bir vahşeti, böyle bir
caniliği kelimelerle ifade edemiyorum. Tam 15 ton patlayıcıyla 16 insanımız,
canımız katledildi. Kim bilir amaçları bu 15 ton patlayıcıyla kaç bin insanı
öldürmekti. Bakınız, bu olaydaki önemli bir husus da orada köylülerimizin
patlayıcı dolu kamyonu fark etmesi ve buna karşı çıkarak kamyona müdahale
etmesidir. Yani bölge halkı canı pahasına PKK’nın bu katliam kamyonlarına artık
yeter demiştir. 
Devlet,
değerli milletvekilleri, bölge halkının yanındadır. Terörle mücadeleye güçlü
destek veren bölge halkımız müsterih olsun. Terör nedeniyle oluşan her türlü
mağduriyetleri giderilmektedir ve giderilmeye devam edecektir. Birileri evleri
yıkan, can alan terör örgütüne destek verirken bizler, evleri onaran, bölgeye
can veren politikaları bir bir uygulamaya koyacağız.
Burada,
değerli milletvekilleri, değinmek istediğim bir iki konu daha var. Bakın,
Nusaybin’de terör örgütü özellikle okulları hedef alıyor. Neden bu okulları
hedef alıyor? Çünkü bölgedeki çocuklar okumasın, orada cehalet kol gezsin ki
istedikleri gibi propaganda yapabilsinler. Bu okullar, işte, bölgedeki tahribatı
ortaya koyuyor. Bunları yapan terör örgütü. Amacı oradaki gençlerin
bilgilenmesini, eğitim almasını, okumasını engellemek. Stratejik olarak
buraları seçiyorlar, rastgele hedef seçmiyorlar, özellikle eğitim kurumlarını,
çocukların bilgi almasını, bir şeyler öğrenmesini engellemeye çalışıyorlar.
Aynı şekilde, az önce burada söz alan hatipler geçen
konuşmalarda tarımla alakalı şöyle bazı ifadeler kullandı ama ben biraz bilgi
vereyim. Bakın, Türkiye’nin tarımsal ihracatı 2015 yılında 16,8 milyar
dolardır; tarımsal ithalat ise 11,2 milyar dolardır ve Türkiye 5,6 milyar dolar
dış ticaret fazlası vermektedir. 2003-2015 döneminde Türkiye tarımda toplam 53
milyar dolar dış ticaret fazlası vermiştir. Aynı şekilde, mısır üretimimiz, bu
noktada, yüzde 205 artarak 2,1 milyon tondan 6,4 milyon tona ulaşmıştır. 
HAYDAR AKAR (Kocaeli) – Cargill’e çok mısır lazım.
Tatlandırıcı için çok mısır lazım.
MEHMET
MUŞ (Devamla) – Çeltik üretimimiz yüzde 156 artarak 306 bin tondan 920 bin tona
çıkmıştır. 
BÜLENT
BEKTAŞ YENEROĞLU (Giresun) – Tarıma girme, tarıma girme, altından çıkamazsın!
MEHMET
MUŞ (Devamla) – Ayçiçeği yüzde 98 artarak 850 bin tondan 1 milyon 681 bin tona
çıkmıştır. Buradaki artışlar, aslında, tarımsal üretimimizin ülke olarak nereye
geldiğini en iyi şekilde göstermektedir.
HAYDAR
AKAR (Kocaeli) – Tek bir ürün artmış, o da mısır artmış Mehmetçiğim, mısır; o
da Cargill’e lazım. 
MEHMET
MUŞ (Devamla) – Ben 65’inci Hükûmet Programı’mızın milletimiz, ülkemiz için
hayırlara vesile olmasını diliyor, Genel Kurulu saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ediyorum Sayın Muş.
İDRİS
BALUKEN (Diyarbakır) – Sayın Başkan…
BAŞKAN
– Buyurun.
İDRİS
BALUKEN (Diyarbakır) – Sayın grup başkan vekili konuşması sırasında, defalarca,
partimize yönelik sataşmalarda bulundu.
BAŞBAKAN
YARDIMCISI NURETTİN CANİKLİ (Giresun) – PKK’ya söyledi.
MEHMET
MUŞ (İstanbul) – İsim zikretmedim, isim söylemedim.
İDRİS
BALUKEN (Diyarbakır) – Yani, terörün siyasi uzantısından Diyarbakır’da sokağa
çıkamayacak duruma geldiğimize kadar gerçek olmayan bilgilerle sataştı; 69’a
göre söz istiyorum.
BAŞKAN
– Efendim, tutanaklara bakmam lazım çünkü benim tespitlerimde böyle bir durum
yok.
BEHÇET
YILDIRIM (Adıyaman) – Tutanağa gerek yok, her şey ortada.
İDRİS
BALUKEN (Diyarbakır) – Sayın Başkanım, tutanağa gerek yok.
BAŞKAN
– Bakacağım efendim, gerek var, ben gerek görüyorum. 
Teşekkür
ediyorum.
İDRİS
BALUKEN (Diyarbakır) – O zaman takip edemiyorsunuz herhâlde.
BAŞKAN
– Ediyorum efendim, çok iyi takip ediyorum. Ben neyi takip ettiğimi bilirim.
İDRİS
BALUKEN (Diyarbakır) – Sayın Başkan, bize…
BAŞKAN
– İdris Bey, lütfen…
İDRİS
BALUKEN (Diyarbakır) – …milletvekillerinin, burada açıkça terörü
desteklediğini…
BAŞKAN
– Bakacağım efendim. 
İDRİS
BALUKEN (Diyarbakır) – …burada yaptığımız konuşmalara atfen çok farklı bir takım
anlamlarda…
BAŞKAN
– Sayın Baluken, tutanaklara bakacağım ve ona göre kararımı vereceğim. Bu
kararı verme yetkisi bana ait efendim.
Teşekkür
ediyorum.
İDRİS
BALUKEN (Diyarbakır) – Size aittir ama Genel Kurulu dikkatle takip etmenizi
öneriyorum.
BAŞKAN
– Ediyorum efendim, çok iyi takip ediyorum.
İDRİS
BALUKEN (Diyarbakır) – Bu kadar aleni sataşmaları tespit etmemişseniz hakikaten
iyi idare edemiyorsunuz.
BAŞKAN
– Beyefendi, çok iyi takip ediyorum, tekrar etmeyelim sözlerimizi.
Efendim,
şimdi şahısları adına ilk konuşmayı Afyonkarahisar Milletvekili Sayın Mehmet
Parsak Beyefendi yapacaklar. 
Buyurun
Sayın Parsak. (MHP sıralarından alkışlar)
MEHMET
PARSAK (Afyonkarahisar) – Türk milleti, saygıdeğer milletvekilleri; sözlerimin
başında Gazi Meclisi saygılarımla selamlıyorum.
65’inci
Hükûmet Programı üzerinde şahsım adına söz almış bulunuyorum.
Şimdi,
benden önce grubumuz adına konuşan hatipler, mesela grup başkan vekilimiz, bu
Hükûmet programının hazırlanmasındaki özensizliklerden hareketle, kanunu dahi
çıkmış vaatlerin bu programda da yer almaya devam etmesi ve bu yönüyle âdeta
bir kopyala yapıştır Hükûmet programı olması itibarıyla ve yine Samsun
Milletvekilimiz Erhan Usta Bey de özellikle ekonomik ağırlıklı olmak üzere bu
Hükûmet programında yer alan yanlışlıkları sırasıyla ifade ettiler. 
Bir
Hükûmet programını görüşüyoruz ve bu Hükûmet programını görüşürken şu anda bir
toplantı yeter sayısı istense bunu karşılayacak bir sayı yok. Bunu da ifade
etti bizim grup adına konuşan hatiplerimiz. O yönüyle bir heyecansızlık var.
Yani ben yeni bir milletvekiliyim nispeten ama önceki programlara da
baktığımızda böyle bir heyecansızlığı görmedik. 
ENGİN
ALTAY (İstanbul) – Hiç olmadı, ilk defa oldu. 
MEHMET
PARSAK (Devamla) – Yani bunu bizden önceki hatipler de ifade ettiler. Bu,
esasen Genel Kuruldaki tabloda da ortada.
AYŞE
SULA KÖSEOĞLU (Trabzon) – Olması gereken her zaman burada, merak etmeyin.
MEHMET
PARSAK (Devamla) – Şimdi, ben de, müsaadeniz olursa bu heyecansızlık, bu
özensizlik ve bunlardan kaynaklanan trajikomiklikle alakalı olarak meselenin
siyasi özüyle alakalı düşüncelerimi paylaşmak istiyorum.
Sayın
Başbakan, Sayın sabık Başbakan Davutoğlu son seçimde aldığı yüzde 49,5 oyla
partisini tek başına iktidara taşımış olmasına rağmen, bütçesinin Mecliste
onaylanmasından iki ay sonra kendi lideri ve kendi partisi eliyle iktidardan
uzaklaştırılan ilk Başbakan olarak tarihe geçmiştir. “Cumhurbaşkanımız kırmızı
çizgimizdir.” demek kendisini kurtarmaya yetmemiş, önce kendi partisinin
yönetim kurulunca yetkileri elinden alınmak suretiyle refüze edilmiş, ardından
da doğal lideri tarafından görevden el çekmek zorunda bırakılmıştır. 
Sayın
Davutoğlu’nun maşeri vicdandaki rahatsızlığı şahit göstererek kendisinin
haksızca ve zorla görevden alındığını anlatan siteminin kongre divan başkanının
“Burası Tayyip’in partisi!” nidaları arasından geçip de kulaklara ve gönüllere
ulaşması mümkün olmamıştır. Ne seçilmiş Başbakana görevden el çektiren güç ne
de kendisine haksızlık yapıldığını düşünen sabık Başbakan başta kendisine oy
veren 24 milyona yakın seçmen olmak üzere kamuoyuna bir açıklama yapma gereği
duymamıştır. AKP kadrolarının olup bitenlerden çıkaracağı ders, aynı şeyleri
yapıp farklı sonuçlar beklemek olmamalıdır. Cumhurbaşkanıyla aralarındaki
antidemokratik ilişkide sadece kendi taraflarında değişiklik yaptıkları sürece
aynı kaderi yaşamaya devam edeceklerdir. Bilmelilerdir ki Sayın Tayyip
Erdoğan’ın tutum ve tavırlarında bir değişiklik olmadığı sürece, bu ülkede onun
istediği tipte bir başkanlık olmayacaktır ama onun istediği tipte bir
başbakanlık olacaktır. Sabık Başbakan Davutoğlu’nun çocukluk hatırasına
telmihen, bu başbakanlık tipinin adı da kamuoyunca bize göre konulmuştur:
Müsamere başbakanlığı.
BAŞBAKAN
YARDIMCISI VEYSİ KAYNAK (Kahramanmaraş) – Ayıp, ayıp!
MEHMET
PARSAK (Devamla) – Hiç ayıp bir şey söylemedim. 
BAŞBAKAN
YARDIMCISI VEYSİ KAYNAK (Kahramanmaraş) – Ayıp! (Gürültüler)
BAŞKAN
– Müdahale etmeyiniz efendim, sayın milletvekilleri…
MEHMET
PARSAK (Devamla) – Kabine dışı kalanlara partide ve Mecliste görev
alabileceklerini söyleyerek onları teskin eden de Sayın Binali Yıldırım değil,
Cumhurbaşkanı olmuştur. Böylece, listeleri yapanın da kim olduğunu dosta
düşmana göstermek istemiştir. 
MEHMET
UĞUR DİLİPAK (Kahramanmaraş) – Siz kendinize bakın, kendinize!
EJDER
AÇIKKAPI (Elâzığ) – Size ne ya!
MEHMET
PARSAK (Devamla) – Şu anda bizi değil, 65’inci Hükûmeti, AKP’yi konuşuyoruz.
MEHMET
UĞUR DİLİPAK (Kahramanmaraş) – Bir kongre bile yapamadınız!
MEHMET
PARSAK (Devamla) – Dolayısıyla, bunlarda hiç saygısızlık yok, hakkaniyetsizlik
yok, konuşmaya devam edeceğiz. 
MEHMET
UĞUR DİLİPAK (Kahramanmaraş) – Seni konuşalım!
AYŞE
SULA KÖSEOĞLU (Trabzon) – AK PARTİ’nin iç işleri bizi ilgilendirir, sizi değil.

MEHMET
UĞUR DİLİPAK (Kahramanmaraş) – 10 Temmuza gel bakayım, 10 Temmuza; gel bakayım
10 Temmuza!
BAŞKAN
– Efendim, müdahale etmeyiniz.
Sayın
Hatip, Meclise karşı konuşunuz.
MEHMET
PARSAK (Devamla) – Kurulduğu günden beri vesayete karşı bir mücadele verdiğini
söylemekle itibar ve sempati kazanmak isteyen AKP, hem parti yönetiminde hem de
devlet yönetiminde vesayetin dik âlâsını hem yaşayan hem yaşatan hem de savunan
tek oluşum hâline gelmiştir, ne yazık ki bunları üzülerek ifade ediyorum.
MEHMET
UĞUR DİLİPAK (Kahramanmaraş) – Sen kendine üzül, kendine!
MEHMET
PARSAK (Devamla) – Sayın Cumhurbaşkanının makam verdiği her kişi, siyasi
geleceğinin millet iradesinden çok “efsanevi liderim” güzellemelerine bağlı
olduğunun farkındadır. Ne var ki bu, vasilerine yetmemektedir. Onlara kendi
çalışma arkadaşlarını bile belirleme hakkı tanımayan kişi, her fırsatta
patronun kim olduğunu gösterme gayretindedir.
On
dört yıllık iktidarlarında on beş yıllık partilerinin kendi kural ve
organlarıyla bağımsız işleyebilme erginliğine erişememiş olduğunu ilan etmeleri
ve bundan kişiliklerinin örselenmeyişi kendi bilecekleri iştir. Ne var ki
“Burası Tayyip’in partisi.” sedası, “Burası Tayyip’in ülkesi.” edasıyla
söyleniyorsa işte, bizim itirazımız bunadır. Bugünümüzü sağlayan Ulu Önder’in
açtığı yolda, gösterdiği ülküye yürümemizden rahatsız olup da “Neden varlığım
Türk varlığına armağan olacakmış ki?” diyerek Andımız’ı yasaklayanlar, “Ey
bugünümüzü sağlayan lider! Yolun yolumuzdur. Varlığımız varlığına armağan
olsun.” deme noktasına gelmişlerse kişilikleriyle ilgili kısmı kendi bilecekleri
iştir. 
EJDER
AÇIKKAPI (Elâzığ) – Enerjini tüketme, yoluna bak sen! 
MEHMET
PARSAK (Devamla) – Ancak, milletin onlara verdikleri makamları bu uğurda
kullanmaya yelteneceklerse işte buna da itirazımız vardır. 
Sayın
milletvekilleri, son bütçe görüşmeleri üzerinden henüz üç ay geçmişken Hükûmet
programı vesilesiyle AKP’nin yıkım tablosunu yeniden dile getirmemiz, bu
müsamereye katılmanın ötesinde bir anlam taşımayacaktır. Aradan geçen kısa
sürede değişenler sadece bir genel başkan, bir başbakan, ellerinde ülkemizin
azalan itibarı ve şehitlerimizin artan sayısı olmuştur. 
EJDER
AÇIKKAPI (Elâzığ) – 10 Temmuza gel. 
MEHMET
PARSAK (Devamla) – Ben doğrulardan bahsediyorum, bunlardan rahatsız olmaya
gerek yok.
Bunların
dışında ne AKP’nin tek adam sevdası ne de tek adamın hukuksuz tutum ve
davranışı gene ne yazık ki değişmemiştir. Ne kamu düzeni sağlanabilmiş ne millî
gelir artabilmiştir. Ne yargı bağımsız ne de basın özgür olabilmiştir. Ne dış
politikada saplandığımız bataktan çıkabilmişiz ne de Suriye sınırımızdan uçağımızın
burnunu çıkarabilmişiz. Ne PKK’nın ne de IŞİD’in canlı bombaları patlamadan
yakalanabilmiş ne “Katyuşa”ların Kilis’te can alması engellenebilmiş ne de
bombaların düşmesini yer çekiminin varlığına bağlayan AKP valilerinin
pişkinliğinden kurtulabilmişiz. Ne ülkemizdeki mültecilerin sayısı
azaltılabilmiş ne de “Türkiye AB’ye 3000 yılında üye olur.” diye dalga
geçilmesi engellenebilmiştir. Ne kadın cinayetleri ne çocuk istismarı
önlenebilmiş ne millî eğitimdeki kalite düşüşü durdurulabilmiş ne de çocuklarımızın
uyuşturucunun pençesine düşmesinin önüne geçilebilmiştir. Ne iktidar zengini
yaratma ne de partizan kadrolaşma çabasından vazgeçilmiş, “Büyük projelerin
mimarı.” diye Başbakan atanmış ama ne o büyük projeler aynı iktidar arsızı
müteahhitlere verilmekten vazgeçilmiş ne de o projelerde çalışan işçilerin
haklarına sahip çıkılabilmiştir. 
SEBAHATTİN
KARAKELLE (Erzincan) – Projeleri iyi oku, iyi oku. O projeleri iyi oku. 
MEHMET
PARSAK (Devamla) – Saygıdeğer milletvekilleri, Sayın Davutoğlu, kendi döneminin
hemen başında şeffaflık ve siyasi ahlak konularında yasal düzenlemeler
yapacağını ve yolsuzlukla suçlanan 4 bakanın Yüce Divanda yargılanmaları
gerektiğini söylemişti. Bu tür düzenlemelere sıcak bakmadığını belirten Sayın
Cumhurbaşkanının Başbakana verdiği cevap ise “Böyle olursa, görev alacak il ve
ilçe başkanı bulamazsınız.” şeklinde olmuştu. Yolsuzluk şaibesiyle
yargılanmalarını istediği 4 bakan ise AKP milletvekillerinin oylarıyla Yüce
Divana gitmekten kurtulmuş, bunun da ötesinde, yolsuzlukların odağındaki isme
Sayın Davutoğlu’nun 2 bakanı birden yine ne yazık ki plaket vermişti. 
Sabık
Başbakanın gidişindeki bir başka gerekçenin ise başkanlık sistemi karşısında
ikircikli tavrı olduğu düşüncesindeyiz. Bu da demektir ki bu sistemi canla
başla savunmak, artık Sayın Recep Tayyip Erdoğan tarafından belirlenen yeni
kadrolara kalmıştır. 
Yeni Kabinedeki dikkat çekici değişikliklerden biri de,
ne yazık ki Millî Eğitim Bakanlığında yaşanmıştır. Bu değişiklikle Millî
Eğitim, AKP iktidarında bakanı en çok değişen bakanlık olma özelliğini korumaya
devam etmiştir. Her gelen bir öncekinin yaptığını beğenmeyen ve sistem
değişikliklerine giden bakanların elinde Millî Eğitim, âdeta, ne yazık ki
deneme tahtasına dönüşmüştür. 
65’inci Hükûmetin gerçek niteliği hakkında bize en
doğru bilgiyi verecek olan değişenlerden ziyade değişmeyenlerin kim olduğudur
kuşkusuz. Sayın Binali Yıldırım Hükûmetinin en net mesajı, İçişleri ve Adalet
Bakanlarını yerlerinde tutmakla… Bunun gerçekte kimin tasarrufu olduğu ve hangi
amaca hizmet etmesi beklendiği ise sır değildir. Sayın İçişleri Bakanı Efkan
Ala “Kapılarını kırıp gazetecileri gözaltına almak için yasalara gerek
olmadığını, Anayasa’yı ise zaten tanımadığını” söyleyebilen bir İçişleri Bakanı
olarak kayda geçmiştir. Yüksek perdeden konuşmaları sizi yanıltmasın,
“Peygamber kibre kapıldı biz kapılmadık.” diyecek kadar da ne yazık ki tevazu
sahibi görünmüştür. 
İÇİŞLERİ BAKANI EFKAN ALA (Bursa) – Yalan söyleme,
ayıp! Paralelcilerin yalanını söyleme!
MEHMET PARSAK (Devamla) - Adalet Bakanı hakkında da
benzer durumlar ne yazık ki söz konusudur.
Bu çerçevede baktığımızda, hakikaten, bu 65’inci
Hükûmetin kurulmasındaki siyasi sebepleri, gerçek anlamda, tutarlı bir şekilde
milletimize de, tarihe de izah edebilmek mümkün değildir. 
Bütün bunlara rağmen milletimizin, devletimizin
menfaatlerini düşünmek suretiyle kalbî bir duamı paylaşarak sözlerimi
sonlandırmak istiyorum. Her şeye rağmen biz Hükûmetin…
(Mikrofon otomatik cihaz tarafından kapatıldı) 
BAŞKAN
- Mehmet Bey, bir dakikada tamamlar mısınız?
MEHMET
PARSAK (Devamla) – Aslında gerek de yok Sayın Başkanım. 
BAŞKAN
– Bir dakikada toparlar mısınız?
MEHMET
PARSAK (Devamla) – Teşekkür ediyorum Sayın Başkanım.
Biz
bütün bu eleştirdiklerimizin hepsini şunun için ifade ediyoruz… Aralarda sataşmalarda
bulunuldu, hatta “Doğru oku.” falan da denildi, bunları da hiç yakıştıramadık.
MEHMET
UĞUR DİLİPAK (Kahramanmaraş) – Sana yakışanı söyle sen. 
MEHMET
PARSAK (Devamla) – Ama, sonuç itibarıyla, yeni bir Hükûmetin kurulma süreci
gerçekleşiyor. Söylediklerimizin hepsi de doğru referanslarla söylenilmiş,
ifade edilmiş, kayıtlara geçmiş durumda.
MEHMET
UĞUR DİLİPAK (Kahramanmaraş) – Sen 10 Temmuzu bir hatırla bakalım. 
MEHMET
PARSAK (Devamla) – Hiç yakışmaz size bu 10 Temmuzdan vesaireden söz etmek. Bir
şey söylemeye çalışıyorum: Sonuç itibarıyla, her şeye rağmen, iktidar çoğunluğu
AKP Grubunun elinde ve Türk milleti, Türk devleti için bir şeyler yapmak
durumunda olan AKP Hükûmeti, 65’inci Hükûmet olarak kurulurken bu
söylediklerimizi de nazara alarak hükûmet ederse bundan milletimiz kârlı çıkar.
Biz de bu eleştirileri sorumlu siyaset anlayışımız çerçevesinde ifade ediyoruz.

Bu
vesileyle, saygıdeğer hazırunu ve Gazi Meclisi bir kere daha saygılarımla
selamlıyorum. (MHP sıralarından alkışlar) 
BAŞKAN
– Teşekkür ediyorum Sayın Parsak.
İÇİŞLERİ
BAKANI EFKAN ALA (Bursa) – Sayın Başkan, sataşmadan söz istiyorum. 
BAŞKAN
– Buyurun.
İki
dakika, lütfen…
VII.- SATAŞMALARA İLİŞKİN KONUŞMALAR (Devam)
15.- İçişleri Bakanı Efkan Ala’nın, Afyonkarahisar
Milletvekili Mehmet Parsak’ın 65’inci Hükûmet Programı üzerinde şahsı adına
yaptığı konuşması sırasında şahsına sataşması nedeniyle konuşması
İÇİŞLERİ
BAKANI EFKAN ALA (Bursa) – Sayın Başkan, çok değerli milletvekilleri; burada
konuşma yapan arkadaşımız, bir paralelci yalanı bana izafe ederek burada
söyledi. Bir kere, ben imam-hatip mezunuyum, bunu söylemek istemezdim. Size
bunu söyleyenlere dinin ne demek olduğunu anlatacak kadar birikime sahibim. (AK
PARTİ sıralarından alkışlar) 
MEHMET
PARSAK (Afyonkarahisar) – Gene kibir var ne yazık ki Sayın Bakanım. 
İÇİŞLERİ
BAKANI EFKAN ALA (Devamla) – Burada sizin bu konuya ne kadar yabancı olduğunuz…
“Hazreti Peygamber sallallahu aleyhi ve sellem” diyerek söze başlanır. 
MEHMET
PARSAK (Afyonkarahisar) – Çok ayıp, çok ayıp! Çok ayıp sana!
İÇİŞLERİ
BAKANI EFKAN ALA (Devamla) – Siz daha “Hazreti Peygamber sallallahu aleyhi ve
sellem”i andığınızda arkasından ne söylemeniz gerektiğini bilmeyecek kadar bu
konulara yabancısınız. Onun için, elinize tutuşturulanı, kulağınıza üflenenleri
burada söylemeyiniz.
BÜLENT
YENER BEKTAŞOĞLU (Giresun) – Bu ağır bir laf oldu. 
İÇİŞLERİ
BAKANI EFKAN ALA (Devamla) – Biz bu konuya baş koymuşuz; biz, “Kur'an”,
“sünnet” dediğiniz zaman kendi hayatımızı bu konuya feda edecek kadar bu
konuların şuurunda olan insanlarız. (AK PARTİ sıralarından alkışlar) Bizim
siyaset yapma nedenimiz, dünyaya geliş nedenimize hizmettir ama siz, dünyaya
geliş nedeninin ne demek olduğunu bilmek istiyorsanız bir mümin ve Müslüman
muvahhit için, o zaman gidin bu konularda araştırma yapın. Size harcayacak daha
fazla vaktim yok. Bu bir. 
MEHMET
PARSAK (Afyonkarahisar) – Gene aynı kibir Sayın Bakan.
İÇİŞLERİ
BAKANI EFKAN ALA (Devamla) – İkincisi, değerli arkadaşlar, sizler, mevzuata
hapsolan bir siyaset izleyebilirsiniz. Bizler, mevzuatı değiştirmek için
buradayız. Biz, mevzuatta kendimizi, yapacaklarımızı bağımlı hissedersek…
Elbette uyuyoruz, onu hep söyledik ama değiştirmek için burada siyaset
yapıyoruz. Her ağzınızı açtığınızda “Mevzuatta şöyle bir şey var, mevzuatta
böyle bir şey var, şurayı kırın...” Türkiye’de bir darbe teşebbüsü olmuştur. O
darbeyi neyle önleyeceğiz? Tankla gelirlerse tankın üstüne çıkarız, kapıların
arkasında planlarlarsa kapıları kırarız. (AK PARTİ ve Bakanlar Kurulu
sıralarından alkışlar) 
BAŞKAN
– Teşekkür ediyorum Sayın Bakan.
Efendim…
OKTAY
VURAL (İzmir) – Sayın Başkan, tabii, aslında, Sayın Bakan, yaptığı konuşmayı
şöyle bir daha dinlese biraz ibret alsa… Ve kendisinin de kimseye dini
öğretmeye haddi olmadığını buradan ifade etmek isterim. Sayın Bakan kendi haddini
bilsin, kendi konumunu bilsin. (MHP sıralarından alkışlar) 
İÇİŞLERİ
BAKANI EFKAN ALA (Bursa) – Sen de haddini bil ve konumunu bil ya!
OKTAY
VURAL (İzmir) – Elhamdülillah bir Müslüman olarak dinimizi senden öğrenecek
değiliz. 
İÇİŞLERİ
BAKANI EFKAN ALA (Bursa) – Ben de senden öğrenecek değilim!
OKTAY
VURAL (İzmir) – Onun için bu ifadelerinize dikkat ediniz.
BAŞKAN
– Oktay Bey, şahsiyata dökmeyelim. 
Teşekkür
ediyorum.
MEHMET
PARSAK (Afyonkarahisar) – Aynı kibirli tutumu devam ettiriyorsunuz Sayın Bakan.
OKTAY
VURAL (İzmir) – Burada ses kaydınız var. Biraz nedamet getirin, özür dileyin!
Yeter!
BAŞKAN
– Oktay Bey, rica ediyorum, lütfen tırmandırmayınız. Herkes kendi görüşünde
serbesttir, hürdür ve kendi görüşünde herkes…
OKTAY
VURAL (İzmir) – Benim görüşüm değil, dinimizle ilgili bir konu olduğu zaman
onun haddini bilmesi…
MEHMET
PARSAK (Afyonkarahisar) – Yani Hazreti Peygamber’in adından sonra “sallallahu
aleyhi ve sellem” denilmesi gerektiğini herkes biliyor.
MİLLÎ
EĞİTİM BAKANI İSMET YILMAZ (Sivas) – Söylemedim diyor, yalan diyor. 
BAŞKAN
– Görüşler şahıslara aittir ve muhteremdir. 
Teşekkür
ediyorum. 
Efendim,
şimdi söz sırası…
OKTAY
VURAL (İzmir) – Kendisi Erzurum’da konuşmamış böyle de kalkıp burada ahkâm
kesiyor! Daha söyleyecek çok şeyim olur, bir daha da kürsüye çıkma öyle. Çok
sözüm olur, biliyorsun.
BAŞKAN
– Oktay Bey…
VI.- HÜKÛMET PROGRAMI (Devam)
1.- Başbakan Binali Yıldırım tarafından kurulan
Bakanlar Kurulunun Programı’nın görüşülmesi (Devam)
BAŞKAN
– Efendim, şimdi söz sırası Hükûmet adına Başbakan Yardımcısı Sayın Profesör
Doktor Numan Kurtulmuş Bey’e aittir. 
Buyurunuz
Beyefendi. (AK PARTİ sıralarından alkışlar) 
BAŞBAKAN
YARDIMCISI NUMAN KURTULMUŞ (Ordu) – Sayın Başkan, değerli milletvekili
arkadaşlarım; hepinizi saygı ve sevgiyle selamlıyorum.
65’inci
Hükûmetin programıyla ilgili görüşmeler sırasında burada görüşlerini bizlerle
paylaşan ve görüşlerinden istifade ettiğimiz, katkı sunan bütün arkadaşlarımıza
teşekkür ediyorum. 
Sözlerimin
başında da -bugün tesadüf olarak 27 Mayısın yıl dönümünde, 27 Mayısta
konuşuyoruz- Türkiye siyasi tarihinin o kara gününü, maalesef, lanetle, ibretle
bir kere daha hatırlıyoruz; 27 Mayıs darbesinde milletin emeğini, milletin
siyasi iradesini yok sayarak milletin canından çok sevdiği siyasi liderlerini
darağacında şehit eden anlayışı, darbeci anlayışı, baskıcı anlayışı bir kere
daha lanetliyoruz; Türkiye'nin bir daha o günlere geri dönmemesi için de yüce
Meclisin, elinden geleni yapması gerektiğini bir kere daha ifade ediyoruz. (AK
PARTİ sıralarından alkışlar) 
Yine,
aynı şekilde, 27 Mayıs darbesi sonrasında idam sehpasında şehit edilen
Menderes’i, Zorlu’yu ve Polatkan’ı rahmetle, minnetle anıyoruz. Benden evvel
değerli arkadaşlarımızın da ifade ettiği gibi, bu memlekete her türlü hizmet
yapmış olan bütün geçmişlerimizi de hayırla, minnetle, şükranla yâd ediyoruz.
Değerli
arkadaşlarım, değerli milletvekilleri; 65’inci Hükûmet, eğer bir isim koymak
gerekirse, bir reform, atılım ve icraat hükûmetidir. Bu anlamda bu Hükûmet,
geçmiş on dört yıllık süre içerisinde AK PARTİ hükûmetleri tarafından
Türkiye’de yapılan değişimleri öncelikli olarak sistematik hâle getirmek, yani
bunları dönüşüm süreçleri içerisinde tamamlayarak siyasi, ekonomik, toplumsal
ve hukuki reformları sonlandırmak durumundadır. Bu çerçevede, bizler fâni
insanlar olarak biliyoruz ki her birimiz, ülkeyi hangi seviyede yönetirsek
yönetelim hepimiz fâni insanlarız. Yapmamız gereken, milletin üzerimizde olan
hakkını yerine getirmek, bu ülkede demokrasiyi bütün kurum ve kurallarıyla
yerleştirmek ve millete hizmet yolundaki sistematik değişimleri, reformları
kalıcı hâle getirerek siyasi partilerden, siyasi aktörlerden ve siyasi
figürlerden bağımsız olarak kalıcı kılmaktır.
Bu
çerçevede 65’inci Hükûmetin öncelikli hedefi, bu icraatlarını kalıcı hâle
getirmek, sistematik olarak dönüşümleri sağlamak ve bunları Türkiye
siyasetinin, Türkiye ekonomisinin geleceğine taşımaktır; bunu yapmak için de
bir seferberlik ruhuyla hem siyaset kurumunu, siyaset kurumlarını hem
bürokrasiyi hem de Türkiye siyasetini, ekonomisini ilgilendiren bütün çözüm
ortaklarını bu 65’inci Hükûmetin Programı’nın bir paydaşı hâline getirmek ve bu
anlamda bir seferberlik ruhuyla önümüzdeki süreyi, yani milletin bize 1 Kasımda
vermiş olduğu süreyi en iyi şekilde kullanabilmektir.
Burada
rakamlar da konuşuldu, ben rakamlara girmeyeceğim ancak şunu ifade etmek
isterim, açık yüreklilikle ifade etmek isterim: Türkiye, geçtiğimiz on dört
yılda ve altmış altı yıllık çok partili siyasi hayatımızda nice merhalelerden
buralara kadar geldi. Büyük mesafeler alındı ama daha yapılacak çok işler var.
Eğer futbol tabiriyle söylemek gerekirse, Birinci Lig’den play-offa çıktık ama
henüz Süper Lig’e çıkmış vaziyette değiliz. İşte 65’inci Hükûmetin ana görevi,
Türkiye'yi sizlerin de katkısıyla Süper Lig’e çıkarmak yani dünyanın 10 büyük
ülkesinden birisi yapmaktır. (AK PARTİ sıralarından alkışlar) 
ENGİN
ALTAY (İstanbul) – Küme düşmeyin de Sayın Bakan.
BAŞBAKAN
YARDIMCISI NUMAN KURTULMUŞ (Devamla) – Bu çerçevede, bu seferberlik ruhu
içerisinde yapacağımız icraatlarımızda her gün, günü gününe neler yapacağımızı
biliyoruz. Bu çerçevede, muhalefet partilerinden de gelecek yapıcı bütün
tekliflere, bütün eleştirilere açık olduğumuzu ifade etmek isterim. 
Değerli
kardeşlerim, değerli milletvekili arkadaşlarım; Türkiye'nin 65’inci Hükûmetle
ortaya koyacağı icraatlar, 5 ana direk üzerinde yükselmektedir. Bunlardan
birincisi, ekonomide faz değişimini gerçekleştirmek. Türkiye ekonomisinde 2002
şartlarıyla kıyasladığımız zaman Türkiye’de makroekonomik istikrar bakımından
büyük merhaleler aşılmıştır. Ancak, bir ülkenin dünyanın süper liginde olan bir
ülke hâline gelebilmesi için, patentleriyle, markalarıyla, AR-GE’deki
yatırımlarıyla, yüksek teknolojilerindeki markalarıyla dünyada rekabet edebilir
hâle gelmesi gerekir. Bunun için de önümüzdeki dönemde, yani 65’inci Hükûmetin
işbaşında olacağı dönemde, sadece makro istikrarı esas alan bir anlayışla
değil, bu makro istikrarı mikro başarılarla sürdürecek bir performansı ortaya
koymak zorundayız. Yani yatırımlarımızla, projelerimizle, havalimanlarımızla,
deniz limanlarımızla, duble yollarımızla, duble tren yollarımızla Türkiye’de
her alanda yatırımı kamu ve özel sektör bakımından ileriye götüreceğiz. Üç grup
olarak düşünün: Birincisi, tabiri caizse, Türkiye’nin en üstünü, beynini oluşturan
takım olarak göreceğimiz AR-GE’ye, patentlere ve markalara özel bir önem
verdiğimizi…
HAYDAR
AKAR (Kocaeli) – AR-GE’de on dört yılda 0,3 artmışsınız ya!
BAŞBAKAN
YARDIMCISI NUMAN KURTULMUŞ (Devamla) - …bunun üzerinden Türkiye’nin
uluslararası alanda rekabet gücünü artırmayı hedeflediğimizi ifade etmek
isterim. Ayrıca, Türkiye ekonomisinin istihdam bakımından hâlâ yüzde 80’ini
oluşturan, ekonomik büyüklük bakımından yüzde 65’ini oluşturan KOBİ’lerimize
destek vermek de 65’inci Hükûmetin önceliklerinden birisidir. Bu çerçevede,
toplumun dar gelirli kesimlerini, orta sınıfını da sadece sosyal yardımlar
değil, güçlendirilmiş sosyal politikalar çerçevesinde ihmal etmeyen bir
programla huzurunuza gelmiş bulunuyoruz. 
Teferruatına
girmeden, rakamlara boğmadan ifade etmek isterim ki 65’inci Hükûmetin ekonomi
politikası, “Üreten Türkiye” sloganıyla özetlenebilir. Her tarafta üreten, her
alanda üreten, toplumun bütün kesimlerinin bu üretimden pay aldığı güçlü bir
Türkiye ekonomisini inşallah oluşturacağız ve böylece, az bahsedildiği ifade
edilen 2023 hedeflerine, inşallah, 2023’e gelmeden ulaşmış olacağız. 
ERHAN
USTA (Samsun) – Hedefler nelerdir?
BAŞBAKAN YARDIMCISI NUMAN KURTULMUŞ (Devamla) – Değerli
kardeşlerim, terörün sona erdirilmesi, bu Hükûmetin ikinci önemli ayağıdır.
Türkiye’de terör örgütleriyle 22 Temmuz 2015’ten itibaren devam eden bir
mücadele var. Bir kardeşimiz, zannediyorum Bülent Bey, burada dedi ki: “Siz
iktidara gelmeden evvel Türkiye’de terör sıfırdı.” Değerli kardeşlerim, bu
memlekette terörle kırk yıldır mücadele ediliyor. Terör artarak, azalarak ama
maalesef bir şekilde her zaman dışarıdan destek alarak Türkiye’nin başına bela
olmuştur. Türkiye’de on binlerce insanın ölmesine, Türkiye’de yine binlerce
asker ve polisimizin şehit olmasına neden olan bir terör belasıyla karşı
karşıyayız. Bu terör belasının Türkiye’ye maliyeti kırk yılda 1,5 trilyon dolar
olmuştur. İnşallah, el birliğiyle, hep beraber, bir millet politikası olarak,
terörü sona erdireceğiz ve terör örgütlerinin hepsini hareket edemez hâle
getireceğiz. (AK PARTİ ve Bakanlar Kurulu sıralarından alkışlar) 
HAYDAR AKAR (Kocaeli) – Kırk yıl önce de böyle
söylüyorlardı.
BAŞBAKAN YARDIMCISI NUMAN KURTULMUŞ (Devamla) - Değerli
kardeşlerim, şunu ifade etmek isterim: Ne oldu da 22 Temmuzdan sonra,
düğmelerine basılmış bir şekilde Türkiye’de bütün terör örgütleri harekete
geçirildi. IŞİD’inden DHKP-C’sine ya da PKK’sına kadar bütün terör örgütleri
maalesef eş zamanlı olarak, biraz da bölgedeki, Orta Doğu’daki gelişmelerden
cesaret alarak, biraz da kendilerine her platformda destek veren siyasi,
ekonomik, lojistik, hatta ve hatta her alanda bunların ellerinden tutarak
uluslararası alana çıkaranların destekleriyle 22 Temmuzdan sonra terör,
Türkiye’nin üzerine abanmaya başladı. Terörle mücadele meselesi, milletimizin
bugün ortak meselesi hâline gelmiştir. Terör örgütlerini sadece önde mücadele
eden birkaç bin tane teröristten ibaret görmediğimizi bir kere daha açıklıkla
ifade ediyorum. Terör örgütleriyle mücadele, terör örgütlerinin arkasındaki
yerli ve yabancı ortaklarını da görmeyi, onlara karşı da eş zamanlı bir
mücadeleyi gerçekleştirmeyi zorunlu kılıyor.
Bu çerçevede, bu mücadelede emeği geçen bütün
kardeşlerimize, bütün güvenlik kuvvetlerimize yürekten teşekkür ediyoruz.
Ayrıca,
bir büyük teşekkürü de özellikle Doğu ve Güneydoğu Anadolu’da terör örgütüne
destek vermeyen Kürt kardeşlerimiz hak ediyor, Kürt kardeşlerimiz ve bölge
halkı hak ediyor. Bu anlamda, bu mücadelede bu desteği sağlayan halka da
teşekkürü bir borç biliyoruz. (AK PARTİ sıralarından alkışlar) 
Ayrıca,
Türkiye'nin bu mücadelesinde zaman zaman terör örgütlerini de cesaretlendiren
bir başka terör örgütüne de dikkat çekmek, herhâlde Hükûmet olarak
vazifemizdir. Bu da “paralel devlet yapılanması” olarak isimlendirilen ve
Türkiye'nin güvenlik stratejisinin bir parçası hâline gelen örgütlenmedir. Bu
örgütlenme de Türkiye’de ve yurt dışında her imkânı kullanarak, elindeki bütün
imkânları seferber ederek sadece Hükûmete karşı olmakla değil, aynı zamanda
Türkiye'nin karşısında kim varsa ona destek olmakla Türkiye'nin aleyhine
çalışmaktadır. Bu örgütle mücadele, bütün yasal imkânlar çerçevesinde sonuna
kadar gidecek ve inşallah bu mücadeleyi başarıyla neticelendireceğiz. 
Değerli
kardeşlerim, Türkiye’de 65’inci Hükûmetin üzerinde yükseldiği üçüncü büyük
direk, üçüncü büyük alan, hukuki ve siyasi reformların tamamlanmasıdır. Şimdi,
belki yine tartışma olacak ama bu hukuki ve siyasi reformların gerçekleşmesi,
Türkiye siyasetinin ve Türk toplumunun daha ileriye gitmesi için zorunludur
çünkü Türkiye'nin üzerine giydirilen bu siyasal sistem -rejim demiyorum,
dikkatinizi çekerim- bu milletin üstüne dar gelen bir deli gömleği gibidir. Bu
siyasal sistem, Anayasa’sıyla, Siyasi Partiler Yasası’yla, Meclis İçtüzüğü’yle
ve diğer bütün antidemokratik yasalarıyla, önce 1960 darbesinin, arkasından
geliştirilerek 1980 darbesinin Türkiye’ye hediyesidir. Türkiye, bu deli
gömleğinden kurtulmak durumundadır. Bu millet, eninde sonunda bu deli gömleğini
üstünden çıkaracak ve çöp tenekesine atmayı inşallah başaracaktır. (AK PARTİ
sıralarından alkışlar) 
Değerli
kardeşlerim, onun için, biz, 65’inci Hükûmet olarak 1 Kasımda halkımıza
verdiğimiz sözün ve 1 Kasım seçiminde halkın bize verdiği desteğin bir sonucu
olarak, Türkiye'de bu hukuki, siyasi reformları gerçekleştirmeyi Hükûmetin en
temel sorumluluklarından birisi olarak görüyoruz. 
Evet,
Türkiye'de yeni bir anayasa yapacağız. Bu yeni anayasayı yapmak, sadece AK
PARTİ Grubunun ya da sadece 65’inci Cumhuriyet Hükûmetinin, kendisini bağladığı
bir vazife ve sorumluluk değildir; bu, aynı zamanda yüce Parlamentonun bir
görevidir. Türkiye yeni bir anayasa yapacaktır; sivil, demokratik, katılımcı,
çoğulcu yeni bir anayasa yapacaktır. Bu anayasayı yaparken Türkiye'de bütün
siyasal kanatların bu sürece katkı sunması için üzerimize düşen her türlü
sorumluluğu yerine getirdiğimizi de hepiniz biliyorsunuz, şahitsiniz. 
Değerli
kardeşlerim, anayasalar, bir partinin anayasası olmaz, eyvallah, ama anayasalar
konuşulmaya başlandığı zaman, “Bu Anayasa’yı ancak kanla değiştirirsiniz.” anlamına
gelen sözleri söylemek de asla demokratik anlayışla, demokratik teamülle
bağdaşmaz. (AK PARTİ sıralarından alkışlar) 
Eğer,
bugün burada konuşulmasaydı, söylenmeseydi söylemeyecektim, ama cümle aynen
şöyledir: “Anayasa değişimine, sizin istediğiniz Anayasa değişimine Cumhuriyet
Halk Partisi asla imkân vermeyecektir.” Cümle aynen böyle. Allah aşkına, bu
cümle ne demek? Anayasa değişikliğine imkân verecek olan yer Cumhuriyet Halk
Partisi Grubu değil, Türkiye Büyük Millet Meclisidir. (AK PARTİ sıralarından
alkışlar) Anayasa değişikliğini isteyen, bu talebi dile getiren
vatandaşlarımızdır. Tartışırız; sizler de teklifinizi getirirsiniz, bizler de
teklifimizi getiririz, 2 partimiz daha var, onlar da tekliflerini getirir;
uzlaşma masasında uzlaşırız uzlaşamayız, 330’u buluruz, millete gideriz, 367’yi
buluruz ama Anayasa’nın tartışıldığı yerde, “Bunu asla yapamazsınız.” demek,
millet iradesine saygısızlıktır, millet iradesini anlayamamaktır; hele hele
Anayasa değişikliği gibi Türkiye'nin hukuki reformlarının bir parçası olan
konuda, söz açılmışken konuyu dönüp dolaştırıp bir türlü kana getirmek, asla
kabul edilemeyecek bir husustur. 
Değerli
kardeşlerim, bu çerçevede, Türkiye, inşallah siyasi ve hukuki reformlarını
tamamlayacaktır. Bu anlamda, sadece Anayasa değişikliği değil, Mecliste bu
Anayasa değişikliğiyle birlikte diğer yasaların da demokratikleştirilmesi için
Hükûmet olarak, sizlerin desteğine müracaat edeceğiz. Bu Meclis, inşallah, yeni
bir iç tüzük yapacaktır; bu Meclis, yeni ve demokratik bir siyasi partiler
yasası yapacaktır; bu Meclis, seçim yasası yapacaktır ve inşallah Türkiye,
siyasal sistemini de kuvvetlendirmiş bir şekilde, bu süreçten geçecektir.
Evet,
biz AK PARTİ olarak başkanlık sistemini söylüyoruz. Bu, milletle seçim
sırasında yaptığımız taahhüdün, milletle olan vaatleşmemizin bir parçasıdır.
Başkanlık sisteminin anayasal reform sürecinin sadece bir parçası olduğunu
söylüyoruz. Sadece onu alıp bütün anayasal reform sürecimizin aslı esası bundan
ibaretmiş gibi tartışma yürütmeyi asla doğru bulmuyoruz. Türkiye’de etkin bir
yürütmenin sağlanabilmesini, Türkiye’de yargı reformunun yapılabilmesini, büyük
bir denge mekanizması kurularak vatandaşın iradesinin siyasal sistemde daha
etkin temsil edilmesini istemekten daha doğal ne olabilir? 
Bu
çerçevede, inşallah AK PARTİ Grubu, sizlerin de -zaten Anayasa oylamasında,
biliyorsunuz, grup kararı yok- destekleriyle Türkiye’ye yakışır yeni bir
anayasa yapmayı sağlayacak ve Türkiye, yeni bir anayasayla yoluna devam
edecektir.
Değerli
arkadaşlarım, Hükûmet programımızın beşinci temel direği…
ENGİN
ALTAY (İstanbul) - Dört, dört.
BAŞBAKAN
YARDIMCISI NUMAN KURTULMUŞ (Devamla) - Dördüncü temel direği, toplumsal
bütünlüğün sağlanmasıdır. 
Eyvallah,
teşekkür ederim Engin Bey. 
ENGİN
ALTAY (İstanbul) - Yapıcı muhalefet.
BAŞBAKAN
YARDIMCISI NUMAN KURTULMUŞ (Devamla) - Evet, böylece güzel bir yapıcı muhalefet
örneği. Çok teşekkür ediyoruz size. (AK PARTİ sıralarından alkışlar)
Toplumsal
bütünlüğün sağlanması da 65’inci Hükûmetin temel borçlarından birisidir. Neyi
kastediyorum? Dış politikayla ilgili alanda da arkadaşlarımız konuştu. Değerli
arkadaşlarım, bölgemizde bir oyun oynanıyor. Irak’ın işgaliyle başlayan süreçle
birlikte bölgede, maalesef, halklar, temel bazı fay hatları üzerinden
birbirlerine düşman hâle getirilmeye çalışılıyor. Bir taraftan etnik kimlikler,
bir taraftan mezhep kimlikleri üzerinden bu bölgede, önce ülkeler birbirine,
ardından da aynı ülke içerisinde milletler birbirine düşürülüyor. Bu oyuna asla
gelmeyeceğiz. Bu memlekette hiçbir vatandaşımızı bir diğerinden ayırt edecek ne
etnik ayrımcılık üzerinden ne mezhep ayrımcılığı üzerinden Türkiye'nin
bölünmesine müsaade etmeyeceğiz, bu konudaki politikalara millet olarak fırsat
vermeyeceğiz. Bu anlamda, toplumsal bütünlüğün sağlanması önündeki atılması gereken
adımların hepsini atacağız ve vatandaşlarımızın her biri, kimliği ne olursa
olsun, kendisini hangi toplumsal kesime ait hissediyor olursa olsun özgür ve
eşit Türkiye Cumhuriyeti vatandaşı olarak hissedecek ve bu ülkenin esas
sahiplerinden birisi olarak kendisini kabul edecektir.
Değerli
arkadaşlarım, Hükûmet programımızın beşinci ana direği ise dış politikada
sorunların çözümüne ilişkin müzakere ve karşılıklı rızaya dayalı yeni
perspektiflerin ortaya konulmasıdır. Bu çerçevede ele aldığımız 65’inci Hükûmet
Programı’mız, 2023 hedeflerine giden yolu kısaltan, hızlandıran, icracı bir Hükûmet
programıdır. Reform ve icraatlarımızın aslında, esasında insan odaklı bir
anlayış vardır. Yatırım, istihdam, üretimi önceleyen bir anlayışla toplumsal
refahın sağlanmasını, refahın adil bir şekilde paylaşılmasını öngören bir
Türkiye hedefi vardır. Bu hedefe hizmet etmek için 6 temel çalışma alanında
Hükûmetimiz çalışmalarını sürdürecektir. Bunlardan birincisi: Demokrasi ve
adalet alanındaki atılacak adımlar. İkincisi: Eğitim alanında atılacak adımlar.
Üçüncüsü: Reel ekonomi alanında atılacak adımlar ve bu alanda yapılacak köklü
değişimlerle Türkiye ekonomisinde hızlı bir faz değişiminin sağlanması. Bunu
sağlamak için öncelikli dönüşüm programlarımızın tatbik edilmesi ve bu
çerçevede kamu maliyesi ve kamu yönetimi alanındaki adımlarımızın hızlı bir
şekilde atılmasıdır. 
Değerli
arkadaşlarım, Hükûmet programımızın teferruatına girmeyeceğim ancak sadece
ekonomi ve -eğer vakit kalırsa- dış politika alanındaki bazı konuları sizlerle
paylaşmak isterim.
Türkiye,
ekonomide 2023 hedeflerine ulaşabilmek, demin ifade ettiğim tabirle süper lige
çıkabilmek için yüzde 5’in üzerinde bir büyüme hedefini tutturmak durumundadır.
Dolayısıyla, Türkiye’nin büyümesinde maceracı olmayan, ama asla büyüme
hedefleri bakımından da herhangi bir şekilde kısıtlamaya gitmeden üretim
üzerinden büyüyen güçlü bir Türkiye ekonomisini hedef olarak kendimize koymuş
bulunuyoruz. Bunun için Türkiye, orta-üst gelir grubundan, inşallah 65’inci
Hükûmetin görev süresi dolduğunda üst gelir grubuna çıkacak, ayrıca insani
gelişmişlik bakımından da dünyanın en üst düzey ülkeleri arasında yerini
alacaktır. 
Değerli
kardeşlerim, değerli milletvekili arkadaşlarım; bunun için Türkiye’nin
ekonomide vazgeçemeyeceği önceliklerden birisi, kalkınma stratejimizi dördüncü
sanayi devrimini ıskalamayacak şekilde gerçekleştirmektir. Türkiye, bu anlamda,
nitelikli istihdamı oluşturabilecek, nitelikli üretimi ortaya koyabilecek ve
inşallah, yüksek teknolojiye sahip yurt içi üretimi artıracak ve bunların da
ithalata bağımlılığını azaltacaktır. 
Ayrıca,
imalat sanayisinin gayrisafi yurt içi hasıla içerisindeki payının azaltılması
ve yapısal dönüşümün sağlanması temel önceliğimiz olacaktır. 
Yeni
bir sanayileşme politikası, 65’inci Hükûmetin önceliklerinden birisidir. Yerli
ve millî sanayiyi güçlendireceğiz. Türkiye, bu anlamda, endüstri 4.0
yaklaşımıyla, bu yaklaşımla uyumlu sanayinin hızlandırılmasını sağlayacaktır,
bunun öneminin farkındadır.
Bütün bunları yaparken Türkiye, yatırımcıya her türlü
kolaylığı sağlayacak, yerli ve yabancı yatırımcının Türkiye’de yatırımlarının
hızlı ve kolay bir şekilde yapılabilmesi için her türlü imkânını seferber
edecektir. Dolayısıyla, Türkiye’deki Yatırım Ajansının daha etkin bir hâle
getirilmesi, Yatırım Ajansının etkinliği üzerinden yabancı sermayenin doğrudan
yatırım olarak çekilmesi öncelikli hedeflerimizden birisidir. Ayrıca, yabancı
yatırımcıya sağlayacağımız yatırım kolaylıklarının hepsini yerli
yatırımcılarımıza da sağlayacağız. Bir kere daha ifade etmek istiyorum: Kim
yatırım yapmak istiyorsa yatırım yapmak isteyenin önüne turkuaz halıları
sererek onların yolunu açacağız. (AK PARTİ sıralarından alkışlar) 
Ayrıca, Türkiye'nin dünyayla ekonomik anlamda
bağlarının kuvvetlendirilebilmesi için Avrupa Birliği entegrasyonuna önem
vereceğiz. Ancak burada da ifade edildi, Türkiye olarak biz, Avrupa Birliği
entegrasyonuna önem veriyoruz. Örnek olarak mülteci anlaşması üzerinden
Türkiye'nin Schengen vizesi alabilmesi için 64’üncü Hükûmet döneminde
Türkiye'nin atması gereken adımların hepsi atıldı. Ancak Avrupa Birliği
hedefimiz var diye Avrupa Birliğinin ortaya koyduğu mazeretleri -hadi şöyle
ifade edeyim- çoğu zaman mızıkçı bir şekilde ortaya koyduğu mazeretleri de
dinleyecek değiliz. Biz, Türkiye olarak üzerimize düşen sorumlulukları yerine
getiriyoruz. 
Bir arkadaşımız, muhalefetten, ifade etti; birileri “Üç
bin sene sonra Türkiye Avrupa Birliğine girer.” diyorsa; bu, bizim ayıbımız
değil, bunu söyleyenlerin ayıbıdır. (AK PARTİ sıralarından alkışlar) Ama, burada,
yirmi otuz yıl akademik olarak da Avrupa Birliğiyle uğraşmış birisi olarak
söyleyeyim, Türkiye’ye üç bin yıl sonra Avrupa Birliğinin kapılarını
gösterenlere şu soruyu da sormak hakkımızdır: “Acaba otuz sene sonra bugünkü
Avrupa Birliği ne hâlde ne olacak? Siz önce Avrupa Birliğinin otuz sene sonraki
hâlini düzeltmeyi başarın. (AK PARTİ sıralarından alkışlar) Biz, Avrupa Birliği
hedefine, bu anlamda, özellikle vize serbestisi konusundaki sözlerimize
bağlıyız. Ama, kusura bakmayın, bu sözlerimize bağlı olduğumuz, Türkiye'nin
sadece Avrupa Birliğine muhtaç olduğu anlamına gelmez. Türkiye, dünyada
dünyanın bütün bölgeleriyle ilişki kurabilecek çok az ülkeden birisidir. Biz,
eş zamanlı olarak dünyanın birçok bölgesindeki ticari ve siyasi oluşumlarla
irtibatı olan ve bu anlaşmaların içerisinde yer alan bir ülkeyiz. Türkiye,
Amerika Birleşik Devletleri’yle, Türk dünyasıyla, İslam İşbirliği Teşkilatı
üyeleriyle, Balkan Paktı üyeleriyle, Karadeniz Ekonomik İşbirliği üyeleriyle ve
dünyanın başka ülkeleriyle Afrika ve Latin Amerika ülkeleriyle eş zamanlı
olarak ilişkilerini sürdüren bir ülkedir.
Evet, dünyada çoktan ekonomik savaşın başladığını,
dünyada çoktan ekonomik kutuplaşmaların başladığını biliyor ve gayet iyi takip
ediyoruz. Türkiye, sadece önümüze sürülen mecburi istikametlerde yürümek
mecburiyetinde değildir. Bu çerçevede, Avrupa Birliğiyle ilişkilerimize devam
ederken çok taraflı olarak, diğer bütün ilişkilerimizin, finansal, iktisadi ve
siyasi ilişkilerimizin de öneminin farkındayız. Avrupa Birliği ilişkileri ve
TTIP gibi ekonomik bloklaşmalardaki entegrasyonların ortaya çıkmasının, Türkiye
ekonomisi üzerindeki olumsuz etkilerini giderebilmek için de her türlü
çalışmayı, her türlü gayreti ortaya koyuyoruz. 
Değerli kardeşlerim, Türkiye'nin mal ihracatında dünyadaki
ticaretten aldığı payın mutlaka çok ileriye götürülmesi lazım. Türkiye'nin
dünyadaki mal ticaretinden payının yüzde 1,5’a çıkmasını hedefledik ve inşallah
bu istikamette yolumuza devam edeceğiz. 
Ayrıca, evet birçok arkadaşım ifade etti, Türkiye'nin
bir tasarruf açığı var, bunu biliyoruz. Bu tasarruf açığının kapatılabilmesi
için hem içerdeki tasarrufların artırılma tedbirlerini ortaya koyacağız hem de
özellikle KOBİ’ler başta olmak üzere, yatırımcılarımızın finansman
desteklerinin artırılması için yeni finansal enstrümanları da geliştireceğiz.
Bu çerçevede, Türkiye’de yenilikçi finansal politikaların ortaya konulması,
yurt dışından çekilecek olan finansman imkânlarıyla Türkiye’deki finansal
derinliğin artırılması ve özellikle yaygın finansman yöntemleriyle yeni
finansman alanlarının açılarak milletimizin, bu anlamda yatırımcımızın soluk
alması da gerçekten sağlanacaktır. Türkiye, bütün bunları yaparken mali
disiplinden asla taviz vermeden ama Türkiye'nin ileriye gitmesini sağlayacak
olan üretim devrimini de gerçekleştirecek bir iradeyi ortaya koyacaktır. 
Kamu
sermayeli kuruluşlarımız, açık, şeffaf ve hesap verebilir bir yapıda
çalışmalarını sağlayacaktır. Yurt dışı tasarrufları sadece artırmakla
kalmayacak, bunları üretken alanlarda Türkiye'nin hızlı bir biçimde büyümesini
sağlayacak katma değeri yüksek alanlara da yönelteceğiz. Ayrıca, altın
bankacılığı başta olmak üzere altın şeklinde tutulan tasarrufların da Türkiye
ekonomisine kazandırılması için her türlü imkânı seferber edeceğiz. 
Yine,
Türkiye'nin ekonomisine can verecek olan GAP gibi, DAP gibi, DOKAP gibi ve KOP
gibi projelerin en kısa zamanda son noktaya gelmesi için imkânlarımızı seferber
edeceğiz. Yapılacak olan yatırımlarda sadece kamu kaynaklarının değil,
kamu-özel sektör iş birliği yöntemlerinin kullanılarak da bu yatırımların kısa
bir süre içerisinde ve düşük maliyetlerde yapılmasını sağlayacağız. Ayrıca, iş
ve yatırım ortamının geliştirilmesine dönük çalışmalarımızı da kesintisiz bir
şekilde sürdüreceğiz. Bu alandan sorumlu olarak da bir Başbakan yardımcımız iş
ve yatırım ortamının iyileştirilmesiyle ilgili alanlarda çalışmalara riyaset
edecektir, çalışmaları gözetecektir. 
Diğer
konuları geçiyorum, ancak, müsaade ederseniz -on dakikaya yakın bir süre kaldı-
ortaya konulan bazı eleştiriler vardı, bunları da ifade etmek isterim. 
Dış
politikayla da ilgili şunu söylemek isterim: Değerli kardeşlerim, Türkiye, dış
politikada -dediğim gibi- çok farklı yerlerle irtibata geçebilecek, çok farklı
siyasal ve ekonomik merkezlerle ilişkisi olan bir ülkedir. Bu anlamda, Türkiye,
dış politikasındaki çeşitliliği çoğaltacak ve Türkiye'nin bu alandaki
imkânlarını artıracak adımları da atacaktır. 
Şunu
açıkça ve iftiharla ifade etmek isterim: Sadece geçtiğimiz dönem içerisinde,
Türkiye, küresel ölçekte çok önemli uluslararası toplantılara ev sahipliği
yaptı. G20 Zirvesi’ni Antalya’da yaptık, İslam İşbirliği Teşkilatı Zirvesi’ni
İstanbul’da yaptık. Yine, geçtiğimiz hafta, Dünya İnsani Zirvesi’ni İstanbul’da
yaptık. Yine, bu hafta sonunda, inşallah, Türkiye’de, En Az Gelişmiş Ülkeler
Toplantısı’na ev sahipliği yapacağız. Ayrıca, tarımda EXPO gibi önemli
uluslararası toplantıları, uluslararası organizasyonları da ifade etmek
isterim.
Şunu
söylemek istiyorum: Türkiye, artık, dünyadaki uluslararası büyük toplantılara
başarıyla ev sahipliği yapabilecek ve bu toplantılarda öncülük yapabilecek bir
seviyeye gelmiştir. Türkiye'nin dış politikasındaki bu çeşitlilik aslında bizim
bu imkânlarımızı ortaya koyan en önemli nedenlerden birisidir. 
Değerli
arkadaşlarım, müsaade ederseniz, konuşan arkadaşlardan birkaç tanesine -çok
kısa notlar olarak- cevap vermek isterim. Vaktim inşallah yeter.
Eğitim
bütçesiyle ilgili konuşuldu, Ahmet Bey söyledi. Sadece rakam olarak söyleyeyim,
eğitim bütçesinin genel yönetim bütçesi içerisindeki payı 2002 yılında 9,4;
2016 yılında 19,2’dir. (AK PARTİ sıralarından alkışlar) 2002 öncesinde eğitim
harcamaları belli bir seviyedeydi ve biliyorsunuz, mesela, Millî Savunma
Bakanlığının bütçesi Eğitim Bakanlığının bütçesinden daha öndeydi, şimdi bu anlamda
19,2’ye gelmiş. Ayrıca, eğitim bütçesinin gayrisafi yurt içi hasıladaki payı
ise yüzde 3,2’den yüzde 5’e kadar çıkmış.
HAYDAR
AKAR (Kocaeli) – Bütçe mi, gerçekleşen mi?
ENGİN
ALTAY (İstanbul) – Yatırım bütçesini söyleyin Sayın Bakan.
BAŞBAKAN
YARDIMCISI NUMAN KURTULMUŞ (Devamla) - Yatırım bütçesi bu, gerçekleşen bundan
daha fazla. Onların detayları var, isterseniz veririz, detayları var.
HAYDAR
AKAR (Kocaeli) – Gerçekleşen üzerinden söyledi rakamları da, onun için.
BAŞBAKAN
YARDIMCISI NUMAN KURTULMUŞ (Devamla) - Şimdi, bir arkadaşımız -zannediyorum
burada yok, Bülent Bey mi söylemişti bilmiyorum veya Erhan Bey söylemişti- dedi
ki: “Hangi reformlar? Şu reformlardan bir bahsedin.” Birkaç tanesini sizlerle
paylaşmak isterim. Birincisi AR-GE reformu. Türkiye’de 2002’de AR-GE’nin
gayrisafi yurt içi hasıladaki payı yüzde 0,5’ti, 2 kat artarak bu AR-GE reformu
sayesinde yüzde 1’e gelmiştir. Çok mudur? Değildir. Bunu söylerseniz ben de
katılıyorum. 
ERHAN
USTA (Samsun) – Değildir.
HAYDAR
AKAR (Kocaeli) – 0,7’den 1’e geldi.
BAŞBAKAN
YARDIMCISI NUMAN KURTULMUŞ (Devamla) - Türkiye'nin 1 değil, Türkiye'nin 3’lere,
4’lere, 5’lere çıkması lazım.
HAYDAR
AKAR (Kocaeli) – On dört senede 0,3 arttı Sayın Bakan.
ERHAN
USTA (Samsun) – Çok ayıp Sayın Bakan, hiç yakışmıyor, hiç yakışmıyor! Reform
diye bula bula bunu buldunuz.
BAŞBAKAN
YARDIMCISI NUMAN KURTULMUŞ (Devamla) - Sosyal güvenlik reformunda mali
sürdürülebilirlik bakımından genel kamu açığı sıfıra getirilmiştir. 
ERHAN
USTA (Samsun) – “103 milyar TL’dir sosyal güvenlik açığı.” diyor Sayın Bakan. 
BAŞBAKAN
YARDIMCISI NUMAN KURTULMUŞ (Devamla) - İş gücü piyasalarındaki reformlarla 2007
ile 2015 arasında 7 milyon ilave istihdam oluşturulmuştur. 
HAYDAR
AKAR (Kocaeli) – Sayın Bakana IMF’nin borcunu öderken ne kadar borç aldınız onu
da söyler misiniz.
BAŞBAKAN
YARDIMCISI NUMAN KURTULMUŞ (Devamla) - Tarımda arazi bölünmesini önleyen
reformlar gerçekleştirilmiştir. Bütün bunları sayabiliriz, bunlar aklımıza
gelenlerden birkaç tanesi.
OKTAY
VURAL (İzmir) – Yok, reform yok, bunlar reform değil efendim. Ne vergide ne
harcamada…
BAŞBAKAN
YARDIMCISI NUMAN KURTULMUŞ (Devamla) – Değerli arkadaşlarım, şimdi, bu mezhebî
çatışmalar, mezhep meseleleri de gündeme geldi. Evet, doğru, demin de ifade
ettim, Türkiye’mizin merkezinde bulunduğu bu Orta Doğu coğrafyasında birileri
hem etnik kavgaları körüklemek istiyor hem mezhep ayrışmaları üzerinden halkı
birbirine düşürmek istiyor. Bunun sonucu olarak bir taraftan işgallerle, diğer
taraftan da bu tür politikaların sonucu olarak ortaya El Kaide gibi, IŞİD gibi
birtakım cani terör örgütleri, küresel terör “network”leri çıkıyor. 
Değerli
arkadaşlarım, öncelikli olarak -sadece vaktim olmadığı için söylemeyeceğim,
teferruatını sonra konuşuruz- El Kaide’yi, IŞİD’i, hepsini, bunları
tartışıyoruz. Bütün dünya seferber olmuş, bir İngiliz anahtarı gibi her kapıyı
açan karanlık bir örgüt olan IŞİD’le mücadele etmek için seferber olmuş ama ne
hikmetse bütün dünya bütün ordularını seferber ederek bu örgütle mücadele
edemiyor. 
Değerli
arkadaşlar, IŞİD’in teolojisini anlamadan, IŞİD’in teolojisinin panzehrini
ortaya koymadan IŞİD’le mücadelede bir ayak mutlaka topal kalır. IŞİD’le
mücadelenin teolojisi, panzehri bu topraklardır; Anadolu topraklarıdır, Rumeli
topraklarıdır. Ta, bundan asırlar evvel Horasan’dan, Fergana Vadisi’nden Hoca
Ahmet Yesevilerle, Yusuf Hemedanîlerle, ondan sonra Anadolu topraklarında Hacı
Bektaş Velilerle, Hacı Bayram Velilerle gelip, Rumeli’ye kadar gelen, insanı
sevmeyi hayatın merkezine alan, “İnsanı yaşat ki devlet yaşasın.” diyen anlayıştır.
Bu anlayışı bütün alanlarda hep beraber yeniden ortaya koyabilmek hepimizin
boynunun borcudur. Bunun için, değerli arkadaşlarım, bunun panzehri bu
topraklardır, Anadolu’daki İslam geleneğidir. Anadolu’daki İslam geleneğinin
bugünün şartları içerisinde…
BÜLENT
TEZCAN (Aydın) – Doğru, doğru, da onu Vahabileştirmeye çalışmayın. Doğru,
doğru, tebrik ederim. 
BAŞBAKAN
YARDIMCISI NUMAN KURTULMUŞ (Devamla) – Eyvallah, bunu hep beraber inşa
edeceğiz.
BÜLENT
TEZCAN (Aydın) – Onu Vahabileştirmeye çalışmayın, o kültürü yerleştirmeyin.
BAŞBAKAN
YARDIMCISI NUMAN KURTULMUŞ (Devamla) – Nereye bakacağız, yönümüzü nereye
çevireceğiz?
KAMİL
AYDIN (Erzurum) – Başkanlığa çevireceğiz (!)
BAŞBAKAN
YARDIMCISI NUMAN KURTULMUŞ (Devamla) – Değerli kardeşlerim, biz yönümüzü bütün
dünyaya çevireceğiz, biz yönümüzü bütün gönül coğrafyamıza çevireceğiz. Gönül
coğrafyamızın neresinde kim varsa bunların, bütün mağdurların, mazlumların
hepsine, yönümüzü oraya çevireceğiz ama bileceğiz ki kökümüz bu coğrafyadır,
kökümüz bu topraklardır, Anadolu ve Rumeli topraklarıdır. Buradaki bu kültürel
birikimimizi de inşallah bütün dünyayla paylaşacağız. 
Yine,
donör ülke meselesi... Donör sadece “verici” demek değil, donör aynı zamanda
“hayırsever” manasında kullanılan bir sözdür, “hayır sahibi” manasında
kullanılan bir sözdür. 
BÜLENT
TEZCAN (Aydın) – Yani, Yunanistan’a hayır için mi verdiniz 16 tane adayı?
BAŞBAKAN
YARDIMCISI NUMAN KURTULMUŞ (Devamla) – Bakın Bülent Bey, Türkiye’nin dünyadaki
donör ülkelerden birisi olmasından sizin de sevinmeniz lazım. 
BÜLENT
TEZCAN (Aydın) – Adaları vermeden olsa sevineceğim.
BAŞBAKAN
YARDIMCISI NUMAN KURTULMUŞ (Devamla) – Adalar meselesini bir arkadaşımız
söyledi, adalar meselesini bir oturumda açalım istiyorsanız.
BÜLENT
TEZCAN (Aydın) – O Balkan Harbi’ne gitmeyin, 2004’ü söylüyorum, 2004’ü.
BAŞBAKAN
YARDIMCISI NUMAN KURTULMUŞ (Devamla) – Eyvallah, adaları başka bir oturumda
açarız ama donör ülke meselesi şudur: Değerli arkadaşlarım, şimdi, bakın,
İnsani Zirve’yi yaptık İstanbul’da.
ERHAN
USTA (Samsun) – 400 milyar dolar borcumuz var, caka satıyorsunuz orada burada!
BAŞBAKAN
YARDIMCISI NUMAN KURTULMUŞ (Devamla) – Herkes geliyor, bizim bu Schengen vizesi
konuşulurken “Ya, Türkiye olarak ne güzel yapıyorsunuz, 3 milyon Suriyeliyi
aldınız, aferin.” falan, sırtımızı sıvazlıyorlar. Hadi buyurun, siz de bir
yerinden tutun. Hadi siz de dünyadaki bu mülteci sorununa karınca kararınca
biraz katkıda bulunun. Siz de dünyadaki bu büyük, devasa insani sorunları
çözmek için omuz verin. Seyrediyorlar, akıl veriyorlar, zaman zaman da bunun
üzerinden bizi terbiye etmeye çalışıyorlar. Ancak biz de diyoruz ki: Hadi
bakalım, UNHCR diye bir kuruluşunuz var, Birleşmiş Milletler Mülteciler Yüksek
Komiserliği, her ülke kendi payına göre buraya katkıda bulunsun. Bu Yüksek
Komiserlik bize de geliyor, konuşuyoruz, iyi işler de yapıyorlar, paraları yok.
Adamlar bakıyorlar, sadece bir ofis. Hadi bakalım, bu kadar zengin ülke, siz de
buraya bir fon oluşturun ve oluşturduğunuz bu fonla, gayrisafi millî hasılanız
oranında oluşturduğunuz bu fonla dünyadaki bu sorunları çözelim. İftiharla
söylüyorum, donör ülke olmaktan da bu anlamda iftihar ettiğimi ifade etmek
istiyorum. Türkiye, 2014 yılı rakamları itibarıyla, nominal değer bakımından
dünyada, insani yardımlar ve kalkınma yardımlarında dünya 3’üncüsü, gayrisafi
millî hasıla bakımından dünya 1’incisi olan bir ülkedir. (AK PARTİ sıralarından
alkışlar) 
Bu
anlamda, değerli arkadaşlarım, biz Türkiye’nin -bazıları da “güçlü Türkiye”
lafından biraz alınıyorlar- güçlü olmasını tabii ki vatandaşımızın hayat
standardının yükselmesi için istiyoruz. Türkiye’nin güçlü olmasını, Türkiye’nin
yerli, millî üretime sahip, çok üreten ve rekabet eden bir ülke olması için
istiyoruz. Türkiye’nin güçlü olmasını, kendisine karşı yönelmiş olan tehditleri
savunabilecek bir imkâna sahip olması için istiyoruz. Ama, bizim güçlü
Türkiye’den kastımız sadece ekonomik olarak güçlü, sadece askerî olarak güçlü
bir Türkiye değildir. Bizim güçlü Türkiye’den anladığımız, 79 milyon
yurttaşımızın her birinin bu memleketin esas sahibi olarak kendisini gördüğü,
herkesin özgür olduğu, herkesin kendi inançlarını, yaşayışlarını açıkça ortaya
koyduğu bir Türkiye’dir. Güçlü bir Türkiye’yi istememizin nedeni, sadece
vatandaşlarımızın da güçlü olması değildir. Biz, güçlü bir Türkiye’nin olmasını,
Afrika’dan Asya’nın içlerine kadar, Mezopotamya’dan Afrika’nın güneyine kadar
çok geniş bir coğrafyada, gönül coğrafyamızdaki bütün insanlarımızın, bütün
hepsinin güçlü olması için istiyoruz. Bu istikamette Türkiye yoluna devam
ediyor. 
İçeride
tartışacağız, içeride birbirimize makul sınırlar içerisinde her türlü sözü
söyleyeceğiz. Siyaset, karşısındaki yok etme sanatı değildir; siyaset,
karşısındakini düşman bilme sanatı değildir. Siyaset, karşısındakiyle beraber,
taban tabana zıt olsa da aynı istikamete Türkiye’yi götürme meselesidir.
Türkiye’yi bu hedefle, 65’inci Hükûmetin hedefleriyle 2023 hedeflerine inşallah
hep beraber taşıyacağız. Eksik bıraktığımız yer varsa, doğru bir söz
söylerseniz başımızın üstüne. Bazı görüşlerde aramızda Parlamentoda anlaşamazsak
millete gideriz, millet ne karar verirse başımızın üstüne. 
Şimdi,
bakın, son olarak onu söyleyeyim, yine oraya geleceği için iş: Başkanlık
sistemi. Biz bunun böyle olmasını söylüyoruz, AK PARTİ Grubu böyle olmasını
istiyor. Millete gideriz, millet neye karar verirse milletin dediğinden başka
hiçbir sözü asla kabul etmeyiz. Ama, demokraside şunu da asla kabul etmez ve
prim vermeyiz: “Bizim alışkanlıklarımız, bizim bildiklerimiz, bize
dayatılanlar, sınır olarak önümüze konulanlar, bunlar doğrudur, bunlardan başka
doğrulara prim vermeyiz.” derseniz, kusura bakmayın, o doğrular herkesin
kendisine kalsın, o doğrularınızla baş başa kalın. Bizse bize taban tabana zıt
olan bir görüş milletin iradesinden çıkar ortaya gelirse “…”(x)
başımızın üstüne koyar kabul ederiz. Artık bu memlekette…
Değerli
kardeşlerim, son söz: 27 Mayıstayız. 
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Sayın Başkan, bir dakika daha talep ediyoruz. 
BAŞKAN
– Efendim, iki dakikada toparlar mısınız lütfen. 
BAŞBAKAN
YARDIMCISI NUMAN KURTULMUŞ (Devamla) – 27 Mayısın yıl dönümündeyiz. Burada çoğu
arkadaş -genç arkadaşlarımız var- bir kısmını görmedi. Ben de 27 Mayısı
görmeyenlerdenim. 12 Martı çocukluğumuzda hatırlıyoruz. 12 Eylülü yaşadık, 28
Şubatı yaşadık, 27 Nisanı yaşadık, 17-25 Aralığı yaşadık. 
HAYDAR
AKAR (Kocaeli) – 4 Mayıs…
BAŞBAKAN
YARDIMCISI NUMAN KURTULMUŞ (Devamla) – Bunları yaşadık. 
Değerli
kardeşlerim, Türkiye’de artık bunlar geride kalacak. Hepimiz şu alışkanlığı
edineceğiz: Sandıktan bana en zıt fikir çıksa da o fikre saygı duyarım. 
BÜLENT
TEZCAN (Aydın) – Güzel.
BAŞBAKAN
YARDIMCISI NUMAN KURTULMUŞ (Devamla) – Sandıktan çıkan millet iradesini bir
türlü gölgeleyecek, “Demokrasi sadece sandıktan ibaret değildir.” diyecek…
BÜLENT
TEZCAN (Aydın) – 7 Haziran gibi! 
BAŞBAKAN
YARDIMCISI NUMAN KURTULMUŞ (Devamla) – …ya da demokratik olarak milletin ortaya
koyduğu tercihleri aşağılayacak hiçbir alışkanlığa sahip olmayın. Bu
alışkanlıklarımızı bırakalım. Milletimiz ne diyorsa o olacak. Tekrar söylüyorum,
o cümle söylenmese bunu söylemeyecektim: Bu memlekette bu millet oldukça bu
millet ne istiyorsa o olacak, Cumhuriyet Halk Partisi ne istiyorsa o olmayacak.
(AK PARTİ sıralarından alkışlar) Ama Cumhuriyet Halk Partisinin teklifini
millet kabul ediyorsa ona da diyecek bir şeyimiz yok. 
Hepinize
saygı ve sevgiler sunuyorum. 
65’inci
Hükûmet hayırlı, uğurlu olsun. (AK PARTİ sıralarından alkışlar)
BAŞKAN
– Teşekkür ediyorum Sayın Kurtulmuş.
ENGİN
ALTAY (İstanbul) - Sayın Başkan… 
İDRİS
BALUKEN (Diyarbakır) – Sayın Başkan… 
BAŞKAN
- Efendim, şu anda üç söz talebi olmuş oluyor. Birisi Sayın Erhan Usta’nın,
oturduğu yerden bir açıklama ihtiyacını duymuş. Birisi Sayın Baluken’in. 
İDRİS
BALUKEN (Diyarbakır) – Daha önceki bir sataşmadan dolayı. 
BAŞKAN
- Efendim, tutanakları inceledim; yine size de bu oturum içinde söz vereceğim
efendim. 
İDRİS
BALUKEN (Diyarbakır) – Haksız bir şey söylemeyiz Sayın Başka, bize güvenin. 
BAŞKAN
- Bir diğeri de -şu anda görüyorum- Sayın Altay’ın. 
Buyurun
Sayın Altay. 
ENGİN
ALTAY (İstanbul) - Teşekkür ederim Sayın Başkan. 
Sayın
Başbakan Yardımcısı, Genel Başkanımıza atfederek “Anayasa’yı ancak kanla
değiştirirsiniz.” şeklinde bir cümle kurduğunu ifade etti. İlaveten “Anayasa’yı
değiştirmenize asla imkân vermeyeceğiz.” gibi bir cümlenin partimiz
sözcülerince kurulduğunu söyledi. Bunlar yanlıştır, bir sataşmadır ayrıca. Kan
meselesi var işin içinde. Sayın Başbakan Yardımcısı da bu konuşmasının
girişinde bu konuda aslında benim de altına imza atacağım güzel bir şey
söyledi. Bu iki dakika içinde bu konuya açıklık getirmeme ihtiyaç var efendim.
BAŞKAN
– Önce yerinden talebi var Erhan Bey’in.
ENGİN
ALTAY (İstanbul) - Peki. 
BAŞKAN
- Buyurun efendim, buyurun Erhan Bey.
IV.- AÇIKLAMALAR (Devam)
6.- Samsun Milletvekili Erhan Usta’nın, Başbakan Yardımcısı
Numan Kurtulmuş’un 65’inci Hükûmet Programı üzerinde Hükûmet adına yaptığı
konuşmasındaki bazı ifadelerine ilişkin açıklaması
ERHAN
USTA (Samsun) – Teşekkür ederim Sayın Başkan.
Aslında
ben Sayın Başbakan Yardımcısına teşekkür ediyorum. Benim iddiamı kürsüde teyit
etmiş oldu. Benim iddiam şuydu: AKP hükûmetleri döneminde ekonomi alanında
hiçbir reform yapılmamıştır kamu mali yönetimi ve Sayıştay Yasası hariç.
Sayıştay Yasası’nda yapılanlar geri alınmıştır. 
Sayın
Başbakan Yardımcısı “AR-GE reformu” dedi. Burada reform nedir, onu bilmiyorum
ben. Yalnız harcama arttı. Harcama artışıyla övünme diye bir moda başladı;
geçen bunu Maliye Bakanı da yaptı, ben ona kürsüde cevap vermiştim. Harcama
artışıyla övünülmez, reform değildir, sonuca bakarsınız. Eğer bu AR-GE
harcamaları -küçücük bir artış oldu- sonrasında mesela bizim ihracatımız
içerisinde yüksek teknolojili ürünlerin payı artmış olsaydı, Sayın Bakanım, ben
buna şapka çıkartır “reformdur” derdim ama bakalım, 2002 yılında yüksek
teknolojili ürünlerin ihracat içerisindeki payı yüzde 6,2’yken bugün yüzde
3,5’e düşmüştür. Neresinde bunun reform? 
Bir
de sosyal güvenlikten bahsetti. Neden bahsettiğini ben anlayamadım ama sosyal
güvenlik reformu, herkesin bildiği gibi…
(Mikrofon
otomatik cihaz tarafından kapatıldı)
ERHAN
USTA (Samsun) - Çok kısa Sayın Başkanım, bitiriyorum.
BAŞKAN
– Lütfen toparlayınız.
ERHAN
USTA (Samsun) – Teşekkür ederim. Çok kısa, hemen.
Sosyal
güvenlik reformu, esas reform 1999 yılında yapılmıştır fakat sonradan reformdan
sürekli sapmalar yapmak suretiyle bugün sosyal güvenlik sistemi ciddi açık
vermektedir. Sayın Başbakan Yardımcısı, Sosyal Güvenlik Kurumuna bu yıl
bütçeden 103 milyar TL transfer yapılacaktır. Yani yapılan reformun da etkisini
giderecek işler yapılmıştır. Bunun haricinde zaten söylediği bir şey yok.
Dolayısıyla benim iddiam gerçekleşmiştir ve hakikaten reform yapılmamıştır. 
Bu
donör meselesini de çok kısa ifade etmek gerekir. Bu iyi bir şeydir, yapmak
lazım ama unutmayalım ki bu ülke…
(Mikrofon
otomatik cihaz tarafından kapatıldı)
ERHAN
USTA (Samsun) – …On üç yılda 468 milyar dolar cari açık verdi. Yani 468 milyar
dolar yabancı kaynağı kullanarak birilerine yardım yapmak ne kadar övünecek
şeydir, ona bakmak lazım. Dolayısıyla bugün ekonomimizin kırılganlığı vardır ve
bugün ekonomi ciddi ölçüde kırılgandır. Gerekirse bunun da rakamlarını
verebilirim.
Teşekkür
ederim.
BAŞKAN
– Teşekkür ediyorum.
Efendim,
AK PARTİ Grup Başkan Vekili Sayın Mehmet Muş’un konuşmasına ait tutanağı
inceledim. Zatıaliniz de bu bakımdan söz istemiştiniz. “Terörün sözcülüğünü
yapanlar, terörist ve canlı bomba cenazelerine gidip dağa çıkmayı âdeta teşvik
ediyor, hatta yanlış ihbarda bulunup güvenlik güçlerimize pusu kurulmasını
sağlıyor. Bakın, daha geçtiğimiz hafta, bu Meclis çatısı altında kendisine
milletin vekili diyenler, yine bir terörist cenazesinde, dağa çıkmayı âdeta
özendirdiler.” “…elbette bu suça ortak olanlardır.”
Evet,
bu hususlar direktman değilse bile, buyurun, size iki dakikalık bir söz hakkı
veriyorum. 
BÜLENT
TURAN (Çanakkale) – Sataşma nerede Sayın Başkan?
İDRİS
BALUKEN (Diyarbakır) – Neresinde olacak canım!
VII.- SATAŞMALARA İLİŞKİN KONUŞMALAR (Devam)
16.- Diyarbakır Milletvekili İdris Baluken’in, İstanbul
Milletvekili Mehmet Muş’un 65’inci Hükûmet Programı üzerinde AK PARTİ Grubu adına
yaptığı konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ederim Sayın Başkan.
Tabii,
sayın grup başkan vekili genç bir arkadaşımız ve bugün yeni atandı, hayırlı
olsun diyelim. 
İLKNUR
İNCEÖZ (Aksaray) – Seçildi.
HAYDAR
AKAR (Kocaeli) – İlk deneyimi.
İDRİS
BALUKEN (Devamla) – Ama biraz siyasi deneyimi olmuş olsaydı...
ERGÜN
TAŞCI (Ordu) – Siyasi tecrübesi var.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Ayıp ediyorsunuz.
İDRİS
BALUKEN (Devamla) – Yani atanmış bile olsa ilk gün burada bulunan bir Başbakan
ve Hükûmetin katıldığı bir mesaide diplomatik nezaketten uzak, siyasi üsluptan
uzak, düşük profilli bu şekilde sataşmaların aslında Başbakana ve Hükûmete
saygısızlık olduğunu bilirdi. 
BÜLENT
TURAN (Çanakkale) – Cevap bu mu? 
İDRİS
BALUKEN (Devamla) – Ancak, ben bunun takdirini Genel Kurula bırakıyorum. Şimdi,
bu düzeyde cevap vermek istemezdim ama sataşmanın düzeyi o kadar ağır ki
mecburen cevap vermek zorundayız. 
Bakın,
bu teröre destek meselesine falan uzun uzun cevap vermeye gerek yok. Sayın
Tuğrul Türkeş bilmiyorum burada mı? 2 binin üzerindeki MİT tırının Türkmen
halkına gitmediğini yemin içerek, yemin ederek söyleyen Sayın Başbakan
Yardımcısı çıkıp o MİT tırlarının nereye gittiğini söylerse sanırım sizin
aradığınız sorunun da cevabı ortaya çıkmış olur.
Diğer
taraftan, bizim Diyarbakır’da sokağa çıkamama durumumuzla ilgili konuştunuz.
Bakın, ben sekiz saat boyunca kesintisiz olarak Sur’da dolaştım. Yani yandaş
medyanın, malum kontra bir partinin elemanlarını iki dakikalık bir görüntü
almak için oraya getirip bir tezgâh kurması…
BÜLENT
TURAN (Çanakkale) – Hayda!
İDRİS
BALUKEN (Devamla) – …üzerine sipariş ettiği haberlere inanmayın. Sekiz saatlik
çekimler İçişleri Bakanlığında da vardır, bütün ajanslarda da vardır. Sekiz
saat boyunca olan o görüntüleri izlerseniz ne söylemek istediğimizi anlarsanız.
Bakın,
elimde bir belge var. Nedir biliyor musunuz? Yarın Cumhurbaşkanı Diyarbakır’a
gidecek, katılacağı programlarda okul müdürlerinin, müdür yardımcılarının,
öğretmenlerin, memurların, hizmetlilerin ve İŞKUR personelinin cumartesi saat
10.00’da Hükûmet Konağı önünde hazır bulunmaları, hazır bulunanların da imza
vermeleri…
(Mikrofon
otomatik cihaz tarafından kapatıldı)
İDRİS
BALUKEN (Devamla) – …zorunluluğuyla ilgili bir kağıt. (HDP sıralarından
alkışlar)
BAŞKAN
– Teşekkür ediyorum Sayın Baluken.
İDRİS
BALUKEN (Devamla) – Allah’a çok şükür, hiçbir zaman imza zorunluluğuyla
Diyarbakır halkının arasına gitmedik, koruma ordularıyla halkımızın arasında
dolaşmadık.
İLKNUR
İNCEÖZ (Aksaray) – Daha da dolaşamazsınız zaten.
İDRİS
BALUKEN (Devamla) – O konuda alnımız ak, başımız diktir. Umarım size de nasip
olur.
Saygılar
sunuyorum. (HDP sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Mehmet Bey…
MEHMET
MUŞ (İstanbul) – Sayın Başkanım, burada ben herhangi bir sataşmaya mahal
verecek bir ifade kullanmadım. Sayın hatip şahsımı hedef alarak şahsıma
sataşmada bulunmuştur. 
BAŞKAN
– Buyurun Sayın Muş.
BURCU
ÇELİK ÖZKAN (Muş) – Tutanaklara bakın, tutanaklara.
BAŞKAN
– Hanımefendi, bizzat adından bahsetti, ismini verdi.
İLKNUR
İNCEÖZ (Aksaray) – Direkt adını verdi, direkt.
BÜLENT
TURAN (Çanakkale) – “Terör” deniyor, cevap veriyor; “Kandil” deniyor, cevap
veriyor Sayın Başkan.
İLKNUR
İNCEÖZ (Aksaray) – Üzerine alınıyor.
17.- İstanbul Milletvekili Mehmet Muş’un, Diyarbakır
Milletvekili İdris Baluken’in sataşma nedeniyle yaptığı konuşması sırasında
şahsına sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; burada düşük profil,
yüksek profil tartışmasına sizinle girecek değilim. Sanırım siz de 2011 yılında
seçildiniz, ben de 2011 yılında geldim. Onun için tecrübe noktasında isterseniz
buna girmeyin.
İDRİS
BALUKEN (Diyarbakır) – Ben grup başkan vekilliği için söyledim.
MEHMET
MUŞ (Devamla) – Ben de farklı görevlerdeydim partide. Bu açıdan -ben 34
yaşındayım- bu tip bir dili seçmenimize, milletimize havale ediyorum.
İDRİS
BALUKEN (Diyarbakır) – O dili kullanan sizin partili yetkilileriniz, biz
değiliz.
MEHMET
MUŞ (Devamla) – İkincisi: Benim buradaki ifadelerim terörle alakalı. Ben terör
örgütüne desteği kim veriyorsa onu burada dile getirmeye çalıştım. Size ne
oluyor? Sizin canınız mı yanıyor? (AK PARTİ sıralarından alkışlar) 
İDRİS
BALUKEN (Diyarbakır) – Ya, kullandığın cümlelere bak!
MEHMET
MUŞ (Devamla) – Ben terör örgütünün yaptığı canilikleri anlatıyorum, ses sizden
geliyor. 
HİŞYAR
ÖZSOY (Bingöl) – Ayıp ya, ayıp, Grup Başkan Vekilisiniz!
MEHMET MUŞ (Devamla) – Ben Dürümlü’deki katliamı
anlatıyorum, söz sizden geliyor. (AK PARTİ sıralarından alkışlar) Ben terör
örgütünün sözcülüğünü yapanlardan bahsediyorum, siz sataşmadan söz
istiyorsunuz. Size ne terör örgütünün sözcülüğünden? Bu kadar mı canınızı
yakıyor bu söylediklerim? 
Genel
Kurulu saygıyla selamlıyorum. (AK PARTİ sıralarından alkışlar)
AHMET
YILDIRIM (Muş) – IŞİD’in sözcüsü müsün? IŞİD’in sözcüsüsün işte!
BAŞKAN
– Teşekkür ediyorum.
İDRİS
BALUKEN (Diyarbakır) – Sayın Başkan…
BAŞKAN
– İdris Bey, siz beyanda bulundunuz, arkadaşımız da bulundu. Yani bunun sonu
gelmez ki. 
İDRİS
BALUKEN (Diyarbakır) – Sonu gelmez de hani size de düşen…
AHMET
YILDIRIM (Muş) – Oradan kesin Sayın Başkan.
BAŞKAN
– Zatıalinizin beyanları zapta geçti, Sayın Muş’un da beyanları zapta geçti. Bu
“o dedi, bu dedi” hâline dönmesin olur mu?
BÜLENT
TURAN (Çanakkale) – Zabıtlara bakın Sayın Başkan.
İDRİS
BALUKEN (Diyarbakır) – Sayın Başkan, bakın, bir saat önce söz istediğimde
“Tutanakları inceleyeyim.” dediniz.
BAŞKAN
– Evet. 
İDRİS
BALUKEN (Diyarbakır) – Sonra Sayın İçişleri Bakanımız söz istediğinde
tutanakları incelemediniz, sayın grup başkan vekili söz istediğinde yine
tutanakları incelemediniz. Yani eğer bunun adaletli bir tutum olduğuna
inanıyorsanız kürsüden söz istemeyeceğim ama adaletle ilgili en küçük bir tereddüdünüz
varsa bana söz vermeniz gerekiyor.
BAŞKAN
– Bakınız, değerli milletvekilleri, İç Tüzük ve Anayasa ne diyorsa onu
yapacağız.
AHMET
YILDIRIM (Muş) – Ya, İç Tüzük bir tek bize mi işliyor, oraya işlemiyor mu? 
GARO
PAYLAN (İstanbul) – Buraya mı işliyor bir tek?
BAŞKAN
– Ve Meclisi idare eden ister bendeniz ister başkan vekilleri, ellerinde
terazi, adil bir şekilde hareket edecekler; zaten tarafsızlık bu. 
İç
Tüzük 69’u beraber okuyalım: “Şahsına sataşılan veya ileri sürmüş olduğu
görüşten farklı bir görüş kendisine atfolunan Hükümet, komisyon, siyasî parti
grubu veya milletvekilleri, açıklama yapabilir ve cevap verebilir. 
Açıklama
ve cevaplar için Başkan, aynı oturum içinde olmak üzere söz verme zamanını
takdir eder.
Bu
suretle söz almak isteyen, ne sebepten dolayı konuşmak istediğini Başkana
bildirir. Başkan, söz verip vermemek gerektiğini takdir eder. Başkanlıkça
kendisine söz verilmeyen kimse direnirse, Genel Kurul, bu konuda görüşmesiz ve
işaret oyuyla karar verir.” 
Bendeniz,
bu yürürlükte olduğu müddetçe Anayasa’ya da -geçen sefer de söyledim- İç
Tüzük’e de sadığım, bunu aynen tatbik ederim. [AK PARTİ sıralarından alkışlar;
CHP sıralarından alkışlar(!)] Benim bildiğim konular bunlar. 
AHMET
YILDIRIM (Muş) – Ya, biraz da o tarafa doğru sadık olun.
BÜLENT
TURAN (Çanakkale) – Gündeme devam edelim Başkanım. 
BAŞKAN
– Şimdi, zatıaliniz demin “sataşma” dediniz, hakikaten ben istedim. Nitekim,
Halkların Demokratik Partisi diye bir isim geçmedi fakat dolaylı olarak
gördüğüm o cümleler yüzünden sizlere sözü verdim. Sizin konuşmanızda şahsiyatla
ilgili bir durum oldu. Bunda tutanağa bakılacak veya araştırılacak bir durum
görmedim, takdir hakkımı kullandım. Bu benim takdir hakkımdır. 
BURCU
ÇELİK ÖZKAN (Muş) – Takdir hakkınızı kötüye kullanıyorsunuz, bu açık.
BAŞKAN
– Zatıaliniz de bu mevzuları biliyorsunuz, grup başkan vekilisiniz.
BURCU
ÇELİK ÖZKAN (Muş) – Takdir hakkınızı kötüye kullanıyorsunuz açık açık. 
BAŞKAN
- Bir yanlışlık yok efendim, adaletsizlik yok efendim, elimde terazi var. (AK
PARTİ sıralarından alkışlar) 
BÜLENT
TURAN (Çanakkale) – Devam edelim Başkanım gündeme. 
İDRİS
BALUKEN (Diyarbakır) – Peki, o zaman, Sayın Başkan, tutanaklara geçmesi
açısından ifade edeyim. Yani sayın grup başkan vekili de alınganlık gösterdi
“atanmış grup başkan vekili” sözümden ötürü, onu düzeltmeye ihtiyaç var. 
BÜLENT
TURAN (Çanakkale) – “Atanmış” dedi, “tecrübesiz” dedi, daha ne diyecek Sayın
Başkan!
İDRİS
BALUKEN (Diyarbakır) – Ben sayın grup başkan vekilinin halkın oyuyla
milletvekili seçilmesi sürecine hiçbir atıf yapmadım. Bugünkü süreci de
basından takip ettiğimiz kadarıyla grup yönetimi tarafından bir atanma olarak
okuduk. Eğer farklı bir yöntemle… (AK PARTİ sıralarından “seçim” sesleri)
MEHMET
UĞUR DİLİPAK (Kahramanmaraş) – Seçim kardeşim, seçim! 
İDRİS
BALUKEN (Diyarbakır) – Evet, düzeltiyorum arkadaşlar, düzeltiyorum. 
BAŞKAN
– Müsaade edin efendim, lütfen!
İDRİS
BALUKEN (Diyarbakır) – Tamam, seçimle gelmiş ise, yani bu konuda seçimle gelmiş
ise, sayın grup başkan vekilinin o söylemiş olduğum cümlelerden alınmamasını
özellikle rica ediyorum, demek ki doğru kullanmamışız. 
MUSTAFA
ELİTAŞ (Kayseri) – Evet, kayıtlara geçti.
NURETTİN
YAŞAR (Malatya) – Baluken’i kim atadı? Kim atamış, kim?
İDRİS
BALUKEN (Diyarbakır) – Sayın Başkan, yani böyle bir yöntem var mı şimdi!
BAŞKAN
– Lütfen, buyurun. 
İDRİS
BALUKEN (Diyarbakır) – Ya, bakın, usulca bazı yanlışları düzeltmeye
çalışıyoruz, tutanaklara geçsin diye söylemeye çalışıyoruz. 
BAŞKAN
– Evet efendim, tavzihler oluyor, teşekkür ediyorum. 
İDRİS
BALUKEN (Diyarbakır) – Burada her konuyla ilgili birbirimize laf
yetiştirebiliriz, birbirimizi çok ağır eleştirebiliriz ancak yaptığımız her
eleştirinin belli bir diplomatik nezaket ve siyasi üsluba uyması gerekir.
Buraya hepimiz halkın oylarıyla gelmiş yasal partileriz, bunun ötesine geçecek
olan ithamlar Türkiye’de ciddi sıkıntılara yol açar. Ben bugün sürecin de
hassasiyetine binaen bunları ifade ederek bitireyim.
Yarın
Sayın Başbakan ve Cumhurbaşkanı Diyarbakır’a gidiyor. Diyarbakır halkının da
bütün Türkiye’nin de beklentisi bu devasa sorunun çözümüne dair farklı birtakım
söylemlerde ve bazı politikaların deklarasyonunda bulunmalarıdır. 
BÜLENT
TURAN (Çanakkale) – Gölge etmeyin yeter!
İDRİS
BALUKEN (Diyarbakır) – Bizim de beklentimiz odur, umarım o olur. Diğer
konularda kürsüden her zaman cevap hakkımızı kullanırız. 
Teşekkür
ederim. 
BAŞKAN
– Teşekkür ediyorum Beyefendi. 
Engin
Bey…
ENGİN
ALTAY (İstanbul) – Sayın Başkanım, az önce arz etmiştim, unuttunuz galiba. 
BAŞKAN
– Estağfurullah. Olsun, tekrar zapta geçsin efendim. 
ENGİN
ALTAY (İstanbul) – Sayın Başbakan Yardımcımız “Anayasa’yı ancak kanla
değiştirirsiniz…” Anayasa’nın değişmesine asla imkân vermeyeceğimizi beyan
ettiğimize dair ithamlarda bulundu. Bunlar doğru değildir, bir sataşmadır.
MUSTAFA
ELİTAŞ (Kayseri) – Sayın Kılıçdaroğlu’nun sözleri. 
BAŞKAN
– İki dakika için, buyurun lütfen. 
Yeni
bir sataşmaya meydan vermeyelim. 
Teşekkür
ediyorum. 
MUSTAFA
ELİTAŞ (Kayseri) – Efendim, Sayın Kemal Kılıçdaroğlu söylemedi mi diyor?
ENGİN
ALTAY (İstanbul) – Söyleyeceğim şimdi ne söylediğini. Siz anlamıyorsanız ben ne
yapayım! 
HAYDAR
AKAR (Kocaeli) – O söylediği mantıklı değil, şimdi kürsüden de anlatacak.
BÜLENT
TURAN (Çanakkale) – Demokrasiye davet ediyoruz. 
HASAN
BASRİ KURT (Samsun) – Aslında ne demek istediğini anlat. 
İLKNUR
İNCEÖZ (Aksaray) – Milletin diliyle konuşun da herkes anlasın. 
18.- İstanbul Milletvekili Engin Altay’ın, Başbakan
Yardımcısı Numan Kurtulmuş’un 65’inci Hükûmet Programı üzerinde Hükûmet adına
yaptığı konuşması sırasında Cumhuriyet Halk Partisine ve CHP Grup Başkanına
sataşması nedeniyle konuşması
ENGİN
ALTAY (İstanbul) – Teşekkür ederim. 
Sayın
Başbakan Yardımcımız aslında Sayın Genel Başkanımızın ne demek istediğini
kürsüdeki konuşmasının başında çok güzel özetledi, kendisine teşekkür ediyorum.
Zira, Sayın Başbakan Yardımcımız konuşmasına şöyle başladı: “Değişim” dedi ama
bir şeyin altını çizdi, ısrarla ve özenle çizdi. “Bakın, rejim demiyorum, rejim
değil; sistem, sistemi değiştireceğiz.” dedi. Elbette, değişmeyen tek şey
değişimdir, bu mümkündür. Anayasa da değişir, sistem de değişir, rejim de
değişir. Ha, rejim değişmez diye bir şey yok ama rejim değişikliği ayrı bir
iştir arkadaşlar. Kanla kurulan rejim kanla değişir. [AK PARTİ sıralarından
“Aa” sesleri, alkışlar (!)] Sistem değişir.
MEHMET
MUŞ (İstanbul) – Allah Allah! Allah Allah!
MUSTAFA
ELİTAŞ (Kayseri) – Sayın Kılıçdaroğlu’ndan daha ileri gittin. 
ENGİN
ALTAY (Devamla) – Evet, evet, ne söylediğimi bilerek söyledim. Niye Sayın
Başbakan Yardımcısı imtina etti? Niye Sayın Başbakan Yardımcısı imtina etti,
“Rejim demiyorum ha, sistem diyorum.” diye niye ısrarla bunun altını çizdi? O
da benim gibi düşünüyor, o da benim gibi düşünüyor, hiçbir şüpheniz olmasın.
Olay bundan ibarettir. 
EJDER
AÇIKKAPI (Elâzığ) – Yazıklar olsun! Yazıklar olsun! 
BÜLENT
TURAN (Çanakkale) – Uyarın Sayın Başkan, kandan bahsediyor. Uyarın efendim
kendisini. 
ENGİN
ALTAY (Devamla) – Biz bunu söylerken, kan akar derken kan akıtmaya meraklı
olduğumuzdan değil. Bundan önceki hükûmet memleketi kan gölüne çevirdi zaten
ama biz bir uyarı yapıyoruz, bir yüksek hassasiyeti ortaya koyuyoruz.
MEHMET
UĞUR DİLİPAK (Kahramanmaraş) – Kızılaya git. 
ENGİN
ALTAY (Devamla) – Gelin, bu milleti bölmeyin diyoruz. 
MEHMET
UĞUR DİLİPAK (Kahramanmaraş) – Kızılaya da almazlar seni. 
ENGİN
ALTAY (Devamla) – Bu milleti “laik-antilaik” diye bölmeyin diyoruz. Bu milleti
“Türk-Kürt” diye bölmeyin diyoruz. Bu milleti “Sünni-Alevi” diye bölmeyin
diyoruz.
NURETTİN
YAŞAR (Malatya) – Siz böldünüz, siz.
ENGİN
ALTAY (Devamla) – Hep birlikte, kardeş olarak, bin yıllık kardeşliği devam
ettirelim diyoruz. (CHP sıralarından “Bravo” sesleri, alkışlar) Bu yüksek
hassasiyeti ortaya koymak kan çığırtkanlığı değildir, bunun böyle alınması
lazım. 
HASAN
BASRİ KURT (Samsun) – Kan çığırtkanlığı, kan. 
NURETTİN
YAŞAR (Malatya) – Kan, kan. 
ENGİN
ALTAY (Devamla) – Ben Sayın Kurtulmuş’a tekrar teşekkür ediyorum. Rejim ile
sistem arasındaki farkı ortaya koyarak bizim düşüncelerimize tercüman oldunuz
Sayın Başbakan Yardımcım, çok teşekkür ediyorum. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ediyorum efendim. 
BAŞBAKAN
YARDIMCISI NURETTİN CANİKLİ (Giresun) – Başkanlık sisteminden bahsetti.
HASAN
BASRİ KURT (Samsun) – Nasıl bir çarpıtmadır bu ya? Sayın Başkan, o kanlar ilk
kimin eline bulaşmıştır?
ENGİN
ALTAY (İstanbul) – Kan meraklısı sizsiniz be! Konuşturma beni be! Eliniz kanlı
sizin be! Hayret bir şey ya! Bir şey bilmiyorsunuz, konuşuyorsunuz! 
İLKNUR
İNCEÖZ (Aksaray) – Hadi ya! 
NURETTİN
YAŞAR (Malatya) – Niye sinirleniyorsun? 27 Mayıs… Niye sinirleniyorsun? 
BAŞBAKAN
YARDIMCISI NUMAN KURTULMUŞ (Ordu) – Sayın Başkan…
BAŞKAN
– Sayın Numan Kurtulmuş, buyurun Beyefendi, iki dakika söz veriyorum. 
19.- Başbakan Yardımcısı Numan Kurtulmuş’un, İstanbul
Milletvekili Engin Altay’ın sataşma nedeniyle yaptığı konuşması sırasında
şahsına sataşması nedeniyle konuşması
BAŞBAKAN
YARDIMCISI NUMAN KURTULMUŞ (Ordu) – Sayın Başkan, değerli arkadaşlar; ben
ısrarla Cumhuriyet Halk Partisi sözcüsünün söylediği cümleyi buraya aldım:
“Anayasal değişime Cumhuriyet Halk Partisi fırsat vermeyecektir.” Başkanlık
sistemiyle ilgili bir tartışmaya binaen bunu söyledi.
MUSTAFA
ELİTAŞ (Kayseri) – “Rejim” demiyor, “sistem” diyor.
BAŞBAKAN
YARDIMCISI NUMAN KURTULMUŞ (Devamla) – Burada herhangi bir şekilde rejim
tartışması yoktu. 
ENGİN ALTAY (İstanbul) – Siz öyle girdiniz Sayın
Başbakan Yardımcısı. 
BAŞBAKAN YARDIMCISI NUMAN KURTULMUŞ (Devamla) – Rejim
konusu gündeme… 
ENGİN ALTAY (İstanbul) – Siz girdiniz öyle. 
BAŞBAKAN YARDIMCISI NUMAN KURTULMUŞ (Devamla) – Hayır,
ben öyle anlamayın diye, öyle anlaşılmasın diye… Hiçbir arkadaşımız başkanlık
sistemi konusunu gündeme getirirken “Rejim değişsin.” falan demiyor ama burada
Cumhuriyet Halk Partili arkadaşımız bunu söylemesin.
ENGİN ALTAY (İstanbul) – Başkanlık sistemi rejim
değişikliği değildir…
BAŞBAKAN YARDIMCISI NUMAN KURTULMUŞ (Devamla) – Değerli
arkadaşlar, Türkiye’de cumhuriyet kimsenin tekelinde değildir. 
ENGİN ALTAY (İstanbul) – Evet. 
BAŞBAKAN YARDIMCISI NUMAN KURTULMUŞ (Devamla) –
Müslümanlık da kimsenin tekelinde değildir.
ENGİN ALTAY (İstanbul) – Evet, çok güzel. Çok güzel. 
BAŞBAKAN YARDIMCISI NUMAN KURTULMUŞ (Devamla) –
Dolayısıyla, bu memlekette kimsenin cumhuriyetle ilgili bir endişesi,
cumhuriyetle ilgili bir başka arayışı yoktur; genel çoğunluğu kastediyorum.
(CHP sıralarından alkışlar)
ENGİN ALTAY (İstanbul) – Çok güzel, çok güzel. 
BAŞBAKAN YARDIMCISI NUMAN KURTULMUŞ (Devamla) – Ancak,
kusura bakmayın, sahip çıkmamız gereken şey, cumhuriyeti taçlandırmamız gereken
şey ve eğer bugün Türkiye’yi çevremizdeki birçok ülkeden farklı bir noktada
buluyorsak bizi farklı kılan şey, her şeye rağmen sandığın ortada olmasıdır.
Sandıktan çıkan iradeyi hazmedemeyenler, yıl dönümünde olduğumuz 27 Mayısta,
evet, Türkiye’de kan akıttılar. 
Bizim kastettiğimiz şey şudur: Cumhuriyete herkes saygılı,
bunda bir problem yok ama herkes demokrasiye de saygılı olsun. Bu millet ne
istiyorsa onu yapar, bu millet hangi sistemi getirmek istiyorsa onu getirir.
Başkanlık istiyorsa eyvallah, yarı başkanlık istiyorsa eyvallah, partili
cumhurbaşkanlığı istiyorsa eyvallah, mevcut sistem devam etsin diyorsa
eyvallah. Ama bunu baştan bir kural olarak koyup dayatmak “Cumhuriyet Halk
Partisi varken bu memlekette -tekrar, cümleyi aynen söylüyorum- anayasal
değişime Cumhuriyet Halk Partisi fırsat vermeyecektir.” demek Allah aşkına ne
demektir? Hangi demokratik usul acaba…
BÜLENT TEZCAN (Aydın) – “Bir kişi bütün gücü eline
alırsa buna izin vermeyeceğiz.” diyor. Ne var bunda Sayın Başbakan Yardımcısı? 
BAŞBAKAN YARDIMCISI NUMAN KURTULMUŞ (Devamla) – Ya,
kardeşim, böyle bir gücünüz var mı, böyle bir hakkınız var mı? 
BÜLENT TEZCAN (Aydın) – Hayır, Sayın Genel Başkanın ne
dediği çok açık. “Bir kişi emredecek, yargı emrine uyacak; bir kişi emredecek,
Meclis talimata uyacak.”
BAŞKAN – Bülent Bey, lütfen…
BÜLENT TEZCAN (Aydın) - O sözün öncesini niye
almıyorsunuz? O sözün öncesini niye almıyorsunuz? (AK PARTİ sıralarından
gürültüler)
BAŞKAN – Lütfen müdahale etmeyiniz efendim. 
BAŞBAKAN YARDIMCISI NUMAN KURTULMUŞ (Devamla) – Buna
tek bir şey söyleyeyim: Başkanlık sistemi ya da partili cumhurbaşkanı Meclise
geldi, geçen haftaki dokunulmazlık görüşmesi gibi gruplar serbest bırakıldı,
herkes istediği şekilde oyunu verdi, 367’yi bulduk; ne yapacaksınız? 330’u
buldunuz, ne yapacaksınız? Benim kastettiğim budur.
BÜLENT TURAN (Çanakkale) – Kan mı dökecekler?
BÜLENT TEZCAN (Aydın) – Sayın Başkan, buna kürsüden
cevap verelim. Böyle bir usul yok!
BAŞKAN – Bülent Beyciğim, rica ediyorum, müdahale
etmeyin. 
BÜLENT TEZCAN (Aydın) – Hayır, buna kürsüden cevap
verelim o zaman. 
BAŞBAKAN YARDIMCISI NUMAN KURTULMUŞ (Devamla) – Müsaade
eder misiniz.
Benim kastettiğim budur.
BAŞKAN – Ama, bitirsin efendim. İnsicamı bozmayınız,
bitirsin.
BÜLENT TEZCAN (Aydın) – Tamam. Bize niye soruyor?
BAŞKAN
– Bilahare dinleyeceğim sizi, sizi dinleyeceğim efendim. 
BAŞBAKAN
YARDIMCISI NUMAN KURTULMUŞ (Devamla) –Demokraside yol bellidir, milletin
reyiyle seçilmiş olan milletvekilleri karar verir, olur; vermez, bizim
istemediğimiz bambaşka bir karar verir -demin söyledim- ona da saygı
gösteririz. Ben bu anlamda, ısrarla, bir kere daha kamuoyunun aydınlatılması
bakımından… Yapılan tartışma bir rejim tartışması değildir, yapılan tartışma
bir sistem tartışmasıdır. 
ENGİN
ALTAY (İstanbul) – Eyvallah, tamam, ben de onu söyledim. 
BAŞBAKAN
YARDIMCISI NUMAN KURTULMUŞ (Devamla) – Hiçbir şekilde yeni bir rejim arayışı
yoktur. Eğer Engin kardeşimizin söylediğinden şunu anlayacaksak: Sayın Genel
Başkanları ve kendileri bu anlamda “‘Kan’dan bunu kastetmedik, yanlış
anlaşıldık.” diyorsanız bu özrünüz de kabuldür, bu özrünüzü de kabul ederiz,
yanlış anlaşıldınız demektir. (AK PARTİ sıralarından alkışlar) 
ENGİN
ALTAY (İstanbul) – Özür değil, bir dakika… Ne özrü ya?
Sayın
Başkan…
BAŞKAN
– Engin Bey, zatıalinizden önce Bülent Bey'in bir talebi var. 
ENGİN
ALTAY (İstanbul) – Hayır, hayır, buradan. 
BAŞKAN
– Bülent Bey'in bir talebi var efendim. 
ENGİN
ALTAY (İstanbul) – Efendim, ben çıktım, ayaktayım artık. Ben ayaktayım Sayın
Başkan. 
BAŞKAN
– Buyurun efendim, açayım mikrofonunuzu.
NURETTİN
YAŞAR (Malatya) – Engin Bey, bugün 27 Mayıs, ona göre! 
ENGİN
ALTAY (İstanbul) – Sizin gibi düşünenlerin sayesinde oldu 27 Mayıs. 
IV.- AÇIKLAMALAR (Devam)
7.- İstanbul Milletvekili Engin Altay’ın, Başbakan
Yardımcısı Numan Kurtulmuş’un sataşma nedeniyle yaptığı konuşmasındaki bazı
ifadelerine ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Sayın
Bakan, sizin, kürsüde başlangıçtaki hassasiyetiniz neyse bizimki de odur, ona
işaret ettim zaten. Bu ülkede elbette sistem değişir, değişmeyen tek şey
değişimdir. Bizim cumhuriyetin laik niteliğiyle ilgili yüksek hassasiyetimizin
olduğu bir vakıa ama bir şeyi de bilerek ve iddia ederek söylüyorum: Size oy
veren 23 milyon 600 bin insanın büyük ekseriyetinin de laiklikle bir sorunu
yoktur, benimsemiştir, içselleştirimiştir; ben öyle düşünüyorum. 
BAŞBAKAN
YARDIMCISI NUMAN KURTULMUŞ (Ordu) – Bizim de sorunumuz yok.
BAŞBAKAN
YARDIMCISI NURETTİN CANİKLİ (Giresun) – Bizim de yok.
ENGİN
ALTAY (İstanbul) – Ama, hiç şüphesiz, size oy veren ya da sizin partinizin
yönetiminde -üst, alt- laiklikle sorunu olan insanlar da var.
BAŞBAKAN
YARDIMCISI VEYSİ KAYNAK (Kahramanmaraş) – Hayır efendim.
ENGİN
ALTAY (İstanbul) – Hassasiyetimiz bununla ilgilidir, bununla sınırlıdır.
Elbette, sandıkla gelen insanlar radikal değişimler için adım attıkları zaman dünyanın
değişik ülkelerinde kaos ortamları oluşmuş ve doğal olarak kan da akmıştır.
Türkiye'yi böyle bir tehlikeyle ilgili uyarıyoruz.
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Bu bir tehdit değildir. 
BAŞBAKAN
YARDIMCISI VEYSİ KAYNAK (Kahramanmaraş) – Doğal mı kan akması? Kan akması doğal
mı Engin Bey?
ENGİN
ALTAY (İstanbul) – Ama, tekrar söylüyorum: Rejim değiştirmek kolay iş de
değildir. Bu kadar. 
BAŞKAN
– Teşekkür ederim.
Bülent
Bey…
BAŞBAKAN
YARDIMCISI NURETTİN CANİKLİ (Giresun) – Efendim, grup başkan vekili cevap verdi
daha önce.
BÜLENT
TEZCAN (Aydın) – Sayın Başkan, biraz önce Sayın Hatip, Sayın Başbakan
Yardımcısı doğrudan bize dönerek kürsüden soru sordu, Genel Kurula hitap
etmedi. “Eğer vatandaş oy verirse ne yapacaksınız?” dedi. Müsaade edin,
açıklama hakkımı kullanayım.
BAŞBAKAN
YARDIMCISI NURETTİN CANİKLİ (Giresun) – Gruba soruyor, grup adına cevap
verildi.
MUSTAFA
ELİTAŞ (Kayseri) – Hayır canım, olur mu öyle şey? Burası açık oturum mu Sayın
Başkan?
BAŞBAKAN
YARDIMCISI NURETTİN CANİKLİ (Giresun) – Grup başkan vekili cevap verdi.
BAŞKAN
– Efendim, grup başkan vekili açıkladılar Bülent Bey. Ben onlara söz verdim,
kendisine söz verdim.
BÜLENT
TEZCAN (Aydın) – Hayır efendim, bize sordu doğrudan. Sayın Genel Başkanın söylemediği
sözü çarpıtarak, değiştirerek anlattı. 
MUSTAFA
ELİTAŞ (Kayseri) – Onu basına açıklasınlar efendim.
BAŞKAN
– Bunlar da şu beyanlarınızda zapta geçti. 
Kim
söz istemişti efendim?
BÜLENT
TEZCAN (Aydın) – Sayın Başkan…
BAŞKAN
– Efendim.
BÜLENT
TEZCAN (Aydın) – Sayın Başbakan Yardımcısı bize hitap eden soru soruyor. 
MUSTAFA
ELİTAŞ (Kayseri) – Efendim, burası soru-cevap yeri değil Sayın Başkan.
BÜLENT
TEZCAN (Aydın) – Yani, bu soru olmasa bir şey yok ama sormasa, Genel Kurula
hitap etse problem değil. Müsaade edin, biz de cevap verelim. 
BAŞBAKAN
YARDIMCISI NURETTİN CANİKLİ (Giresun) – Engin Bey cevap verdi ama!
BAŞKAN
– Engin Bey, zatıalinize bir hak tanımıştık.
ENGİN
ALTAY (İstanbul) – Buyurun…
BAŞKAN
– Beyefendi mi verecek?
ENGİN
ALTAY (İstanbul) – Evet, evet.
BAŞKAN
– Bülent Bey, buyurun.
Yalnız,
bu sataşmayı, bu konuşmayı, bu diyaloğu lütfen sürdürmeyelim. Dikkatinizi rica
ediyorum. 
BÜLENT
TEZCAN (Aydın) – Hiç şüpheniz olmasın.
SAĞLIK
BAKANI RECEP AKDAĞ (Erzurum) – Millet başkanlığı getirirse ne yapacaksınız?
Merak ediyorum. Bunun cevabını bir verin. 
VII.- SATAŞMALARA İLİŞKİN KONUŞMALAR (Devam)
20.- Aydın Milletvekili Bülent Tezcan’ın, Başbakan
Yardımcısı Numan Kurtulmuş’un sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
BÜLENT
TEZCAN (Aydın) – Sayın milletvekilleri, bir kere Parlamento hukuku içerisinde
her şey usulünce yapılıp ondan sonra millet de kararını verirse demokratik
usullerde kimsenin söyleyeceği bir şey yoktur. (AK PARTİ ve Bakanlar Kurulu
sıralarından alkışlar)
BAŞBAKAN
YARDIMCISI NUMAN KURTULMUŞ (Ordu) – Biz de onu diyoruz.
BAŞBAKAN
YARDIMCISI NURETTİN CANİKLİ (Giresun) – Alkışlıyorum! Çok güzel!
BÜLENT
TURAN (Çanakkale) – Kılıçdaroğlu duymasın!
BÜLENT
TEZCAN (Devamla) – Buradaki tartışma başkanlık sistemi mi, parlamenter sistem
mi tartışması değildir. Türkiye’deki tartışma demokrasi mi, diktatörlük mü
tartışmasıdır. (CHP sıralarından alkışlar, AK PARTİ sıralarından gürültüler) 
BAŞBAKAN
YARDIMCISI VEYSİ KAYNAK (Kahramanmaraş) – O sizin konunuz!
BÜLENT
TEZCAN (Devamla) – Ve Sayın Genel Başkanın o gün TOBB’daki konuşmasının bir
evveliyatı vardır. Sözün yarısını alıp öncesini atarak oradan el çabukluğuyla
bir şey çıkarmaya çalışmayın. Sayın Genel Başkan ne dedi? Biraz önce ben de onu
söyledim konuşurken burada: “Başkanlık rejimi kılıfı altında öyle bir sistem
getirmeye çalışıyorsunuz ki bir kişi talimat verecek, hükûmetler yıkılıp
kurulacak; bir kişi talimat verecek, Parlamento ona uyacak…”
ADNAN
BOYNUKARA (Adıyaman) – Nereden gördünüz onu? Kim verdi? Hani nerede? 
BÜLENT
TEZCAN (Devamla) – “…bir kişi talimat verecek, yargı ona uyacak; bir kişi
talimat verecek, bütün toplum ona uyacak!”
ADNAN
BOYNUKARA (Adıyaman) – Niyet mi okuyorsun? 
BÜLENT TEZCAN (Devamla) – Bunun adı diktatörlüktür, başkanlık
rejimi ya da hükûmet sistemi değildir ve bunu Türkiye’de dayatırsanız kan
dökmeden bunu getiremezsiniz.” dedi. Biz “Kan dökeceğiz.” demiyoruz. 
BAŞBAKAN YARDIMCISI NURETTİN CANİKLİ (Giresun) –
Başkanlık sisteminin ne anlama geldiği belli.
BÜLENT TEZCAN (Devamla) – Hangi eğilimin içerisinde
olduğunuzu Sayın Genel Başkan anlattı. Suçluların telaşı içerisinde olmayın,
kulak verin.
Teşekkür
ediyorum. (CHP sıralarından alkışlar) 
MUSTAFA
ELİTAŞ (Kayseri) – Siz Sayın Genel Başkanın yaptığını düzeltmeye uğraşıyorsunuz.
BAŞKAN
– Efendim, teşekkür ediyorum.
BAŞBAKAN
YARDIMCISI NUMAN KURTULMUŞ (Ordu) – Sayın Başkan, müsaade ederseniz…
BAŞKAN
– Sayın Bakanımızın da yine söz talebi var. 
MUSTAFA
ELİTAŞ (Kayseri) – Sayın Başkan…
BAŞKAN
– Zatıaliniz de mi söz istiyorsunuz?
MUSTAFA
ELİTAŞ (Kayseri) – Evet.
BAŞKAN
– Müsaade ederseniz, Sayın Bakan daha önce söz istediler.
Yalnız,
şunu söylemek istiyorum: Ahmet Paşa var, divan şairi, Fatih zamanının. 
MÜSLÜM
DOĞAN (İzmir) – Askerlik anılarını da anlat!
BAŞKAN
– Güzel bir gazeli var ve onu idamdan kurtardı, zindandan kurtardı. Her gazelin
4’üncü mısrası şöyle bitiyor: “Kul hata etse ne ola?” 
Arkadaşlar,
bazen yanlış laflar oluyor ki benim lafım yanlış değil ha, onu öyle almayın!
(AK PARTİ sıralarından alkışlar) Benimki bir hukuki taleptir, ondan vazgeçmem.
Olabilir yanlış laflar, ne olur “Pardon.” desek? Allah Allah, kul hata etse ne
ola?
Teşekkür
ediyorum.
İDRİS
BALUKEN (Diyarbakır) – Kendi kendinizi tekzip ettiniz Sayın Başkan.
AHMET
YILDIRIM (Muş) – 4’üncü mısrayı tekzip edip bıraktınız ya!
BAŞKAN
– Buyurun Sayın Bakan.
21.- Başbakan Yardımcısı Numan Kurtulmuş’un, Aydın
Milletvekili Bülent Tezcan’ın sataşma nedeniyle yaptığı konuşması sırasında
şahsına sataşması nedeniyle konuşması
BAŞBAKAN
YARDIMCISI NUMAN KURTULMUŞ (Ordu) – Sayın Başkan, değerli arkadaşlar; ben de
sözüme başlarken bu tartışmayı sürdürmek için buraya çıkmadığımı ifade etmek
isterim. Eğer vaktimiz olsa, keşke bir masanın etrafında bunları uzun uzun
tartışma imkânımız olsa.
Engin
Bey meseleyi tavzih ettikten sonra söz almak istemezdim ama Bülent Bey’in
ısrarla aynı sözleri sürdürmesini kabul etmediğimi ifade etmek isterim. Ne
demek, millet… Tekraren söylüyorum: Türkiye’de bir rejim tartışması yapılmıyor
ama Meclisten -o soruyu mesele daha iyi anlaşılsın diye söyledim- Parlamento
herhangi bir kararı geçirirse, 367’yle geçirirse buna karşı ne yapacağız?
MERAL
DANIŞ BEŞTAŞ (Adana) – Anayasa Mahkemesine gideriz.
BAŞBAKAN
YARDIMCISI NUMAN KURTULMUŞ (Devamla) – Kaldı ki bu, Anayasa değişikliğidir,
daha evvel olduğu gibi oldu, birçok Anayasa değişikliği oldu. Yetmedi
Parlamentoda sayı, millete gitti ve millet bunu yüzde 50’nin üstünde bir oyla
kabul ettiyse ne yapacağız? Bizim söylediğimiz şey budur. Buna saygı
göstereceğiz yani her birimiz hangi sisteme kendimizi daha yakın görüyorsak onu
söyleyeceğiz. 
Kaldı
ki sistem ve düzen üzerinden Türkiye siyasetinde nice tartışmalar yapılmıştır.
Hepinizin bunları bilecek kadar, çok derin bir siyasi birikiminiz olduğunu
biliyorum. Rahmetli Ecevit “Ne ezilen ne ezen; hakça, insanca bir düzen.”
sözünü söyledi diye Türkiye’de rejim mi değişti? Rahmetli Erbakan “adil düzen”
sözlerini Türkiye'de köy köy anlattı diye Türkiye'de rejim mi değişti? Millet
kime oy verdiyse sandıktan çıktı, gücü miktarında iktidar oldu, gücü miktarında
koalisyon ortağı oldu, yönetti ve geçti. Türkiye'de millet…
Bakın
değerli arkadaşlar, 2007’de sandığa gittik; Türkiye'de, mevcut anayasal sistem
içerisinde, Cumhurbaşkanının konumu itibarıyla millet çok önemli bir
değişikliğe imza attı, kıyamet mi koptu Allah aşkına? 2007’de millet
Cumhurbaşkanının doğrudan doğruya halk oyuyla seçilmesini sağlayan bir adım
attı ve Türkiye'de bu fevkalade önemli bir demokratik gelişme oldu. Çünkü, bu
adımla birlikte millet, Ali Fuat Başgil geleneğini Türk siyasetinden silmiş
oldu. (AK PARTİ sıralarından alkışlar) Yani Türkiye'de…
(Mikrofon
otomatik cihaz tarafından kapatıldı) 
BAŞKAN
– Buyurun. 
BAŞBAKAN
YARDIMCISI NUMAN KURTULMUŞ (Devamla) – Son cümlelerimi söylüyorum.
…bundan
böyle, halk oyuyla Cumhurbaşkanı seçildiği müddetçe kimsenin kapalı kapılar
ardında, birtakım gayrimillî güçlerini kullanarak, millet iradesinden gelmeyen
güçlerini kullanarak birilerinin Cumhurbaşkanı olmasını önleme ya da birilerini
Cumhurbaşkanı atama yetkisi yoktur. Millet Cumhurbaşkanını seçtiği sürece -çok
açık söylüyorum- milletin çarşısından, pazarından gelmeyen, milletin şarkısını,
türküsünü söylemeyen, milletin tarihini, kültürünü bilmeyen, milletin derdiyle
dertlenmeyen kimse bu memlekette Cumhurbaşkanı olamayacaktır. (AK PARTİ
sıralarından alkışlar) Mesele bu kadar açıktır ve bu, milletin tercihidir.
Millet tercihini 2007’de ortaya koymuştur. Bunu söylerken de asla bir dayatma
olarak değil, milletin sosyolojisinde ne varsa siyaseti o yönlendirir, onu
söylemek istiyorum.
Hepinize
saygılar sunuyorum. (AK PARTİ ve Bakanlar Kurulu sıralarından alkışlar)
BAŞKAN
– Teşekkür ediyorum Sayın Bakan.
VI.- HÜKÛMET PROGRAMI (Devam)
1.- Başbakan Binali Yıldırım tarafından kurulan
Bakanlar Kurulunun Programı’nın görüşülmesi (Devam)
BAŞKAN
– Söz sırası, şahsı adına görüşlerini ifade edecek olan İstanbul Milletvekili
Mehmet Bekaroğlu’na aittir.
Buyurun
Sayın Bekaroğlu. (CHP sıralarından alkışlar) 
MUSA
ÇAM (İzmir) – Sayın Başkan, Sayın Bekaroğlu’nun titrini niye söylemiyorsunuz?
Bundan önce çıkan sayın bakanı “profesör doktor” olarak takdim ettiniz, Sayın
Muş’u “doktor” olarak takdim ettiniz, Sayın Bekaroğlu’nun buna ihtiyacı yok ama
neden “Profesör Doktor Mehmet Bekaroğlu” demiyorsunuz?
BAŞKAN
– Ona bakarsanız, kaç tane akademik unvanı olan arkadaşım var, mesela Ahmet Bey
doçenttir. Yani bunda bir kastım yoktur.
AHMET
YILDIRIM (Muş) – “Söylemediniz.” diyor işte.
MUSA
ÇAM (İzmir) – E, söyleseydiniz. Niye söylemiyorsunuz?
İDRİS
BALUKEN (Diyarbakır) – Niye söylemiyorsunuz, işte onu soruyor zaten. AKP’lileri
söyleyin, diğerlerini söylemeyin!
BAŞKAN – Kastım olmadığı beyan edilmiştir Musa Bey,
teşekkür ediyorum. 
MUSA
ÇAM (İzmir) – Ama bundan sonra yapmayın öyle, unvan söylemeyin. 
BAŞKAN
– Buyurun Sayın Profesör. (AK PARTİ sıralarından alkışlar) 
MEHMET
BEKAROĞLU (İstanbul) – Sayın Başkan, değerli arkadaşlar; 65’inci Hükûmetin
Programı üzerine şahsi düşüncelerimi açıklamak üzere söz aldım. Hepinizi
saygıyla selamlıyorum.
Bugün,
Sayın Başbakan kendi Hükûmet programı görüşülürken muhalefeti dinlemedi. Böyle
bir şey görmemişti bu Parlamento, ilk defa böyle bir şey görüyor. Bunun
Parlamentoya saygısızlık olduğunun altını çizmek isterim. 
Değerli
arkadaşlarım, Adalet ve Kalkınma Partisinin kurulduğu günlerde Erbakan Hoca
“Bunlar büyülenmiş.” demişti. Büyücünün kim olduğunu da söylemişti ama o bende
kalsın. 
HAYDAR
AKAR (Kocaeli) – Sayın Bakan biliyor mu büyücünün kim olduğunu?
MEHMET
BEKAROĞLU (Devamla) – 22 Mayıs kongresinde liderinizin mesajını ayakta
dinlediğinizi görünce hocaya bir kez daha hak verdim. Evet, ortada bir büyü
var, bir illüzyon var, gerçekten bir algı yanılması var.
Hiç
şüphe yok ki aranızda bütün bunları bilerek, taammüden yapanlar var. Ancak,
kitle, çoğunluk, halk için bunu söylemiyorum dolayısıyla bundan sonra
söyleyeceğim sözler hiçbir şekilde AKP seçmeniyle ilgili değildir. 
Şimdi
birkaç örnekle bu durumu size açıklayayım arkadaşlar. Programınız “taş üstünde
taş, terörle mücadele, yol, köprü, demokrasi, hukuk, hukukun üstünlüğü,
başkanlık sistemi, hak, özgürlükler.” böyle gidiyor. Sözcünüz Sayın Kurtulmuş
“reform ve atılım hükûmeti” dedi. Ben de diyorum ki bunlar doğru değil,
illüzyon. On dört yıl iktidardan sonra “reform ve atılım hükûmeti” diyorsanız
ya on dört yılda hiçbir şey yapmamışsınız ya da milleti büyülemeye
çalışıyorsunuz. On dört yıl sonra “reform ve atılım” sözünü alkışlıyorsanız
yaşadığınız bir illüzyondur değerli arkadaşlarım. Öyle değil arkadaşlar. 
Bakın,
yanlış anlamayın, Binali Bey’in çelebiliğine, espri yeteneğine dayanarak bunu
söylüyorum yoksa Başbakanlığı konusunda bir imada bulunmuyorum. Binali Bey
konuşurken “Yolları böldük, milleti birleştirdik.” dedi. Hayır arkadaşlar, bu
doğru değil. Siz sadece yolları değil, milleti de, toplumu da böldünüz. (CHP
sıralarından alkışlar) 
Durun,
bölünmüş yollardan, duble yollarda duble yapılan yolsuzluklardan da söz
edeceğim. Evet, sizin döneminizde olduğu kadar hiçbir dönem bu toplumda bu
kadar kutuplaşma olmadı, bu kadar düşmanlaşma olmadı, bu toplum, bu kadar bir
gerginlik görmedi. Bir “millet, millî irade, millî ve yerli” tutturmuş
gidiyorsunuz. 
NURETTİN
YAŞAR (Erzurum) – Yanılıyorsunuz Sayın Profesör!
MEHMET BEKAROĞLU (Devamla) – Bu da bir illüzyon, algı
yanılsaması bu da. Allah aşkına, sizin “millet” dediğiniz kim? Sizden
olmayanları, sizin gibi düşünmeyenleri, sizin gibi yaşamayanları, size boyun
eğmeyenleri milletten çıkardınız; “gayrimillî”ye, hatta “hain”e, “terörist”e
yazıyorsunuz.
Size soruyorum: Haydi yüzde 50’siniz, peki kalan yüzde
50 ne olacak? “Bu kadar değil.” mi diyorsunuz, haydi yüzde 40 olsun, ne olacak
onlar? 
HASAN BASRİ KURT (Samsun) – On yıllık şeyler Hocam
bunlar ya!
MEHMET BEKAROĞLU (Devamla) – Millî Birlik ve Kardeşlik
Projeniz vardı, ne oldu, size soruyorum. Hepsi illüzyon. Evet, toplumu böldünüz
hem de tehlikeli bir şekilde toplumu böldünüz.
NURETTİN YAŞAR (Malatya) – Aslında burası da bir çadır!
MEHMET BEKAROĞLU (Devamla) – Bakın, değerli arkadaşlar,
giderek herkesi “düşman”a yazıyorsunuz. Bırakın sizden olmayanları, birlikte
yola çıktıklarınıza bile “hain” diyorsunuz. Millî irade, çoğulculuk,
katılımcılık, millet egemenliği gibi laflar ediyorsunuz, bunlar da illüzyon,
yanılsama. Kurduğunuz bu ayrımcı ve dışlayıcı tabloda böyle şeyler olmaz. 
Sonra, sizin “millet egemenliği” dediğiniz nedir?
Kongrede Sayın Bozdağ altını çizerek söyledi “Biz Tayyip’iz, Tayyip’in
partisiyiz.” dedi. Bir süre önce Tayyip milletin adamıydı, şimdi Tayyip
milletin ta kendisi oldu. Mesajını ayakta dinliyorsunuz, kıyamda duruyorsunuz.
Sayın İçişleri Bakanı “Ben imam-hatip mezunuyum, dini bilirim.” diye ders
vermeye kalktı. Peki, Sayın İçişleri Bakanı, bu durumda bir tövbe gerekir mi
gerekmez mi? Arkadaşlar, bu ne anlama geliyor, bir düşünün.
Bakın “Başkanlık sistemi” diyorsunuz, “Türk tipi
başkanlık” diyorsunuz. Gerekçeniz: “Türkiye’nin önünü açmak.” Bu da illüzyon
değerli arkadaşlarım. Türkiye’nin önünü kapatan hiçbir şey yok. Sizi ve Sayın
Cumhurbaşkanını engelleyen hiçbir şey yok. Ne istediniz de yapmadınız? 
Bakın, dün bir genel başkan yardımcınız şöyle diyor:
“Başkanlık sistemi fiilen başlamıştır. Biz milletvekillerine düşen, Anayasa’yı
statüye uydurmaktır.” Bu ne demek arkadaşlar? Hatırlayın, Kenan Evren darbe
yapmıştı, Anayasa’yı askıya aldı ve fiilî durum yarattı, sonra da kendisi
insanları seçti, Danışma Kurulunu oluşturdu “Fiilî duruma uygun Anayasa yapın.”
dedi. Peki, sizin hâliniz ile Evren’inkinin farkı ne? Ha, diyeceksiniz ki:
“Seçilmiş olmak.” Doğru ama unutmayın, Evren de Anayasa’sını millete götürdü ve
yüzde 92 onay aldı.
Arkadaşlar,
siz demokrasiyi seçimle, oyla sınırlıyorsunuz. Öyle değil, bu bir yanılsama.
Elbette seçim olmazsa demokrasi olmaz ama hukuksuz da, denetimsiz de demokrasi
olmaz ve fiilî duruma uydurulan şey de demokratik anayasa değildir arkadaşlar.
Bu, olsa olsa darbe anayasasıdır. 
NURETTİN
YAŞAR (Malatya) – Bugün 27 Mayıs, 27 mayıs!
MEHMET
BEKAROĞLU (Devamla) - Bakın, belli ki siz daha önce millî görüş gömleğini
çıkarmıştınız, şimdi de demokrasi gömleğini çıkarıyorsunuz. 
Arkadaşlar,
sizin yaşadığınız illüzyonu onlarca örnekle anlatabilirim ama zamanım yok.
Bakın, sizin durumunuzu bir cümleyle özetleyeyim: Yıkımı başarıyla
gerçekleştirdiniz ama yerine hiçbir şey koyamadınız, kötü bir eski vesayet
sistemini yeniden inşa etmekten başka. Bütün bunları medeniyet inşası
yüceltmesiyle meşrulaştırıyorsunuz, bu da illüzyon. Bu, sizin inşa ettiğiniz
şey medeniyet değil, TOKİ ucubesi. Sizi iyi tanıyorum, defalarca analizinizi
yaptım. Siz, büyüklüğün büyüsüne kapılmışsınız değerli arkadaşlarım. Dünyanın
en büyük işlerini, binalarını, her şeyini siz yapıyorsunuz. Aslında bu,
güvensizliğin ifadesidir. İşte sizin eseriniz, işte İstanbul, işte Türkiye,
işte yapmış olduğunuz dünyanın en büyük stadyumları, hepsinin ismi “arena.” Bu
nasıl bir medeniyet değerli arkadaşlarım, bana söyler misiniz? Nasıl bir
medeniyet? Siz, bir defa mahalleyi öldürdünüz. Siz, insanları birbirinden
ayırdınız, selamı kestiniz. Kuracağınız medeniyet selamsız medeniyet mi olacak
değerli arkadaşlarım yoksa beton medeniyeti mi? 
Bakın,
yola çıkarken “adil ve özgür Türkiye” demiştiniz ama maalesef, adaleti de
özgürlüğü de asfaltlara gömdünüz, üzerine de beton döktünüz. 
Binali
Bey, siz köprüyü, tüneli, yolu bilirsiniz. Peki, ya yolsuzlukları? Siz 17-25
Aralığa sürekli olarak “darbe girişimi” diyorsunuz; bu da bir örtme. Gerçi,
ABD’li savcı “Öyle değil.” diyor ama öyle olsun. Bakın “Yolsuzluk var.” dememiz
için, bizim 17-25 Aralığa ihtiyacımız yok, her yerde, küçük ilçelerde bile
müthiş bir servet yığılması var, lüks var, şatafat var, her tarafta “AK”
plakalı otobüs gibi cipler dolaşıyor değerli arkadaşlarım. 
Ben
çok iyi hatırlıyorum, Sayın Cumhurbaşkanı daha İstanbul İl Başkanıyken Asım
ağabeyinin “Fakir, hırsızlığı bilmediği için fakirdir.” demesine “Elhak
doğrudur.” demişti arkadaşlar, hatırlatıyorum. 
Sayın
Başbakana soruyorum: Bu kadar lüks, bu kadar servet nereden geliyor? Öyle değil
arkadaşlar. Bunlar darbe filan değil, illüzyon yapıyorsunuz siz. 
“Ekonomi
çok iyi, borçları bitirdik, IMF’ye borcumuz falan yok.” diyorsunuz, esas
illüzyon bu. Evet, köprü, yol, AVM filan yapıyorsunuz, buna hiçbir şey
demiyoruz ama yolları nasıl yapıyorsunuz? Diyorsunuz ki: “Duble yollara 100
milyon lira harcadık.” Evet, doğru. Ne kadar duble yol yaptınız? 18 bin küsur.
Bölüyoruz, 5 milyon TL’den fazla para çıkıyor yani kilometre başına maliyet 2
milyon dolar. 2 milyon dolar harcıyorsunuz kilometre başına ama baktık,
bunların maliyeti en fazla 250 dolar. Kalanını nereye götürüyorsunuz değerli
arkadaşlar? Hangi havuzlarda kaynıyor bunlar? Hangi millete söven adamlara
bunları gönderiyorsunuz? (AK PARTİ sıralarından gürültüler)
BAŞBAKAN
YARDIMCISI NURETTİN CANİKLİ (Giresun) – İhaleye herkes katılabilir, ihale
herkese açık; girer, alır. 
MEHMET
BEKAROĞLU (Devamla) – Arkadaşlar, esasen, sizin durumunuz güç zehirlenmesi.
Siz, milletin verdiği destek ve yetkiyi yanlış yorumladınız, kötüye
kullandınız. Nedir bu hâliniz? Bir insanın mesajı karşısında 50 bin kişinin
hazır olda durması nedir arkadaşlar? Başka ne diyeyim, bu her şeyi anlatıyor. 
“Diktatör”
diyoruz, kızıyorsunuz. “Firavun” sözünün patentiyse arkadaşım Numan Bey’e ait.
Ne diyelim? “Lider kültü”, o da olmuyor, “sultan”, “hünkâr”, “başbuğ”, hangi
yerli ve millî kelime bulalım hâlinizi anlatmak için? 
AYŞE
SULA KÖSEOĞLU (Trabzon) – Cumhurbaşkanı.
MEHMET
BEKAROĞLU (Devamla) – Bakın, size Peygamber Efendimiz’den bir şey anlatayım da
sözümü bitireyim. Medine’ye Rum illerinden birisi gelir. Medine’de, Mekke’de,
Arabistan’da bir şey oluyor, bir adam çıkmış yeni bir din anlatıyor, devlet
kuruyor, merak ediyor, ne oluyor diye geliyor. Medine’ye geliyor, “Bana
Muhammed’in yerini gösterin.” diyor. Adamın ağzıyla söylüyorum. “Şurada
oturuyor, gölgenin altında.” diyorlar. Bakıyor, orada 5-6 kişi, seçemiyor.
“Yahu kardeşim, bana bu devleti, bu dini yayan adamı gösterin. Muhammed
nerede?” diyor. “Ya, onların arasında.” diyorlar. “Nasıl olur?” diyor, şaşıyor
adam. 5-6 kişi, arkadaşlarıyla sohbet eden ve diğerlerinden ayrılmayan bir
insan. İşte, Peygamber, işte din, işte İslam değerli arkadaşlarım. 
“Hoca
niçin oğlunun ve kızının düğününü 5 yıldızlı otelde yaptı?” diye linç edenlere
soruyorum şimdi: Sizin hâliniz bu Peygamber’in hâli mi? Bu saraylar, bu lüks, bu
şatafat, bu yüzlerce arabalık konvoylar, bu afra tafralar, bu kibirler
Peygamber’in durumu mu arkadaşlar? Değerlendirmesini size bırakıyorum.
Saygılarımı
sunuyorum. (CHP sıralarından alkışlar)
BAŞKAN
– Teşekkür ediyorum Sayın Bekaroğlu. 
Sayın
milletvekilleri, Bakanlar Kurulu Programı üzerindeki görüşmeler tamamlanmıştır.

Güven oylamasının, Anayasa’nın 110’uncu, İç Tüzük’ün
124’üncü maddeleri gereğince, görüşmelerin bitiminden bir tam gün geçtikten
sonra yapılması gerekmektedir. Buna göre, güven oylaması 29 Mayıs 2016 Pazar
günü yapılacaktır.
Alınan
karar gereğince, Başbakan Sayın Binali Yıldırım Bey tarafından kurulan Bakanlar
Kurulu hakkındaki güven oylamasını yapmak için 29 Mayıs 2016 Pazar günü saat
11.00’de toplanmak üzere birleşimi kapatıyorum.
Teşekkür
ederim. 
Kapanma Saati: 21.21




(x) Bu bölümlerde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.




