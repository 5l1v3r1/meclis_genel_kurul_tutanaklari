



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 117’nci
Birleşim
 16
Temmuz 2014 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Türkan Dağoğlu’nun, kızamık
mikrobunun yol açtığı SSPE hastalığının Türkiye’deki durumuna ilişkin gündem
dışı konuşması
2.- Bingöl Milletvekili İdris Baluken’in, orman
yangınlarına ilişkin gündem dışı konuşması
3.- Manisa Milletvekili Erkan Akçay’ın, inançlarımıza
yapılan saldırılara ilişkin gündem dışı konuşması

V.- AÇIKLAMALAR
1.- Burdur
Milletvekili Ramazan Kerim Özkan’ın, doğal afetler nedeniyle çiftçilerin
yaşadığı sorunlara ilişkin açıklaması
2.- İstanbul Milletvekili Kadir Gökmen Öğüt’ün,
İstanbul’un Kadıköy ilçesinin sorunlarına ilişkin açıklaması
3.- Ankara Milletvekili Ülker Güzel’in, İsrail’in
Filistin’e yaptığı saldırıları dünya insanlık tarihinin utançla hatırlayacağına
ilişkin açıklaması
4.- Antalya Milletvekili Gökcen Özdoğan Enç’in, “Tıpış
tıpış, paşa paşa sandığa gitmek zorundasınız yoksa hayatlarınıza müdahale
ederler.” gibi söylemlerle oy avcılığına çıkan siyasileri kınadığına ve sandığa
korkuyla değil demokratik bir hakkı kullanmak adına gidileceğine ilişkin açıklaması
5.- İstanbul Milletvekili
Mahmut Tanal’ın, İstanbul’un Maltepe, Üsküdar ve Sultanbeyli ilçelerinin
sorunlarına ilişkin açıklaması
6.- Mersin Milletvekili Aytuğ Atıcı’nın, Sağlık
Bakanlığının birinci basamak sağlık hizmetlerinde yaşanan sorunlara ilişkin
açıklaması
7.- Konya Milletvekili Ayşe Türkmenoğlu’nun, Gazze’de
yaşamını yitirenlere Allah’tan rahmet dilediğine ve bir an önce bu dramın
bitmesini temenni ettiğine ilişkin açıklaması
8.- Çanakkale Milletvekili Ali Sarıbaş’ın, Çanakkale
Onsekiz Mart Üniversitesi Rektörü Sedat Laçiner’in yaptığı antidemokratik
uygulamalara ilişkin açıklaması
9.- Bursa Milletvekili Mustafa Öztürk’ün, İsrail’in
Filistin’de yaptığı katliamı kınadığına ve gerçek kurtuluşun Filistin devletinin
tanınmasından geçtiğine ilişkin açıklaması
10.- İstanbul Milletvekili Haluk Eyidoğan’ın,
İstanbul’daki tarihî binaların durumuna ilişkin açıklaması
11.- İstanbul Milletvekili Mehmet Akif Hamzaçebi’nin,
HDP grup önerisi üzerinde AK PARTİ Grubu aleyhte 2 sözü de aldığı için CHP
Grubunun söz hakkı kalmadığına ve Antalya Milletvekili Gökcen Özdoğan Enç’in
yaptığı açıklamasındaki bazı ifadelerine ilişkin açıklaması
12.- İstanbul Milletvekili Mihrimah Belma Satır’ın,
İstanbul Milletvekili Mehmet Akif Hamzaçebi’nin yaptığı açıklamasındaki bazı ifadelerine
ilişkin açıklaması
13.- Plan ve Bütçe Komisyonu Başkanı Recai Berber’in,
639 sıra sayılı Kanun Tasarısı’nda 108 teklif ve tasarının birleştirilmiş
olduğuna ve teklif sahiplerine bu konuda bilgi verildiğine ilişkin açıklaması 
14.- Kütahya Milletvekili Alim Işık’ın, (2/1899) esas
numaralı Kanun Teklifi, 639 sıra sayılı Kanun Tasarısı’nın kapsamına alınmış
gibi gösterilmesine rağmen teklifteki düzenlemelerin tasarı içinde yer
almadığına ve bu durumun İç Tüzük’e aykırı olduğuna ilişkin açıklaması
15.- Mersin Milletvekili Ali Öz’ün, (2/1655) esas
numaralı Kanun Teklifi’ndeki düzenlemelerin 639 sıra sayılı Kanun Tasarısı’nın
kapsamında yer almadığına ilişkin açıklaması

VI.- GEÇEN TUTANAK HAKKINDA KONUŞMALAR
1.- İstanbul Milletvekili Ali Özgündüz’ün, 15/7/2014
tarihli 116’ncı Birleşimdeki bazı ifadelerini düzelttiğine ilişkin konuşması 

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Samsun Milletvekili Cemalettin Şimşek ve 19
milletvekilinin, Samsun’un Canik ilçesinde meydana gelen sel felaketine yol
açan sebeplerin ve ortaya çıkan mağduriyetlerin araştırılarak alınması gereken
tedbirlerin belirlenmesi amacıyla Meclis araştırması açılmasına ilişkin
önergesi (10/1017)
2.- Kars Milletvekili Mülkiye Birtane ve 22 milletvekilinin,
Kemal Türkler davasıyla ilgili ortaya atılan iddiaların araştırılarak alınması
gereken tedbirlerin belirlenmesi amacıyla Meclis araştırması açılmasına ilişkin
önergesi (10/1018)
3.- Kars Milletvekili Mülkiye Birtane ve 22
milletvekilinin, doğu ve güneydoğu illerinde yaşanan elektrik kesintilerinin
araştırılarak alınması gereken tedbirlerin belirlenmesi amacıyla Meclis
araştırması açılmasına ilişkin önergesi (10/1019)
B) Önergeler
1.- İzmir Milletvekili Oktay Vural ve Kahramanmaraş
Milletvekili Mesut Dedeoğlu’nun birlikte verdikleri, 639 sıra sayılı Kanun
Tasarısı’nda yer alan (2/399) esas numaralı Kanun Teklifi’ni geri çektiklerine
ilişkin önergesi (4/174)
2.- İzmir Milletvekili Oktay Vural ve Kütahya
Milletvekili Alim Işık’ın birlikte verdikleri, 639 sıra sayılı Kanun
Tasarısı’nda yer alan (2/1899) esas numaralı Kanun Teklifi’ni geri çektiklerine
ilişkin önergesi (4/175)
3.- Mersin Milletvekili Mehmet Şandır ve Mersin
Milletvekili Ali Öz’ün birlikte verdikleri, 639 sıra sayılı Kanun Tasarısı’nda
yer alan (2/1655) esas numaralı Kanun Teklifi’ni geri çektiklerine ilişkin
önergesi (4/176)
4.- İzmir Milletvekili Oktay Vural ve Kastamonu
Milletvekili Emin Çınar’ın birlikte verdikleri, 639 sıra sayılı Kanun Tasarısı’nda
yer alan (2/1797) esas numaralı Kanun Teklifi’ni geri çektiklerine ilişkin
önergesi (4/177)
5.- Samsun Milletvekili Cemalettin Şimşek’in 639 sıra
sayılı Kanun Tasarısı’nda yer alan (2/1957) esas numaralı kanun teklifini geri
çektiğine ilişkin önergesi (4/178)
6.- Mersin Milletvekili Mehmet Şandır ve Mersin
Milletvekili Ali Öz’ün birlikte verdikleri 639 sıra sayılı Kanun Tasarısı’nda
yer alan (2/1372) esas numaralı kanun teklifini geri çektiklerine ilişkin
önergesi (4/179)
7.- Mersin Milletvekili Mehmet Şandır ve Mersin
Milletvekili Ali Öz’ün birlikte verdikleri 639 sıra sayılı Kanun Tasarısı’nda
yer alan (2/1350) esas numaralı Kanun Teklifi’ni geri çektiklerine ilişkin
önergesi (4/180)
8.- İstanbul Milletvekili Mahmut Tanal’ın 639 sıra
sayılı Kanun Tasarısı’nda yer alan (2/640) esas numaralı Kanun Teklifi’ni geri
çektiğine ilişkin önergesi (4/181)
9.- İstanbul Milletvekili Mahmut Tanal’ın 639 sıra
sayılı Kanun Tasarısı’nda yer alan (2/1236) esas numaralı Kanun Teklifi’ni geri
çektiğine ilişkin önergesi (4/182)
10.- İzmir Milletvekili Hülya Güven’in 639 sıra sayılı
Kanun Tasarısı’nda yer alan (2/1688) esas numaralı Kanun Teklifi’ni geri
çektiğine ilişkin önergesi (4/183)
11.- İstanbul Milletvekili Mehmet Akif Hamzaçebi’nin
639 sıra sayılı Kanun Tasarısı’nda yer alan (2/2198) esas numaralı Kanun Teklifi’ni
geri çektiğine ilişkin önergesi (4/184)
12.- İstanbul Milletvekili Mahmut Tanal’ın 639 sıra
sayılı Kanun Tasarısı’nda yer alan (2/1227) esas numaralı Kanun Teklifi’ni geri
çektiğine ilişkin önergesi (4/185)
13.- İzmir Milletvekili Musa Çam’ın 639 sıra sayılı
Kanun Tasarısı’nda yer alan (2/1414) esas numaralı Kanun Teklifi’ni geri
çektiğine ilişkin önergesi (4/186)
14.- Bursa Milletvekili Sena Kaleli’nin 639 sıra sayılı
Kanun Tasarısı’nda yer alan (2/1595) esas numaralı Kanun Teklifi’ni geri
çektiğine ilişkin önergesi (4/187)
15.- Ankara Milletvekili İzzet Çetin’in 639 sıra sayılı
Kanun Tasarısı’nda yer alan (2/324) esas numaralı Kanun Teklifi’ni, geri
çektiğine ilişkin önergesi (4/188)
16.- İstanbul Milletvekili Süleyman Çelebi’nin 639 sıra
sayılı Kanun Tasarısı’nda yer alan (2/1938) esas numaralı Kanun Teklifi’ni geri
çektiğine ilişkin önergesi (4/189)
17.- Ankara Milletvekili İzzet Çetin’in 639 sıra sayılı
Kanun Tasarısı’nda yer alan (2/139) esas numaralı Kanun Teklifi’ni, geri
çektiğine ilişkin önergesi (4/190)
18.- Ankara Milletvekili İzzet Çetin’in 639 sıra sayılı
Kanun Tasarısı’nda yer alan (2/1131) esas numaralı Kanun Teklifi’ni geri
çektiğine ilişkin önergesi (4/191)
19.- Ankara Milletvekili İzzet Çetin’in 639 sıra sayılı
Kanun Tasarısı’nda yer alan (2/1203) esas numaralı Kanun Teklifi’ni geri
çektiğine ilişkin önergesi (4/192)
20.- Ankara Milletvekili İzzet Çetin’in 639 sıra sayılı
Kanun Tasarısı’nda yer alan (2/2083) esas numaralı Kanun Teklifi’ni geri
çektiğine ilişkin önergesi (4/193)
21.- Mersin Milletvekili Aytuğ Atıcı’nın 639 sıra
sayılı Kanun Tasarısı’nda yer alan (2/439) esas numaralı Kanun Teklifi’ni geri
çektiğine ilişkin önergesi (4/194)

VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Iğdır Milletvekili
Pervin Buldan tarafından, ülkemizde uyuşturucu kullanımının önlenmesi ve
azaltılmasına yönelik önlemlerin alınması amacıyla 7/7/2014 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 16 Temmuz 2014 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
2.- MHP Grubunun, Grup Başkan Vekili İzmir Milletvekili
Oktay Vural, Grup Başkan Vekili Kayseri Milletvekili Yusuf Halaçoğlu ve Ankara
Milletvekili Zühal Topcu tarafından, sürekli değişen ve gelişen bilim
dünyasında Türkiye’nin de adının geçmesi için akademisyenlerin özlük haklarıyla
ilgili durumlarının uluslararası ve ulusal arenada detaylı bir şekilde
araştırılması amacıyla 21/1/2014 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 16 Temmuz
2014 Çarşamba günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
3.- CHP Grubunun, Manisa Milletvekili Hasan Ören ve 19
milletvekili tarafından, kredi kartı borçlarının ekonomik ve sosyal boyutunun
araştırılması ve kredi kartı borçlarının uzun vadede ödenebilmesi için alınması
gereken önlemlerin belirlenmesi amacıyla 30/4/2014 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 16 Temmuz 2014 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi

IX.- SATAŞMALARA İLİŞKİN KONUŞMALAR
1.- Iğdır Milletvekili Sinan Oğan’ın, Ardahan
Milletvekili Orhan Atalay’ın MHP grup önerisi üzerinde yaptığı konuşması sırasında
Milliyetçi Hareket Partisine sataşması nedeniyle konuşması 
2.- İstanbul Milletvekili Mehmet Akif Hamzaçebi’nin,
Giresun Milletvekili Nurettin Canikli’nin usul görüşmesi üzerinde yaptığı
konuşması sırasında Cumhuriyet Halk Partisine sataşması nedeniyle konuşması
3.- Antalya Milletvekili Mehmet Günal’ın, Giresun
Milletvekili Nurettin Canikli’nin usul görüşmesi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
4.- Şırnak Milletvekili Hasip Kaplan’ın, Giresun
Milletvekili Nurettin Canikli’nin usul görüşmesi üzerinde yaptığı konuşması sırasında
Halkların Demokratik Partisine sataşması nedeniyle konuşması
5.- Giresun Milletvekili Nurettin Canikli’nin, İstanbul
Milletvekili Mehmet Akif Hamzaçebi ve Antalya Milletvekili Mehmet Günal’ın
sataşma nedeniyle yaptıkları konuşmaları sırasında Adalet ve Kalkınma Partisine
sataşması nedeniyle konuşması
6.- İstanbul Milletvekili Mehmet Akif Hamzaçebi’nin,
Giresun Milletvekili Nurettin Canikli’nin sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
7.- Antalya Milletvekili Mehmet Günal’ın, Giresun
Milletvekili Nurettin Canikli’nin sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
8.- Hakkâri Milletvekili Adil Zozani’nin, Giresun
Milletvekili Nurettin Canikli’nin sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
9.- Mersin Milletvekili Ali Öz’ün, Adıyaman
Milletvekili Ahmet Aydın’ın usul görüşmesi üzerinde yaptığı konuşması sırasında
şahsına sataşması nedeniyle konuşması
10.- Adıyaman Milletvekili Ahmet Aydın’ın, Mersin
Milletvekili Ali Öz’ün sataşma nedeniyle yaptığı konuşması sırasında şahsına
sataşması nedeniyle konuşması
11.- Manisa Milletvekili Recai Berber’in, İstanbul
Milletvekili Mehmet Akif Hamzaçebi’nin usul görüşmesi üzerinde yaptığı
konuşması sırasında şahsına sataşması nedeniyle konuşması

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Kars Milletvekili Yunus Kılıç ve Amasya Milletvekili Avni Erdemir
ile 79 Milletvekilinin; Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi ve Sağlık, Aile, Çalışma ve Sosyal İşler Komisyonu Raporu (1/937,
2/2229) (S. Sayısı: 615)
4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin’in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural’ın; İstanbul Milletvekili Abdullah Levent Tüzel'in; Bingöl
Milletvekili İdris Baluken’in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin’in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural’ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı’nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan'ın; Hatay Milletvekili Mevlüt Dudu'nun;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin; İzmir
Milletvekili Musa Çam'ın; Hatay Milletvekili Adnan Şefik Çirkin 'in; Manisa
Milletvekili Sakine Öz'ün; Diyarbakır Milletvekili Emine Ayna'nın; İstanbul
Milletvekilleri Gürsel Tekin ve Mahmut Tanal'ın; Erzincan Milletvekili Muharrem
Işık'ın; İstanbul Milletvekili Abdullah Levent Tüzel'in; İstanbul Milletvekili
Abdullah Levent Tüzel'in; Kocaeli Milletvekili Haydar Akar'ın; Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi ve
İstanbul Milletvekili Ferit Mevlüt Aslanoğlu'nun; İzmir Milletvekili Rahmi
Aşkın Türeli'nin; Manisa Milletvekili Özgür Özel'in; İzmir Milletvekili Rahmi
Aşkın Türeli'nin; Batman Milletvekili Ayla Akat Ata'nın; Bursa Milletvekili
Sena Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın Türeli'nin;
İzmir Milletvekili Hülya Güven ve 34 Milletvekilinin; İstanbul Milletvekili
Sebahat Tuncel'in; Balıkesir Milletvekili Namık Havutça'nın; Trabzon
Milletvekili Mehmet Volkan Canalioğlu'nun; Trabzon Milletvekili Mehmet Volkan
Canalioğlu'nun; Kastamonu Milletvekili Emin Çınar ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kastamonu Milletvekili
Emin Çınar ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Bursa Milletvekili Sena Kaleli'nin; İstanbul Milletvekili
Mahmut Tanal'ın; Trabzon Milletvekili Mehmet Volkan Canalioğlu'nun; Mersin
Milletvekili Mehmet Şandır ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Kütahya Milletvekili Alim Işık ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Balıkesir
Milletvekili Ahmet Duran Bulut ve Milliyetçi Hareket Partisi Grup Başkanvekili
Kayseri Milletvekili Yusuf Halaçoğlu ile 20 Milletvekilinin; Trabzon
Milletvekili Mehmet Volkan Canalioğlu'nun; Barış ve Demokrasi Partisi Grup
Başkanvekili Bingöl Milletvekili İdris Baluken'in; İstanbul Milletvekili
Süleyman Çelebi'nin; Tekirdağ Milletvekili Candan Yüceer'in; Samsun Milletvekili
Cemalettin Şimşek'in; Balıkesir Milletvekili Ayşe Nedret Akova'nın; İzmir
Milletvekili Rahmi Aşkın Türeli'nin; İzmir Milletvekili Rahmi Aşkın Türeli'nin;
Balıkesir Milletvekili Ayşe Nedret Akova'nın; İstanbul Milletvekili Abdullah
Levent Tüzel'in; İzmir Milletvekili Aytun Çıray'ın; Balıkesir Milletvekili Ayşe
Nedret Akova'nın; Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir
Milletvekili Aytun Çıray'ın; Manisa Milletvekili Hasan Ören’in; Denizli
Milletvekili Mehmet Yüksel ve Çorum Milletvekili Cahit Bağcı ile 37 Milletvekilinin;
Manisa Milletvekili Erkan Akçay ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Manisa Milletvekili Sakine Öz'ün; Cumhuriyet
Halk Partisi Grup Başkanvekili İstanbul Milletvekili Mehmet Akif Hamzaçebi'nin
Benzer Mahiyetteki Kanun Teklifleri ve Plan ve Bütçe Komisyonu Raporu ile
Türkiye Büyük Millet Meclisi Başkanlığı ve Plan ve Bütçe Komisyonu Başkanlığı
Tezkereleri (1/931, 2/115, 2/139, 2/158, 2/195, 2/282, 2/297, 2/298, 2/324,
2/368, 2/399, 2/434, 2/439, 2/453, 2/524, 2/528, 2/555, 2/601, 2/640, 2/689,
2/691, 2/798, 2/885, 2/896, 2/944, 2/1019, 2/1063, 2/1103, 2/1131, 2/1156,
2/1200, 2/1202, 2/1203, 2/1217, 2/1222, 2/1227, 2/1236, 2/1242, 2/1245, 2/1248,
2/1258, 2/1260, 2/1301, 2/1302, 2/1345, 2/1350, 2/1364, 2/1372, 2/1383, 2/1414,
2/1422, 2/1426, 2/1431, 2/1437, 2/1442, 2/1488, 2/1496, 2/1498, 2/1506, 2/1514,
2/1516, 2/1525, 2/1540, 2/1595, 2/1652, 2/1655, 2/1657, 2/1677, 2/1688, 2/1716,
2/1747, 2/1765, 2/1775, 2/1794, 2/1797, 2/1799, 2/1808, 2/1837, 2/1869, 2/1899,
2/1906, 2/1924, 2/1932, 2/1938, 2/1954, 2/1957, 2/1963, 2/1983, 2/1997, 2/2000,
2/2032, 2/2041, 2/2051, 2/2056, 2/2057, 2/2065, 2/2069, 2/2083, 2/2146, 2/2156,
2/2158, 2/2176, 2/2178, 2/2186, 2/2187, 2/2190, 2/2191, 2/2192, 2/2198) (S.
Sayısı: 639)
5.- Engellilerin
Haklarına İlişkin Sözleşmeye Ek İhtiyari Protokolün Onaylanmasının Uygun
Bulunduğuna Dair Kanun Tasarısı ile İnsan Haklarını İnceleme Komisyonu ve
Dışişleri Komisyonu Raporları (1/892) (S. Sayısı: 605)

XI.- USUL HAKKINDA GÖRÜŞMELER
1.- 639 sıra sayılı Kanun Tasarısı’nda yer alan, İzmir
Milletvekili Oktay Vural ve Kahramanmaraş Milletvekili Mesut Dedeoğlu’nun
birlikte verdikleri (2/399) esas numaralı Kanun Teklifi’ni geri çektiklerine
ilişkin önergenin kabul edilmemesi nedeniyle 639 sıra sayılı Kanun Tasarısı’nın
Genel Kurulda görüşülmesinin İç Tüzük hükümlerine uygun olup olmadığı hakkında
2.- 639 sıra sayılı Kanun Tasarısı’nda yer alan, Mersin
Milletvekili Mehmet Şandır ve Mersin Milletvekili Ali Öz’ün birlikte verdikleri
(2/1655) esas numaralı Kanun Teklifi’ni geri çektiklerine ilişkin önergenin
işleme alınmasının İç Tüzük hükümlerine uygun olup olmadığı hakkında
3.- 639 sıra sayılı Kanun Tasarısı’nın 1’inci maddesi
üzerinde İzmir Milletvekili Oktay Vural ve arkadaşları tarafından verilen önergenin,
500 kelimeyi geçtiği hâlde özeti eklenmediği için işleme alınmamasının İç Tüzük
hükümlerine uygun olup olmadığı hakkında

XII.- YAZILI SORULAR VE CEVAPLARI
1.- Ordu Milletvekili İdris Yıldız'ın, Kredi ve Yurtlar
Kurumuna borcu bulunan kişilere ilişkin sorusu ve Gençlik ve Spor Bakanı Akif
Çağatay Kılıç'ın cevabı (7/43622)
2.- İstanbul Milletvekili Celal Adan'ın, Bakanlık
tarafından gerçekleştirilen ihalelere ilişkin sorusu ve Gençlik ve Spor Bakanı
Akif Çağatay Kılıç'ın cevabı (7/43623)
3.- Van Milletvekili Nazmi Gür'ün, Başkale'deki spor
tesislerinin onarımına ve açılacak yeni tesislere ilişkin sorusu ve Gençlik ve
Spor Bakanı Akif Çağatay Kılıç'ın cevabı (7/43624)
4.- İstanbul Milletvekili Mustafa Sezgin Tanrıkulu'nun,
son iki yıl içerisinde yapılan temsil, ağırlama, tören ve tanıtım harcamalarına
ilişkin sorusu ve Gençlik ve Spor Bakanı Akif Çağatay Kılıç'ın cevabı (7/43625)
5.- İstanbul Milletvekili D. Ali Torlak'ın, uyuşturucu
ile mücadele kapsamında İstanbul ili Tuzla ilçesinde gerçekleştirilen çalışmalara
ilişkin sorusu ve Gençlik ve Spor Bakanı Akif Çağatay Kılıç'ın cevabı (7/43768)
6.- Kastamonu Milletvekili Emin Çınar'ın, Kastamonu'ya
yönelik yatırımlara ilişkin sorusu ve Gençlik ve Spor Bakanı Akif Çağatay
Kılıç'ın cevabı (7/43914)
7.- Ankara Milletvekili Özcan Yeniçeri'nin, Ankara'da
sportif altyapının gelişmesi ve amatör spor kulüplerinin desteklenmesi
kapsamında yapılan çalışmalara ilişkin sorusu ve Gençlik ve Spor Bakanı Akif
Çağatay Kılıç'ın cevabı (7/44027)
8.- Ankara Milletvekili İzzet Çetin'in, kamu kurum ve
kuruluşlarının engellilerin erişebilirliğine uygun duruma getirilmesine yönelik
çalışmalara ilişkin sorusu ve Gençlik ve Spor Bakanı Akif Çağatay Kılıç'ın
cevabı (7/44217)
9.- Mersin Milletvekili Ali Öz'ün, üniversite
kampüslerindeki yemekhanelerde ve kafeteryalarda satılan yemeklerin içine şap
katıldığı iddiasına ilişkin sorusu ve Gençlik ve Spor Bakanı Akif Çağatay
Kılıç'ın cevabı (7/44218)
10.- İzmir Milletvekili Alaattin Yüksel'in, 1 Ocak
2005-10 Haziran 2014 tarihleri arasında açılışı yapılan tesislerle ilgili bazı
bilgilere,
- Hatay Milletvekili Mevlüt Dudu'nun, İstanbul'da orman
alanlarının azalmasına ve bu konuda alınan önlemlere,
- Çanakkale Milletvekili Mustafa Serdar Soydan'ın,
Çanakkale'de yağışlar sebebiyle yaşanan tarımsal üretim kaybına,
- İzmir Milletvekili Ahmet Kenan Tanrıkulu'nun, İzmir
ve çevresine gıda, tarım ve hayvancılık alanında yapılması planlanan kamu
yatırımlarına,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/45764), (7/45765), (7/45766), (7/45767) 
11.- Kütahya Milletvekili Alim Işık'ın, 17 Aralık 2013
tarihinden bu yana Bakanlık ile bağlı kurum ve kuruluşlardaki personel
hareketlerine ilişkin sorusu ve Gümrük ve Ticaret Bakanı Hayati Yazıcı’nın
cevabı (7/45987)
12.- Ankara Milletvekili Özcan Yeniçeri'nin, 2002-2014
yılları arasında yurda kaçak yollardan sokulmak istenirken yakalanan dayanıklı
tüketim mallarına ilişkin sorusu ve Gümrük ve Ticaret Bakanı Hayati Yazıcı’nın
cevabı (7/45988)
13.- İstanbul Milletvekili Mahmut Tanal'ın, Destek
Hizmetleri Başkanlığında görev yapan iki personel hakkındaki iddialara ilişkin
sorusu ve Türkiye Büyük Millet Meclisi Başkan Vekili Sadık Yakut’un cevabı
(7/46102)
14.- İzmir Milletvekili Ahmet Kenan Tanrıkulu'nun, kuru
üzüm rekoltesine ve ithalatına ilişkin sorusu ve Gümrük ve Ticaret Bakanı
Hayati Yazıcı’nın cevabı (7/46367)
15.- Ankara Milletvekili Özcan Yeniçeri'nin, atık
kağıtlar için hurda kağıt tanımının kullanılması adına yürütülmekte olan çalışma
ve projelere ilişkin sorusu ve Gümrük ve Ticaret Bakanı Hayati Yazıcı’nın
cevabı (7/46370)
16.- Kütahya Milletvekili Alim Işık'ın, bazı kamu
görevlilerinin istifaya zorlandığı iddiasına,
Bakanlık ile bağlı kurum ve kuruluşların yaptığı
harcamaların bütçe kalemlerindeki ödeneklerle uyumlu olmadığına,
Bazı kamu görevlileri hakkında soruşturma açılarak
mobbing uygulandığı iddiasına,
Bazı kamu görevlilerinin emekliliğe zorlandığı, 
İlişkin soruları ve Gümrük ve Ticaret Bakanı Hayati
Yazıcı’nın cevabı (7/46643), (7/46645), (7/46647), (7/46648)
17.- Bursa Milletvekili Aykan Erdemir'in, Türk Kirazı
olarak anılan kirazda ihracat iadesi yapılmamasına ilişkin sorusu ve Gümrük ve
Ticaret Bakanı Hayati Yazıcı’nın cevabı (7/46649)
16 Temmuz 2014 Çarşamba
BİRİNCİ OTURUM
Açılma Saati: 14.01
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail
KAŞDEMİR (Çanakkale) 
----- 0 -----
BAŞKAN – Türkiye Büyük Millet
Meclisinin 117’nci Birleşimini açıyorum.
III.- YOKLAMA
BAŞKAN - Elektronik cihazla yoklama
yapacağız.
Yoklama için iki dakika süre vereceğim.
Sayın milletvekillerinin oy düğmelerine
basarak salonda bulunduklarını bildirmelerini, bu süre içerisinde elektronik
sisteme giremeyen milletvekillerinin salonda hazır bulunan teknik personelden
yardım istemelerini, buna rağmen sisteme giremeyen üyelerin ise yoklama
pusulalarını görevli personel aracılığıyla iki dakikalık süre içerisinde
Başkanlığa ulaştırmalarını rica ediyorum.
Yoklama işlemini başlatıyorum.
(Elektronik cihazla yoklama yapıldı)
BAŞKAN –
Toplantı yeter sayısı vardır, görüşmelere başlıyoruz. 
Gündeme geçmeden
önce üç sayın milletvekiline gündem dışı söz vereceğim. 
Gündem dışı ilk
söz, kızamık mikrobunun yol açtığı subakut sklerozan -söyleyemeyeceğim Hocam,
siz onu tamamlarsınız- SSPE hastalığının Türkiye’deki durumuyla ilgili söz
isteyen İstanbul Milletvekili Sayın Türkan Dağoğlu’na aittir. 
Buyurun Sayın
Dağoğlu. (AK PARTİ sıralarından alkışlar) 
Bu arada, Hocam,
mikrofonu açmadan evvel… 
Sayın
milletvekili arkadaşlarım, gerçekten Genel Kurulda bir uğultu var. Arkadaşımız
hazırlandı geldi, dinlememiz lazım. Sükûneti sağlarsak iyi olur. 
Buyurunuz Hocam.

IV.- GÜNDEM
DIŞI KONUŞMALAR
A)
Milletvekillerinin Gündem Dışı Konuşmaları
1.- İstanbul
Milletvekili Türkan Dağoğlu’nun, kızamık mikrobunun yol açtığı SSPE
hastalığının Türkiye’deki durumuna ilişkin gündem dışı konuşması
TÜRKAN DAĞOĞLU (İstanbul) – Sayın Başkan, değerli milletvekilleri;
kızamık hastalığının yol açmış olduğu ensefalit dediğimiz, hatta Sayın
Başkanımın biraz evvel söylerken zorlandığı bu panensefalit vakalarının
Türkiye'deki durumunu arz etmek üzere huzurunuzda bulunuyorum. Bu konu, daha
evvel, 17 Haziran ve 9 Temmuz tarihlerinde sayın HDP milletvekili tarafından da
bu kürsüden dile getirildi ve gündeme getirildi.
Öncelikle şunu çok iyi bilmemiz
lazımdır ki, kızamık hastalığı… Daha evvel, biz, kızamığın komplikasyonunu
sadece zatürre olarak değerlendirirdik, ancak daha sonra, geç devrelerde, yani
kızamık hastalığını geçirdikten daha sonra, beş veya altı yıl sonra, hatta
bazen daha uzun yıllara giden zamanlar içinde, bunun beyinde yerleştiğini ve
burada, “ensefalit” dediğimiz bir hastalığı da gündeme getirdiğini hep
beraberce gördük. Ve birkaç haftadır da bunun bu kürsüden dile getirilmesini de
zaten bu olayın bir kanıtı olarak değerlendiriyorum ben. 
Şimdi, Dünya Sağlık Örgütünün yapmış
olduğu çalışmalarda, bu hastalığın ortaya çıkmasının nedeninin hiçbir şekilde
yapılan aşılarla bağlantılı olduğu görülmemiştir ve çok ince yapılan mikro
araştırmalarda da yapılan çalışmalarda da beyinde aşıya dair bir virüsün olmadığını,
ancak hastalığa dair kızamık virüsünün yerleştiğini yıllar sonra tespit
etmişlerdir.
Peki, bu tablo karşısında Türkiye’de
Sağlık Bakanlığı bunu karşıdan seyretmiş midir? Tabii ki böyle yapmamıştır,
Sağlık Bakanlığı da bunu gündemine almış ve aşılama programlarını arttırmıştır.
Bu hastalık doğrudan doğruya aşılamayla doğru orantılıdır ve aşılamayı ne kadar
çok fazla üst düzeye getirirsek bu hastalığın oranında da bir azalmanın olacağı
kesindir; bunun böyle olduğunu Dünya Sağlık Örgütü de belirtmektedir. Ancak,
önergenin verildiği 17 Haziran tarihinde de Diyarbakır’da görev yapan,
enfeksiyon hastalıkları uzmanı, öğretim üyesi olan oradaki arkadaşlarımız da
burada dile getirdi ki, buralardaki aşılanmanın Sağlık Bakanlığına bağlı olarak
değil oradaki toplumun bilinçlenmesine bağlı olarak diğer bölgelere nazaran
daha az olduğu gündeme gelmiştir. Bunun nedenlerine ben burada girmek
istemiyorum, o gün bunlara uzun uzun gelindi “Kısırlık yapabilir, çocuğunuz
ölebilir.” Dolayısıyla, bu nedenle, hepimiz çok iyi biliyoruz ki o tarihlerde
aşılama programları oralarda halk tarafından aksatıldı. Bugün yapılan
çalışmalarda, Sağlık Bakanlığının yapmış olduğu çalışmalarda, özellikle 2005
yılından sonra aşılamalara çok büyük bir hız verildi ve bugün bu aşı yüzde 98
oranında bütün Türkiye’de, bütün bölgeleri kapsamak üzere yapılmaktadır. 
Bu hastalığın en güzel örneklerinden
biri -Dünya Sağlık Örgütünün verdiği- Çin’dir. Çin’de kızamık aşılanması yüzde
100’lere ulaştığı için orada bu hastalık görülmemektedir. Ben inanıyorum ki
Türkiye’de de bu yüksek aşılanmanın sonucunda bu hastalıklar artık
görülmeyecektir. Peki, Sağlık Bakanlığının burada yaptığı şey nedir? Sağlık
Bakanlığı bunların ilaçlarını kendisi bizzat bedava olarak vermektedir,
aşılamaları zaten bedava yapmaktadır. O zaman da konuşuldu, sayın vekilim
burada, aşılamaların zaten yapılacağını söyledi, zaten Bakanlık da yapıyor,
bunda farklı bir düşünce söz konusu değil ve burada yapılan bunlara ev hizmeti,
ev hizmetinin verilmesi de gerçekten çok önemli bir şeydir. 
Nörolog bulunması konusunda, Sayın
Vekilim, bu bir üst ihtisas dalıdır, nörolog sayısı Türkiye’de zaten çok azdır
ama çocuk hastalıkları uzmanı yeterince vardır ve bu konu gelecekte aşılamayla
önlenecektir.
Hepinize saygılarımı sunuyorum ve
teşekkür ediyorum. (AK PARTİ sıralarından alkışlar)
BAŞKAN – Teşekkür ederim Sayın Dağoğlu.
AYTUĞ ATICI (Mersin) – Sayın Başkan,
sayın konuşmacı, konuşmasında, bu hastalığın aşının yapılmasıyla ilgisi
olmadığını söyledi. Çok haklı, aşının yapılmamasıyla ilgisi vardır, ancak
aşının yapılmama nedenini yöre halkı olarak gösterdi. Bu çok yanlış bir şeydir,
aşılamamanın nedeni Sağlık Bakanlığının birinci basamak sağlık hizmetlerini
aksatmasıdır, nokta. 
Teşekkür ederim. 
İDRİS BALUKEN (Bingöl) – Bozulmuş aşı,
bozulmuş aşı! 
BAŞKAN – Gündem dışı ikinci söz, orman
yangınları hakkında söz isteyen Bingöl Milletvekili Sayın İdris Baluken’e
aittir.
Buyurun Sayın Baluken.
2.- Bingöl
Milletvekili İdris Baluken’in, orman yangınlarına ilişkin gündem dışı konuşması
İDRİS BALUKEN (Bingöl) – Sayın Başkan,
değerli milletvekilleri; hepinizi saygıyla selamlıyorum. 
SSPE hastalığıyla ilgili ilk defa AK
PARTİ Grubundan bir milletvekilinin buraya gelip konuşmasını da olumlu bulduk,
yani olumlu bir çerçevede konuşmasını. Yeni yasama yılında bence ilk yapmamız
gereken şey, bu hastalıkla ilgili bir an önce bir araştırma komisyonu kurup
gerçek nedenleri ortaya çıkarmak ve ailelerin problemlerini çözmeye yardımcı
olmak olmalı diyorum. 
O konuda söyleyecek çok şey var, zaman
zaman ifade ettiğimiz için ve süremiz kısıtlı olduğu için bugün değinmeyeceğim.

Değerli milletvekilleri, bugün, orman
yangınlarıyla ilgili söz aldım ben. Özellikle seçim bölgem olan Bingöl’de, tam
dört gündür, bizim “Ko Spi” dediğimiz Genç ilçesinde, Akdağ bölgesinde bir
yangın var ve bu yangın dört gündür söndürülemiyor. 
Pazar günü saat 13.00’te bu yangının
olduğuyla ilgili haberler bize gelmeye başlayınca, hemen Bölge Orman Müdürlüğü
yetkilileriyle görüştük, bize çok tanıdık bir gerekçe söylediler; niçin
söndüremediklerinin gerekçesini söylediklerinde, biz bir güvenlik kafasının
yine devrede olduğunu hemen hissettik, gördük. Tugay Komutanı, orman söndürme
çalışmalarına güvenlik nedeniyle izin vermiyormuş. Bu nedenle, bu mevcut orman
yangınına hiç müdahale edemediklerini, ancak geniş bir alanda önlemeye yönelik
bazı tedbirler üzerinde çalıştıklarını ifade ettiler. 
Tabii, bunu ifade ettikleri zaman, biz
de, hadi diyelim ki karadan güvenlik nedeniyle müdahale edemiyorsunuz, ama
Türkiye gibi koca bir ülkede herhâlde bir yangın söndürme uçağı ya da bir
yangın söndürme helikopteri vardır ve muhtemelen siz birkaç saat içerisinde
bunu çağırmışsınızdır diye düşündük. Doğal olarak, diyalektik olarak
düşündüğünüz zaman, bölgede koca F16 savaş uçağı filoları olan bir ülkenin
yangın söndürme uçaklarıyla ilgili de ciddi bir hazırlığının olmasını beklerdik
ama karşıdan aldığımız cevap bizi dehşete düşürdü. Tüm bölgede, bölgenin
genelinde, Doğu ve Güneydoğu Anadolu Bölgesi’nde bir tek yangın söndürme uçağı
ya da helikopteri yok. Tam bir rezalet. Ankara ve Adana’yla yazışmalar
yaptıklarını, bu yazışmaların sonuçlarını beklediklerini ifade ettiler. Gecenin
ilerleyen saatlerinde, hiçbir müdahalenin olmadığını oradaki köylüler bizi
defalarca arayıp ifade ettiler. Aradan yirmi dört saat geçti, pazartesi saat
13.00’te aradık, hâlâ ortada bir yangın söndürme uçağı ya da helikopteri yok.
Bunun üzerine Bakanlığın yetkilileriyle görüştük, Müsteşarla görüştük. Onun da
bunu gerekçelendirecek bir durumu yok. Yani “Bölgede niye bir yangın söndürme
uçağı ya da helikopteri yok?”un cevabını Sayın Müsteşardan da alamadık.
Adana’dan kaldırılan bir uçak tam on dokuz-yirmi saat sonra bölgeye ulaştı ve
göstermelik bir yangın söndürme çalışmasıyla da maalesef hiçbir başarı elde
etmeden o gün o çalışmaları bitirdi. Şu anda hâlâ çalışmaların devam ettiği
yönünde bilgiler var ama yangın olanca hızıyla devam ediyor. 
Orman Müdürü, yangın yerinin yerleşim
alanlarından uzak olduğunu gerekçe göstererek kendilerinin rahat olduğunu ifade
ediyor. Yani, bir ağaca baktığında bir yaşamı görmeyen, bir hayatı görmeyen,
bir insanı görmeyen bir orman müdürünü atamışsınız. Dolayısıyla, onun da bakış
açısı… “Yerleşim yerine uzak olduğu için biz şu anda rahatız.” diyor. Böyle bir
anlayış olur mu arkadaşlar? Bir kere, bu zihniyette olan personelin Orman
Bakanlığıyla, Orman Şube Müdürlüğüyle bir ilgisinin olmaması gerekiyor. Dört
günde, kısıtlı bir alanda, bir yangını söndüremiyorsanız orada -kusura
bakmayın- Hükûmetinizin varlığıyla ilgili, meşruiyetiyle ilgili bir tartışma
başlar. Biz, bu konuda bir an önce etkili bir yangın söndürme müdahalesinin
yapılmasını, bu güvenlik kafasının da artık o bölgeden çıkarılması gerektiğini
ifade ediyoruz. Bölgede geçen yıl da Mardin’de, Kato’da, Cudi’de ormanlar
yanarken müdahale etmeyen güvenlik kafası şimdi de Bingöl dağlarındaki yangına
müdahale etmiyor. Bu kafa 90’lı yıllarda ormanlarımızı yakan kafayla aynı
kafadır. Bu kafayla ya siz yüzleşeceksiniz, bu kafayı oradan ayıklayacaksınız
ya da biz o kafanın şu anda sizde temsil edildiğini ifade edeceğiz.
Akdağ’daki yangının söndürülmesi için
bir an önce gerekli yöntemlerin, gerekli tedbirlerin devreye konulması
gerektiğini ifade ediyor, hepinizi saygıyla selamlıyorum. (HDP sıralarından
alkışlar)
BAŞKAN – Teşekkür ederim Sayın Baluken.
Gündem dışı üçüncü söz, inançlarımıza
yapılan saldırılar konusunda söz isteyen Manisa Milletvekili Sayın Erkan
Akçay’a aittir.
Buyurun Sayın Akçay. (MHP sıralarından
alkışlar)
3.- Manisa
Milletvekili Erkan Akçay’ın, inançlarımıza yapılan saldırılara ilişkin gündem
dışı konuşması
ERKAN AKÇAY (Manisa) – Sayın Başkan,
değerli milletvekilleri; özellikle son yıllarda inançlarımıza ve bazı
değerlerimize yapılan saldırılar konusunda gündem dışı söz aldım. Hepinizi
saygıyla selamlıyorum.
Değerli milletvekilleri, Adalet ve
Kalkınma Partisi döneminde en çok dinî ve manevi değerlerimiz erozyona
uğratılmıştır, saldırıya uğramıştır. On iki yıllık AKP döneminde değer
yargıları çarpıtılmış, hırsızlık ve yolsuzluk yapanlar, rüşvet verenler
“hayırsever iş adamı” ilan edilmiş, rüşvet “zekât” olarak adlandırılmıştır.
Uyuşturucuya başlama yaşı 10’a, alkole başlama yaşı 11’e düşmüştür. İlköğretim
okullarında alkol ve uyuşturucu madde kullanma ve bulundurma suç olmaktan
çıkarılmıştır. Domuz eti üretimi ve satışı serbest bırakılmış ve bu çiftliklere
Ziraat Bankasınca kredi sağlanmıştır. Tam 1.574 Kur’an kursu kapatılmıştır.
Zina serbest bırakılmıştır. “Kabataş’ta başörtülü kızımıza saldırdılar.”
diyerek oy devşirmeye çalışan Tayyip Erdoğan, telefon açıp başörtülü gazeteciyi
işten attırmıştır, AKP aleyhine çalışan başörtülü kızlara hakaret ederek onları
hedef göstermiştir. Bazı AKP’li milletvekili, bakan yardımcısı ve yöneticilerin
Tayyip Erdoğan’ı kutsayan söylemleri hâlâ hafızamızda iken son olarak İçişleri
Bakanı Efkan Ala, Hazreti Muhammed’in Mekke’nin fethi sırasında gurura
kapıldığını ve Allah tarafından uyarıldığını, kendilerinin ise gurura
kapılmadığını söyleyebilmiştir. Dinî duygularımız oy için istismar edilirken,
Kur'an-ı Kerim’le dalga geçen, adı rüşvete, yolsuzluğa karışan bir eski Bakan
için bütün AKP’li yöneticiler, sözcüler sessiz kalmıştır. Sizlere soruyorum:
İnançlarımıza, dinimize, Kur'an-ı Kerim’e ve değerlerimize yapılan hakaretler
karşısında susanlara ne diyorduk? 
İmar Kanunu’ndaki “cami” ibaresi
“ibadet yeri” olarak değiştirildi, bir tek gayrimüslimin bulunmadığı yerlerde
misyonerlik faaliyeti için pıtrak gibi kilise evler açılmasına imkân sağlandı.
Yine, Erdoğan bundan Avrupa Parlamentosunda övgüyle bahsetti. 
Türkiye’de akla gelebilecek en son şey
camilerin kundaklanması ve yakılmasıdır değerli arkadaşlar ancak ne yazık ki
ramazan ayında camiler kundaklanıp Kur'an-ı Kerimler yakılmaktadır. 
2011 yılında İzmir Alaçatı’da camide
Hristiyanlara ibadet yaptırıp bununla övünen Başbakan Erdoğan, soydaşlarımızın
yaşadığı Rodos Adası’ndaki 27 cami kapatılıp bunlardan bir kısmı meyhane ve
eğlence yeri hâline getirilirken ağzını dahi açmamıştır. Hicap etmeyecekleri bu
fotoğrafları sizlere gösterebilirim. 
Batı Trakya’da 13 Türk okulu
kapatılırken Gökçeada’ya Rum okulu açılmış ve Niğde’de Rum kilisesi açılmıştır.
Türkiye’deki kiliseler onarılıp ibadete açılırken, Yunanistan Kavala’daki
İbrahim Paşa Camisi kiliseye çevrilmiştir. 
Yine Erdoğan, cami imamının
yalanlamasına rağmen “Gezi Parkı’nda camide içki içti.” diyerek yalan söyleyip
oy bezirgânlığı yapmıştır, ancak aynı Erdoğan, Hükûmet, 31 Aralık 2012
tarihinde Amerikan askerleri Adana’da İncirlik Üssü’ndeki camiye
ayakkabılarıyla girip, içki içip, Kur'an-ı Kerim’i parçalamışken ve bu durum da
tutanak altına alınıp Hükûmete bildirilmişken maalesef sessiz kalmıştır. Tabii,
bunu ben söylemiyorum, bunu şimdiki Adalet Bakanınız Bekir Bozdağ söylüyor, hem
de ıslak imzasıyla söylüyor. Bu ıslak imza, öyle Ergenekon, Balyoz
davalarındaki ıslak imzaya da benzemiyor. 
Değerli milletvekilleri, Türk milleti
olarak, milletvekilleri olarak inanç dünyamıza yapılan bu saldırılara karşı
yeniden bir uyanışa geçmeye, bu saldırıları yapanlara karşı sessiz kalmaktan
mutlaka vazgeçmeye ve sahip çıkmaya davet ediyorum. 
Hepinize saygılar sunuyorum. (MHP
sıralarından alkışlar) 
BAŞKAN – Teşekkür ederim Sayın Akçay. 
10 arkadaşımıza 60’ıncı maddeye göre
söz vereceğim. 
İsimlerini sırayla okuyorum: Sayın
Özkan, Sayın Öğüt, Sayın Güzel, Sayın Enç, Sayın Tanal, Sayın Atıcı, Sayın
Türkmenoğlu, Sayın Sarıbaş, Sayın Öztürk, Sayın Eyidoğan.
Buyurun Sayın Özkan…
V.-
AÇIKLAMALAR
1.- Burdur Milletvekili Ramazan Kerim
Özkan’ın, doğal afetler nedeniyle çiftçilerin yaşadığı sorunlara ilişkin
açıklaması
RAMAZAN KERİM ÖZKAN (Burdur) – Sayın
Başkan, teşekkür ederim.
İktidar yetkililerine uyarı ve önerilerimi
sıralayacağım. 
2014 yılında yaşanan kuraklık, aşırı
yağış, sel baskını, dolu vurgunu sonucu bitkisel üretim ciddi şekilde zarar
görmüştür. Saman, fiğ, yonca, mısır yani yem fiyatları tırmanışa geçmiş, hem de
üretim miktarı azalmıştır. Hayvancılığın en önemli girdisi olan yemde yaşanan
bu sıkıntı üreticimizi mali olarak sıkıntıya düşürmüştür. Özel bankalara olduğu
kadar, Ziraat Bankası ve Tarım Kredi borçları da ödenemez hâle gelmiştir.
Çıkarılan genelgeyle bu borçların ertelenemeyeceği yazılı olarak
bildirilmiştir. 
İstek: Borçları erteleme
kararnamesinden hayvancılık kredisi kullananların yararlandırılması
gerekmektedir. 
Uyarı ve önerilerimin dikkate
alınmasını rica eder, teşekkür ederim. 
BAŞKAN – Sayın Öğüt…
2.-
İstanbul Milletvekili Kadir Gökmen Öğüt’ün, İstanbul’un Kadıköy ilçesinin
sorunlarına ilişkin açıklaması
KADİR GÖKMEN ÖĞÜT (İstanbul) – Teşekkür
ediyorum Sayın Başkanım. 
Uzun yıllardır Kadıköy’ün en önemli
sorunu olan Kurbağalıdere yıllar içinde İSKİ ve DSİ tarafından güya ıslah
edilmiş ama yapılan her iş ve harcanan bütün paralar boşa gitmiştir. Şimdilerde
yeniden bir ıslah çalışması yapılmaktadır ama yapılan iş, başlangıç planından
uzaktır. Başlangıç planı hatalıdır, bunu İSKİ kabul etmiştir. Bu plan
başladığından beri, inşaat başladığından beri Kadıköy’e on dakika bile yağmur
yağmış olsa mutlaka ve mutlaka sel basmaktadır. Kadıköylüler bir an önce bu
ıslahın ve bu planlamanın bitirilmesini istemektedir. 
Ayrıca, yine Kadıköy’ün dört yıldır en
büyük problemlerinden birisi Fikirtepe’deki kentsel dönüşümdür. Bu kentsel
dönüşümdeki belirsizlik hâlâ devam etmektedir. Burada insanlar tedirgindir;
burası, Suriyelilerin bir barınma merkezi olmuştur; esrar, eroin ve uyuşturucu
gibi ne kadar problemli satış varsa burada yapılmaktadır. Onun için, bir an
önce, buranın Hükûmet tarafından kontrol altına alınması gerektiğini
düşünüyorum, müteahhitlerin de verdikleri sözleri yerine getirmesini istiyorum.
Teşekkür ederim.
BAŞKAN – Sayın Güzel…
3.- Ankara
Milletvekili Ülker Güzel’in, İsrail’in Filistin’e yaptığı saldırıları dünya
insanlık tarihinin utançla hatırlayacağına ilişkin açıklaması
ÜLKER GÜZEL
(Ankara) – Sayın Başkan, teşekkür ediyorum. 
Her zaman
gururla hizmet ettiğim Türkiye Cumhuriyeti’nin Parlamentosundan İsrail
parlamenteri bayana seslenmek istiyorum: Haksız yere işgal etmiş olduğunuz
Filistin toprakları üzerinden kan, kin ve nefret dolu kara vicdanınızı bütün
insanlık âlemine gösteriyorsunuz. Siz, asla bir kadın, bir anne ve insan
olamazsınız. Dünya insanlık tarihi bu yaptıklarınızı utançla, kara leke olarak
hatırlayacaktır.
Teşekkür ederim.
(AK PARTİ sıralarından “Bravo” sesleri, alkışlar)
BAŞKAN – Sayın Enç…
4.- Antalya
Milletvekili Gökcen Özdoğan Enç’in, “Tıpış tıpış, paşa paşa sandığa gitmek
zorundasınız yoksa hayatlarınıza müdahale ederler.” gibi söylemlerle oy
avcılığına çıkan siyasileri kınadığına ve sandığa korkuyla değil demokratik bir
hakkı kullanmak adına gidileceğine ilişkin açıklaması
GÖKCEN ÖZDOĞAN
ENÇ (Antalya) – Teşekkür ederim Sayın Başkan. 
Demokratik,
laik, sosyal hukuk devletinin en önemli mekanizmalarının başında demokratik
seçimler gelir. 10 Ağustosta ülke olarak 12’nci Cumhurbaşkanımızı seçeceğiz,
millî irade tekrar sandığa yansıyacak. Bu doğrultuda, seçmenini “Tıpış tıpış,
paşa paşa sandığa gitmek zorundasınız, yoksa hayatlarınıza müdahale ederler.”
gibi korku imparatorluğu yaratan söylemlerle oy avcılığına çıkan siyasileri
kınıyorum. (CHP sıralarından gürültüler) Sandığa korkuyla değil, demokratik bir
hakkı kullanmak adına gidilir diyorum, teşekkür ediyorum. 
KAMER GENÇ
(Tunceli) – Sayın Başkan, doğru konuşmadığı için ben de onu kınıyorum.
BAŞKAN – Sayın Tanal…
5.-
İstanbul Milletvekili Mahmut Tanal’ın, İstanbul’un Maltepe, Üsküdar ve
Sultanbeyli ilçelerinin sorunlarına ilişkin açıklaması
MAHMUT TANAL
(İstanbul) – Teşekkür ediyorum Sayın Başkan.
Maltepe’de
Başıbüyük Mahallemizde halkın inançlarıyla oynayan, halkın inançlarıyla oy
avcılığına çıkan, dini siyasete alet eden zihniyeti kınıyorum. Aynı zamanda,
Maltepe ilçesi Başıbüyük Mahallesi’nde İstanbul Büyükşehir Belediyesi belediye
otobüs seferlerini düzenlememektedir. Onun için, İçişleri Bakanını ve Çevre ve
Şehircilik Bakanını bu konuda göreve davet ediyorum. 
Üsküdar ilçemizde, seçim öncesinde,
“İmarınız hayırlı olsun.” sloganını koyan, pankartını asan Üsküdar Belediye
Başkanlığı, Yavuztürk Mahallesi’nin hâlen imar sorunu ve mülkiyet sorunu
çözülememiştir. Oy nedeniyle Üsküdar halkını kandırmışlardır. Bu konuda Çevre
ve Şehircilik Bakanını göreve davet ediyorum. 
Sultanbeyli ilçemizden merkeze,
Mecidiyeköy’e bir saat…
(Mikrofon otomatik cihaz tarafından
kapatıldı) 
MAHMUT TANAL (İstanbul) - …bir buçuk
saat yol almaktadır.
BAŞKAN – Sayın Atıcı…
MAHMUT TANAL (İstanbul) – Vatandaşın
umuma açık olan tuvaletlerin…
BAŞKAN - Sayın Atıcı, açık… Sayın
Atıcı’nınki devam ediyor.
MAHMUT TANAL (İstanbul) –
Sultanbeyli’de umuma açık tuvaletlerin yapılmasını rica ediyorum. 
BAŞKAN – İyi, olur, tamam. 
Sayın Atıcı, buyurun. 
Devam edin, on saniyeniz gitti. 
6.- Mersin
Milletvekili Aytuğ Atıcı’nın, Sağlık Bakanlığının birinci basamak sağlık
hizmetlerinde yaşanan sorunlara ilişkin açıklaması
AYTUĞ ATICI (Mersin) – Teşekkür ederim
Sayın Başkan. 
Sayın Başkan, üç yıldır bu Mecliste
Sağlık Bakanlığının birinci basamak sağlık hizmetlerinin kötü olduğunu ve
piyasalaştırıldığını söylüyordum ve bunun bedelini halkımızın, bebeklerimizin
ödeyeceğini söylüyordum. Maalesef dediklerimiz yavaş yavaş ortaya çıkmaya
başladı.
2012 yılında binde 7,4 olan bebek ölüm
hızı 2013 rakamlarına göre binde 7,8’e yükseldi. Az bir yükselme gibi
görülebilir, küçük bir hesap yaptığımızda ortalama 1,5 milyon bebeğin doğduğu
ülkemizde yılda 600 yeni bebeğin öldüğü anlamını taşır bu hesap. Sağlık
Bakanlığını acilen asli görevi olan birinci basamak sağlık hizmetlerini yapmaya
ve bu kaliteyi yükseltmeye davet ediyorum.
Teşekkür ederim. 
BAŞKAN – Sayın Türkmenoğlu…
7.- Konya
Milletvekili Ayşe Türkmenoğlu’nun, Gazze’de yaşamını yitirenlere Allah’tan
rahmet dilediğine ve bir an önce bu dramın bitmesini temenni ettiğine ilişkin
açıklaması
AYŞE TÜRKMENOĞLU (Konya) – Teşekkür
ediyorum Sayın Başkanım. 
Ben de Gazze’de yaşanan insanlık
dramını, tüm dünyanın gözü önünde yaşanan bu insanlık dramını lanetliyorum.
Kundaktaki bebekler, sivil halk, çocuk, kadın, erkek demeden öldürülüyor tüm
dünyanın gözleri önünde. Gazze’de aslında insanlık öldürülüyor. 
Hiçbir ülke temel hak ve özgürlükler
nutku çekmesin Türkiye’ye. Türkiye’den başka bazı ülkelerde tek tük seslerin
çıktığını görüyoruz ama ne yazık ki ölenler Müslüman olunca dünyanın gözü
kulağı kapalı oluyor.
Ben, bir an önce bu katliamların
bitirilmesi ve özellikle ramazan aylarında, her ramazan ayında aynı senaryoyu görmemiz nedeniyle
Müslümanların el birliği, güç birliği içinde buna direnç vermesi gerektiğini
düşünüyorum. 
Gazze’de yaşamını yitiren tüm şehitlere Allah’tan rahmet
diliyorum, evlatlarını kaybeden annelere sabırlar diliyorum ve bir an önce bu
dramın bitmesini temenni ediyorum.
BAŞKAN – Sayın Sarıbaş…
8.-
Çanakkale Milletvekili Ali Sarıbaş’ın, Çanakkale Onsekiz Mart Üniversitesi
Rektörü Sedat Laçiner’in yaptığı antidemokratik uygulamalara ilişkin açıklaması
ALİ SARIBAŞ (Çanakkale) – Teşekkür ederim Sayın Başkan.
Çanakkale Onsekiz Mart Üniversitesi Teknik Bilimler Meslek
Yüksekokulunda Öğretim Görevlisi Ömer Faruk Kırnıç’a, 2012-2013 öğretim yılı
bahar döneminde öğrencilere “Gezi ve Taksim olaylarının türevlerini inceleyerek
maksimum ve minimum noktalarını belirleyiniz.” şeklinde soru sorduğu
gerekçesiyle Çanakkale Onsekiz Mart Üniversitesi Rektörü Sedat Laçiner
tarafından açılan soruşturma sonucu kamu görevinden çıkarılma cezası verilmiştir.
Gezi direnişini bahane ederek öğrencilere, öğretim görevlileri ve öğretim
üyelerine karşı yürüttüğü baskı, yıldırma politikalarının yanında, çalışanların
da ekmeğiyle oynayan Çanakkale Onsekiz Mart Üniversitesi Rektörü,
antidemokratik uygulamalarıyla barışın kenti Çanakkale’nin huzurunu bozmuştur.
Haksızlığa uğrayan Öğretim Görevlisi Ömer Faruk Kırnıç’ın görevine iadesiyle,
Çanakkale’ye huzursuzluktan başka bir şey getirmeyen Çanakkale Onsekiz Mart
Üniversitesi Rektörü hakkında soruşturma açılması, Çanakkaleliyi, barışın kenti
Çanakkale’yi…
(Mikrofon otomatik cihaz tarafından kapatıldı) 
BAŞKAN – Sayın Öztürk…
9.- Bursa
Milletvekili Mustafa Öztürk’ün, İsrail’in Filistin’de yaptığı katliamı
kınadığına ve gerçek kurtuluşun Filistin devletinin tanınmasından geçtiğine
ilişkin açıklaması
MUSTAFA ÖZTÜRK (Bursa) – Sayın Başkanım, teşekkürler.
İsrail şu mübarek ramazan ayında terör estirmeye devam
etmektedir. Tonlarca bombayla sivilleri, çocukları, kadınları katletmektedir.
İsrail hiçbir hukuk ve uluslararası kural tanımamaktadır; uluslararası camia
sessiz kalmaya devam etmektedir. 
İsrail’in gerçek yüzünü bir kadın milletvekili şöyle
yansıtmaktadır: “Analar da ölmeli.” İsrail’in katliamlarını ve bu düşünceyi
kınıyorum. Bu kimse, bırakın analık, insanlıktan nasibini almamıştır. 
Bir an önce barışın sağlanmasını temenni ediyor, Filistin’in
yanında olduğumuzu haykırıyor, gerçek kurtuluşun Filistin devletinin
tanınmasından geçtiğini ifade etmek istiyorum.
BAŞKAN – Sayın Eyidoğan…
10.-
İstanbul Milletvekili Haluk Eyidoğan’ın, İstanbul’daki tarihî binaların
durumuna ilişkin açıklaması
HALUK EYİDOĞAN (İstanbul) – Sayın
Başkan, tarihî binalarımız ya bakımsızlıktan yıkılıyor ya yanıyor ya da
yakılıyor. İstanbul Üsküdar’da 80 dönümlük Fethipaşa Korusu’ndaki Hüseyin Avni
Paşa Köşkü 28 Haziranda yandı. “Tablolar da yandı.” diyorlar. Gerçekten yandı
mı? Bu köşk ve arazi 2009 yılında Cengiz İnşaata satılmıştı. Yangından üç gün
sonra itfaiye rapor tuttu. Rapora göre, bu yangının çıkışına dair bir bulgu ve
unsur yokmuş. Bu konuda İstanbul Valisi Sayın Mutlu attığı bir “tweet”inde
şöyle diyor: “Tarih ve kültür mirasımızı kaybettik, çok üzüldük. İdari inceleme
başlattık.” Acaba ne yapıyorlar 28 Hazirandan bu yana? Bu konuda yeterli bir
bilgi yok. İstanbul Büyükşehir Belediye Başkanı ne diyor? Bunların cevaplarını
bekliyoruz. 
Teşekkür ederim.
BAŞKAN – Sayın Özgündüz, sizin 58’inci
maddeye göre bir düzeltme talebiniz var, kürsüden söz vereceğim size. 
Buyurun, süreniz iki dakika. 
VI.- GEÇEN
TUTANAK HAKKINDA KONUŞMALAR
1.- İstanbul
Milletvekili Ali Özgündüz’ün, 15/7/2014 tarihli 116’ncı Birleşimdeki bazı
ifadelerini düzelttiğine ilişkin konuşması (x)
ALİ ÖZGÜNDÜZ (İstanbul) – Teşekkür
ediyorum Sayın Başkanım. 
Dünkü toplantıda Halkların Demokratik
Partisi grup önerisi üzerinde yaptığım konuşma sırasında “IŞİD militanlarının
Kafkasya, Çeçenistan, Tunus, Fas, Lübnan, Azerbaycan, Libya, Suudi
Arabistan’dan gelerek Türkiye üzerinden Suriye’ye geçtikleri” yönündeki sözümün
yanlış anlaşılmalara meydan vermemesi açısından bu şekilde kayıtlara geçmesini
istiyorum. Burada dünkü konuşmamda sanki Azerbaycan’ın da bu IŞİD’i
desteklediği şeklinde bir beyan geçmiş, bunu düzeltiyorum. 
Genel Kurulu saygıyla selamlıyorum.
Teşekkür ediyorum.
BAŞKAN – Teşekkür ederim.
Gündeme geçiyoruz.
Başkanlığın Genel Kurula sunuşları
vardır. 
Meclis araştırması açılmasına ilişkin
üç önerge vardır, okutuyorum:
VII.-
BAŞKANLIĞIN GENEL KURULA SUNUŞLARI
A) Meclis
Araştırması Önergeleri
1.- Samsun
Milletvekili Cemalettin Şimşek ve 19 milletvekilinin, Samsun’un Canik ilçesinde
meydana gelen sel felaketine yol açan sebeplerin ve ortaya çıkan
mağduriyetlerin araştırılarak alınması gereken tedbirlerin belirlenmesi
amacıyla Meclis araştırması açılmasına ilişkin önergesi (10/1017)
Türkiye Büyük Millet Meclisi
Başkanlığına
Samsun ili Canik
ilçesinde meydana gelen sel felaketine yol açan sebeplerin ve ortaya çıkan
mağduriyetlerin araştırılarak alınması gereken önlemlerin belirlenmesi amacıyla
TBMM İç Tüzüğü’nün 104’üncü ve 105'inci, Anayasa’mızın 98'inci maddeleri
gereğince Meclis araştırması açılması için gereğini arz ederiz. 6/7/2012
1) Cemalettin
Şimşek (Samsun)
2) Sadir Durmaz (Yozgat)
3) Alim Işık (Kütahya)
4) Ruhsar
Demirel (Eskişehir)
5) Sümer Oral (Manisa)
6) Oktay Vural (İzmir)
7) Mehmet Günal (Antalya)
8) Lütfü Türkkan (Kocaeli)
9) Özcan
Yeniçeri (Ankara)
10) Ali Halaman (Adana)
11) Mehmet
Erdoğan (Muğla)
12) Celal Adan (İstanbul)
13) Hasan
Hüseyin Türkoğlu (Osmaniye)
14) Edip Semih
Yalçın (Gaziantep)
15) Zühal Topcu (Ankara)
16) Mustafa
Kalaycı (Konya)
17) Erkan Akçay (Manisa)
18) Mesut
Dedeoğlu (Kahramanmaraş)
19) Mehmet
Şandır (Mersin)
20) Bahattin
Şeker (Bilecik)
Gerekçe:
Ülkemizde
deprem, sel ve heyelan gibi doğal afetlere sık sık rastlanmaktadır. Bu afetler
içinde depremden sonra en büyük can ve mal kaybına yol açan ise sel
felaketidir.
Son olarak 4
Temmuz 2012 günü Samsun'un Canik ilçesinde Mert Irmağı’nın taşması sonucu ırmak
kenarında oluşturulan, “Yaşam Kenti Canik” olarak belirlenen kentsel dönüşüm
projesi kapsamında yapılan 450 haneli TOKİ Kuzey Yıldızı konutlarında yaşayan
vatandaşlarımız can kaybına uğramıştır. 10 vatandaşımızın hayatını kaybettiği,
sel güzergâhındaki pek çok konutun da büyük hasar gördüğü sel afeti tüm
Türkiye'yi derin üzüntüye boğmuştur.
Samsun'da
yaşanan sel felaketinin akabinde yapılaşma ve yer seçimi tartışmaları ön plana
çıkmıştır. Özellikle bu olayla birlikte büyük hasar gören ve can kayıplarının
büyük bölümünün yaşandığı yer olan TOKİ konutlarının yer seçimi konusunda
yanlışlığı ve yeterli fizibilite çalışmalarının yapılmadığı en çok dile
getirilen konulardan biri olmuştur.
Bu yaşanan
felaketten sonra, çağdaş kentleşmenin bir gereği olan akılcı bir kent
planlaması, bu uygulama içerisinde yer alacak olan bina, yol, köprü, sanayi
tesisleri, su depoları, park yerleri, yeşil alanlar, atık depolama alanları vb.
değişik nitelikli yapılar için yapılacak uygun yer seçimini etkileyen
topografya, jeolojik yapı, hidrolojik koşullar, iklim koşulları, yapı
malzemeleri gibi jeolojik ve jeoteknik etmenlerin ayrı ayrı ve birlikte değerlendirilerek
öngörülen kent planlaması için gereksinim duyulacak bilimsel verilere dayalı
teknikler kullanılarak hazırlanması zorunluluğu daha net bir şekilde
görülmüştür.
Siyasi bazı
çıkar hesaplarından sıyrılarak kentsel gelişmeyi ve kent planlamasını her
şeyden önce bölgenin tüm jeolojik ve jeoteknik koşullarının iyi
değerlendirilmesi ve eldeki alanların planlı bir şekilde kullanılması yönünde
ele almak gerekir. Samsun'da riskli dere yatağına yapılan TOKİ konutlarında
yaşanan can kayıplarından da görülmüştür ki yapılacak her türlü uygulamada yer
seçimi, topoğrafik özelliklerine dair fizibilite çalışmalarının yapılması,
bölgenin doğal çevre dengesinin korunması, kentte yaşayan vatandaşlarımızın
sağlığı, can ve mal güvenliği ve ülke ekonomisi açısından oldukça önem arz
etmektedir.
Vatandaşlarımızın can güvenliğini
sağlamak, eğitim ve sağlık gibi temel hizmetlerini vermek; yol, su, elektrik
gibi altyapı hizmetlerini sağlamak devletin temel görevidir. Samsun'da yaşanan
sel felaketinin bu anlamda etraflı bir şekilde ele alınması, maddi ve manevi
travmaya uğramış vatandaşlarımızın kayıplarının tazmininin en kısa zamanda
yerine getirilmesi, yaraların bir an önce sarılması gerekmektedir. Doğal
afetler nedeniyle aşırı can ve mal kayıplarını önleyecek altyapı sorunları
mutlaka çözülmelidir. Samsun'daki sel felaketi kapsamında taşması muhtemel
derelerin ıslah çalışması, kapsamlı bir şekilde Türkiye'nin sel haritasının
çıkarılmasına dönük çalışmalar, Hükûmet ve ilgili bakanlık tarafından bir an
önce başlatılmalıdır.
Samsun'un Canik ilçesinde yaşanan sel
felaketinden yola çıkarak, sel felaketlerinden dolayı oluşabilecek olası can ve
mal kayıplarının önüne geçmek için Türkiye'nin ayrıntılı bir şekilde sel
haritasının çıkarılması, sel ihtimalinin yüksek olduğu yerleşim yerlerinin
tespit edilmesi ve gerekli önlemlerin alınması için Meclis araştırma komisyonu
kurulması yerinde olacaktır. 
2.- Kars
Milletvekili Mülkiye Birtane ve 22 milletvekilinin, Kemal Türkler davasıyla
ilgili ortaya atılan iddiaların araştırılarak alınması gereken tedbirlerin
belirlenmesi amacıyla Meclis araştırması açılmasına ilişkin önergesi (10/1018)
Türkiye Büyük
Millet Meclisi Başkanlığına
Zaman aşımı gerekçesiyle failleri ve
gerçek sorumluları bulunmadan yargı süreci sonlandırılan Kemal Türkler davasında,
faillerin devlet tarafından korunması başta olmak üzere, yargı süreci hakkında
ortaya atılan başkaca iddiaların araştırılması, gerçek sorumluların tespiti ve
elde edilen bulguların kamuoyu ile paylaşılması için Anayasa'nın 98'inci, TBMM
İçtüzüğü'nün 104 ve 105’inci maddeleri uyarınca Meclis araştırması açılmasını
arz ve teklif ederiz. 
1) Mülkiye Birtane (Kars)
2) Pervin Buldan (Iğdır)
3) Sırrı Sakık  (Muş)
4) Halil Aksoy  (Ağrı)
5) İdris Baluken  (Bingöl)
6) Emine Ayna  (Diyarbakır)
7) Altan Tan  (Diyarbakır)
8) Esat Canan  (Hakkâri)
9) Sebahat Tuncel  (İstanbul)
10) Erol Dora  (Mardin)
11) Hasip Kaplan  (Şırnak)
12) Murat Bozlak  (Adana)
13) Ayla Akat Ata  (Batman)
14) Hüsamettin Zenderlioğlu  (Bitlis)
15) Nursel Aydoğan  (Diyarbakır)
16) Adil Zozani  (Hakkâri)
17) Sırrı Süreyya Önder  (İstanbul)
18) Ertuğrul Kürkcü  (Mersin)
19) Demir Çelik (Muş)
20) Nazmi Gür  (Van)
21) İbrahim Binici  (Şanlıurfa)
22) Özdal Üçer  (Van)
23) Leyla Zana (Diyarbakır)
Gerekçe:
22 Temmuz 1980'de silahlı bir saldırı
sonucu hayatını kaybeden DİSK Kurucusu ve Genel Başkanı Kemal Türkler
cinayetinin üzerinden otuz iki yıl geçti. Ölümü ile ilgili dava ise 1 Aralık
2010'da failleri bulunmadan zaman aşımı gerekçesi ile sonlandırıldı. Böylelikle
Türkiye tarihinde kara bir leke olan ve devletin açıkça sorumlu tutulduğu bir
cinayet davası daha aydınlatılmadan ortada bırakılmış oldu. Davanın görülmeye
devam ettiği süre içerisinde, faillerin kim olduğu hakkında ailesi tarafından
ifade verilmiş ve faillerin kimlikleri açıkça dile getirilmiş olsa da bu
iddialar dikkate alınmayarak dava otuz yıla yakın sürüncemede bırakıldı ve
failler yargılanmadan, zaman aşımı nedeniyle iki yıl önce ortadan kaldırıldı.
Türkiye'nin demokrasi sınavlarından
biri sayılabilecek bu önemli davanın zaman aşımıyla kapatılması yargının
bağımsız hareket edemediğini yeniden gözler önüne koymuştur. Davanın, faillerin
korunması için zaman aşımı süresi boyunca bilinçli olarak karara bağlanmadığı
yaygın bir kanaat hâline gelmiştir. Ailesi, faillerin devlet tarafından kesin
bir şekilde bilindiğini, hatta cinayetten devletin sorumlu olduğunu öne
sürmektedir. Saldırı sonucu hayatını kaybeden Kemal Türkler'in kızı, faillerden
birinin adını kamuoyu önünde açıkça ifade etmesine rağmen bunun yargı tarafından
dikkate alınmaması söz konusu iddiaları güçlendirmektedir.
Kemal Türkler ve benzeri davaların
zaman aşımına uğratılarak kapatılması, AKP Hükûmetinin faili meçhul
cinayetlerin aydınlatıldığı tezini de ortadan kaldırmaktadır. AKP'nin on yıllık
iktidarı boyunca devletin açıkça sorumluluğunun bulunduğu hiçbir faili meçhul
siyasi cinayet aydınlatılmamış, failleri yargı önüne çıkarılmamıştır. Katliam
olarak anılan davalar ise ya beraatle sonuçlanmış ya da zaman aşımı nedeniyle
aydınlatılmadan ortadan kaldırılmıştır. Uludere (Qileban)'de 34 vatandaşın Türk
Hava Kuvvetleri tarafından bombalanarak katledilmesinin üzerinden yedi ay
geçmesine rağmen, sorumlular gözler önündeyken yargı önüne çıkarılan tek kişi
yoktur.
Türkiye'de devletin sorumlu tutulduğu
davalar karşısında bir yargı geleneği hâline gelen bu tutum binlerce davanın
Avrupa İnsan Hakları Mahkemesine taşınmasına sebep olmuş ve Türkiye çoğu dava
karşısında haksız bulunarak, adil yargılanma hakkının ihlal edildiği
gerekçesiyle tazminat ödemeye mahkûm edilmiştir. Neticede, Kemal Türkler davası
da AİHM'e taşındı ve davanın Türkiye aleyhine sonuçlanması sürpriz
olmayacaktır.
Avrupa Birliği üyelik müzakerelerinin
23’üncü faslını "Yargı ve Temel Haklar" konusu oluşturuyor. Ancak
Kemal Türkler davası gibi, Türkiye'nin geçmişiyle yüzleşmesi ve yargının
demokratikleşmesi açısından hayati öneme sahip davaların AİHM'e taşınması
Türkiye'nin demokratikleşme alanında, yargı başta olmak üzere, ciddi
sıkıntılarının olduğunu ve bu sıkıntıların bir türlü aşılamadığını bir kez daha
gösteriyor. Kemal Türkler davasının AİHM'e taşınması, Türkiye'nin Avrupa İnsan
Hakları Sözleşmesi’nin 6’ncı maddesi temelinde adil yargılanma hakkının ihlali
nedeniyle cezalandırılması ve gerek yargı gerekse temel haklar konusunda üyelik
müzakerelerinin tamamlanması açısından sıkıntılarından biri olacaktır. 
Bütün bu
gelişmeler çerçevesinde, Kemal Türkler davasının yargı aşaması hakkında iddia
edilenlerin açıklığa kavuşturulması ve gerçek sorumluların ortaya çıkarılması
için bir Meclis araştırması açılmasını Genel Kurulun takdirine sunuyoruz.
3.- Kars
Milletvekili Mülkiye Birtane ve 22 milletvekilinin, doğu ve güneydoğu illerinde
yaşanan elektrik kesintilerinin araştırılarak alınması gereken tedbirlerin
belirlenmesi amacıyla Meclis araştırması açılmasına ilişkin önergesi (10/1019)
Türkiye Büyük
Millet Meclisi Başkanlığına
Doğu ve güneydoğu illerinde yaşanan
elektrik kesintilerinin nedenlerinin tespit edilerek doğaya zarar vermeden,
çevreye saygılı bir yöntemle, ucuz, kaliteli ve kesintisiz elektrik hizmetinin
sağlanması için alınacak önlemlerin belirlenmesi amacıyla Anayasa’nın 98’inci,
TBMM İçtüzüğü’nün 104’üncü ve 105’inci maddeleri uyarınca Meclis araştırması
açılmasını arz ve teklif ederiz.
1) Mülkiye Birtane  (Kars)
2) Pervin Buldan  (Iğdır)
3) Sırrı Sakık  (Muş)
4) Halil Aksoy  (Ağrı)
5) İdris Baluken  (Bingöl)
6) Emine Ayna  (Diyarbakır)
7) Altan Tan  (Diyarbakır)
8) Esat Canan  (Hakkâri)
9) Sebahat Tuncel  (İstanbul)
10 Erol Dora  (Mardin)
11) Hasip Kaplan  (Şırnak)
12) Murat Bozlak  (Adana)
13) Ayla Akat Ata  (Batman)
14) Hüsamettin Zenderlioğlu  (Bitlis)
15) Nursel Aydoğan  (Diyarbakır)
16) Adil Zozani  (Hakkâri)
17) Sırrı Süreyya Önder  (İstanbul)
18) Ertuğrul Kürkcü  (Mersin)
19) Demir Çelik  (Muş)
20) Nazmi Gür  (Van)
21) İbrahim Binici  (Şanlıurfa)
22) Özdal Üçer  (Van)
23) Leyla Zana  (Diyarbakır)
Gerekçe:
Nüfus ve sanayileşmenin hızla artmasına
paralel olarak elektrik enerjisine olan talep giderek artıyor. Türkiye çevreye
ve doğaya vereceği zararı göz ardı eden yöntemlerle elektrik üretim
kapasitesini gelişmiş ülkelere oranla hızla artırıyor olmasına rağmen kişi
başına düşen elektrik tüketimi gelişmiş ülkelerin ve dünya ortalamasının çok
altında kalıyor. 2010 Elektrik Piyasası Raporu’na göre, 2009’da Türkiye’de kişi
başına düşen elektrik tüketimi 2.000 MWh iken OECD ülkelerinde 8.000 MWh,
ABD’de 14.000 MWh’dir, dünya ortalaması ise 4.000 MWh’dir. Durum böyle olmasına
rağmen Türkiye yıllık olarak elektrik tüketimi için kişi başına düşen ödeme
miktarı ile ilk sıralarda yer alıyor.
Bölgeler arası gelişmişlik farkı göz
önünde bulundurulduğunda elektrik hizmetinin en problemli yürüdüğü yerler Doğu
ve Güneydoğu Anadolu Bölgeleri oluyor. Batman, Şırnak, Van, Iğdır, Diyarbakır,
Urfa, Bingöl, Ağrı, Hakkâri, Kars, Ardahan ve Siirt gibi kentlerde, binalarda
yaşam standardı ve hizmet kalitesini, endüstriyel işletmelerde ise üretim
kalitesi ve miktarının düşüşüne yol açmadan sağlanan bir elektrik hizmeti
bulunmuyor. Arazilerinde sulama sistemi kurulan çiftçiler elektrik kesintileri
nedeniyle mahsullerinin kurumasından yakınıyor. Urfa'da elektrik kesintilerine
bağlı olarak yaşanan su kesintileri nedeniyle tarlalarının çoğu kurumuş
durumdadır. Diyarbakır, Şırnak, Van, Mardin gibi yazın klima kullanımını
kaçınılmaz kılan illerde kesintisiz bir elektrik hizmeti olmadığından büyük
sıkıntılar yaşanıyor. Elektrik kesintilerine bağlı yaşanan su kesintileri ise
had safhadadır.
Elektrik kesintileri ve elektrik akımı
problemi, şehir merkezleri dâhil olmak üzere ilçe merkezleri ve köylerde tüm
halkı olumsuz bir şekilde etkilemektedir. Özellikle yağmurların, rüzgârların
şiddetli olduğu mevsimlerde ve kış aylarında elektrik kesintisi doğal bir hâl
almış durumdadır. Kış mevsiminde bölgede binlerce köye elektrik verilemiyor.
Kullanılan elektrik son derece düşük ve kalitesiz olduğundan yaz ve kış
mevsiminde ek olarak kullanılan elektrikli aletler anında elektrik kesintisine
neden oluyor.
Kent merkezlerinde ve ilçelerde iş
yapan esnaf ne büro cihazlarını ne de yaptıkları işle bağlantılı elektrikli
aletleri verimli olarak kullanamıyor. Resmî dairelerde bir faks, bilgisayarda
bir işlem ya da fotokopi makinesinde gereken bir işlem sırasında elektrik
kesintisi nedeniyle işlemler saatlerce uzuyor. Organize sanayi bölgeleri
kesintiler yüzünden verimli çalışamıyor. Değirmenlere hububat götüren köylüler
aynı sıkıntı nedeniyle saatlerce kuyrukta bekliyor.
Elektrik kesintilerinin en önemli
sebebi gerekli altyapının olmaması ve kalifiye eleman yetersizliğidir. Bölge
genelinde elektrik hatları otuz-kırk yıllıktır. Bu hatlar bakım ve onarımla
ayakta duruyor. Üretim kapasitesi düşük trafolar ve yeni yerleşim alanları için
ek trafoların kurulmaması elektrik kalitesini düşürüyor ve kesintileri
çoğaltıyor.
Köylerin hemen hemen hepsinde ağaç
direkler kullanılıyor. Bu direkler vatandaşların arazilerine
konumlandırılmıştır. Köy yolları yeterli genişlikte ve asfalt olmadığı için
yeni elektrik direkleri kurulamıyor. Köylerde elektrik hattı için kullanılan
ağaç direklerin tümünün şebekeden çıkarılması, bütün hatların yenilenmesi, yeni
yerleşim alanları için yeni ve kapasitesi yüksek elektrik trafolarının
kurulması gerekiyor.
Sayaç okuma bedeline ilişkin
tüketicilerin kafasında oluşan şüpheler ortada açık bir adaletsizlik olduğunu
gösteriyor. Kullandıkları elektrik miktarı ve süresi ile faturaya yansıyan
miktar vatandaşın kafasında çeşitli kuşkulara sebep oluyor. Bu sebeple bu
konuda vatandaşın itirazları dikkate alınarak faturalandırma işlemleri üzerinde
kapsamlı bir inceleme başlatılmalıdır.
Bütün bu sorunları dikkate alarak
kesintisiz, kaliteli ve ucuz bir elektrik enerjisinin sağlanması için bir
Meclis araştırması açılmasını Genel Kurulun takdirine sunuyoruz.
BAŞKAN – Bilgilerinize sunulmuştur. 
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır.
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır. Okutup işleme
alacağım ve oylarınıza sunacağım.
VIII.-
ÖNERİLER
A) Siyasi
Parti Grubu Önerileri
1.- HDP
Grubunun, Grup Başkan Vekili Iğdır Milletvekili Pervin Buldan tarafından,
ülkemizde uyuşturucu kullanımının önlenmesi ve azaltılmasına yönelik önlemlerin
alınması amacıyla 7/7/2014 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 16 Temmuz 2014
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
Türkiye Büyük
Millet Meclisi Başkanlığına
Danışma Kurulunun 16/07/2014 Çarşamba
günü (Bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
İdris Baluken
Bingöl
HDP Grup Başkan Vekili
Öneri:
7 Temmuz 2014 tarihinde, Iğdır
Milletvekili Grup Başkan Vekili Pervin Buldan tarafından verilen (448 sıra
no.lu), “Ülkemizde uyuşturucu kullanımının önlenmesi ve azaltılmasına yönelik
önlemlerin alınması” amacıyla Türkiye Büyük Millet Meclisine verilmiş olan
Meclis araştırma önergesinin Genel Kurulun bilgisine sunulmak üzere bekleyen
diğer önergelerin önüne alınarak 16/07/2014 Çarşamba günkü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir.
BAŞKAN – Halkların Demokratik Partisi
Grubu önerisinin lehinde ilk söz Bingöl Milletvekili Sayın İdris Baluken’e
aittir. 
Buyurunuz. (HDP sıralarından alkışlar)
İDRİS BALUKEN (Bingöl) – Teşekkür
ediyorum Sayın Başkan.
Değerli milletvekilleri, uyuşturucu
madde kullanımının önlenmesi ve gerekli tedbirlerin alınması için vermiş
olduğumuz önerge üzerine söz almış bulunmaktayım. Hepinizi saygıyla
selamlıyorum.
Herhâlde çok önemli bir konu olduğunu
burada ifade etmeye gerek yok. Eminim ki vicdanı olan tüm milletvekilleri de bu
önergeye destek verirler ve yakıcı bir sorun olarak önümüzde duran bu
uyuşturucu madde kullanımının önlenmesine dair, Meclisin inisiyatif alacağı bir
çalışmayı başlatırlar düşüncesindeyiz. Çünkü bu uyuşturucu madde bağımlılığında
özellikle gözle görülür bir artış var ve hemen hemen bütün toplumsal kesimlerde
de bu artıştan kaynaklı olarak çok büyük bir kaygı var. Sizler de seçim
bölgelerine gittiğinizde eminim ki kendi seçmenlerinizden ya da sizi ziyarete
gelen pek çok aileden bu yakınmaları duyuyorsunuz. Özellikle, uyuşturucu
kullanımının gençlerin, çocukların normalde emanet edildikleri kurumlar
etrafında yuvalanması ise sorunu büsbütün hâlde müdahil olunması gereken bir
alan olarak önümüze getiriyor. Bunların en başında okullar ve okul çevreleri
geliyor. Anne ve babaların çoğu, sağlıklı bir eğitim alsın diye, kendi
geleceğini, toplumun, halkının geleceğini netleştirip katkı sunsun diye
çocuğunu okullara gönderirken bu okullar etrafında âdeta pusuya yatmış olan
uyuşturucu tacirleri maalesef büyük bir tehlikeyi ülke gündemine getirmiş
durumdalar. 
Neredeyse liselerde salgın hâline gelen
bu uyuşturucu kullanımı ve alınmamış olan tedbirlerin getirdiği yakıcı durum
artık ortaöğretim seviyesine, ilköğretim seviyesine de maalesef inmiş durumda
ve ilköğretim çocuklarında da madde bağımlılığıyla ilgili klinik vakalar her
geçen gün büyük bir sorun olarak önümüze gelmektedir. 
Biz bu okul ve okul çevrelerinde
özellikle yaygın olan ve yine kullanılmamış harabe binalarda, mezarlıklarda,
ıssız olan yerlerde uyuşturucuya rahat ulaşabilme ve buralarda kullanabilmeyle
ilgili, bir kere, güvenlik tedbirlerinin tamamen yetersiz olduğunu düşünüyoruz.
Bunun pek çok yerde bilinçli bir politika şeklinde de devrede olduğunu
biliyoruz. 
Örneğin benim seçim bölgem Bingöl’de, Diyarbakır’da,
Van’da, Urfa’da pek çok veliyle görüştüğümüzde, pek çok seçmenimizle
görüştüğümüzde, çok yakın noktalarda polis kontrol noktası olmasına rağmen bu
uyuşturucu tacirlerine müdahale edilmediğini insanlar bize iletiyorlar ve biz
kendi yaptığımız çalışmalarda da, sahada yaptığımız gözlemlerde de gerçekten
buna tanıklık ediyoruz. Bu uyuşturucu maddeden dolayı tedavi gören bazı
çocukların özellikle karakolda vermiş oldukları ifadeler ve orada içerisine
girmiş oldukları diyaloglar da burada gerçekten çok vahim bir durumu ortaya
koyuyor. Bir Diyarbakırlı gencin polisin kendisine “Siyasete bulaşmayın da, o
tarz işlere girmeyin de ne yaparsanız yapın, biz onlarla çok ilgilenmiyoruz.”
dediği şeklinde aktarmış olduğu bilgiler medyaya da yansımıştı, medyanın yazılı
basınına da yansımıştı. Bu anlayış, bu zihniyet, gelecek nesillerimizi
tehlikeye atan ve neredeyse hepimizin geleceğini bitiren bir zihniyettir. Bu
zihniyetin terk edilmesi için bizim bu işi ciddiye aldığımızı bütün topluma
hissettirmemiz gerekiyor. Dolayısıyla Meclisin bu yönüyle bu soruna el
attığının, bu sorunu takip ettiğinin bütün toplumda hissedilmesi gerektiğinin
son derece önemli olduğunu düşünüyoruz. 
Tabii, bu uyuşturucu madde kullanımıyla
ilgili sosyal pek çok faktör var. Yani sosyoekonomik bazı sıkıntılardan tutalım
da kişinin yaşadığı, gencin, çocuğun, bireyin yaşadığı sosyal çevredeki
birtakım farklı durumlara kadar ya da “özgürlük” tanımının bu tarz madde
bağımlılığı üzerinden tanımlanmasından tutalım da bir merak duygusu, bir özentiye
kadar çok farklı noktada bu sebepleri burada sıralayabiliriz. Çoğunlukla, bu
madde bağımlılığına yakalanan gençlerin, çocukların çoğunda da “Bir defadan bir
şey çıkmaz.” anlayışı üzerinden kullanıldığını ve daha sonra bu bataklık
içerisinden çıkılmadığını gözlemliyoruz. 
Özellikle sivil toplum örgütlerinin
hazırladığı raporlar gerçekten kanımızı donduracak bilgiler veriyor. Türkiye’de
uyuşturucu kullanım yaşının ortalama 15 ile 24 yaş arasında olduğu ama son
dönemde 12-13 yaş aralığında ciddi bir pikin yaşandığı, 10-11 yaş aralığında da
kliniklere başvuran vaka sayılarında artışın olduğunu gösteren bulgular var.
Yine, bu sivil toplum örgütlerinin yaptığı çalışmalarda daha önce daha çok
yüksek gelir grubuna sahip kesimlerde ve metropollerde bu uyuşturucu madde
kullanımı yaygınken şimdi daha çok metropollerin varoşlarında sosyoekonomik
durumu kötü olan, yoksul olan çevrelerde ve yine yoksul olan illerde bu
kullanımın, bu bağımlılığın giderek arttığını gösteren bilgiler var. 
Burada Türkiye Uyuşturucu ve Uyuşturucu
Bağımlılığı İzleme Merkezinin raporlarını incelediğimizde de yine benzer bazı
veriler var, orada da özellikle 15 yaşın altında uyuşturucu kullanımıyla ilgili
çok ciddi tespitler var. Tabii, uyuşturucuya bu kadar kolay erişilebiliyor
olmasının hiçbir gerekçe olmadan devlet tarafından bir öz eleştiri konusu
olarak ele alınması gerektiğini ifade ediyoruz. 
Şunu biliyoruz ki: Türkiye aslında
bütün uluslararası uyuşturucu trafiğinin geçiş noktası, geçiş güzergâhı
konumunda yer alıyor. Amerika’da hazırlanan 2011 Uluslararası Uyuşturucu
Kontrol Stratejisi Raporu’nda da bu durum tespit edilmiş, yine, Avrupa Birliği
ülkelerinin hazırladığı raporlarda da bu var. Bununla ilgili yeterince mücadele
edecek bir politikanın üretilmediğini ve yine bu geçiş güzergâhı boyunca da bu
uyuşturucunun bizim toplumsal kesimlere nüfuz etmesini önlemeye yönelik önemli
bir çalışma ortaya koymadığımızı her şeyden önce itiraf etmemiz gerekir.
Rakamlar korkunç: Türkiye’de bir yılda Avrupa Birliği ülkelerinin tamamından 3
kat daha fazla eroin ele geçiriliyor, 2 kat daha fazla esrar ve extacy ele
geçiriliyor ama buna rağmen mevcut trafiğin bunun kat kat üstünde olduğuna dair
bilgiler var. Dolayısıyla, böylesi bir tablo içerisinde biz gerekli önlemlerin
alınmasına yönelik birtakım çalışmaların yapılması gerektiğini buradan tekrar
ifade etmek istiyoruz. 
Tabii, özellikle son günlerde de bu
“bonzai” denen çok öldürücü olan bir sentetik maddeden bahsediliyor. Medyaya
yansıyan haberleri sizler de eminim ki okuyorsunuz. Bir marihuana olmadığı için
ölüm riski çok daha yüksek. Sentetik olan bonzai ağacının bazı kimyasal
maddelerle işlemden geçirildikten sonra çok kolay ulaşılabilir olması ve çok
ucuz olması nedeniyle giderek artan bir kullanımı söz konusu. Bu bonzai çok
hızlı bir şekilde ölüme doğru götürüyor. Başlangıçta daha hafif semptomlarla
başlayan tablo genellikle esrar ve eroin kullanımıyla beraber olduğu zaman çok
kısa bir süre içerisinde karaciğer, böbrek yetmezliğinden tamamen bilincin
kapanmasına kadar giden ve anbean ölüm duygusunu bireye hissettiren bir ölüm
şekli, çok vahim bir ölüm şekli ve bununla ilgili de Sağlık Bakanlığının,
Hükûmetin çok ciddi tedbirler alması gerektiğini düşünüyoruz. 
Bu bonzainin şöyle bir özelliği var:
Yani, sanırım, İnternet üzerinden 2 TL gibi bir para miktarıyla bile çok rahat
ulaşılabilecek küçük paketleri var. Esrar bulamayanlar ya da eroin krizine
girenler bir geçiştirici olarak genellikle bunu kullanıyorlar ve nasıl bir
tabloyla karşı karşıya kalacaklarını da bilmeden bir ölüm girdabının içerisine
saplanıyorlar. Bununla ilgili gerekli tedbirleri almazsak, erişilebilirlik
noktasında ya da bu joker uyuşturucu durumuyla ilgili duruma müdahale etmezsek
korkarız ki önümüzde ciddi ölümcül madde bağımlılığının ölüm salgınlarıyla
karşılaşabiliriz. O nedenle ben bu konuda bütün Meclisin duyarlı olması
gerektiğini ifade etmek istiyorum. 
Önergemize bütün Meclisten destek
beklediğimizi buradan vurgulayarak hepinizi saygıyla selamlıyorum. (HDP
sıralarından alkışlar)
BAŞKAN – Teşekkür ederim Sayın Baluken.
Halkların Demokratik Partisi Grubu
önerisinin aleyhinde Adana Milletvekili Sayın Necdet Ünüvar. 
Buyurunuz. (AK PARTİ sıralarından
alkışlar)
NECDET ÜNÜVAR (Adana) – Sayın Başkan,
değerli milletvekilleri; HDP grup önerisinin üzerinde konuşmak üzere AK PARTİ
Grubu adına söz almış bulunuyorum. Hepinizi saygıyla selamlıyorum.
Değerli arkadaşlar, uyuşturucu konusu
gerçekten son derece önemli. Sadece bugünü değil, yarını da çok yakından
ilgilendiren önemli bir halk sağlığı problemi. Gerçekten her gün konuşulsa
yeridir. Her an gündemimizde olması gereken çok önemli bir husus. Tabii, olay
sadece kaçakçılık veyahut da farklı sosyal sorunlara yol açma boyutuyla gündeme
geliyor ama esasında sağlık açısından, kamusal problemler açısından, sosyal,
hukuki, idari yönler açısından, terör açısından, hatta kadına şiddet, sağlıkta
şiddet, sporda şiddet gibi konulardaki en önemli etken maddeler açısından da
konuşulması gereken bir husus. Ülkemizde Türkiye Uyuşturucu ve Uyuşturucu
Bağımlılığı İzleme Merkezi koordinasyonuyla yürütülüyor. TUBİM adı altında
İçişleri Bakanlığına bağlı bir şube müdürlüğü ama farklı kurumlar, STK’lar da
bu kurumsal yapıya destek veriyorlar. 
Tabii,
madde bağımlılığını tek bir maddeye indirgemek de mümkün değil. Aslında “madde
bağımlılığı” dediğimiz zaman tütünü, alkolü, uçucu maddeleri ve uyuşturucuyu
birlikte değerlendirmek lazım ama uyuşturucuyla ilgili konular daha dramatik
sonuçları itibarıyla gündeme geldiği için doğal olarak daha sık konuşuyoruz. 
Tabii,
biraz önce Sayın Baluken de bonzaiden bahsetti. Bonzai yeni yeni gündemimize
gelen maddelerden birisi, bir psikoaktif madde. Tabii, bu maddeyle ilgili
esasında toplumda şöyle bir yanlış algılama var: Bonzai sanki tek bir maddeymiş
gibi algılanıyor ama 300 kadar farklı kombinasyonların olduğu madde. En meşhuru
bonzai yaprağı üzerine püskürtülme yoluyla piyasaya sürüldüğü için bonzai
adıyla anılıyor ama sadece bonzaiden ibaret değil. İlk kez 2010 yılında
ülkemizde Isparta, Tekirdağ, Eskişehir ve İstanbul’da gündeme geldi ama şimdi
yaklaşık 70 ilimizde emniyet güçlerimizin farklı şekillerde yakaladığı bir
madde, kullandığı madde şeklinde gündemimize geliyor. 
Bu
konularla ilgili, tabii şöyle bir uygulama var: TUBİM önce değerlendirme
yapıyor Adli Tıpla beraber, bir maddenin uyuşturucu olduğuna kanaat getirdikten
sonra onu Sağlık Bakanlığına bildiriyor, Sağlık Bakanlığı da Bakanlar Kurulu
kararı çıkartıyor. Bu çerçevede 110 civarında psikoaktif madde yasak kapsamına
girmiş. Ama şöyle bir sorun var: Ucuz, doğrudur. Özellikle ülkemize Çin,
Amerika, Macaristan gibi ülkelerden hatta Kuzey Kıbrıs Türk Cumhuriyeti gibi
ülkelerden geliyor, İnternet üzerinden de gelebiliyor. Özellikle uyuşturucu
tacirleri piyasa tutmak adına ucuz şekilde piyasaya sürüyor ve bir müddet
sonra, artık, uyuşturucu kullananların sayısı arttıkça fiyatının da artacağı
çok aşikâr. 
Bu konuyla
ilgili -tabii, küçük kimyasal ortamda üretilen bir sentetik uyuşturucu yani bu
konuyla ilgili özel kimya mühendisleri, özel organizasyonlarla üretilen bir
uyuşturucu ve farklı farklı formatlarda kamuoyuna sunuluyor- şöyle bir çalışma
yürütülüyor, bunu kamuoyuyla paylaşmakta yarar var: Bu maddeleri tek tek
bildirip onu yasak kapsamına almak yerine daha ana bir grup hâlinde yani
“jenerik sınıflandırma” dediğimiz şekilde yasak kapsamına almayla ilgili Sağlık
Bakanlığı ile TUBİM birlikte bir çalışma yürütüyor Hacettepe Eczacılık
Fakültesiyle beraber. Bu jenerik sınıflandırma olduğu zaman daha genel birtakım
yasaklamalarla maddenin piyasada bulunabilirliğinin oldukça azaltılabileceği
kanaatindeyim. 
Tabii, sadece
bonzai meselesi de değil uyuşturucu. Uyuşturucunun aslında sadece arzla ilgili
boyutu da yok, yani sadece kaçakçılık boyutu da yok. Uyuşturucuyu belli başlı 4
ana başlık altında değerlendirmek gerekir. 
Birinci ana
başlık: Önleme, koruma. Özellikle burada hedef henüz hiç bağımlılık yapıcı
madde kullanmamış genç kitleyi korumak ki TUBİM’in araştırmalarına göre, 2012
rakamları, 15 ila 64 yaş grubunda hayatında 1 kez madde bağımlılığı yapıcı
maddeyi deneme oranı yüzde 2,7 civarında. Bu, belki Batı Avrupa ülkelerine göre
daha düşük görülebilir ama uyuşturucu giderek daha fazla gündeme geliyor.
Çünkü, Türkiye, bir yandan doğal uyuşturucu olan esrarın en fazla üretildiği
Afganistan’dan Türkiye’nin batısındaki ülkelere geçiş güzergâhında ki, üç tane
ana eksen var, klasik İpek Yolu -Türkiye üzerinden geçen- Kuzey Karadeniz ve
Balkan rotası diye. Bu anlamda Türkiye bir geçiş güzergâhında; artma riski var.
Öte yandan, sentetik uyuşturucuların da Batı’da üretildiğini biliyoruz,
Türkiye’de üretilmiyor ama Türkiye’nin güneyi ve doğusundaki ülkelere geçiş
güzergâhında. Dolayısıyla, biz, uyuşturucuyla hiç tanışmamış genç kitleyi
koruma anlamında ciddi tedbirler almak durumundayız. Önleme, koruma da
kaçakçılığın azaltılması, yani arzın azaltılması ve talebin azaltılması,
kullanıcıların azaltılması. 
İkinci kısım da tedavi. Hepimiz
biliyoruz AMATEM’ler var, ÇEMATEM’ler var yani çocuk yaşta alkol ve madde
bağımlılığı kullanımıyla ilgili. 
MEHMET HİLAL KAPLAN (Kocaeli) – ÇEMATEM
nerede var?
NECDET ÜNÜVAR (Devamla) – Türkiye’de şu
anda 2 ÇEMATEM, 28 tane AMATEM var üniversite, Sağlık Bakanlığı ve özel sektöre
ait ama Hükûmetimiz önümüzdeki üç yıl içerisinde farklı illerde 13 tane yeni
AMATEM, 7 tane ÇEMATEM yapıyor şehir hastaneleri içerisinde. 
Rehabilitasyon boyutu üçüncü ana
başlık; tıbbi rehabilitasyon ve sosyal rehabilitasyon. Özellikle madde
kullandıktan sonra toplumla entegrasyon anlamındaki rehabilitasyonu çok
önemsiyoruz ve Aile ve Sosyal Politikalar Bakanlığı da bu konuyla ilgili şu
anda ciddi bir çalışma yapıyor.
Dördüncü başlık da izleme ve
değerlendirme. Tabii, bütün bu farklı boyutlarıyla gündeme gelen uyuşturucunun
çok farklı bakanlıklarla ilişkisi var. 
Tabii bu konu gerçekten son derece
önemli, uyuşturucu konusu ve incelenmeye de değer ama belki Sayın Baluken geçen
dönem olmadığı için hatta şu anda da Mecliste olmadığı için bilmiyor olabilir
ama geçen dönem biz çok güzel bir çalışma yaptık, AK PARTİ, CHP, MHP ve BDP
grupları gerçekten çok güzel bir çalışma yaptık. Şu anda o çalışmayı yapan 16
milletvekilinden 5 tanesi AK PARTİ’de, 1 tanesi MHP’de devam ediyor, CHP’den
arkadaşlarımız Parlamentoda değil, BDP’den olan arkadaşımız da rahmetli oldu
Sayın Nuri Yaman ve 487 sayfalık, gerçekten çok güzel bir çalışma yaptık -Sayın
Reşat Doğru da burada- hatta geçen sefer de yine MHP Grubunun önerisiyle bu
Meclis araştırma komisyonunun kurulması önerisinden sonra ben bütün
milletvekillerimize hem 487 sayfalık raporu hem de şu özet, bütün önerileri
özet olarak, renkli olarak bastırdığımız -dışarıda ben özel gayretle bastırdım-
onların hepsini mail ortamında yolladık. Aslında onların içinde bir önemli
önerimiz vardı; o da ulusal uyuşturucu koordinasyon üst kurulunun kurulması. Bu
konuyla ilgili Hükûmet gerçekten çok önemli bir adım attı ve bu hafta pazartesi
günü 6 bakanla beraber Uyuşturucu Komisyonu Başkanlığı yapmış olmam ve şu anda
da Sağlık Komisyonu Başkanı olmam hasebiyle beni de davet ettiler ve orada bir
yol haritası belirlendi. Sadece bonzainin değil, uyuşturucunun her boyutunun
sosyal, toplumsal, sağlık, terör gibi farklı yönleriyle konuşulduğu bir
toplantıydı ve periyodik olarak toplanma kararı alındı, ben de o toplantılara
katılacağım. Burada 7 tane bakanlık var, Sağlık Bakanlığı, Millî Eğitim
Bakanlığı, İçişleri Bakanlığı, Aile ve Sosyal Politikalar Bakanlığı, Çalışma ve
Sosyal Güvenlik Bakanlığı, Gençlik ve Spor Bakanlığı ve Adalet Bakanlığından
oluşan 7 bakanlığın üst düzey yetkilileri periyodik olarak toplanacak ve bu
konuyla ilgili konuları hem hayata geçirecek hem de yapılması gereken, alınması
gereken tedbirlerle ilgili gerçekten çalışacak. Dediğim gibi, gerçekten, bu
konu bizim her an gündemimizde olması gereken bir husus ve sürekli çalışmamız
gereken de bir husus.
Geçenlerde bir torba yasa çıktı, TCK’da
da birtakım değişiklikler oldu. Biraz sonra, İstanbul Milletvekilimiz Sayın
Bülent Turan da bu konuyla ilgili bilgi verecek. Özellikle, uyuşturucu
kullanmanın âdeta, sanki suç olmadığı gibi bir izlenim vardı, o izlenimi
ortadan kaldırmaya matuf gerçekten çok önemli bir madde değişikliği yapıldı.
Ayrıca, uyuşturucu ekmenin ve satmanın da cezai müeyyidelerinin arttırıldığı
çok önemli değişiklikler yapıldı. Biraz sonra Sayın Turan bilgi verecek. 
Şimdi, tabii ki, aslında kâğıt üzerinde
HDP Grubunun önerisi gerçekten son derece önemli ve bu konunun araştırılması
gerekiyor ama biz bu konuyu araştırdık ve bu konuyla ilgili, bütün
önerilerimizle ilgili bakanlıklar konuyu gündeme alıyor. Dolayısıyla, bu konu
için yeniden araştırma komisyonu kurulması değil, araştırma komisyonunda
önerilen önerilerin bakanlıklar ve Hükûmet tarafından hayata geçirilmesi önemli
ve…
(Mikrofon otomatik cihaz tarafından
kapatıldı)
NECDET ÜNÜVAR (Devamla) – …bununla
ilgili de Sağlık Bakanlığımızın koordinatörlüğünde böyle bir çalışma
başlatıldı. Zaman zaman bu konuyla ilgili de açıkçası Uyuşturucu Araştırma Komisyonu
Başkanı sıfatıyla Meclisi de Parlamentoyu da bilgilendirmeyi kendim için
gerçekten elzem bir görev olarak görürüm diyor, hepinizi saygıyla selamlıyorum.
(AK PARTİ sıralarından alkışlar)
BAŞKAN – Teşekkür ederim Sayın Ünüvar.
Sayın Hamzaçebi, sisteme girmişsiniz. 
Buyurun.
V.-
AÇIKLAMALAR (Devam)
11.-
İstanbul Milletvekili Mehmet Akif Hamzaçebi’nin, HDP grup önerisi üzerinde AK
PARTİ Grubu aleyhte 2 sözü de aldığı için CHP Grubunun söz hakkı kalmadığına ve
Antalya Milletvekili Gökcen Özdoğan Enç’in yaptığı açıklamasındaki bazı
ifadelerine ilişkin açıklaması
MEHMET AKİF HAMZAÇEBİ (İstanbul) –
Teşekkür ederim Sayın Başkan. 
Önemli bir konuyu görüşüyoruz.
Halkların Demokratik Partisinin uyuşturucu maddenin, uyuşturucu madde
kullanımının gençliğe ve topluma olumsuz etkileri konulu önerisini görüşüyoruz.
Son derece önemli bir konu ancak Cumhuriyet Halk Partisi Grubu olarak bu öneri
üzerinde söz hakkımız olmadığı için görüşlerimizi ifade edemedik. 
Bugüne kadar bu Parlamentoda bütün
siyasi parti grup önerileri üzerinde bütün siyasi partiler görüşür, görüşlerini
beyan ederler. Bir siyasi parti grubunun önerisiyle ilgili 4 konuşma hakkı
vardır; 2 lehte, 2 aleyhte olmak üzere ve bu 4 konuşma 4 siyasi parti arasında
paylaştırılır. 3 muhalefet partisi grup önerisi getirmiş ise toplam konuşma
hakkı, sayısı 12’dir. Bu 12 sayısı, AK PARTİ de dâhil olmak üzere, 4 parti
arasında bölüştürülür. Muhalefet partileri bütün grup önerileri üzerinde
görüşlerini ifade etme imkânını bulurlar. Böylesi demokratik bir uzlaşmayı bütün
her şeye rağmen gerçekleştirmiş olan bir Parlamentodayız. Ama bugün bu
uzlaşmanın AK PARTİ tarafından bir kenara atıldığını, Halkların Demokratik
Partisinin grup önerisi üzerindeki 2 aleyhte konuşmanın onlar tarafından
alındığını gördüm. Kendilerinden talep ettim, bu talebime olumsuz yanıt
verdiler. Ben bu olumsuz tutumu Genel Kurulun ve Parlamentonun, milletimizin
takdirine sunuyorum.
Biraz önce, burada, bizim Genel
Başkanımızı “Tıpış tıpış seçime gideceklerdir.” şeklinde cümlesini esas alarak
eleştiren bir Antalya Milletvekili vardı. Ona demokrasi anlayışının ne
olduğunu, demokrasiye karşı tutumun ne olduğunu kendi parti grubunun tutumuna
bakarak anlamasını tavsiye ederim.
Teşekkür ederim.
ÜNAL KACIR (İstanbul) – Kendi de tıpış
tıpış gitti. Sorun yok yani.
BAŞKAN – Teşekkür ederim.
VIII.-
ÖNERİLER (Devam)
A) Siyasi
Parti Grubu Önerileri (Devam)
1.- HDP
Grubunun, Grup Başkan Vekili Iğdır Milletvekili Pervin Buldan tarafından,
ülkemizde uyuşturucu kullanımının önlenmesi ve azaltılmasına yönelik önlemlerin
alınması amacıyla 7/7/2014 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 16 Temmuz 2014
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN – Halkların Demokratik Partisi
Grubu önerisinin lehinde Tokat Milletvekili Sayın Reşat Doğru. 
Buyurunuz. (MHP sıralarından alkışlar) 
REŞAT DOĞRU (Tokat) – Teşekkür ederim
Sayın Başkanım.
Halkların Demokratik Partisi Grup
Başkanlığının ülkemizde uyuşturucu kullanımının önlenmesi ve azaltılmasına
yönelik önlemlerin alınması amacıyla vermiş olduğu önergeyle ilgili söz almış
bulunuyorum. Yüce Meclisi saygıyla selamlıyorum. 
Saygıdeğer milletvekilleri, önümüzdeki
dönemde, bence, ülkemizin en önemli konularının başında bağımlılık gelmektedir.
“Bağımlılık” dendiği zaman sadece bir madde bağımlılığı değil, madde
bağımlılığının dışında elektronik bağımlılık, İnternet bağımlılığı gibi çok
çeşitli bağımlılıkları da bunun içerisinde sayabiliriz. Yani cep telefonu
bağımlılığından tutun da dizi bağımlılığına, televizyon bağımlılığına kadar
birçok konu bunların içerisindedir ve önümüzdeki 21’inci yüzyılın en önemli
sorunlarının başında da bence bu gelmektedir. Tabii, bunların başında da
özellikle bu konu, yani uyuşturucu konusu her geçen gün ülkemizin ve dünyanın
çok önemli bir sorunu olarak karşımızda bulunmaktadır. 
Bu sorunla ilgili, tabii, önce, Türkiye
Büyük Millet Meclisine çok önemli görevler düşmektedir. Herhâlde araştırma önergesinin
amaçlarından bir tanesi de Mecliste bunun gündeme getirilmesi ve alınması
gereken tedbirler ve önlemlerle ilgili olması gerekir.
Saygıdeğer milletvekilleri, bununla
ilgili -biraz önce Adana Milletvekili Necdet Ünüvar’ın da söylemiş olduğu gibi-
Meclisimizde geçmiş dönemde çok önemli bir araştırma grubu oluşturulmuş ve çok
yoğun bir çalışma da yapılmıştır. O çalışmanın yapılmış olmasından dolayı ben,
buradan, tekrar, bir kez daha hem Başkanımıza hem de o dönemde görev alan
milletvekili arkadaşlarımıza ve ona katkıda bulunan uzmanından diğer
insanlarına kadar hepsine teşekkürlerimi arz ediyorum. 
Hakikaten çok önemli çalışmalar
yapılmış ve çalışmaların neticesinde de yine o çalışmaların sonucunun ortaya
konulduğu çok önemli raporlar gündeme getirilmişti. Ancak, tabii, Türkiye Büyük
Millet Meclisinin çok farklı bir özelliği var: Araştırma önergeleri çok güzel
bir şekilde araştırılıyor, yapılıyor, ondan sonra raporlar hazırlanıyor,
hazırlanan bu raporlar işte Meclisimizde tartışılıyor, önerilerin hepsi gündeme
getiriliyor. Getirilmesinin sonrasında da bunların, önerilen kısımlarının
hepsinin yapılması, gereken -yani kanuni müeyyideler- değişikliklerin
yapılması; artı, beraberinde, ondan sonraki dönemlerde de bunların takip
edilmesi gerekiyor. 
Ancak enteresandır, bütün araştırma
önergelerinde olduğu gibi bunda da, yani bu yapılan araştırmalar neticesinde de
çok fazla takip neticesinde bir çalışma yapılmamıştır. Yani bir noktada,
aylarca, yıllarca emekler veriliyor, o emeklerin neticesinde de çok fazla bir takip
edilme durumuyla karşı karşıya kalmıyoruz. Bu alışkanlığı mutlaka Türkiye Büyük
Millet Meclisinin değiştirmesi gerekir diye düşünüyorum. Çünkü Türkiye Büyük
Millet Meclisinde, biliyoruz, birçok konuda araştırmalar yapılır.
Araştırmaların hepsi sonrasında raflara konulur ve onlar tozlu raflarda da
başka bir araştırmayı bekler. Ancak bugünkü görüştüğümüz konunun ben önümüzdeki
dönemde, hele de 21’inci yüzyılda “Yeni Dünya Düzeni”nin oluşması ve toplumda
sosyal yaşamdan itibaren beklentilerin değişmesi, aile yapısındaki bozulmalar
ve durumlar ortaya çıkartılınca çok önemli olduğu kanaatindeyim.
Bakınız, bugünlerde “bonzai” diye bir
madde de artık uyuşturucu konusunda Türkiye'nin gündemine girmiştir. Bonzai
konusunun tabii çok farklı şekilde değerlendirilmesi gerekir, şöyle ki:
Uyuşturucuyla ilgili her geçen gün yeni yeni maddeler ortaya konulmakta, yeni
yeni maddeler bulunmakta ve bunlar da insanlarımızın hayatını karartmaya devam
etmektedir. 
Saygıdeğer milletvekilleri, bu sorun
sadece belli bir kesimin değil, yaşlısıyla genciyle, fakiriyle zenginiyle,
erkeğiyle kadınıyla hepimizin sorunlarıdır, sorunları içerisindedir. Bakınız,
Birleşmiş Milletler verilerine göre -uyuşturucudan ölümlerden- dünyada yaklaşık
olarak 250 milyon insan uyuşturucu kullanıyor. Bunların içerisinde, yaklaşık
olarak ABD’de mesela her yıl 30 bin kişinin uyuşturucudan öldüğü şeklinde bir
istatistiki bilgi ortaya konulmaya çalışılıyor. Tabii, bunlara şöyle bir bakmış
olduğumuz zaman bunların başında esrar geliyor, amfetamin geliyor, işte kokain
geliyor; eroin gibi çok çeşitli şekillerde yoğun bir şekilde kullanılanlar
içerisinde şimdi de “bonzai” denen çok tehlikeli ve de süratli bir şekilde
önlem alınması gereken bir maddeyle karşı karşıya olduğumuz görülüyor. 
Sağlık Bakanlığının çalışmaları
-geçtiğimiz günlerde çalışmalarının olduğunu yakından takip ettik- sadece
Sağlık Bakanlığı olarak değil de bütün kurum ve kuruluşların yani Aile ve
Sosyal Politikalar Bakanlığının, Gençlik ve Spor Bakanlığının veyahut da Millî
Eğitim Bakanlığına kadar diğer birçok bakanlığın bu konuda ellerinden gelen
gayreti göstermeleri gerekiyor. 
Ancak, enteresandır, bakınız, Avrupa’da
uygulanan, ülkemizde de bir zamanlar uygulanan ancak 2003 yılından itibaren de
Millî Eğitim Bakanlığı tarafından izin verilmeyen, “ESPAD Projesi” dediğimiz,
Avrupa Gençlerde Madde Kullanımı Değerlendirme Projesi vardır. Enteresandır,
2003 yılından itibaren Millî Eğitim Bakanlığı bununla ilgili araştırmayı bir
türlü kabul etmiyor, araştırmanın önünü açmıyor veyahut da kapatıyor. Tabii,
bunu biz müteaddit defalar dile getirdik. Şahsım olarak bu konuda Millî Eğitim
Bakanlığına hem yazılı hem sözlü soru önergeleri vermeye çalıştım. Artı,
beraberinde, yine, Türkiye Büyük Millet Meclisinde bu konuda en fazla konuşan
milletvekillerinden birisiyim. Her zaman da konuşmamda “ESPAD Projesi’ni
mutlaka biz tekrar Millî Eğitim Bakanlığı olarak gündemimize getirelim. Bununla
ilgili, okullarımızdaki uyuşturucu kullanımının, madde kullanımının son
durumunun ne olduğunu tespit edelim, ona göre de önlemler alalım.” diye
söylemiş olmama rağmen, maalesef, çok çeşitli mazeretler ortaya konularak
-bunların bir türlü- yani Millî Eğitim Bakanlığının bu ESPAD Projesi’yle ilgili
izin vermemiş olduğunu görüyorum.
Buradan bir kez daha sesleniyoruz ki
Avrupa ülkelerinin hepsinde, yani okulların hepsinde gençler arasındaki
istatistiki bilgilerin ortaya konulduğu proje desteklenirken neden bizim
ülkemizde bu desteklenmiyor? Bunu da bir manada bu şekilde buradan söylemek
istiyorum ki inşallah bizim sesimizi Millî Eğitim Bakanlığı yetkilileri duyar
da bununla ilgili projeyi tekrar açarlar ve biz de ülkemizdeki bu konuyla
ilgili istatistiki bilgileri tam manasıyla ortaya koymuş oluruz.
Bakınız, Türk Psikoloji Derneği
tarafından 15-24 yaş grubunda 7.681 kişide yapılan son araştırmada şöyle bir
tablo ortaya çıkıyor ki hepimizi de bu düşündürmesi gerekir diye düşünüyorum:
Ülkemizde yüzde 27 insan, yani ilk defa 14 yaşında olmak üzere düzenli sigara
kullanıyor, yüzde 9,2’si alkol kullanıyor, yüzde 2,9’u arkadaşlarından en az birinin
madde kullandığını ifade ederek maddeyle tanışmış olduğunu ifade etmeye
çalışıyorlar. Yine, 7 farklı lisede yapılan araştırmada yüzde 12,2 sigara,
yüzde 23,5 alkol, yüzde 2,3 “Hayatta en az bir kere madde kullandım.” şeklinde
bir ifadede bulunuyorlar. Dolayısıyla, tiner kullanımının veya çocukların,
sokakta bulunan insanların yoğun bir şekilde, kat kat artmış olduğu bir ortamda
maalesef uyuşturucuyla ilgili de çok ciddi sıkıntılarla karşı karşıya
olduğumuzu ifade etmek istiyorum.
Saygıdeğer
milletvekilleri, uyuşturucu kullanılması beyin ve merkezî sistemlerden başlamak
üzere bütün vücudu, organları tahrip ediyor. Bu tahrip insanların sadece kendi
vücudunda da kalmıyor. Bu tahribin aynı tablosunu insanın ailesinde görüyoruz,
toplumda görüyoruz ve toplum yapısında tamamen görüyoruz. Bunların birçoğunu da
okullarımızda veyahut da evlerimizde alacağımız basit önlemlerle gidermemiz
gerekirken maalesef bunu gideremiyoruz.
Bakınız,
şu anda ülkemizde cezaevlerimizde 150 bin civarında hükümlü ve tutuklu bulunuyor.
Bu hükümlü ve tutukluların neredeyse yüzde 30, yüzde 40’a varan oranda da
uyuşturucu suçlarından dolayı hapishanelerde yatmakta olduğunu görüyoruz. Yani
bu oranın gün geçtikçe de artmakta olduğunun görülmesi, demek ki toplumda çok
ciddi manada bir sorunun da gündemimize gelmekte olduğunu gösteriyor.
Tabii
bunun bir diğer yönüyle de Türkiye'mizin dışında, özellikle Avrupa Birliği
ülkelerinde yaşayan Türk toplumu içerisinde de yoğun bir şekilde uyuşturucu
kullanımının ve uyuşturucu suçlarından dolayı insanların cezaevinde yatmakta
olduğunu görüyoruz. Geçtiğimiz günlerde Avrupa cezaevlerinde yapmış olduğumuz
araştırmalarda şunları gördük ki: Avrupa Birliği ülkelerinde yaklaşık olarak 30
binin üzerinde Türk mahkûm bulunuyor. Bu mahkûmların büyük bir oranı da
uyuşturucu kullanımından veyahut da uyuşturucu suçlarından dolayı Avrupa
Birliği cezaevlerinde yatıyor. İşte burada şöyle bir konu gündeme geliyor ki:
Avrupa Birliği ülkeleri, özellikle uyuşturucu suçundan dolayı kendi
cezaevlerinde yatan insanları suçları bittikten sonra, bunların çocukları
veyahut da insanların hepsini Türkiye'ye geri gönderiyor. Türkiye'ye geri
gönderdiği zaman bunlar köyüne gidiyor, kentine gidiyor, burada bir saatli
bomba şeklinde oradaki insanlara bulaştırıyor ve çok ciddi bir sorunla da karşı
karşıya olduğumuzu görüyoruz. 
Tabii,
bunların yanında uyuşturucunun bir yönü de ticaretidir. Şu anda terör
örgütlerinin en önemli gelir kaynaklarının başında da uyuşturucu ticareti
gelmektedir. Ülkemizde terör noktasında çok büyük sıkıntı çekerken terör
örgütünün mali kaynaklarına bakmış olduğunuz zaman bunun yaklaşık olarak 10
milyar dolar civarında büyük bir paraya da tekabül etmiş olduğunu görüyoruz.
Sonuçta,
uyuşturucuyla ilgili çok ciddi önlemler alınması gerekir ve alınan önlemlerin
takip edilmesi gerekir diye düşünüyorum. Tabii, geçmiş olan dönemlerde bununla
ilgili komisyonlar kurulmuş, araştırmalar yapılmış ama demek ki yapmış
olduğumuz çalışmalar veyahut da araştırmalarımız veyahut da alınan neticeler
uyuşturucunun önlenmesini tam olarak sağlayamamış. Dolayısıyla, yeni bir
komisyonun kurulmasının ben de uygun olacağı kanaatindeyim. 
Bu yönlü olarak da kabul oyu
vereceğimizi söylüyor, saygılar sunuyorum. (MHP sıralarından alkışlar)
BAŞKAN – Teşekkür ederim.
Sayın Satır, buyurun.
V.- AÇIKLAMALAR
(Devam)
12.-
İstanbul Milletvekili Mihrimah Belma Satır’ın, İstanbul Milletvekili Mehmet
Akif Hamzaçebi’nin yaptığı açıklamasındaki bazı ifadelerine ilişkin açıklaması
MİHRİMAH BELMA SATIR (İstanbul) – Sayın
Başkan, teşekkür ediyorum.
Biraz evvel Cumhuriyet Halk Partisi
Grup Başkan Vekilinin sözleri üzerine söz aldım, söz verdiğiniz için de tekrar
teşekkür ediyorum.
Halkların Demokratik Partisinin grup
önerisi gerçekten önemli bir konu, uyuşturucuyla ilgili konuyu gündeme
getirdiler. Bu konuda bütün grupların hassasiyetini çok değerli buluyorum, çok
önemli buluyorum. Sorun kendi çocuklarımızın, gençliğimizin sorunu. 
Bu konuda daha evvel yapılan şeyler
gereği istişarelerle konuşmalar belirleniyor. Muhakkak iyi niyet her zaman
esastır fakat bu konunun önemine binaen sağlık, aile ve bağımlılık konusunda
uzman olduğu ve Türkiye Büyük Millet Meclisinde daha evvelki çalışmalarda
birinci durumda bulunduğu için hafızayı tazelemek adına Sağlık Komisyonu
Başkanımızın konuşmasını ve ceza bağlamında Türk Ceza Kanunu’nda yapılan
değişikler ve genç bir milletvekili olması dolayısıyla Bülent Turan vekilimizin
konuşmasını önemli bulduk. Paylaşımda Milliyetçi Hareket Partisi
milletvekillerine bir konuşma daha fazla verilmiştir, yoksa daha evvel yapılan
uygulamalardan farklı bir çalışma yapılmamıştır. 
Hassasiyeti için Akif Bey’e ve diğer
milletvekili arkadaşlarımıza tekrar teşekkür ediyorum. Bu konunun önemli
olduğunu ve bu konuda katkı sunacak her bilginin, her paylaşımın değerli
olduğunu açıklamak istiyorum.
Teşekkür ederim.
KADİR GÖKMEN ÖĞÜT (İstanbul) – Karar
yeter sayısı istiyorum.
BAŞKAN – Daha gelmedik, önceden
söylediniz.
MUSA ÇAM (İzmir) – Meclisin
geleneklerine aykırı bir tutum Sayın Başkan. Sayın Grup Başkan Vekilinin
açıklaması kendilerini tatmin edebilir ama burada muhalefette bulunan bir
siyasi partinin… 
BAŞKAN – Sayın Çam, lütfen, tamam.
VIII.-
ÖNERİLER (Devam)
A) Siyasi
Parti Grubu Önerileri (Devam)
1.- HDP
Grubunun, Grup Başkan Vekili Iğdır Milletvekili Pervin Buldan tarafından,
ülkemizde uyuşturucu kullanımının önlenmesi ve azaltılmasına yönelik önlemlerin
alınması amacıyla 7/7/2014 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 16 Temmuz 2014
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN - İstanbul Milletvekili Sayın
Bülent Turan. (AK PARTİ sıralarından alkışlar)
Buyurun.
BÜLENT TURAN
(İstanbul) – Sayın Başkan, değerli milletvekilleri; öncelikle hepinizi saygıyla
selamlıyorum.
HDP grup önerisi aleyhine grubumuz
adına söz aldım.
Hepinizin malumu, Türkiye’de son
dönemde fazlasıyla gündeme gelen, önemli olduğunu düşündüğümüz bir sorunla
ilgili bir gündemimiz söz konusu. Ancak bu sorun hepimizin yüreğini
sızlatırken, bu sorun her gün gündemimize gelirken değişmez bazı verileri de
bilmek durumundayız.
Değerli arkadaşlar, uyuşturucu
meselesi, bildiğiniz gibi, sadece Türkiye’nin meselesi, bizim meselemiz değil,
uyuşturucu meselesi dünyanın sorunu. 200 milyondan fazla kullanıcının söz
konusu olduğunu, 500 milyar dolardan fazla ticaretin gündemde olduğunu, terör
örgütlerinin, başka birtakım yapıların işin içinde olduğunu, çok farklı
yapılanmalarla beraber, ekonomik gerekçelerle beraber gençlerimiz üzerinde büyük
bir savaşın söz konusu olduğunu hatırlatmak isterim. Bu, bugünlerin değil bin
yılların sorunu; bu, Türkiye’nin değil dünyanın sorunu. 
Değerli arkadaşlar, bizim için önemli
olan bir başka husus da Türkiye’nin jeopolitik konumu gereği uluslararası
transferlerde, bu pazarın doğumunda Türkiye’nin de çok merkezî bir yerde yer
alması. Bildiğiniz bazı ülkelerden transit geçişlerin Avrupa’ya veya diğer
ülkelere yapılırken Türkiye’nin de kullanılıyor olması bizi endişelendiren bir
başka önemli husus. Huzursuzluk gibi, ağır, kuralcı ortamlarda yaşamak gibi
birtakım özel ve toplumsal sebeplerin de işin içerisine katılması hâlinde, “Bir
d efadan bir şey olmaz.” anlayışının kulaktan kulağa yayılması hâlinde çok
trajik sonuçlarla karşılaşıldığını, ölümlerle karşılaşıldığını üzülerek
görüyoruz. Az önce, teknik bilgilerin, uyuşturucunun ne olduğunu, alınan
tedbirlerin neler olduğunu, daha önceki dönemlerde yapılan çalışmaların neler
olduğunu çok kıymetli Sağlık Komisyonu Başkanımız Necdet Ünüvar Bey ifade
ettiler.
Değerli arkadaşlar, bildiğiniz gibi
hepinizin katkısıyla, zaman zaman farklı yaklaşımlarla, hatta tartışmalarla da
olsa beşinci yargı paketinin on beş yirmi gün kadar önce Meclisimizden
geçtiğini ve Cumhurbaşkanımızca onaylandığını biliyorsunuz. Bu yargı paketinin
çok değişik başlıkları olmakla beraber, en önemli hususlardan bir tanesi de
uyuşturucuyla ilgili mücadelede Emniyetin, Adaletin çok daha hızlı ve çok daha
net iş yapabilmesi için alınan bazı tedbirlerdi. Bu tedbirleri hatırlatmakta
ben fayda görüyorum.
Değerli arkadaşlar, bildiğiniz gibi
esrar elde etmek amacıyla kenevir üretiminde suçun cezası düne kadar bir yıldan
yedi yıla kadar hapis cezasıydı. Bizim Ceza Usul Kanunu’muz gereği, bir yılla
başlayan suçların büyük bir kısmının uygulamada hep ertelendiğini, denetimli
serbestlik gibi birtakım usuli işlemlerle beraber başka cezalarla
karşılaştığını biliyorsunuz. Ancak, geçen hafta yapılan yeni yasal düzenlemeyle
bu cezanın alt limiti dört yıla çıkarıldı yani kenevir ekiminin cezası dört yıl
ila on iki yıl oldu. Şu anlama geldi bu düzenleme: Kenevirle uğraşan kim varsa
ilk tespitte hapse girecek anlamına geldi. “O kurumun kusuruydu, bu kurumun
kusuruydu, biz yakaladık o bıraktı.” gibi birtakım sözüm ona haklı ifadelerin
artık kullanılmayacağı anlamına geliyor.
Değerli arkadaşlar, bir diğer önemli
düzenleme de, uyuşturucu ve uyuşturucu maddeyle ilgili ihraç, imal ve ithal
suçunun cezası on yıldan yirmi yıla kadar hapisken, geçen haftaki düzenlemeyle
yirmi yıldan otuz yıla çıkarıldı. Bunlar, uluslararası standartlara
baktığımızda çok önemli ve üst cezalar. 
Bir diğer düzenleme: Uyuşturucu ve
uyarıcı madde satma suçunun cezası beş yıldan on beş yıla kadar hapisken,
şimdiki düzenlemeyle on yıldan yirmi yıla kadar çıkarıldı. Bu da önemli bir
düzenlemeydi.
Uyuşturucu ve uyuşturucu maddenin
çocuğa verilmesi, satılması hâlinde hapis cezasının on beş yıldan aşağı
olmayacağı hükme bağlandı. Bir daha söylemek istiyorum: Normal düzenlemenin
dışında çocuklar söz konusuysa, çocuğa satmak, çocuğu bu konuda değerlendirmek
söz konusuysa on beş yıldan daha az ceza olmayacağı hükme bağlandı. 
Vaktinizi almamak için diğer ayrıntılı
düzenlemelere girmeyeceğim ama uyuşturucuyla uğraşan, uyuşturucudan para
kazanan, insanların hayatını karartan kim varsa eskiye nazaran daha üst cezalarla
cezalandırılacağını ve bununla ilgili -eğer örgüt suçuysa- ekstra ceza
alacağını, koşullu salıverme gibi, denetimli serbestlik gibi Ceza Kanunu’muzun
usul bölümünde düzenlenen birtakım yasal düzenlemelerin geçen haftaki tasarıdan
sonra çok daha farklı değerlendirileceğini, uyuşturucunun çok özel gündeme
getirileceğini tekrar söylemek isterim.
Tabii, değerli milletvekili
arkadaşlarım, sadece cezaların artırılması uyuşturucuyla mücadelede tek sebep,
tek etken olmayacaktır; çok önemlidir ama tek sebep değildir. AMATEM ve benzeri
kuruluşların çok hızlıca artırılması, -2002 yılında 11 tane olan AMATEM
merkezinin bugün itibarıyla 29 olduğunu hepimiz biliyoruz- “Yetmez ama evet.”
anlamında çok güzel çalışmalar ama ümit ediyorum, ilgili her türlü adım
atılarak bu konunun Türkiye gündeminden bir an önce uzaklaştırılması,
gençlerimize bu konuda daha fazla yardımcı olunması hepimizin talebidir. 
Yine bildiğiniz gibi, geçen haftalarda
basında da çıktı, Uyuşturucuyla Mücadele Üst Kurulu gibi çok önem atfettiğimiz
bir üst kurul kuruldu. Bu Üst Kurulda Sağlık Bakanlığı gibi, Adalet, İçişleri,
Millî Eğitim, Aile ve Sosyal Politikalar, Çalışma Bakanlığı gibi 6 önemli
bakanlığın bir araya gelip toplantı yapmış olması, Üst Kurulu hayata geçirmiş
olması, alınacak tedbirlerin ve bundan sonraki yol haritasının çıkarılmış
olması da bizim bu konudaki umudumuzu artırmıştır. 
Son yıllarda yapılan Emniyet
operasyonlarındaki yoğunluk, alınan başarılı sonuçlar da hepinizin yine
malumlarıdır. İlgili bakanlıkların projelerinde her gün hayata geçtiğini, her
bakanlığın bu konuda hassas davranıp yeni ve somut adımlar attığını büyük bir
onurla, gururla görüyoruz. 
Değerli arkadaşlar, fakat, ne olursa
olsun, hangi bakanlık hangi adımı atarsa atsın, “Emniyet şöyle yaptı, Adalet
böyle yaptı.” demekten çok öte öncelikle ailelerimizin, anne-babalarımızın
sorumluluğu var. Çocuğa en yakın kişi annesidir, babasıdır ve ardından
arkadaşıdır. Bu farkındalığın yaratılması açısından gündeme gelen
toplantıların, çalışmaların, önergelerin yansımasıyla beraber ailelerin bu
konuda çok daha hassas olmasını, eğer şüphelendiği bir husus varsa mutlaka bunu
ilgililerle paylaşmasını, buradan yola çıkarak bu büyük mücadelede en çok
onların katkı sağlamasını ümit ediyoruz. Gençlerimizin anlık zevkler, anlık
kararlar, “Bir defadan ne olur!” anlayışından uzak durarak arkadaşlarına sahip
çıkması, öğretmenlerimizin, idarecilerimizin bu konuda adım atması en büyük
temennimiz. 
Değerli arkadaşlarım, bu konuyu gündeme
getiren HDP Grubu başta olmak üzere katkı veren tüm arkadaşlarıma teşekkür
etmek istiyorum. Ancak, daha bir hafta, on gün önce yasanın uyuşturucuyla
ilgili bölümünde çok önemli düzenlemelerin yasalaşarak buradan geçmiş olması,
torba yasa gibi önemli ve çok fazla maddeden oluşan yeni tasarının gündemde
olması, torba yasanın toplumun hemen hemen her kesimini ilgilendiriyor olması,
Meclisimizin gündeminin yoğunluğu ve en önemlisi de az önce Sayın Ünüvar’ın
ifade etmiş olduğu, uyuşturucuyla ilgili söyleneceklerin söylenmesi… O yüzden
artık söylenecek söz değil, yapılacak işlemlerin, eylemlerin gündemde olması
gerekçesiyle HDP grup önerisi aleyhinde oy kullanacağımızı belirtiyor, hepinizi
saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ederim Sayın Turan. 
Halkların
Demokratik Partisi grup önerisini oylarınıza sunuyorum ve karar yeter sayısı
arayacağım: Kabul edenler… Kabul etmeyenler… Karar yeter sayısı vardır, grup
önerisi reddedilmiştir. 
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- MHP
Grubunun, Grup Başkan Vekili İzmir Milletvekili Oktay Vural, Grup Başkan Vekili
Kayseri Milletvekili Yusuf Halaçoğlu ve Ankara Milletvekili Zühal Topcu
tarafından, sürekli değişen ve gelişen bilim dünyasında Türkiye’nin de adının
geçmesi için akademisyenlerin özlük haklarıyla ilgili durumlarının uluslararası
ve ulusal arenada detaylı bir şekilde araştırılması amacıyla 21/1/2014
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 16 Temmuz 2014 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
16/7/2014
Türkiye Büyük Millet Meclisi
Başkanlığına
Danışma
Kurulunun 16 Temmuz 2014 Çarşamba günü (bugün) yaptığı toplantısında siyasi
parti grupları arasında oy birliği sağlanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını arz ederim. 
Saygılarımla. 
 Yusuf
Halaçoğlu
 
Kayseri
 
MHP Grup Başkan Vekili
Öneri: 
21 Ocak 2014
tarih, 4/2421 sayıyla TBMM Başkanlığına vermiş olduğumuz İzmir Milletvekili ve
Grup Başkan Vekili Oktay Vural, Kayseri Milletvekili ve Grup Başkan Vekili
Yusuf Halaçoğlu ve Ankara Milletvekili Zühal Topcu’nun “Sürekli değişen ve
gelişen bilim dünyasında Türkiye’nin de adının geçmesi için akademisyenlerin
özlük haklarıyla ilgili durumlarının uluslararası ve ulusal arenada detaylı bir
şekilde araştırılması amacıyla” verdiğimiz Meclis araştırması önergemizin 16
Temmuz 2014 Çarşamba günü (bugün) Genel Kurulda okunarak görüşmelerinin bugünkü
birleşimde yapılması önerilmiştir. 
BAŞKAN –
Milliyetçi Hareket Partisi grup önerisinin lehinde İzmir Milletvekili Sayın
Oğuz Oyan. 
Buyurunuz
efendim. (CHP sıralarından alkışlar) 
OĞUZ OYAN (İzmir) – Sayın Başkan,
değerli milletvekilleri; bu konu Meclisin gündemine defalarca geliyor. En son,
21 Ocak 2014’te bu konu gene bir araştırma önergesi üzerinden tartışılmıştı.
Üniversite öğretim üyelerinin ve yardımcılarının özlük haklarının son on yılda
ne kadar gerilediğini gösteren o kadar çok çalışma var ki buna rağmen hâlâ bu
konuda düzeltme yapılmaması akıl alacak iş değildir. Bakın, 2001 ile 2013
arasında millî gelir artışı 7 kat olmuş; memur maaşlarındaki artış 11 kat
olmuş, güzel; öğretmenlerde 9,5 kat olmuş, o da iyi, peki.Peki, profesörlere
gelelim, profesörlerin maaşları 5 kat artmış. Yani millî gelir 7 kat artıyor,
öğretmenlerin 9,5 kat, profesörlerin 5 kat, yardımcı doçentlerin gene 5,2 kat,
araştırma görevlilerinin 6,3 gibi -biraz daha iyice ama gene de çok kötü şeye
göre, millî gelir artışının altında- doçentler için de 4,2 kat yani millî gelir
artışının neredeyse yarısı kadar. 
Bu bize bir şeyi gösteriyor: Hem
akademisyenlerin arasındaki maaş orantıları farklılaşmış; eskiden doçent ile
profesör arasında daha az fark varken şimdi daha çok olmuş çünkü doçentin daha
az artmış. Bu, aslında, bizim bilimsel araştırmaya ne kadar az önem verdiğimizi
gösteren bir şey.
Bakınız, size çarpıcı bir örnek vereyim
-hani, kaymakam, vali, genel müdür kıyaslaması yapmayayım- burada çalıştığımız
Meclisteki danışmanlarımız, birinci derecedeki danışman profesör maaşı alıyor
aşağı yukarı. Yani, bu nasıl bir dengesizliktir? Yani “Buradaki danışmanlar çok
aldı.” falan demiyorum, yanlış anlamayın ama bir profesörün, bir doçentin, bir
yardımcı doçentin, bir araştırma görevlisinin, öğretim görevlisinin dünya
standartlarının çok altında alması kabul edilebilir bir iş değildir. 
Buraya yapılacak yatırım, buraya
yapılacak özlük hakları artışı asla boşa gidecek bir şey değildir. Eğer biz
gerçekten bilime öncelik vermek istiyorsak, eğer bizim böyle bir derdimiz varsa
-olduğu tartışmalı görülüyor- bunu yapmalıyız. Hatta, bunun ötesinde biz bilimsel
araştırmalar için özel bir statü de oluşturmalıyız yani bilimsel araştırmaları
destekleyen bir yeni anlayış geliştirmeliyiz. Dolayısıyla, çok ciddi bir
sıkıntı olduğunu burada görüyoruz ama sıkıntılar keşke sadece maaşla ilgili
olsaydı. 
Ben bir üniversite öğretim
elemanlığından, üyeliğinden gelme bir arkadaşınız olarak yani otuz küsur yılı
-doktora dâhil- bu kurumlarda geçirmiş biri olarak şunu söyleyeyim:
Üniversitenin olmazsa olmazı üniversitenin teneffüs edeceği ortamdır. Eğer bir
özgürlük ortamı yoksa, eğer bilimsel özgürlüğe uygun bir yapı yoksa, uygun bir
idari yapı yoksa, yönetimi yoksa -YÖK’ünden üniversite rektörlüğüne,
dekanlığına kadar- öyle bir özgür havanın solunmadığı ortamda bilim yeşermez.
Bilim aykırı olmayı sever, aykırı olmadığınız zaman bilim üretemezsiniz. Bilim,
başı sallayarak “Evet efendim.” ya da birtakım birilerinden birtakım konuları
alıp aktararak olmaz; yaratıcılık, üreticilik gerekir, onun için aykırı olmayı
gerektirir. Aykırı olmak için de üniversite yönetimlerinin baskısının olmaması
gerekir, baskı varsa üretim olmaz, bilim olmaz. 
Ama bakın şimdi Türkiye’de bütün
üniversiteler taşralaşıyor. Taşralaşma coğrafi anlamda değil, yanlış anlamayın
yani bugün Almanya’da, Fransa’da, Amerika’da burada başkent dışı kentlerde dünyanın
en seçkin üniversiteleri var, coğrafi olarak anlamayın. Türkiye’de de bu
taşralaşma dediğimiz şey aslında bugün birçok merkezdeki üniversiteleri de
kapsayan giderek bulaşıcı bir hastalık olarak yayılıyor yani bilimin ikinci
plana atıldığı bir yeni durumla karşı karşıyayız. Bakın, bugün Türkiye’de 176
tane üniversite var, bunun 102’si devlet üniversitesi. Şimdi, bu devlet
üniversitelerinde 122 bin öğretim elemanı var, vakıf üniversitelerinde 19 bin
yani devlet üniversiteleri yüzde 86’yı temsil ediyor. Vakıf üniversitelerindeki
özlük hakları, ücretler devlet üniversitelerinden daha iyi noktada. O yüzden de
bir kaçış da oluyor, bunu besleyen bir süreç de var. İyi ama yani, sizin
öğrenciniz, öğrenci sayısı, 2013 itibarıyla 5 milyon 89 bin öğrenci devlet üniversitelerinde
yani yüzde 93’ü devlet üniversitelerinde, 351 bini vakıf üniversitelerinde.
Yani, sizin ne yapmanız gerekiyor? Bir kere, bu devlet üniversitelerinde ana
omurgayı oluşturan, üniversite eğitiminin ana omurgasını oluşturan devlet
üniversitelerine öncelik vermeniz gerekiyor. Yani, istediğiniz kadar teşvik
edin, vakıf üniversiteleri üzerinden bir üniversite eğitimini
temellendiremiyorsunuz. Zaten bugünlerde görüyorsunuz, işte, üniversite seçmede
olay tam bir piyasa rekabeti hâlinde. Bütün gazetelerde, televizyonlarda
üniversite rekabeti… Vakıf üniversiteleri özellikle bu konuda çok büyük bir
rekabet içine girdiler. İşte, “Şu kadar burs veriyoruz” vesaire.
Bakın, ben size
şunu söyleyeyim samimi olarak: Bugünkü devlet üniversitelerinin -104 tane üniversite
var- aşağı yukarı yarısı üniversite niteliğini, kimliğini hak etmiyor. Vakıf
üniversitelerinin de yaklaşık üçte 2’si üniversite kimliğini hak etmiyor.
Bunlar lise düzeyinde bile değiller belki de bizim dönemimizin, 60’ların
liseleri –ben 60’larda liseyi okumuştum- düzeyinde bile değil. Dolayısıyla,
burada bir üniversite politikamızın olması gerekiyor. Bu politikanın kuşkusuz
bir özlük hakları ayağı vardır ama ikincisi, bu dediğim genel çerçeve yani bu
özgürlük ortamının oluşması ayağı vardır. 
Bakın, ben size
başka bir şey de söyleyeyim: İş güvencesi… Bir üniversite öğretim elemanı eğer
iş güvencesi tehdidi altındaysa -ki büyük bölüm bu tehdit altında, araştırma
görevlileri, yardımcı doçentler- o zaman nasıl özgürce bilim üretecek her an
kafasında bölüm başkanı, dekan, rektör sopası varken? Atılabilir,
uzatılmayabilir. Dolayısıyla, bir kere bunu halletmeniz gerekiyor. Yani, böyle
bir eğreti statüyle üniversite öğretim elemanlığı bağdaşmaz. Kaldı ki bu eğreti
statüler arasında da fark var. Yani, biz araştırma görevlilerini 2 ayrı
statüden istihdam ediyoruz üniversitelerde. Bunun bir ayağı, YÖK Kanunu’nun
33’üncü maddesinin (a) fıkrasına göre istihdam edilenler, kadrolular, doğru
olanı bu ama daha büyük istihdam ayağı, YÖK Kanunu’nun 50’nci maddesinin (d)
fıkrasına göre yani eğreti, yani burslu öğrencilik gibi tanımlanıyor, doktoran
bitti mi yallah kapı dışarı. Böyle bir anlayış olur mu? Yani, bir kere, bütün
bu 50’nci maddenin (d) fıkrası kapsamında olanların 33’üncü maddenin (a)
fıkrası kapsamına geçirilmesi gerekiyor. Siz bunun dışında burs vermek
istiyorsanız verin, yüksek lisansta verin. Hatta, size şunu söyleyeyim:
Türkiye’de gerek yüksek lisans ve doktora öğrencileri gerekse de tıpta belirli
bir sınıftan sonraki öğrenciler bir görünmez emek ordusu olarak kullanılıyor,
bedavaya kullanılıyor değerli arkadaşlarım. Burs verecekseniz, işte burada
vereceksiniz. Yani, siz üniversitenin işlerinde çalıştırdığınız ama hiçbir
şekilde herhangi bir sosyal güvenceye tutmadığınız kişileri mutlaka bir
kapsama, bir örgün istihdam kapsamına almanız gerekir.
Dolayısıyla,
bilimsel araştırma faaliyetlerinin bir emek süreci olarak tanımlanması gerekir
ve burada araştırmacıların haklarının doğru bir şekilde verilmesi gerekir.
Üniversite öğretim elemanlarının ücretlerinin mutlaka millî gelire
endekslenmesi gerekiyor ve aradaki kayıpların behemehâl, derhâl kapatılması
gerekiyor. Çünkü bugünkü ücretle, bugünkü maaş düzeyiyle, bir kere, bir
üniversite öğretim üyesinin kendi sosyal statüsüne uygun yaşam koşullarını
oluşturması mümkün olmaz hâle geliyor ve giderek ek derslere, araştırma
projelerine, vesaire gibi kendi esas işini, esas araştırma ve eğitim işini
dışlayan birtakım alanlara kayabiliyor.
O yüzden, bu
önergeye biz Cumhuriyet Halk Partisi olarak destek veriyoruz ve sizlerin de
destek vereceğinizi umuyoruz.
İlginiz için
teşekkür ederim. (CHP ve MHP sıralarından alkışlar)
BAŞKAN –
Teşekkür ederim Sayın Oyan.
Milliyetçi Hareket Partisi grup
önerisinin aleyhinde Zonguldak Milletvekili Sayın Ercan Candan. 
Buyurunuz. (AK PARTİ sıralarından
alkışlar) 
ERCAN CANDAN (Zonguldak) – Sayın
Başkanım, değerli milletvekilleri; Milliyetçi Hareket Partisi Grubu adına
sürekli değişen ve gelişen bilim dünyasında Türkiye'nin adının geçmesi için
akademisyenlerin özlük haklarıyla ilgili durumlarının uluslararası ve ulusal
arenada detaylı bir şekilde araştırılması ve bu hususlarda çözümler
üretilmesiyle ilgili verilen Meclis araştırması önergesi hakkında AK PARTİ
Grubu adına aleyhte söz almış bulunmaktayım. Bu vesileyle hepinizi saygıyla
selamlıyorum. 
Geleceğin nitelikli insanlarının
yetiştirilmesi tabii ki eğitimle mümkündür. Bu eğitimin temelinde de aslında
yükseköğretim kurumları yani üniversiteler yer almaktadır, hepimiz hemfikiriz
bu konuda. 
Tabii, burada bunları konuşurken -biraz
önce Hocam da bahsetmişlerdi- üniversitelerle ilgili bazı bilgiler verdiler ama
2002’den 2013, 2014’e gelinceye kadar ne türlü aşamalardan geçtik bunları
kısaca verdikten sonra, bu yapılanmayı, bu çerçeveyi biraz daha
belirginleştirdikten sonra yorum yapmanın daha mantıklı olacağı kanaatindeyim.
Şöyle ki: 2002 yılında 76 üniversitemiz varken, şu anda 176 üniversite var. Bu
şu demektir ki üniversite sayısı 2,5 katına çıktı. 2,5 katına çıkarken öğrenci
sayımız da aslında 2 milyonun biraz altındayken 5 milyon civarlarına geldi, bu
da 2,5 katına çıktı ama biraz önce, bizden önceki konuşmacı arkadaşımızın
dediği gibi, öğretim üyesi sayılarında bir yetersizlik var. Bu sayı, doçent,
yardımcı doçent, profesörlerin sayısına baktığımızda yaklaşık 28 bin-30
binlerden 60 bin civarına çıkmış. Bu demektir ki üniversite artışına bağlı
olarak, öğrenci sayısına bağlı olarak orantılı bir artış yok ama burada gözden
kaçan bir şey var, o da şu: Üniversitelere ayrılan kaynaklar. Üniversitelere
ayrılan kaynaklar 2002 yılında yaklaşık 2,5 milyar civarındayken bugün 15
milyar civarında. Bunu niye söylüyorum çerçeveyi çizerek? Şunun için
söylüyorum: Biz, aslında, AK PARTİ Hükûmeti olarak öncelikle üniversitelerin
altyapı ve kaynak sorununu çözmeye odaklandık ama bu arada öğretim üyesi
yetiştirme programlarına da yoğunlaştık. Buradaki soruda, soru önergesinde
verildiği gibi, evet, bir yerde bir yavaşlık var, bu da öğretim üyelerinin
özlük haklarıyla, yani maaşlarıyla ilgili problemler. Bunlarla ilgili biz kendi
aramızda, kendi grubumuzda defalarca görüştük, bunu, yeni hazırlanacak olan,
hazırlanmakta olan YÖK Yasası’yla beraber ele alalım istedik. Yalnız şurada
unutulan bir nokta var, öğretim üyelerinin aslında gelirleri iki kısma
ayrılıyor: Bir tanesi döner sermaye kısmı, bir tanesi maaşları ve ek ders
ücretleri. Ne yazık ki, döner sermaye uygulamalarının -yine YÖK Yasası’ndan
kaynaklanan- gelirleri tamamen tıp fakültesine göre yapılmış. Burada yapısal
bazı sorunlar var, problem buradan kaynaklanıyor. Tıp fakültesinde çalışan
öğretim üyesi arkadaşlarımızın veya avukatlık mesleğini yapanlarımızın böyle
bir problemi yok. Esas, temel bilimlerde, mühendislik bilimlerinde ve diğer
sosyal bilimlerde öğretim üyeliği yapan arkadaşlarımızla ilgili sıkıntımız var.
Biraz önce dediğim gibi, evet, böyle bir sıkıntımız var ama biz bunu gerek YÖK
nezdinde gerek bakanlarımız nezdinde gerek Sayın Başbakanımız nezdinde
görüştük, bu çalışmalar devam ediyor, inşallah, en kısa zamanda YÖK Kanunu’yla
beraber bunların hepsini ele alacağız. 
Tabii, burada gözümüzden kaçan bir şey
var: Geçen haftalarda bir kanun çıkartmıştık biz, ne idi bu kanun arkadaşlar?
Araştırma Altyapılarının Desteklenmesine Dair Kanun. Neden bunun üzerinde
duruyoruz? Şu nedenle: Aslında, Türkiye'de uluslararası bilimle yarışamamamız,
aynı zamanda inovasyona dayalı, icada dayalı ürünleri üretemememiz temelde
uluslararası yarışta olmamamızdan kaynaklanıyor. Bunun da temel nedenlerinden
biri sadece maaş değil arkadaşlar, bu -temel nedenlerinden biri-
üniversitelerin döner sermayelerinin ve üniversitelerin araştırma
altyapılarıyla birlikte bir motivasyonun olmamasından kaynaklanıyor. Aslında,
bu kanun, aynı zamanda üniversitelerde ağır ağır yeni bir değişimi de
beraberinde getirecektir. Yani üreten öğretim üyesi kazanacaktır, aynı
Amerika’da olduğu gibi, aynı İngiltere’de olduğu gibi. Eğer bir şeyler
üretebiliyorsanız kazanacaksınız. Onun için, öğretim üyelerini bir tür üretime
yönlendirmek, hizmet ve yeni ürünlere yönlendirmek için bu kanun çok önemlidir,
önümüzdeki günlerde bu artışlar aynı zamanda öğretim üyelerimize de
yansıyacaktır, tabii ki üretim yapanlar için. Bunun yanında, tabii, bu
çıkardığımız kanunun üniversitelerdeki öğretim üyelerinin dünyaya da açılmasını
sağlayacağını biz bekliyoruz. 
Bu arada, patent gelirlerinin de yine
döner sermayeyle ilgili bağlantısı var, yine birçok… Yani dediğim gibi, aslında
YÖK Kanunu’nu baştan aşağıya değiştirmemiz gerekiyor, sadece maaşları değil ama
bunlar da inşallah önümüzdeki günlerde ele alınacaktır.
Biraz önce, tabii, söyledik,
üniversitelerin sadece özlük haklarıyla ilgili sorunları yok, fiziki yapılanma
sorunları var. Anadolu’daki, taşradaki üniversiteler hızla gelişiyor. Bu
üniversiteler dünden bugüne hemen büyüyecek üniversiteler değil ama
görüyorsunuz ki büyük şehirlerdeki birçok üniversitenin yanında Anadolu’da da
iyi üniversiteler çıkmaya ve belirmeye başladı; patent almaya başladılar,
bilimsel yayınlarda bir yerlere gelmeye başladılar. Bununla beraber, inşallah,
önümüzdeki günlerde daha güzel gelişmeler olacaktır.
Bunları neden söylüyorum? Aslında
önümüzde duran büyük bir problem var. Bu da ne? Üretememe problemi, projeleri
geliştirememe, Türkiye’nin önünde oluşacak problemleri öngörememe problemi var.
Mesela, bir örnek veriyorum: Soma’daki olay. Soma’daki olayla ilgili, zamanında
hiçbir üniversitemizden orada bir araştırma projesi yapılmamış, oradaki kaza
öngörüleri çalışılmamış, oradaki olabilecek hasarlarla, olabilecek üretim
artışlarında işçilerin azaltılmasıyla veya mekanizasyon, elektromekanik
sistemlerin geliştirilmesiyle ilgili hiçbir çalışma yapılmamış. Neden
yapılmamış? Çünkü biraz önce söylediğim gibi, üniversitelerin döner sermaye
sistemindeki tıkanıklık sizleri bir yere alıyor ve getirip o işi yürütmemenizi
sağlıyor, çünkü öğretim üyesinin cebine doğrudan bir gelir, maalesef olmuyor,
ama önümüzdeki günlerdeki çalışmalarda, gerek döner sermayenin düzeltilmesi
gerek YÖK Kanunu’ndaki değişiklikler gerekse bu yeni çıkardığımız Araştırma
Altyapılarının Desteklenmesine Dair Kanun’un devreye girmesiyle,
üniversitelerde yeni araştırma merkezlerinin yapılmasıyla, ben öğretim
üyelerinin özlük haklarının gelişeceğine yürekten inanıyorum. Ama bu arada yine
söylüyorum, öğretim üyelerinin özlük hakları geliştirilmeli mi? Doğru, bunlarla
ilgili de yine diğer taraftan çalışmalarımızı yapıyorum.
Bu arada grubumuz adına aleyhte oy
vereceğimizi belirtiyor, hepinize saygılar sunuyorum. (AK PARTİ sıralarından
alkışlar)
BAŞKAN – Teşekkür ederim.
Milliyetçi Hareket Partisi Grubu
önerisinin lehinde Iğdır Milletvekili Sayın Sinan Oğan. (MHP sıralarından
alkışlar)
Buyurunuz.
SİNAN OĞAN (Iğdır) – Sayın Başkan,
değerli milletvekilleri; akademisyenlerin özlük haklarının iyileştirilmesi
amacıyla Milliyetçi Hareket Partisi olarak verdiğimiz araştırma önergesi
üzerinde konuşuyorum. Hepinizi saygıyla selamlıyorum.
Biraz önce iktidar temsilcisi arkadaşı
dinlediğimizde, değerli arkadaşlar, sanki on iki senedir başka bir grup, başka
bir parti iktidardaymış gibi konuştuğunu gördük. 
Değerli arkadaşlar, on iki senedir kim
iktidarda? On iki senedir siz bunları yapamadıysanız, on iki senede
akademisyenlerle ilgili herhangi bir çalışma yapmamışsanız ne zaman
yapacaksınız? Yani iktidarda olmuş ama hâlâ kendisini muhalefette zanneden bir
anlayışın, akademisyenlerin özlük haklarıyla ilgili herhangi bir iyileştirme
yapma ihtimalinin de olmadığını ifade edebiliriz. 
Değerli arkadaşlar, Sayın Başbakan
Vizyon Belgesi’ni açıklıyor Cumhurbaşkanı adayı olarak, işte, bilim dünyasından
bahsediyor, Türkiye'nin 2023’e hazırlanacağını söylüyor. Peki, o zaman bunu
kiminle yapacaksınız? Bunu bu ülkenin bilim adamlarıyla yapmayıp dışarıdan
bilim adamı mı ithal edeceksiniz? 
Türkiye’deki bilim adamlarının,
akademisyenlerin 2003’ten bugüne kadar maaş artış oranı sadece ve sadece yüzde
6. On senede yüzde 6 artış olmuş, Türkiye’deki enflasyon vesair ortadayken. Diğer
kamu kuruluşlarında bunun, bazılarında 7, bazılarında 9, bazılarında 10 katı
artışlar olurken Türkiye’de maaşı artmayan tek kesim, özlük hakları
iyileştirilmeyen tek kesim akademisyenler. Ve akademisyenler bu anlamda
devriiktidarınız döneminde herhangi bir iyileştirmeye tabi tutulmadığı gibi,
biraz önce Milliyetçi Hareket Partisinin verdiği önergeye siz peşinen de
dediniz ki: “Biz bu önergeye ret oyu vereceğiz.” 
Peki, her şeyi torbaya dolduruyorsunuz.
Otuz altı gündür bu torba yasa görüşülüyor. Soma olarak yola çıkıldı, 60 madde
olarak yola çıkıldı, 160 maddeye geldi dayandı. Ben buradan soruyorum: Herkesin
hakkını o torbaya doldurmayı biliyorsunuz, akademisyenler üvey evladınız mı,
akademisyenler bu iktidarın üvey evladı mı? Acaba akademisyenler toplumun
düşünen kesimleri, toplumun düşünce üreten kesimleri olduğu için mi siz
akademisyenlere üvey evlat gözüyle bakıyorsunuz? 
Değerli arkadaşlar, akademisyenlerimizi
dışlayarak Türkiye’nin ileriye gitmesini sağlayamayız. Türkiye’nin bilim
üretmeden… Türkiye’nin sanayi üretiminin son seneler içerisinde, sizin
iktidarınızdan öncekine göre ciddi düşüşleri var. Toplam sanayi üretimi
içerisinde yüksek teknoloji ürünlerinin her sene artması gerekirken giderek
düştüğü bir ülkedeyiz. AR-GE’ye yüzde 2 olarak koyduğunuz hedefin sadece
yarısını bile tutturamadınız. AR-GE’ye harcanan paranın giderek azaldığı bir
Türkiye’deyiz.
Bir ülke düşünün, akademisyenleri geçim
derdinde, ek iş bulmak zorunda kalıyor. Bir ülke düşünün, sanayi üretimi
içerisinde yüksek teknoloji üretimi giderek düşüyor. Bir ülke düşünün, orada
AR-GE’ye ayrılan pay artmak bir yana, düşüyor ve hedeflerinizin yarısına bile
ulaşamıyorsunuz AR-GE noktasında. Peki, bu ülke nasıl ileriye gidecek?
Akademisyeni, bilim adamı dışlanan ve geçim derdinde olan bir ülkenin
ilerlemesi mümkün değil arkadaşlar.
O sebeple, gelin, bizim bu önergemize…
Bir defa da şaşırtın bizi, Türk milletini de şaşırtın, hakikaten de
akademisyenlerimizin durumlarını ele alalım. Türkiye’de eğer üniversitede
çalışan genel sekreterden, fakülte sekreterinden o üniversitedeki akademisyen
daha az maaş alıyorsa -bunu fakülte sekreteri çok maaş alıyor manasında
söylemiyorum ama- orada akademisyen eğer sekreterden daha az maaş alıyorsa
arkadaşlar, bu adaletsiz sistem ülkeye fayda getirmez. Bizler o akademilerden
mezun olup geldik, bugün burada milletvekiliyiz ve bizim çocuklarımız, gelecek
nesillerimiz bu akademisyenlerimizin elinde yetişiyor, onların elinde bu hamur
yoğruluyor. Eğer akademisyen okuyacak kitabını alamıyorsa, eğer akademisyen
sadece evini geçindirmek derdindeyse o nasıl bilgi üretir, o nasıl fikir üretir
ve o nasıl çocuklarımızı geleceğe hazırlayabilir?
İktidar mensubu değerli milletvekili
biraz önce konuşuyor, diyor ki: “Efendim, YÖK Yasası değişecek. Ondan sonra da
akademisyenlerin durumu ele alınacak.” YÖK Yasası, rektörleri değiştirmek söz
konusu olduğunda şak diye değişiyor. Mesele rektör atamaksa, mesele orayı
yandaşlaştırmaksa hemen bunu yapabiliyorsunuz ama on iki senedir, her nedense,
akademisyenlerin durumlarını düzeltecek, iyileştirecek herhangi bir düzenlemeyi
yapamıyorsunuz. Üç dönemlik iktidarınızın sonuna gelmişsiniz, hâlâ çıkıp burada
bir muhalefet milletvekili gibi eleştiriyorsunuz, diyorsunuz ki: “Şu sorunlar
var, bu sorunlar var. YÖK Yasası değişmedi, o yüzden bunları yapamıyoruz.”
Arkadaşlar, ne yapmalı? Akademisyenler de Meclisin kapısına mı gelmeli? Bilimle
uğraşması gereken akademisyenlerin işi gücü, öğrenciyi, üniversiteyi bırakıp
sokaklara mı düşmesi lazım? Öyle anlaşılıyor ki Türkiye’de sokağa düşmeyenin,
sokağa dökülmeyenin hakkı yeniyor; hakkını gelip zorla almak isteyenler ancak
onu alıyor. Onun dışında, “Biz akademisyeniz, toplumun saygı duyduğu bir
kesimiz, sokağa düşmeyelim, gelip Meclisin önüne kendimizi zincirlemeyelim.”
diyen insanlarımız on iki senedir sabırla bekliyor ama haberiniz olsun ki
akademisyenlerimizin sabrı tükenmiştir arkadaşlar ve toplumun önünde en saygın
noktada bulunması gereken -çünkü bilim üreten, çünkü geleceğimizi
şekillendiren- akademisyenler artık boğazına kadar borca batmıştır ve akademisyenler
artık Meclisin kapısına doğru yürüyeceklerdir; sonra “Söylemedi.” demeyin
arkadaşlar. Ne yapacaksınız, akademisyenlerimize de mi biber gazı sıkacaksınız,
polis marifetiyle dağıtacaksınız? 
Buradan Milliyetçi Hareket Partisi
olarak akademisyenlerimizin durumunun içler acısı olduğunu,
akademisyenlerimizin konferanslara gidemediğini, akademisyenlerimizin
uluslararası toplantılara katılamadığını, akademisyenlerimizin ev geçindirmek
derdiyle yeterince bilim üretemediğini… Buna rağmen yine de iyi üretiyorlar,
onu da ifade edeyim parantez içerisinde, bu imkânsızlıklara rağmen yine de
akademisyenlerimizden Allah razı olsun, yine de çok iyi işler yapıyorlar ama
bir yere kadar. Eğer bir akademisyen bir toplumdaki en düşük gelir seviyesi
içerisinde, o kategoride yer alıyorsa, arkadaşlar, bu ayıp hepimizin, bu ayıp
Meclisimizin; bu ayıp, hepimizden daha çok iktidar partisinin ayıbıdır.
Toplumun akademisyen yani öğretim görevlisi yani bilim üreten, geleceğimizi
inşa edecek olan çocuklarımızı yetiştiren kesimleri eve akşam ekmek nasıl
götürürüm diye düşünmek zorunda olmamalıdır. 
Övünüyorsunuz “Şu kadar üniversite
açtık…” 
RAMAZAN CAN (Kırıkkale) – Yalan mı?
SİNAN OĞAN (Devamla) – Doğru, yalan
değil, mantar gibi üniversite açılıyor. Peki, o üniversitede, orada kimi
istihdam edeceksiniz; iş bulamayan, son çare olarak oraya, akademisyenlik gibi
yüce bir mesleğe iş bulamadığı için gelen insanlarımızı mı? 
Arkadaşlar, bakınız, ben bir
akademisyenim, üniversitelerden buraya gelen bir arkadaşınızım ve
akademisyenlerimizin durumunu gayet iyi bilen bir arkadaşınızım.
Akademisyenlik, toplumun en üstteki katmanının gidip uğraşması, iştigal etmesi
gereken bir meslek olmalıdır. 
Akademisyenliğin yani geleceğimizi
şekillendiren çocuklarımızın öğretmenlerinin…
(Mikrofon otomatik cihaz tarafından
kapatıldı) 
SİNAN OĞAN (Devamla) – …iş bulamadığı
için giden insanlardan oluşmaması lazım diyor, hepinizi saygıyla selamlıyorum.
(MHP sıralarından alkışlar) 
BAŞKAN – Teşekkür ederim. 
Milliyetçi Hareket Partisi Grubu
önerisinin aleyhinde Ardahan Milletvekili Sayın Orhan Atalay. 
Buyurunuz. (AK PARTİ sıralarından
alkışlar) 
ORHAN ATALAY (Ardahan) – Sayın Başkan,
değerli milletvekilleri; yüce heyetinizi saygıyla selamlıyorum. 
Bizim üniversiteleri nereden nereye
getirdiğimizi cümle âlem biliyor. Görmek istemiyorsanız size söyleyecek sözümüz
de yok. Ancak, ben bu konuşmamda, özellikle bütün dünyanın gözü içerisine baka
baka Filistin ve Gazze’de sergilediği vahşete ilişkin, İsrail’i kınamaya dönük
bir konuşma yapacağım değerli arkadaşlar. 
İnsanlık tarihine kelimelerle tarifi
imkânsız, sayısız vahşetlerin yegâne müsebbibi olarak geçmeyi en fazla hak eden
Birinci Dünya Savaşı’ndan galip çıkan güçlerin hasis menfaatlerinden gayri
hiçbir esas gözetmedikleri bir paylaşım sonucu teşkil ettikleri Orta Doğu’nun
her geçen gün daha da derinleşen trajedisi gerçekten tahammül sınırlarını
çoktan aştı. Asırlarca her türlü dinî, etnik mezhebî ve kültürel kimlikleriyle
birlikte yaşamanın tabii geleneğini oluşturmada nispeten daha başarılı, daha
ileri bir evreyi temsil eden Orta Doğu toplumlarını tahrik edip kendi elleriyle
inşa ettikleri yapay devletçiklere bölüp sonuçta ötekinin canını, malını,
ırzını kendisine haram bilmiş insanların her birini, bugün yek diğerinin
kurduna çevirmiş, yurtlarını cehennem kılmış, istiklallerini dara çekmiş,
istikballerini idam etmiş emperyalizmin maskeli vicdanı ve yalancı yüzü eminim
ki yüzüne tükürülmeyi bir kere değil, binlerce defa hatta fazlasıyla hak
etmiştir. Tırnak içinde “beyaz insanın” eşkıyalığına kurban edilmiş hangi
coğrafyaya bakarsanız bakın, dün için kökü kazınmış Kızılderililerden, Hint
kıtasına veya bugün için bir ateş çukuruna dönüştürülmüş Orta Doğu’dan “kader”
diye açlıktan ölüm gömleği giydirilmiş kara Afrika’ya kadar beyaz ayakların
uğradığı toprakların vicdanına derinden kulak verecek olursanız eminim
duyacağınız feryat Akif’in şu mısralarına rahmet okutacaktır: 
“Tükürün Ehli Salib’in o hayasız
yüzüne!
Tükürün onların
asla güvenilmez sözüne!
Medeniyet
denilen maskara mahluku görün,
Tükürün maskeli
vicdanına asrın tükürün!” 
Birinci Dünya
Savaşı’yla Osmanlıyı tasfiye ettikten sonra tıpkı açlıktan gözü dönmüş bir
sırtlan kümesi misali doyumsuz bir hırsla Orta Doğu’ya saldıran emperyal
güçlerin bölgenin zaman içinde tabii olarak oluşmuş birlikte yaşama geleneğini
ifsat ettikleri günden bu yana bölge insanına kan kusturan bu projenin en büyük
eseri, hiç kuşkusuz göğünde gazap bulutları eksik olmayan, yerinde ise sadece
azap üzümleri yetişen, his yoksulu, vicdan sefili, hak ve hürriyet katili
İsrail devleti olmuştur. Eminim ki Batı medeniyetinin bundan daha büyük bir
medarıiftiharı olamazdı. Tarihsel sicili, bizzat kendi peygamberlerinden
kendisine put talebinde bulunmakla, peygamberlerini ve adalet talebinde bulunan
insanlarını katletmiş olmakta kirlenmiş; Mısır’da yaşadığı köleliğin, Roma ve
Babil sürgünlerinin ya da Nazilerden çektiği cevricefanın ifsat ettiği hasta
töresiyle İsrail devleti, efendilerinin gölgesinde, bugün kendisine siyonizmi
tanrı, şiddeti din, vahşeti ise günlük ibadet kılmıştır.
Ağlama Duvarı’nın dibinde, sabah akşam
“kutsal” diye niteledikleri kitaplarından tezekkür ettikleri şu sözde ayetleri
duyduğumuzda ise siyonizmin sadece Filistinliler için değil tüm insanlığı
tehdit eden nasıl bir tehlike olduğunu daha iyi idrak edeceğiz. Sözde ayetlerinde
şöyle der: 
“Rab, İsrail’e şöyle dedi: ‘Sen benim
topuzum ve cenk silahımsın; seninle milletleri kıracağım, ülkeleri helak
edeceğim. Seninle atı ve binicisini, cenk arabasını ve binicisini, erkeği ve
kadını, kocamış adamı ve genci, ere varmamış kızı, çobanı ve sürüsünü, çiftçiyi
ve çiftini, valiyi ve kaymakamı kıracağım.’ (Yeremya, bap 51)
‘Ey Kenan, Filistinlilerin vatanı,
Rabb’in sözü size karşıdır; seni yok edeceğim, öyle ki artık sende oturan kimse
kalmayacaktır.’
‘Ve gömülmeyecekler, toprağın yüzünde
gübre gibi olacaklar; leşleri de yerin canavarlarına ve göklerin kuşlarına yem
olacaktır.’ (Yeremya, bap 26)
‘Ve senin kökünü kıtlıkla kazıyacağım,
arta kalanların da öldürülecektir. Ey ulu kapı, feryat et ey şehir, baştan başa
ey Filistin, artık eridin, yok oldun sen.’”
Evet, sakın “ayet” diye zikrettiğim bu
metinlerde geçen “Rab” kelimesiyle büyük peygamber Musa’nın Rabb’ini, kitabın
da Musa’ya inmiş Tevrat olduğunu düşünmeyesiniz. Çünkü, Musa’nın Rabb’i,
Tevrat’ta: “Her kim yeryüzünde haksız yere bir canı öldürürse bütün insanları
öldürmüş gibidir...” Dolayısıyla, ifadelerde yer alan “Rab” olsa olsa vahşi
siyonizm olur, tıpkı bir zamanlar İsrail kavminin kendisine firavunu rab
edinmiş olması gibi.
Açıktır ki, bu bilgi ve bilincin vücuda
getirdiği sosyal, siyasal, kültürel ve dinsel bir iklimde İsrail devletinin
ötekilerle barışık yaşama imkânı asla kalmamıştır. Keza, yarım asrı aşkın
tarihinde, hangi mazeret ve yalanlara sığınırsa sığınsın, İsrail’in asla
vazgeçemeyeceği geleneksel politikasında bir değişiklik beklemek gerçekten
safdillik olacaktır. Çünkü, bağımsız bir Filistin devletiyle sonuçlanacak her bir sürece vahşice
saldırmak, Kudüs’ün en küçük bir parçasından dahi vazgeçmemek, diasporadaki
Filistinlilerin dönüşünü engellemek, işgal ettiği topraklarda yeni Yahudi
yerleşimlerini sürdürmek ve başta su olmak üzere tabii kaynakların bulunduğu
toprakları ne pahasına olursa olsun elde tutmak… İsrail’in yegâne varlık sebebi
olduğu asla unutulmamalıdır. Nitekim, en sağından en soluna, en liberalinden dincisine
kadar iktidara gelen hangi hükûmet olursa olsun bu politikayı izlemiştir.
Bundan ödün verenlerin sonu ise Kasım 1995’te fanatik bir dinci tarafından
öldürülen İzak Rabin’in akıbeti gibi olacaktır. 
Son günlerde Filistin direniş tarihinde önemli bir parametre
olan El Fetih ile Hamas arasında gerçekleşen ittifak sebebiyle morali bozulmuş
olan İsrail öfkesini, yeryüzünün en daracık zindanına dönüştürdüğü Gazze’ye
vahşice saldırılarıyla hem de bütün dünyaya meydan okurcasına, âdeta
Filistinlileri bu ittifaka pişman ettirmek istercesine gidermek istiyor. 
Bu vahşetin mimarı Netanyahu’nun “Sivilleri yanlışlıkla
öldürüyoruz.” ifadesine gelince: Bunun, açık bir yalan olmanın ötesinde,
esasında insanlığın zekâsı, aklı ve vicdanıyla alay etmekten başka bir anlamı
olmadığını hepimiz biliyoruz. Zira, İsrail’in kurulduğu tarihten bu yana
katlettiği insanların yüzde 99’u zaten sivildi. 
Yukarıda aktardığım sözde kutsal metinlerinde de açıkça
görüldüğü üzere, “düşman” diye tanımlanan Filistinlilere ilişkin asker sivil,
genç yaşlı, kadın erkek, insan hayvan, hatta bitki diye bir ayrıma dahi
gitmeksizin karşı tarafta yer alan her canlıyı yok etmek artık İsrail için
kutsal birer görevdir. 
O nedenle, her kim ne derse desin, bugün insanlık için en
büyük tehlike, ötekisine karşı kalbine kutsal kitabından kan çekip kin kusan,
ateş yağdıran siyonizm tehlikesidir. Başta Orta Doğu olmak üzere, dünyada hiç
kimsenin bu tehlikeyi görmezlikten gelmek veya onunla yüzleşmek için yarınları
beklemek gibi bir lüksü olmadığı kanaatindeyim.
Son yarım asırlık zamanın açıkça ortaya koyduğu bir başka
hakikat ise şudur değerli arkadaşlar: Başta mazlum halklar olmak üzere dünya
insanlığının kaderi bugün Birleşmiş Milletler Güvenlik Konseyinin veto hakkına
sahip 5 daimî üyesinin çıkar odaklı reylerine mahkûm edildiği gerçeği artık
görmezlikten gelinemez. Dünya bunu mutlaka sorgulamak zorundadır. Uluslararası
ilişkilerde eşitlik, adalet, özgürlük ve merhamet kavramlarını telaffuz etmeyi
bile irrasyonellik addeden modern diplomasinin öncüleri bu güçlerin, aynı
zamanda dünyanın en büyük silah tüccarları oldukları gerçeği de
unutulmamalıdır. Bu çelişki çözülmedikçe mazlumların dünyasında kan durmayacak,
fesat bitmeyecek ve feryat dinmeyecektir.
Öyleyse, barışa hasret bu dünyanın
mazlum halkları başta olmak üzere herkesin unutmaması gereken bir hakikat var,
o da şudur: Son asırda on milyonlarca insanın katili olmuş savaşların galipleri
tarafından kurulmuş mevcut dünya düzeninde köklü değişiklikler gerçekleşene
kadar herkesin ama bütün, bütün insanlığın “adalet, adalet, adalet” diye
haykırmak en temel insani ve ahlaki mecburiyetidir. 
Yüce heyetinizi saygıyla selamlıyorum.
(AK PARTİ sıralarından alkışlar) 
BAŞKAN – Teşekkür ederim.
MEHMET AKİF HAMZAÇEBİ (İstanbul) –
Yoklama istiyorum Sayın Başkanım. 
BAŞKAN – Yoklama talebi var.
SİNAN OĞAN (Iğdır) – Sayın Başkanım,
sayın konuşmacı konuşmasının başında akademisyenlerle ilgili çok şey yaptığını,
bizim bunları görmediğimizi ifade ederek sataşmıştır, bizi körlükle itham
etmiştir. Müsaade ederseniz cevap vermek istiyorum.
BAŞKAN – Buyurun.
IX.-
SATAŞMALARA İLİŞKİN KONUŞMALAR
1.- Iğdır
Milletvekili Sinan Oğan’ın, Ardahan Milletvekili Orhan Atalay’ın MHP grup
önerisi üzerinde yaptığı konuşması sırasında Milliyetçi Hareket Partisine
sataşması nedeniyle konuşması 
SİNAN OĞAN (Iğdır) – Teşekkür ederim. 
Değerli arkadaşlar, biraz önceki hatip,
doğal olarak, haklı olarak İsrail’i kınamıştır, hepimiz kınıyoruz. Değerli
hatibin bu konuşmasını destekliyorum ve değerli hatibin partisinin de bu
konuşmanın gereğini yapması gerektiğini ifade etmek istiyorum. Dün burada
söylemiştim, önce İsrail’le ticaretinizi keseceksiniz, İsrail’in füze
saldırısının koordinatlarını tespit eden Malatya’daki üssü kapatacaksınız,
Kerkük’ten gelip İsrail’e giden petrol hattını keseceksiniz, ondan sonra
konuşacaksınız. 
Değerli
arkadaşlar, sayın hatip bir profesör ve sayın hatibin İsrail’i haklı olarak
kınamanın yanında… Ben burada kendisine sataşayım -vakti yetmedi- Sayın Başkan,
lütfen siz de sataşmadan kendisine söz verin ve bir akademisyen olarak burada
bugünkü bizim önergemizin konusu olan akademisyenlerle ilgili partisinin ne
yaptığını bir anlatsın; son on sene içerisinde akademisyenlerin sadece yüzde 6
zam aldığını ve bunun gerekçesini gelsin, burada anlatsın. Akademisyenlerin
neden Hindistan’dan 2,3 kat az maaş aldığını, Türkiye’deki akademisyenlerin
Güney Afrika’daki akademisyenlerden 2,5 kat neden az maaş aldığını -hani,
Amerika’yla falan kıyaslamıyorum, yanlış anlamayın, Türkiye’den ekonomik olarak
daha aşağıda olanlarla kıyaslıyorum- sayın hatip gelsin, lütfen, sataşıyorum
kendisine, buradan onları da anlatsın. Bir profesör olarak, bir akademisyen
olarak gelsin, buradan desin ki: “Evet, akademisyenler yeterince para alıyor,
daha fazlasını istemesin.” Bir akademisyen olarak gelsin, lütfen bunu söylesin.
Hepinize
saygılar sunuyorum. (MHP sıralarından alkışlar) 
VIII.-
ÖNERİLER (Devam)
A) Siyasi
Parti Grubu Önerileri (Devam)
2.- MHP
Grubunun, Grup Başkan Vekili İzmir Milletvekili Oktay Vural, Grup Başkan Vekili
Kayseri Milletvekili Yusuf Halaçoğlu ve Ankara Milletvekili Zühal Topcu
tarafından, sürekli değişen ve gelişen bilim dünyasında Türkiye’nin de adının
geçmesi için akademisyenlerin özlük haklarıyla ilgili durumlarının uluslararası
ve ulusal arenada detaylı bir şekilde araştırılması amacıyla 21/1/2014
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 16 Temmuz 2014 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN –
Milliyetçi Hareket Partisi Grubu önerisini oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
MEHMET AKİF
HAMZAÇEBİ (İstanbul) – Yoklama…
BAŞKAN – Yoklama
talebi vardır. Başlayalım…
Sayın Hamzaçebi,
Sayın Öğüt, Sayın Özdemir, Sayın Ören, Sayın Tayan, Sayın Ekinci, Sayın
Eyidoğan, Sayın Çam, Sayın Güven, Sayın Özkan, Sayın Öz, Sayın Oyan, Sayın
Çelebi, Sayın Bilgehan, Sayın Serter, Sayın Oran, Sayın Genç, Sayın Çetin,
Sayın Kaptan, Sayın Toprak.
Yoklama için iki
dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN – Sayın
Abdülkadir Aksu?
Sayın Şükrü
Erdinç?
Toplantı yeter
sayısı yoktur.
Birleşime on
dakika ara veriyorum.
Kapanma Saati: 16.17 
İKİNCİ OTURUM
Açılma Saati: 16.29
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail
KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 117’nci Birleşiminin İkinci Oturumunu açıyorum. 
III.- YOKLAMA
BAŞKAN - Milliyetçi Hareket Partisi
Grubu önerisinin oylamasından önce istem üzerine yapılan yoklamada toplantı
yeter sayısı bulanamamıştı. 
Şimdi yoklama işlemini tekrarlayacağım.

Yoklama için iki dakika süre veriyorum.

Yoklamayı başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır.
VIII.-
ÖNERİLER (Devam)
A) Siyasi
Parti Grubu Önerileri (Devam)
2.- MHP
Grubunun, Grup Başkan Vekili İzmir Milletvekili Oktay Vural, Grup Başkan Vekili
Kayseri Milletvekili Yusuf Halaçoğlu ve Ankara Milletvekili Zühal Topcu
tarafından, sürekli değişen ve gelişen bilim dünyasında Türkiye’nin de adının
geçmesi için akademisyenlerin özlük haklarıyla ilgili durumlarının uluslararası
ve ulusal arenada detaylı bir şekilde araştırılması amacıyla 21/1/2014
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 16 Temmuz 2014 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Milliyetçi Hareket Partisi
Grubu önerisini oylarınıza sunuyorum: Kabul edenler... Kabul etmeyenler...
Kabul edilmemiştir. 
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
3.- CHP
Grubunun, Manisa Milletvekili Hasan Ören ve 19 milletvekili tarafından, kredi
kartı borçlarının ekonomik ve sosyal boyutunun araştırılması ve kredi kartı
borçlarının uzun vadede ödenebilmesi için alınması gereken önlemlerin
belirlenmesi amacıyla 30/4/2014 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 16
Temmuz 2014 Çarşamba günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
16/07/2014
Türkiye Büyük
Millet Meclisi Başkanlığına
Danışma Kurulunun 16/07/2014 Çarşamba
günü (bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
Mehmet Akif
Hamzaçebi 
 
İstanbul 
 
Grup Başkan Vekili
Öneri:
Manisa Milletvekili Hasan Ören ve 19
milletvekili tarafından, “kredi kartı borçlarının ekonomik ve sosyal boyutunun
araştırılması ve kredi kartı borçlarının uzun vadede ödenebilmesi için alınması
gereken önlemlerin belirlenmesi” amacıyla 30/04/2014 tarihinde Türkiye Büyük
Millet Meclisi Başkanlığına verilmiş olan Meclis araştırma önergesinin (1347
sıra no.lu), Genel Kurulun bilgisine sunulmak üzere bekleyen diğer önergelerin
önüne alınarak 16/07/2014 Çarşamba günlü birleşimde sunuşlarda okunması ve
görüşmelerinin aynı tarihli birleşiminde yapılması önerilmiştir.
BAŞKAN – Cumhuriyet Halk Partisi Grubu
önerisinin lehinde Manisa Milletvekili Sayın Hasan Ören.
Buyurunuz. (CHP sıralarından alkışlar) 
HASAN ÖREN (Manisa) – Sayın Başkan,
değerli milletvekilleri; Cumhuriyet Halk Partisinin grup önerisi hakkında söz
almış bulunuyorum.
Bugün, Soma’da canlarını yitiren 301
işçimizin 64’ünücü günü. Böylesine mübarek bir günde canlarını yitirenlerin
ailelerine tekrar başsağlığı diliyorum, Allah’tan sabırlar diliyorum. 301
şehidimize rahmet diliyorum, mekânları cennet olsun. 
Değerli arkadaşlarım, torba yasa ile
yani 61 maddeyle başlayıp bugün 148+1 maddeyle 149’a çıkan torba yasayla
ilgili, Parlamento, tahmin ediyorum on beş gün boyunca, belki de bayram da
dâhil olmak kaydıyla, ısrarınız üzerine, sabahlara kadar çalışacak. Çalışmadan
hiç kaçmıyoruz, sabahlara kadar çalışalım ama bu çalışmayı… Bu kürsüye
çıktığımda hep söylüyorum, eğer “Torba yasa içerisinde halkın lehine, güzel
kanun tasarıları var.” diyor iseniz, şu Meclis kanalını açın, -“Alo Fatih”
demeyelim, “Alo Fatih”ten medet ummayalım- insanlara, sahura kalktıklarında
veya yatmadan -öyle bir kültürümüz, alışkanlığımız vardır, sahura kadar
yatmayız- magazin izleyeceklerine bu 149 maddenin ne olduğunu, AKP’nin ve
muhalefetin halkın lehine olan, olmayan maddeler üzerindeki tartışmalarını
izleme fırsatı verin, ama siz de biliyorsunuz ki halkın lehine olan 30 madde
var ise halkın lehine olmayan 100 maddeyi de üzerine, içine koyarak bu torbayı
çuvala çeviriyorsunuz. 
Sayın Başbakan demişti ki Merkez
Bankasıyla ilgili: “Benim sanayicim bu kadar yüksek faizle para alamaz,
kullanamaz, düşürün, aşağıya çekin.” Merkez Bankası Başkanı da Sayın Başbakanın
sözüne uyarak belirli oranda faizleri aşağıya çekti, faizler Türkiye’de 8,75’e
indi. Türkiye’de faiz 8,75 iken kredi kartlarında faiz nasıl yüzde 30 olur?
Kredi kartlarında gecikme faizi ve normal faizin yüzde 25’ler-yüzde 30’lar
düzeyinde olması mümkün müdür? Siz işçiye, emekliye, dar gelirli esnafa,
sanatkâra 8,75 ile para vermeyi düşüneceksiniz ama kullandığı kredi kartından
da yüzde 30’lar düzeyinde faiz alacaksınız, emeklinin maaşına enflasyon artı 2
puan yani yüzde 3,5-yüzde 4 zam yapacaksınız, bu emekli, bu işçi, bu esnaf,
kredi kartını kullanır iken yüzde 30 faiz ödeyecek. Bunda bir denge var mı?
Bunda bu insanların lehine bir çıkar söz konusu mudur?
Şimdi bakalım: Şu an kredi kartı
borcunu ödeyemeyenlerin sayısı 1 milyon 858 bin. Bu, sadece kredi kartını
tamamen ödemeyenlerin sayısı. Ferdî kredi kartı borcunu ödemeyenlerin sayısı
ise 1 milyon 307 bin. Her ikisini topladığınızda, 3 milyon 165 bin vatandaşımız,
şu an kullandığı kredi kartlarıyla ilgili iflas etmiş durumda. Kimisi taahhütte
bulunmuş, fellik fellik kaçıyor hapse girmemek için, kimisinin ise ev düzeni
bozulmuş, aile yaşamları bozulmuş. Bununla kalıyor mu? Hayır. Bu ülkenin 9
milyon insanı da kredi kartlarının sadece asgari tutarını ödemekle meşgul.
Yani, siz ülkede 12-13 milyon insanın evinde huzurunu, güvenini bozmuş
durumdasınız. Ne demiştiniz insanlara? “İstikrar eşittir AKP.” Peki, “İstikrar
eşittir AKP.” ise, 13 milyon insan kredi kartı batağı içerisinde evinde huzur
bulamıyor ise, çocuklarıyla huzurlu bir yaşamı devam ettiremiyor ise sizin
bununla ilgili bir sorununuz yok mudur?
Bakınız arkadaşlar, 2011 yılında kredi
kartını ödeyemeyen insan sayısı 231 binmiş. 2014 yılında, şu an, kredi kartını
ödeyemeyenlerin sayısı üç ay içerisinde 252 bine ulaşmış yani yıl sonu
itibarıyla düşünürseniz 600 bin insan kredi kartını ödeyemez duruma gelecek.
Peki -torba yasa geliyor- torba yasa geldiğine göre, bunlarla ilgili bir
düzenleme yapmak bu Meclisin elinde değil mi? Hani siz özelleştirdiğiniz
elektrik idareleriyle ilgili Bakanlar Kurulu kararıyla elektrik borcu bulunan
çiftçilere ödenecek destekleme ödemesini “Elektrik borcunu özel sektöre
ödemeden alamazsınız.” kaidesi koyuyor iseniz kredi kartlarıyla ilgili de
gerekli olan düzenlemeyi bu Meclis yapmak durumundadır. 
2008-2009 yıllarında siz değil miydiniz
“Ülkede artık Türk parası dışarıdaki parayla eş değerdedir, değer kaybetmeyecek.
İster İsviçre frangıyla ister Japon yeniyle, güvenerek gidin, çalın bankanın
kapısını, ev kredisi mi alacaksınız, alın İsviçre frangıyla.” diyen siz değil
miydiniz? Peki, 2008 Ocak ayında 1 Türk lirası eşittir 1 İsviçre frangıydı.
Japon yeni 2008 Ocak ayında 1,39 TL idi, şu anda 2014’te 2,56 TL. 
Değerli arkadaşlarım, sizin, maaşlarına
yüzde 3,5-yüzde 4 zam yaptığınız bu insanların, şimdi bu ev kredilerini
ödemeleri mümkün müdür? Onların beklentisi nedir? Onların beklentisi,
Parlamentodan bu konuda, Türkiye’de barış içinde yaşamak için, Türkiye’deki
aile yaşamlarının daha düzgün hâle gelebilmesi için, seçtikleri insanlardan
medet ummaları kadar doğal olan başka bir şey var mıdır? 
Bunun içerisine her türlü affı
getirdik, koyduk. Doğru mu yapılmıştır? Birçoğu doğru yapılmıştır. Eğer ülkede
sizin söylediğiniz gibi, ekonomi doğru işlemiş olsaydı BAĞ-KUR affına gerek
yoktu, SSK affına gerek yoktu, vergi affına gerek yoktu, öğrencilerle ilgili
affa gerek yoktu ama öylesine bir ekonomik kriz var ki Türkiye’de, siz
insanları kazançlarının ötesinde borçlandırdınız. Şimdi insanlar tıkanma
noktasına geldiler, bu borçları ödeyemez duruma geldiler, bu borçlarla ilgili
bu Meclisten yardım bekliyorlar. 
149 maddeye bir madde daha ekleriz,
bankaların kredi kartlarıyla ilgili faizlerini, avukat masraflarını, anaparanın
dışında hepsini silip bununla ilgili gerekli olan vadeyi yapar isek, Türkiye'de
en az 15 milyon insanın huzurunu, kaçmış olan huzurunu yerine getirme imkânımız
var. Bu mübarek günde, sizler de bu halkın temsilcisi iseniz -ki öyle
olduğunuza inanıyorum- bu halkın, 15 milyon insanın sorununa çözüm getirmek
durumundayız. 
Değerli arkadaşlar, bankaların cebinden
1 lira para çıkmayacak. Varlık şirketi kurduk biliyorsunuz, 4 tane varlık
şirketi kurduk. Bankalar tahsil edemeyecekleri paraları paket hâline getirip
varlık şirketlerine veriyorlar. 1 trilyonluk paket, 80 bin liraya varlık
şirketine veriliyor. Varlık şirketleri, telefonları çalıştırıyorlar, “Hasan
Ören, kredi kartı borcun var. Gel, yarısını öde, üçte 2’sini öde, kaldıralım.”
diye. Banka onu bilançosunda zarara yazıyor. Peki, o zaman, devletten çıkıyor
ise bu para, Meclis, bu konuda 15 milyon insana yardımcı olsun, bu ramazan
günü, bu mübarek günde 15 milyonun yaşamını daha düzgün hâle getirmek için gerekli
olan düzenlemeyi yapalım. Bunların artık bugüne kadar çektikleri sıkıntıyla
ilgili, kredi kartı kullanma alışkanlıklarıyla ilgili yeniden bir beyaz sayfa
açılmasını bu Meclisin takdirine bırakıyorum.
Cumhuriyet Halk Partisinin grup
önerisine destek vereceğinize inanıyorum. 
Hepinize saygılar sunarım. (CHP
sıralarından alkışlar)
BAŞKAN – Teşekkür ederim Sayın Ören.
Cumhuriyet Halk Partisi Grubu
önerisinin aleyhinde Bursa Milletvekili Sayın Hüseyin Şahin.
Buyurunuz. (AK PARTİ sıralarından
alkışlar)
HÜSEYİN ŞAHİN (Bursa) – Sayın Başkan,
değerli milletvekilli arkadaşlarım; hepinizi saygıyla selamlıyorum.
Bundan yaklaşık yirmi beş gün sonra,
inşallah, Türkiye Cumhuriyeti’nde ilk kez Cumhurbaşkanını milletimiz kendi
oylarıyla direkt olarak seçecek. Ben şimdiden bu seçimin milletimize,
devletimize hayırlar ve uğurlar getirmesini temenni ediyorum.
Yine, ayrıca, bu mübarek ramazan
gününde Filistin’de, Gazze’de masum çocuklara, masum annelere İsrail devletinin
yapmış olduğu zulmü, onlara reva görmüş olduğu bu zulmü, masum, korumasız,
savunmasız insanlara katledercesine yapmış olduğu bu zulmü burada şiddetle
kınadığımı da belirtmek istiyorum.
Değerli
arkadaşlar, Cumhuriyet Halk Partisinin “kredi kartı mağdurları” diye
adlandırarak bunların borçlarının ve varlık yönetimine devredilen miktarların
araştırılıp bir Meclis raporu hâlinde düzenlenmesiyle ilgili vermiş olduğu bir
önerge var. Benden önce kürsüye çıkan çok değerli milletvekili arkadaşımız,
ağabeyimiz Hasan Ören Bey'in vermiş olduğu rakamlar var, kredi kartı borcunu
ödemeyenlerin sayısını 1 milyon 858 bin olarak belirttiler lakin vermiş olduğu
önergelerde de 1 milyon 650 bin olarak belirtmişlerdi. Ferdî kredi borcu
olanların da 1 milyon 300 binin üzerinde borcunu ödemeyenlerin olduğunu
belirttiler ama vermiş olduğu önergede de bu rakamın 1 milyon 190 bin
seviyesinde olduğunu belirtmişlerdi. Şunu bir kere hepimizin idrak etmesi
lazım: Kredi kartı veya kullanılan kredi…
HASAN
ÖREN (Manisa) – Önergenin tarihine bak, önergenin verildiği tarihte doğru
rakamlar.
HÜSEYİN
ŞAHİN (Devamla) – Yenilediğinizi belirtiyorum burada Hasan Bey.
Kredi kartı veya kullanılan kredi,
bankalar veya kredi veren kuruluşlar tarafından kurumlara veya mükelleflere,
kişilere verildiği zaman, karşılığında geri ödenmesi maksadıyla verilir. Yani
size, şahsınıza bir kurum, bir banka kredi kartı verdiği zaman ona bir limit
tahsis eder ve bu limit dâhilinde ,sizin, aslında, bu kredi kartı,
ödemelerinize yardımcı olunması için düzenlenmiş bir elektronik plastik
kullanım aracıdır yani sizin ödemelerinizi kolaylaştırır ve sizin hayatınıza
bir akışkanlık sağlar ama toplumumuzun, kredi kartını kullanma şekli bir kredi
aracı şekline dönmüş ve özellikle de en son yaptığımız düzenlemeyle de 5464
sayılı Kanun’da kredi kartlarının veriliş şeklini düzenlemeden önce bankalar
neredeyse sokaklarda kredi kartlarının veriliş şeklini düzenlemeden önce,
bankalar, neredeyse sokaklarda kredi kartı dağıtır durumdaydılar. Biliyorsunuz,
bunu, bir düzenlemeyle engelledik ve kredi kartı talep etmeden, kredi kartı
formunu imzalamadan, kredi kartı sözleşmesini görüp okumadan, mükellefin veya
bireyin “Kredi kartını ben talep ediyorum.” beyanı olmadan bankaların kredi
kartını vatandaşlara vermesini engelledik. Dolayısıyla, kredi kartı talep eden
vatandaşımız, kredi kartı limitini belirleyecek bankaya kendi gelirini beyan
etmek durumunda, kendi geliri ne kadarsa banka da ona o kadar bir limit tahsis
etmek durumunda ve talebi olmadan, imzası olmadan da kredi kartı verememektedir
çünkü vermemesi gerekiyor. 
Özellikle o son furyada herkese kredi
kartının çokça dağıtılması, belki de bu sebebi hazırlayan bir altlık da
oluşturmuş olabilir. Ama, biz, bankaların, kredi kartı veya ferdî kredi
kullanımından doğan borçların tahsili konusunda, kendi borçlularıyla bu paranın
tahsili noktasında sonuna kadar mücadele ettiklerini, onlara gerekli
kolaylıkları gösterdiklerini, faiz indirimine gittiklerini, vadeler
düzenlediklerini, bu noktadan sonra da tahsil edemedikleri paraları varlık
yönetim şirketine devrettiklerini çok iyi biliyoruz. Varlık yönetim şirketine
devredilen miktarlar, sizin de dediğiniz gibi, genelde tahsil edilemeyen,
tahsil zorluğu olan ve bu tahsil zorluğundan dolayı birçoğu da adresine
ulaşılamayan vatandaşlardır, yani, dolayısıyla, kredi kartı kullanıcılarıdır ve
bunların da varlık yönetimi şirketi tarafından da tahsili zorlukla
yapılmaktadır, çoğu da yapılamamaktadır. Yani burada bir rakam var, 50 milyon
liralık bir alacağı için 8-10 milyon lira karşılığında varlık yönetimine, bu
alacağını devrediyor. Dolayısıyla, varlık yönetimi, bu 8-10 milyon liradan
sonra neredeyse -burada önergeden anlaşıldığı şekliyle- 40 milyon lira kâr
ediyor gibi gözüküyor. 
HASAN ÖREN (Manisa) – 42 ne oluyor?
Banka 42’yi nereye yazıyor? 
HÜSEYİN ŞAHİN (Devamla) – Bakınız,
şimdi, burada, ben, birtakım teknik bilgiler vereceğim: Bankaların, takibe
düşen kredi kartı alacakları için bir yılın sonunda - tamamı için karşılık
ayırmaları gerekiyor. Karşılık ayırdıktan sonra, herhangi bir tahsilat
gerçekleştiğindeyse bu meblağ gelir olarak kaydediliyor. Kurumlar vergisi
açısından baktığımızda, söz konusu örnek için, sizin verdiğiniz örnek için
söylüyorum, 50 milyon liralık bir takip için bir yılın sonunda karşılık
ayrılmış oluyor ve ödenecek kurumlar vergisi matrahından 50 milyon lirayı
düşüyor. Doğru, bu vergi istisnası açısından bu doğru. Daha sonra, 10 milyon
liralık tahsilat gerçekleştiğinde, bu tutar gelire alınıyor ve 10 milyon TL
kurumlar vergisi matrahına eklenmiş oluyor. 
HASAN ÖREN (Manisa) – Bankanın ne
zararı var, bankanın? Hazine ödüyor o parayı sen… 
HÜSEYİN ŞAHİN (Devamla) – Krediyi
verdiğinde tahsil edemediği zaman, biliyorsunuz şirketler açısından da öyle,
“şüpheli alacaklar”a atar, şüpheli alacakları da tahsil edemediği zaman
kurumlar vergisinden düşmüş olur. Banka da bir tüzel kişilik olduğuna göre eğer
tahsil edemediyse bu alacağını, tahsil edemediği alacağını, doğrudan, direkt
olarak vergiden, matrahtan düşmesi çok normaldir, bunda gayri yasal bir durum
yok. 
HASAN ÖREN (Manisa) – Vergide
yaptığımızın aynısını, yeni sayfa açalım, orada yapalım. 
HÜSEYİN ŞAHİN (Devamla) – Varlık
yönetim şirketine devredilen dosyaların çok büyük kısmında müşteriye
ulaşılamamaktadır; aciz vesikası alınması aşamasına yakın, tahsil kabiliyeti
çok düşük dosyalardır. Devirden önce, bankalar, ödeme niyeti olan borçlulara
pek çok kolaylıklar sağlıyor, bunu az önce zikretmiştim. Varlık yönetim
şirketlerine devir bedeli de alacağın tahsil kabiliyetinin çok düşük olması
nedeniyle, aynı oranda düşük olmaktadır. 
Değerli arkadaşlar, kredi kartı
alacaklarında da faize faiz işletilmemektedir, yani kredi kartı faiz oranının
üzerine, temerrüde düştüğü zaman, bir daha faiz işletilememektedir ve üç ay
içinde de takibe geçilmektedir. Bu nedenle, faizin çok yüksek olduğu iddiası
gerçeği tam olarak yansıtamamaktadır. 
MEHMET GÜNAL (Antalya) – Başbakan niye
“indirin” diye bağırıyor? 
HÜSEYİN ŞAHİN (Devamla) – Kredi kartı
özel bir durumdur. Bakınız, siz kredi kartını aldığınızda imzaladığınız
sözleşmede bu oranlar veya size uygulanacak müeyyideler orada belirtilmektedir.
Vatandaşların anapara dışındaki faiz ve ücretler silindiğinde kalan borcu
kolayca ödeyecekleri iddiası, yukarıda izah ettiğimiz üzere tam olarak doğru
değildir. Bankalarca varlık yönetim şirketine devredilen gecikmiş alacakların
mevzuatla düzenlenmiş koşulları ve sınırları mevcuttur. Devre konu alacakların
tahsili için öncelikle bankalar nezdinde gerekli tüm tahkikat yapılmaktadır.
Varlık yönetim şirketleri nezdinde takibat aşamasında borçluya ulaşıldığında,
yine ödeme için kolaylık sağlandığı bilinmektedir. 
Değerli arkadaşlar, biliyorsunuz, şu
anda Meclisimizin gündeminde İş Kanunu ve milletvekilleri tarafından verilmiş
kanun tekliflerini de içinde barındıran ve milletimizin bizden bir an önce
çıkmasını beklediği yasal düzenlemeler mevcuttur. Burada Soma kazasında, elim
bir kazada kaybettiğimiz şehit madencilerimiz ve onların yakınlarını yakından
ilgilendiren düzenlemeler mevcuttur; yine, taşeron işçilerimizi, taşeron
çalışanlarımızı ilgilendiren çok yapıcı düzenlemeler mevcuttur; vergi, Sosyal
Güvenlik Kurumu ve BAĞ-KUR alacaklarının yeniden yapılandırılmasıyla ilgili
hususlar mevcuttur. Milletimizin bizden bir an önce çıkarılması hususunda
ısrarla beklediği bu tasarının kanunlaşması ve milletimiz tarafından da
uygulamaya geçirilmesi beklenmektedir. 
Bu tasarının daha elzem olduğu, bir an
önce yasalaşması konusunda hepimizin hemfikir olduğu düşüncesiyle, Cumhuriyet
Halk Partisi grubunun önerisine katılmadığımızı belirtir, hepinizi saygıyla
selamlarım. (AK PARTİ sıralarından alkışlar)
BAŞKAN – Teşekkür ederim. 
MAHMUT TANAL (İstanbul) – Sayın Başkan…

BAŞKAN – Buyurun. 
MAHMUT TANAL (İstanbul) – Sayın Başkan,
sayın hatip şunu söyledi: “Bu varlık şirketleri vergiden muaf.” Yani varlık
şirketleri, bankaların 5 liraya devrettiği bir hususu 10-15 liraya tahsil
ettikleri zaman, burada resmen vatandaş perişan oluyor. Yani devredilen 5
liraya devrediliyorsa varlık şirketinin 5 lira üzerinden icra takibini yapması
lazım. 5 lira üzerinden icra takibi yapmıyor, ana alacak olan 20 bin ise 20
binin tamamını tahsil ediyor. Yani burada varlık şirketi, haksız ve sebepsiz
bir şekilde zenginleşiyor, vatandaş da fakirleşiyor. 
BAŞKAN – Anladım. 
MAHMUT TANAL (İstanbul) – Bu, yanlış
bir bilgi.
Teşekkür ederim. 
BAŞKAN - Cumhuriyet Halk Partisi Grubu
önerisinin lehinde Antalya Milletvekili Sayın Mehmet Günal.
Buyurunuz. (MHP sıralarından alkışlar)
MEHMET GÜNAL (Antalya) – Teşekkür
ederim Sayın Başkan. 
Değerli milletvekilleri, kredi ve kredi
kartları sorunuyla ilgili, Cumhuriyet Halk Partisinin vermiş olduğu araştırma
önergesinin lehinde söz almış bulunuyorum. Hepinizi saygıyla selamlıyorum.
Değerli arkadaşlar, bu çok ciddi bir
sorun. Daha önce de değişik vesilelerle tartıştık, sizlere de ilettik. Az önce
Sayın Şahin torba kanunla ilişkilendirerek “Bir an önce çıkması lazım.” dedi
ama maalesef onun içinde buna ilişkin düzenleme yok, başka kesimlerle ilgili
var. Ayrıca, bu sadece ekonomik bir sorun değil. Kredi ve kredi kartı borcunu
ödeyemeyenlerin sorunu, artık, sosyal sorun hâline geldi. Birtakım ailelerle
ilgili sorunlar büyüdü, dağılmalar var, aile içi şiddet var, bir sürü etkileri
var. Ama tabii, bu noktaya nasıl geldik; sadece vatandaş mı acaba kredi kartı
borcunu krediyle, kredi borcunu kredi kartıyla, bir kredi kartını diğer
krediyle kapatıyor? Hayır. Baktığımız zaman, Adalet ve Kalkınma Partisinin genel
politikası, zaten, borcu borçla ödeyen bir hâle gelmiş. 
Yani her seferinde Sayın Başbakan da,
arkadaşlarımız da burada konuşuyorlar “Nereden nereye?” diye. Şöyle bakıyoruz,
2002 yılında -meşhur sizin söylediğiniz 2002’den biz de başlayalım- 224 milyarlık
toplam borç varken şu anda bakıyoruz 1’inci çeyrek itibarıyla 570 milyara
dayanmış Türkiye'nin toplam borcu. Ötekilerini de söyleyeceğim, sizin
sevdikleriniz var, merak etmeyin.
Şimdi, ama asıl dikkat çekici bir şey
var. Özel sektörün borcu 43 milyardan 265 milyar dolara çıkmış. Öyle bir
rahatlık var ki, diyorlar ki: “Ya kardeşim, özel sektörün borcu, bir şey
olmaz.” Peki, nasıl olacak yani onu alan vatandaş bunun karşılığında ne gelir
elde ediyor, geliri artıyor mu, bu şirketler kâr mı ediyor, zarar mı ediyor
diye bakıyor musunuz?
RECAİ BERBER (Manisa) – Artmasa
verirler mi o parayı?
MEHMET GÜNAL (Devamla) – İşte “Artmasa
verirler mi o parayı?” Veriyorlar.
RECAİ BERBER (Manisa) – Nasıl
veriyorlar?
MEHMET GÜNAL (Devamla) – Çünkü artık
vatandaşa verdiğini de… Bankalar şöyle yapıyor, yeni bir yöntem bulmuşlar.
Batık kredimiz çok gözükmesin diye çağırıyor, diyor ki: “Sayın Berber gelin, şu
borcunuz var, şurada şu borcunuz var. Yeni bir kredi için vallahi, normalde
kredibiliteniz dolmuş, ne yapalım? Gelin, tamamı ne kadar?” diyorlar: “60 bin
lira.” “Biz size 80 bin liralık yeni bir kredi verelim; bu 60’ı ödeyin, 20’yle
de ihtiyacınızı giderin.” Adamın 60 bin liralık batağı varken bir anda 100 bin
liralık, 80 bin liralık canlı kredisi oluyor. Şimdi, Sayın BDDK Başkanına da
“Bunu araştırın.” diye sizin de delaletinizle söylemiştim hatırlarsanız.
Şimdi, arkadaşlar, bu ciddi bir sorun.
Yani devletin borcu da vatandaşın borcu da özel sektörün borcu da artıyor.
Şimdi, “kâr etmese” diyorsunuz ama ISO’nun 500 şirketi açıklanmış, dörtte 1’i
zarar ediyor. Yani bakın, 2013 yılının işte rakamları. İlk 500 şirketten geçen
yıla göre…
RECAİ BERBER (Manisa) – Kur farkı değil
mi, kur farkı? 
MEHMET GÜNAL (Devamla) – Yahu, şimdi
söylüyorum, siz dediniz ya hani “Ne zararı, kâr ediyor.” diye. Şimdi, onun
bilanço analizini burada on dakikada yapacak hâlimiz yok Sayın Berber. Diyorum
ki bu bir önceki yıla göre aşırı derecede artmış, zarar eden şirket sayısı.
Şimdi, ilk 500 şirket bile zarardaysa, küçük şirketler ne yapacak?
Değerli arkadaşlar, burada, esas
itibarıyla baktığımız zaman, bir taraftan Başbakan “Faizler düşsün.” diyor
göstermelik olarak, Sayın Şahin de demin “Faizler yüksek değil.” diyor ama
bunun sonucu vatandaşımız mağdur. Neyin sonucu? Yıllardır uyguladığınız düşük
kur-yüksek faizden kaynaklı. Bakın, Sayın Başbakanın “rant” dediği, “lobi”
dediği yer, yüzde 45 artmış, toplam gelirlerine bakarsanız, vatandaşınki yüzde
3-4 artmış, toplam gelir artışı o yılın. Gerçi bunu Sayın Başbakan da söyledi
“Bizim dönemimizde 5 kat gelirleri artanlar bugün karşımıza geçti.” diye
kendisi de itiraf etti, yani 5 kat normalden… Faiz lobisini kastediyor,
biliyorsunuz, hatırlarsanız, geçen sene Gezi olaylarından sonra söylemişti. 
Şimdi, burada önemli olan, vatandaşın
borcu çok daha kötü durumda değerli arkadaşlar. Yine, size “Nereden nereye?”
tablosuyla söyleyeyim: 2002 yılında vatandaşın kredi borcu 1,9; hadi diyelim 2.
Yani 2, rakamla 2 milyardan, bir anda, 2014’te bakıyorsunuz, martta 252,
nisanda, mayısta biraz daha artmış, tam 127 kat artmış bakın, 127 kat,
vatandaşın kredi borcu. Nedir bu? Kredi kartına bakıyorsunuz, 2002’de 4,3
milyar olan kredi kartı borcu şimdi 79-80 milyara çıkmış mart itibarıyla. Yani
toplamda 6,3 milyar olan vatandaşın kredi ve kredi kartı borcu martta 331’e,
mayısta da 343’e… Ya, tam 55 kat vatandaşın borcu artmış arkadaşlar, on yılda,
55 kat. 
Bu neyin sonucu biliyor musunuz?
MEHMET DOMAÇ (İstanbul) – Ev almıştır. 
ÜNAL KACIR (İstanbul) – Kredi alanlar
ödüyorlar. 
MEHMET GÜNAL (Devamla) – Geliyorum,
geliyorum ev aldı kısmına; konut kredisi var. Sayın Domaç, oradan mı geldi?
İşte vatandaş evi alıyor,
borçlandırılıyor, ipotek altında ama kredisini ödeyemiyor. Ödeyemeyenlerin
sayısına bakın bir taraftan, değerli arkadaşlar, ilk dört ayda 523.556 kişiye
çıkmış. 
MURAT GÖKTÜRK (Nevşehir) – Oran söyle,
oran.
MEHMET GÜNAL (Devamla) – Söyleyeceğim.
2013’ün tamamında 941 bin kişi olduğunu
düşünürseniz, bu sene geçen senenin neredeyse 2 misline yaklaşacak; 1,5 misli
kişi. Toplamda 900 bin geçen sene, şu anda ilk dört ayda 523 bin kişi
ödeyememiş.
MEHMET DOMAÇ (İstanbul) – Daha sonra
düşecek. 
MEHMET GÜNAL (Devamla) – Demin
rakamları verdim, toplam tutarları verdim. Merak etmeyin, BDDK’nın rakamları,
Merkez Bankasının rakamları.
Şimdi, bu, şunun bir sonucu: Tüketim
ekonomisine yönelelim, tüketici kredilerini destekleyelim, vatandaşa konut
kredisi verelim, ekonomi canlı görünsün. Peki, ihracat nerede? İthalat nerede?
Ne kadarını ithal ediyoruz? Vatandaşın tasarruf oranını artırmadan, vatandaşın
gelirini artırmadan borçlandırırsanız böyle oluyor. 
Onu da söyleyeyim, Sayın Domaç merak
ediyor. 
Bakın, değerli arkadaşlar, özel
tasarruf oranına bakıyoruz, yüzde 25’lerden yüzde 9,7’ye düşmüş 2013 sonu
itibarıyla. Öbür taraftan yükümlülüklerinin harcanabilir gelirine oranına
bakıyoruz -oran istiyorsunuz, oran veriyorum- 2002’de yüzde 4,7 iken şu anda
yüzde 55, yani yarısından fazlasını geçmiş harcanabilir gelirinin vatandaşın
borcu. 
Bakın, tekrar söylüyorum: 2002’de yüzde
4,7 borcunun harcanabilir gelire oranı, şu anda yüzde 55,7. Tam tersine,
tasarruf oranına bakıyorsunuz -buradan görünmez ama, yani ekran ancak görür,
isterseniz siz de oradan bakabilirsiniz- burada da tam tersine bir sorun var,
yüzde 25’ten yüzde 9,7’ye düşmüş hane halkının tasarruf oranı. 
Dolayısıyla burada sosyal bir sorun var
değerli arkadaşlar, bunu görmezden gelme şansımız yok. Vatandaşın, 2003 yılı
itibarıyla -bakın, sizin yılla söyleyeyim- 156 milyar varlığı varken borcu
sadece 8 milyarmış. Yani yüzde 5,1’iymiş varlığına borcunun oranı, toplam
varlıklar, finansal varlıklar üzerinden gidersek. 2014’te ne olmuş? 730 milyar
varlık var, artmış, borç 371 milyara çıkmış. Kaç olmuş biliyor musunuz? Burada
da yüzde 51’i var toplam. Yani tam 10 kat, yüzde 5,1’den yüzde 51’e oran
çıkıyor. 
Ya, vatandaş borç batağına girmiş, onu
söylüyoruz. Bunun ekonomik, sosyal nedenleri var, bunları araştırmamız lazım
diyoruz. İşte, Sayın Berber az önce söyledi, sağ olsun, ilgileniyor. O
arada bir liste daha geldi Başkanım elime, 300 küsur kişi, hâlâ dövizzedelerle
ilgili ödeyemeyen vatandaşımız var. Vatandaş mağdur. Bir şekilde çözmemiz
lazım. Sağ olsun, rahmetli Aslanoğlu’yla beraber aldığımız inisiyatifle -yine
yarın da görüşeceğiz- kanuni düzenleme yapmadan bir şekilde çözmeye çalışılıyor
ama vatandaş mağdur. Geliyor, listesi geldi, hâlâ sorun var.
Değerli arkadaşlar, öbür taraftan,
sadece bankalar değil alacağını tahsil edemeyen. Biliyorsunuz, Sayın Başbakan
Cumhurbaşkanı adayı olunca mal varlığını açıkladı. 2011 yılında da vardı, hâlâ
500 bin lira onun da alacağı görünüyor, kimden olduğunu biz bilmiyoruz ama.
Yani demek ki borçlarını kimse ödeyemiyor. Hatta, burada söyledik arkadaşlara,
bir sürü, alacak yeniden yapılandırması yaptınız. Bu arada Sayın Başbakanın
alacaklarını da bir şekilde aradan çıkarabilirsiniz yani. Ayrıca, evi de yokmuş,
burada arkadaşlarımız söyledi. Sayın Başbakanın da burada üç yıldır alamadığı
alacakları -demek ki vatandaşın ekonomisi iyi değil ki borcunu ödeyemiyor- bir
şekilde onun da tahsilatı için aslında torbada bir ekleme yapabilirsiniz; onun
yolunu da göstermiş olalım, her şey nasıl olsa buraya ekleniyor.
Değerli arkadaşlar, ayrıca bu konunun,
gerçekten araştırılması gerekiyor. Sayın Başbakan sorunu bir şekilde çözer,
başka yerden bulur ama vatandaşımız çok garip durumda, gureba durumda; sosyal
etkileri var, boşanmalar var, aile içi kavgalar var, intihar edenler var. Onun
için, gelin bu sorunu baştan araştıralım ve çözümlerini birlikte bulalım diyor,
hepinize saygılar sunuyorum. (MHP sıralarından alkışlar)
BAŞKAN – Teşekkür ederim Sayın Günal.
Cumhuriyet Halk Partisi Grubu
önerisinin aleyhinde Şırnak Milletvekili Sayın Hasip Kaplan.
Buyurunuz. (HDP sıralarından alkışlar) 
HASİP KAPLAN (Şırnak) – Teşekkür ederim
Sayın Başkan.
Halkların Demokratik Partisi adına
hepinizi saygıyla selamlıyorum.
Usulden aleyhte söz aldık. Bu İç
Tüzük’ü, Allah kerim, değiştireceğiz. Ne demek aleyhte, lehte? Üzerinde
konuşamaz mı insan?
Bakın, Meclise ilk geldiğimde verdiğim
ilk kanun teklifleri bu kredi kartı faizleriyle ilgilidir arkadaşlar çünkü
geldiğim gün de -2007 seçimlerinde geldik ve biliyorsunuz, o büyük dünya
krizinin başlangıç yılıydı 2008- bunları verdik, o zaman da izah ettik
bankaların nasıl faize faiz yürüttüklerini, nasıl haksızlık yaptıklarını hep
söyledik. Daha sonra çok araştırma önergesi verdik, burada da konuştuk, burada
da birkaç düzenleme geldi, anlattık fakat bu sorunu bir türlü çözemiyoruz. Bu
sorunu bir türlü çözmemizi istemeyen güçler var. Bu güçler kim? Soruyorum: Faiz
lobisi mi? Ben iktidar partisinin burada faiz lobisini anlatmasını isterdim.
Faiz lobisi mi bunu yapıyor? 
Ama size birkaç rakamdan sonra birkaç
gerçeği hatırlatmak istiyorum. Bakın, çok yakın veriler bunlar. Bu verilere
baktığınız zaman, 2009’da bireysel kredi borcunu ödememiş gerçek kişi sayısı
165.309; 2010’da 108 bin, 2011’de 150 bin, 2012’de 280 bin ama 2013’te 397 bin
ve -2014’te bir ivme kazanıyor, çok önemli bir ivme, dikkatinizi çekerim- şu
an, 2014 itibarıyla toplam 265.294, şu an itibarıyla. Borcunu ödemeyen toplam
kişi sayısının 3 milyon 183 bin kişi olduğunu düşünün ve aileleriyle bunları
topladığınız zaman 20 milyon yurttaşımızı yakından ilgilendiriyor. Arkadaşlar,
bu kadar büyük bir rakamın içinde size şunu söylemek istiyorum: Türkiye’de şu
anki borç miktarı bireysel kredi borçlarında 343 milyar lira, Türkiye’nin
bütçesinden daha büyük. Her ailede, her fertte bir kredi kartı, bir ek kredi
kartı var ve son zamanlarda tüketici derneklerini izleyin, aile boşanmaları,
kavgalar, birçok adli vaka, intihar vakası maalesef bu kredi borçlarından
kaynaklanıyor. 
Asgari ücret alan bir işçi düşünün, 800
lira net… O kredi kartıyla bir ödeme yapamadığı zaman ikinci asgari ödemede…
Zaten yasayla, üç asgari ödeme yapmadığı zaman otomatikman duruyor. Daha önce
limitsizdi, bu bir limite bağlandı, o da Avrupa Birliği müktesebatının sonucu
olarak. Şimdi soruyorum size… 343 milyar lira para borç, vatandaşların 20
milyonu yoksulluk sınırının altında yaşıyor. Memurun kirasını, elektriğini,
doğal gazını düşünün, telefon faturasını düşünün, bırakın onu, yakıtı düşünün,
doğal gazın yüzde 70’lere varan vergilerini düşünün ve Türkiye’deki 49 bankadan
37’sinde yabancıların hissesi var arkadaşlar, 37’sinde. Kim kaçırır böyle yağlı
bir ülkeyi, bu kadar rahat sömüreceği bir ülkeyi kim kaçırabilir?
Değerli arkadaşlar, hisseleri yüzde
42’yi geçti bankalarda yabancı sermayenin. “Maalesef yüksek büyümenin etkisi.”
diyorlar ama siz bakmayın. Yalnız sene sonu kurumlarda en çok kâr eden
kuruluşlara bakın, ilk 18 sırayı bankalar kapıyor arkadaşlar. Nereden kapıyor,
size onu da anlatmak istiyorum.
Şimdi, icra takiplerine konan bu kredi
kartı borçlarıyla ilgili düzenlemelerin artış oranının da yüzde 7,8 olduğunu
söylersem bu rakamın felaketi bir daha ortaya çıkar arkadaşlar ve maalesef
mayıs itibarıyla en büyük aktif kalemi olan krediler yüzde 4,3 artışla 1
trilyon 92 milyar 818 milyon TL’ye, menkul değerler de yüzde 2,1’le 292 milyar…
Takipteki brüt alacaklar da yüzde 78 artıyor. Yani sektörün, sadece bankaların
dönem net kârı 10 milyar lira. 
Şimdi, yakın tarihte yapılan
açıklamaları size okuyayım, yeni, iki gün önce: 2013 yılında 344 bin kişi bu
ödememe durumuna düşen, borcunu ödemeyenler. 2014’ün ilk beş ayında bireysel
kredi borcunu ödemeyenlerin sayısı 225 bine çıktı. Dikkat edin, rakamlar
uçuyor, rakamlar tehlike sinyali veriyor. Ben İngiltere’deki The Economist mi
ne dergisinin, ekonomi dergisinin getirdiği sinyalleri, tehlikeleri
söylemiyorum.
Size biraz da Cumhurbaşkanı adayınızın
sözleriyle yüklenmek istiyorum. Ey iktidar, bugün torba kanunu görüşeceğiz, aha
bu kadar bir torba. 19 defa mali af yaptınız. Sigorta primlerini, vergileri,
cezaları, idareleri, usulsüzlükleri, bilmem neleri neleri kalem kalem üst üste
koyup devletin borçlarının hepsinde yapılandırma yapıyorsunuz. Peki, şu banka
kredi kartı faizlerinde veya dövizle kredi borcu olanların döviz fırladığında
düştüğü konumu düşünerek, bütün elindekini kaybedenlerin, evini kaybedenlerin,
yuvasını kaybedenlerin, işini kaybedenlerin mağduriyeti karşısında bu devletin
bir vicdani sorumluluğu, insani sorumluluğu, hukuki sorumluluğu, yönetme
sorumluluğu yok mudur?
Ey ustalık kabinesinin güzide
milletvekilleri, size, buradan, cumhurbaşkanınızın iftar sofrasındaki
sözleriyle hitap etmek istiyorum. 
İDRİS BALUKEN (Bingöl) – Cumhurbaşkanı
adayı.
HASİP KAPLAN (Devamla) – Başkan adayı.
“Faiz dışı gelirlerle abat olan bir
lobi var.” diyor Başbakan, Cumhurbaşkanı adayı. Kredi kartı üzerinden bazı
bankaların yıllık 600 trilyon faiz dışı gelir elde ettiğine dikkat çekiyor ve
vatandaşlara diyor ki: “Kredi kartı almayın.” Ve arkasından, faiz dışı
gelirlerle dünyanın farklı bir Türkiye’yi konuştuğunu, faiz lobisinin güçlü bir
Türkiye istemediğini söylüyor, diyor ki: “Ben geçenlerde ‘faiz lobisi’ derken
boşuna demedim bunları, bir şey bildiğim için diyorum. Faiz dışı gelirlerle
abat olan bir lobi var. Hani şu ‘kredi kartları’ falan diyorsunuz ya, bunları
almayın be.” diyor. Almayın be ya! “Almayın”la çözülür mü arkadaşlar ya, Allah
aşkına söyler misiniz? “Kredi kartı almayın...” Almayın siz de. Cebinde kredi
kartı olmayan milletvekili var mı? Hanginiz nakitlerle dolaşıyor arkadaşlar
Avrupa’da, şurada burada? 
Kredi kartı, 1900’lere gelmeden, ilk
Amerika’da kullanıldı. Türkiye’deki kullanımı daha yirmi yıllık, otuz yıllık.
Diners kredi kartlarını bilirsiniz, yenidir ama dünya iki yüz yıldır kredi
kartlarını kullanıyor. Ama kredi kartları kullanıp da zalimce mağduriyete
uğrayan, zalimce soyulan, 1 kuruştan zalimce 100 lira tahsil eden bir başka
ülke dünyanın hiçbir yerinde yoktur arkadaşlar. İşte örnekler, ben bu kürsüden…
Makbuzları çıkardım. 1 kuruşluk borç için banka icra yolluyor, 1 kuruş için ve
1 kuruş borç 504 lira oluyor arkadaşlar. Düşünebiliyor musunuz, bir A4 kâğıdı
bir kuruştur arkadaşlar, 1 A4 kâğıdı. Bir avukatın, bir banka memurunun
adliyeye gitmesinin benzinini düşünün, dolmuş parasını düşünün, bırakın onu,
avukatlık ücretini, bilmem nesini… 1 kuruş üzerinden banka tahsilat yapıp
vatandaşa 500 katı ceza değil, 500 bin katı ceza çıkarıyorsa, eğer bu Hükûmet
yakasına yapışamıyorsa o faiz lobisinin ortağıdır. Bakın arkadaşlar, sadece o
değil, yine 2 kuruşluk borç için, Almanya’da yaşayan bir yurttaşımıza 1.476 TL
borç çıkarılmış. Bunun örneklerini çoğaltmak mümkün arkadaşlar. 
(Mikrofon otomatik cihaz tarafından
kapatıldı)
HASİP KAPLAN (Devamla) – Bu zulme karşı
var mısınız, yok musunuz? Varsanız, bu araştırma önergesine dobra dobra “evet”
diyeceksiniz. Biz “evet” diyoruz. (HDP ve CHP sıralarından alkışlar) 
BAŞKAN – Teşekkür ederim Sayın Kaplan.
III.- YOKLAMA
(CHP sıralarından bir grup milletvekili
ayağa kalktı) 
MEHMET AKİF HAMZAÇEBİ (İstanbul) –
Yoklama istiyoruz. 
BAŞKAN – Cumhuriyet Halk Partisi Grubu
önerisini oylamaya sunmadan önce yoklama talebi vardır. 
Sayın Hamzaçebi, Sayın Tanal, Sayın
Güneş, Sayın Çam, Sayın Eyidoğan, Sayın Ören, Sayın Dibek, Sayın Tayan, Sayın
Öz, Sayın Küçük, Sayın Genç, Sayın Özcan, Sayın Baydar, Sayın Çetin, Sayın
Haberal, Sayın Köse, Sayın Işık, Sayın Seçer, Sayın Türeli, Sayın Çelebi. 
İki dakika süre veriyorum.
Yoklamayı başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır. 
VIII.-
ÖNERİLER (Devam)
A) Siyasi
Parti Grubu Önerileri (Devam)
3.- CHP
Grubunun, Manisa Milletvekili Hasan Ören ve 19 milletvekili tarafından, kredi
kartı borçlarının ekonomik ve sosyal boyutunun araştırılması ve kredi kartı
borçlarının uzun vadede ödenebilmesi için alınması gereken önlemlerin belirlenmesi
amacıyla 30/4/2014 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 16 Temmuz 2014 Çarşamba
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN - Cumhuriyet Halk Partisi
önerisini oylarınıza sunuyorum: Kabul edenler… Kabul etmeyenler… Kabul
edilmemiştir. 
Alınan karar gereğince sözlü soru
önergelerini görüşmüyor ve gündemin “Kanun Tasarı ve Teklifleri ile Komisyonlardan
Gelen Diğer İşler” kısmına geçiyoruz.
1'inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu'nun görüşmelerine kaldığımız yerden devam edeceğiz.
X.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun
Tasarı ve Teklifleri
1.- Adalet
ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu (2/242, 2/80) (S. Sayısı: 156)
BAŞKAN – Komisyon? Yok. 
Ertelenmiştir. 
2'nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu Raporlarının
görüşmelerine kaldığımız yerden devam edeceğiz.
2.- Devlet
Sırrı Kanunu Tasarısı ve Avrupa Birliği Uyum Komisyonu ile Adalet Komisyonu
Raporları (1/484) (S. Sayısı: 287)
BAŞKAN – Komisyon? Yok. 
Ertelenmiştir. 
3’üncü sırada yer alan, Türkiye Sağlık
Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Kars Milletvekili
Yunus Kılıç ve Amasya Milletvekili Avni Erdemir ile 79 Milletvekilinin; Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Sağlık, Aile,
Çalışma ve Sosyal İşler Komisyonu Raporu’nun görüşmelerine başlayacağız. 
3.- Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Kars Milletvekili
Yunus Kılıç ve Amasya Milletvekili Avni Erdemir ile 79 Milletvekilinin; Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi ve Sağlık, Aile, Çalışma ve Sosyal
İşler Komisyonu Raporu (1/937, 2/2229) (S. Sayısı: 615)
BAŞKAN – Komisyon? Yok. 
Ertelenmiştir. 
4’üncü sırada yer alan, İş Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Benzer Mahiyetteki 108 adet Kanun Teklifi ve Plan ve Bütçe
Komisyonu Raporu’nun görüşmelerine kaldığımız yerden devam ediyoruz. 
4.- İş Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Ankara Milletvekili İzzet Çetin ve 13
Milletvekilinin; Ankara Milletvekili İzzet Çetin'in; İstanbul Milletvekili
Ferit Mevlüt Aslanoğlu'nun; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın; İstanbul
Milletvekili Abdullah Levent Tüzel'in; Bingöl Milletvekili İdris Baluken'in;
Bursa Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Ali Özgündüz'ün; Tekirdağ Milletvekili Bülent Belen ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Ankara Milletvekili İzzet Çetin'in; İstanbul Milletvekilleri Aydın
Ağan Ayaydın ve Ercan Cengiz'in; Kars Milletvekili Mülkiye Birtane'nin; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Ankara Milletvekili İzzet
Çetin'in; Zonguldak Milletvekili Ali İhsan Köktürk'ün; İstanbul Milletvekili
Mustafa Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın; İstanbul Milletvekili Abdullah Levent
Tüzel'in; İstanbul Milletvekili Abdullah Levent Tüzel'in; Kocaeli Milletvekili
Haydar Akar'ın; Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun;
İzmir Milletvekili Rahmi Aşkın Türeli'nin; Manisa Milletvekili Özgür Özel'in;
İzmir Milletvekili Rahmi Aşkın Türeli'nin; Batman Milletvekili Ayla Akat Ata'nın;
Bursa Milletvekili Sena Kaleli'nin; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 1
Milletvekilinin; Osmaniye Milletvekili Hasan Hüseyin Türkoğlu ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 3
Milletvekilinin; Diyarbakır Milletvekili Altan Tan'ın; İzmir Milletvekili Rahmi
Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Süleyman Çelebi'nin;
Tekirdağ Milletvekili Candan Yüceer'in; Samsun Milletvekili Cemalettin
Şimşek'in; Balıkesir Milletvekili Ayşe Nedret Akova'nın; İzmir Milletvekili
Rahmi Aşkın Türeli'nin; İzmir Milletvekili Rahmi Aşkın Türeli'nin; Balıkesir Milletvekili
Ayşe Nedret Akova'nın; İstanbul Milletvekili Abdullah Levent Tüzel'in; İzmir
Milletvekili Aytun Çıray'ın; Balıkesir Milletvekili Ayşe Nedret Akova'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir
Milletvekili Aytun Çıray'ın; Manisa Milletvekili Hasan Ören’in; Denizli
Milletvekili Mehmet Yüksel ve Çorum Milletvekili Cahit Bağcı ile 37
Milletvekilinin; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Manisa Milletvekili Sakine
Öz'ün; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin Benzer Mahiyetteki Kanun Teklifleri ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) (S. Sayısı: 639) (x)
BAŞKAN – Komisyon? Burada. 
Hükûmet? Burada. 
Dünkü birleşimde İç Tüzük’ün 91’inci
maddesine göre temel kanun olarak görüşülmesi kabul edilen 639 sıra sayılı
Komisyon Raporu’nda birleştirilen işlerden (2/399) esas numaralı Kanun
Teklifi’nin geri çekilmesine dair bir önerge verilmişti, okutup oylarınıza
sunacağım.
VII.-
BAŞKANLIĞIN GENEL KURULA SUNUŞLARI (Devam)
B) Önergeler
1.- İzmir
Milletvekili Oktay Vural ve Kahramanmaraş Milletvekili Mesut Dedeoğlu’nun
birlikte verdikleri, 639 sıra sayılı Kanun Tasarısı’nda yer alan (2/399) esas
numaralı Kanun Teklifi’ni geri çektiklerine ilişkin önergesi (4/174)
Türkiye Büyük
Millet Meclisi Başkanlığına
639 sıra sayılı Rapor’da yer alan,
Sayın Mesut Dedeoğlu’yla beraber verdiğimiz kanun teklifini geri çekiyoruz.
 Oktay Vural Mesut
Dedeoğlu
 İzmir Kahramanmaraş
BAŞKAN – Kabul edenler… Kabul
etmeyenler… Kabul edilmemiştir.
Şimdi, tasarının tümü üzerindeki
görüşmelere başlıyoruz.
OKTAY VURAL (İzmir) – Sayın Başkan…
BAŞKAN – Efendim?
OKTAY VURAL (İzmir) – Genel Kurul,
benim bu teklifimin geri alma işlemini kabul etmedi, görüşülmesini istiyor.
Dolayısıyla ben de bu teklifte, benim kanun teklifimin hangi maddede
görüşüleceğine ilişkin, Komisyon Başkanının bilgi arz etmesini istiyorum. Yani,
benim bu kanun teklifim için Genel Kurul kararıyla “Görüşülsün.” talimatı
verilmiştir. Bu durumda Komisyon Başkanı, Genel Kurulun bu iradesinin bu raporun
neresinde yer aldığını ifade etmeli ki bu görüşme yapılabilsin.
MEHMET GÜNAL (Antalya) – Sadece
başlığında var, içinde yok.
RECAİ BERBER (Manisa) – Başlığında var,
başlığında.
NURETTİN CANİKLİ (Giresun) – Sayın
Başkan…
OKTAY VURAL (İzmir) – Yani Genel Kurul
iradesi… Teşekkür ederim sizlere de, bunun, bu teklifin görüşülmesini
istediniz. Bu durumda bizim teklifin görüşülmesi gerekiyor efendim.
BAŞKAN – Aynı anda böyle herkes
konuşunca katiyen anlamıyorum.
OKTAY VURAL (İzmir) – Evet, görüşülmesi
gerekir.
NURETTİN CANİKLİ (Giresun) – Sayın
Başkanım, teklifi zaten şu anda gelen tasarının içerisinde. 
OKTAY VURAL (İzmir) – Nerede, nerede?
NURETTİN CANİKLİ (Giresun) – Komisyonda
bunlar dikkate alınmış, gündeme alınmış, değerlendirilmiş. Değerlendirilmesi,
mutlaka kabul edileceği anlamına gelmez Sayın Başkan. Dolayısıyla, şu anda
görüştüğümüz raporun içerisindedir efendim.
OKTAY VURAL (İzmir) – Kabul edileceği
anlamına gelmez değil. Ben, nerede olduğunu görün ki kabul edip etmeyeceğinize
karar verin… 
NURETTİN CANİKLİ (Giresun) – Efendim,
bakacaksınız, bunlara bakacaksınız.
OKTAY VURAL (İzmir) – Siz demediniz mi
teklif görüşülsün diye? 
RECAİ BERBER (Manisa) – Raporda var.
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Sayın Başkan…
BAŞKAN – Evet, grup başkan vekilleri,
birbirinizle konuşmayın, veriyor bilgiyi.
Buyurun.
V.- AÇIKLAMALAR (Devam)
13.- Plan
ve Bütçe Komisyonu Başkanı Recai Berber’in, 639 sıra sayılı Kanun Tasarısı’nda
108 teklif ve tasarının birleştirilmiş olduğuna ve teklif sahiplerine bu konuda
bilgi verildiğine ilişkin açıklaması 
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Sayın Başkan, gündemimizde bulunan tasarı ve
tekliflerden, bu elimizdeki tasarı ve tekliflere de benzeşik olan ve benzer
maddeler ve benzer kanunlarda maddeler içeren 108 tane teklifte birleştirme
yapılmıştır. Bu tekliflerin içerisinde de -bu birleştirme yapıldıktan sonra-
teklif sahiplerine de bu konuda bilgi verilmiştir ve bu teklifler
birleştirildikten sonra spesifik olarak “Bu teklifin içerisindeki şu madde
alınmıştır ya da alınmamıştır.” gibi bir şey söylemek mümkün değil bununla
ilgili olarak ama dediğim gibi…
Ayrıca, bu teklifin birleştirilmiş
olması, illa ki oradan bir maddenin alınarak bu Plan Bütçe Komisyonu metninin
içerisine konulmayı da gerektirmez. 
Ayrıca, Komisyon olarak da düşüncemizi
istiyorsanız da buradaki bu birleştirmeyle ilgili düşüncenin veyahut da bu
birleştirmeye karşı olmanın veyahut da birleştirmeyle ilgili olarak bu teklifin
geri çekilmesi düşüncesinin, Genel Kurul aşamasında değil, Plan Bütçe
Komisyonunda yapılan görüşmeler aşamasında verilmesi gerekirdi diye
düşünüyoruz.
Teşekkür ediyorum.
BAŞKAN – Buyurunuz.
MEHMET AKİF HAMZAÇEBİ (İstanbul) –
Sayın Başkan, şimdi, efendim, ben sayın Komisyon temsilcisinin yaptığı
açıklamayı yeterli bulmadım. Kendisine bir soru da sormak istiyorum: Sayın
Oktay Vural’ın geri çekilmesini istediği teklif… 
ÜNAL KACIR (İstanbul) – Cevap vermek
zorunda da değil aslında, böyle bir usul yok.
MEHMET AKİF HAMZAÇEBİ (İstanbul) –
…acaba neyi düzenliyordu da siz bunu söylediniz? Doğrusu o konuda bir bilgi
verirseniz…
OKTAY VURAL (İzmir) – Bilmiyor ki
zaten.
NURETTİN CANİKLİ (Giresun) – Sayın
Başkan, bunların tartışma yeri burası değil, bunların Komisyonda…
BAŞKAN – Sayın Hamzaçebi bitirsin.
NURETTİN CANİKLİ (Giresun) – Sayın
Başkanım, olmaz ki, böyle bir usul yok ki. 
MEHMET AKİF HAMZAÇEBİ (İstanbul) –
Sayın Canikli, bir saniye efendim…
NURETTİN CANİKLİ (Giresun) – Komisyonda
tartışılması gereken şeyler efendim bunlar, hepsi raporda var.
MEHMET AKİF HAMZAÇEBİ (İstanbul) –
Sayın Başkan, böyle bir usul var mı efendim?
NURETTİN CANİKLİ (Giresun) – Komisyon
gündemine hâkimdir, önüne gelen bütün konuları görüşmüştür ve kararını
vermiştir Sayın Başkanım, lütfen…
MEHMET AKİF HAMZAÇEBİ (İstanbul) –
Sayın Başkan, konuşmayı ben yürütüyorum efendim.
BAŞKAN – Ben de sizi dinliyorum.
NURETTİN CANİKLİ (Giresun) – Yani,
engellemek, geciktirmek için böyle yöntemler de kullanılmaz. İç Tüzük’e uygun
böyle bir usul yok Sayın Başkan.
SİNAN OĞAN (Iğdır) – Hariçten gazel
okuyan kim? Hariçten gazel okuyor adam Sayın Başkan. 
BAŞKAN – İyi, ben ineyim aşağıya da
düzenleyeyim ortalığı, öyle mi Sayın Oğan?
MEHMET AKİF HAMZAÇEBİ (İstanbul) –
Adalet ve Kalkınma Partisi Grup Başkan Vekilinin…
BAŞKAN – Herkes akıl baliğ olmuş ve de
cezai ehliyete sahip insanlardan oluşuyor bildiğim kadarıyla milletvekilleri.
Buyurunuz.
MEHMET AKİF HAMZAÇEBİ (İstanbul) –
Sayın Başkan, bir grup başkan vekili ayakta konuşurken iktidar partisinin grup
başkan vekili onun konuşmasına müdahale ederek onun konuşmasını kesme hakkına
sahip değildir. 
NURETTİN CANİKLİ (Giresun) – Ben Sayın
Başkana hitap ediyorum.
MEHMET AKİF HAMZAÇEBİ (İstanbul) –
Arkanızdaki çoğunluk size ana muhalefetin grup başkan vekilinin sözüne müdahale
etme hakkını vermiyor, lütfen, rica ediyorum.
NURETTİN CANİKLİ (Giresun) – Peki, size
İç Tüzük’ü ayaklar altına alma hakkı veriyor mu? 
Yani, böyle bir şey olabilir mi Sayın
Başkan?
MEHMET AKİF HAMZAÇEBİ (İstanbul) – Ama
hâlâ aynı tutuma devam ediyorsunuz siz. 
NURETTİN CANİKLİ (Giresun) – Böyle bir
şey olabilir mi ama? Yanlış şey söylüyorsunuz.
MEHMET AKİF HAMZAÇEBİ (İstanbul) – Hâlâ
aynı tutumu göstermeye devam ediyor. 
Siz burada ne zaman konuşsanız ben sizi
dinliyorum. Sizin şurada ayakta bizim konuşmamıza bile…
BAŞKAN – Sayın Hamzaçebi, evet, ben
sizi dinliyorum.
MEHMET AKİF HAMZAÇEBİ (İstanbul) –
Sayın Başkan, izin verin konuşmamı tamamlayayım ama.
BAŞKAN – “Ben de sizi dinliyorum.”
diyorum. Ben size başka bir şey söylemedim ki Sayın Hamzaçebi, “Sizi ben
dinliyorum.” dedim, “Konuşmamı tamamlayayım.” deyip beni azarlıyorsunuz. 
ÜNAL KACIR (İstanbul) – Söyleyecek bir
şeyi yok ki, ne yapsın. 
MEHMET AKİF HAMZAÇEBİ (İstanbul) –
Sayın Başkan…
ALİ ŞAHİN (Gaziantep) – Derdi bir şey
söylemek değil Sayın Başkan, derdi bir şey söylemek değil, bir şey söylememek
derdi. 
İSMAİL AYDIN (Bursa) – Söyleyeceği bir
şey yok ki. 
BAŞKAN – “Ben sizi dinliyorum.” dedim. 
MEHMET AKİF HAMZAÇEBİ (İstanbul) –
Sayın Başkan, ben konuşurken araya sürekli müdahale olursa konuşma imkânım
kalmıyor. 
BAŞKAN – Evet, şimdi oturdu yerine, ben
de size diyorum ki: “Sizi dinliyorum.”
MEHMET AKİF HAMZAÇEBİ (İstanbul) – Ama
bakın, ben konuşmama devam edeceğim, siz yine araya giriyorsunuz Sayın Başkan,
lütfen, rica ediyorum. 
ALİ ŞAHİN (Gaziantep) – “Maçı nasıl
uzatırım?” diyor. 
BAŞKAN – Şimdi, lâ havle ve lâ kuvvete
illâ billâhil aliyyil azîm, nokta. (AK PARTİ sıralarından alkışlar) Siz
dinliyorum Sayın Başkan, sizi dinliyorum. 
MEHMET AKİF HAMZAÇEBİ (İstanbul) –
Sayın Akşener, size söyleyeceğim hiçbir şey yok. Size bir şey söylemeye lüzum
görmüyorum. 
Teşekkür ederim. 
BAŞKAN – Peki. 
OKTAY VURAL (İzmir) – Sayın Başkan,
şimdi, efendim, Genel Kurul benim bu kanun teklifimin görüşülmesini istedi. 
ALİ ŞAHİN (Gaziantep) – Öyle bir şey
istemedi. 
OKTAY VURAL (İzmir) – Evet. Ben geri
alıyorum. Yani, bu kanun teklifim demek ki kabul edildi. 
BAŞKAN – Evet. 
OKTAY VURAL (İzmir) – Yani,
reddedilmemiş, görüşüldü ve ben de diyorum ki Genel Kurulun bu teklifi görüşme
iradesi bu raporun neresinde tecelli edecek?
GÜLAY DALYAN (İstanbul) – Ara bul. 
OKTAY VURAL (İzmir) – Neresinde? Yani,
Genel Kurul diyor ki: “Bu teklifi…” Şimdi, tasarıyı geri aldığı zaman
görüşebilir misiniz? Görüşemezsiniz. Tasarı geri alınmamışsa, reddedilmişse
görüşeceksiniz demektir. Ben de diyorum ki: kanun teklifimin görüşülmesi
gerekiyor. Bu konuda Genel Kurula bu kanun teklifimin, bu sıra sayısının
neresinde yer aldığını ifade etmeye davet ediyorum. 
BAŞKAN – Evet. 
NURETTİN CANİKLİ (Giresun) – Sayın
Başkanım…
BAŞKAN – Verdiği cevap bu kadar. 
OKTAY VURAL (İzmir) – Genel Kurul diyor
ki: “Arkadaş, bu kanun teklifini ben görüşmek istiyorum.”
BAŞKAN – Verdiği cevap bu kadar. 
OKTAY VURAL (İzmir) – Nurettin Bey ve
Adalet ve Kalkınma Partisi diyor ki: “Bu konu doğrudur, bu teklif doğrudur, biz
iradenizi kabul edeceğiz.”
BAŞKAN – Tamam, Sayın Başkan da aynı
şeyi söyledi. 
NURETTİN CANİKLİ (Giresun) – Burada
Sayın Başkan, her şey burada, bakılacak. Eğer varsa girmiş, yoksa Komisyon
kabul etmemiş anlamına gelir, bu kadar basit. 
ALİ RIZA ÖZTÜRK (Mersin) – Sayın
Başkan, usul tartışması açıyorum. 
BAŞKAN – Tamam, hayhay, açalım. 
ALİ RIZA ÖZTÜRK (Mersin) – Aleyhte.
OKTAY VURAL (İzmir) – Efendim, aleyhte.

MEHMET GÜNAL (Antalya) – Lehte. 
NURETTİN CANİKLİ (Giresun) – Lehte
Sayın Başkan. 
HASİP KAPLAN (Şırnak) – Lehte. 
BAŞKAN – Usul tartışmasını ben
açıyorum, talep edildi, ben açıyorum, tamamdır. 
Şimdi okuyorum: Lehte Sayın Günal,
Sayın Canikli; aleyhte Sayın Öztürk, Sayın Kaplan. Doğru mu almışım?
İDRİS BALUKEN (Bingöl) – Doğru değil. 
MEHMET GÜNAL (Antalya) – Aleyhinde Sayın
Vural istedi. En önce o istedi, sonra ben lehte istedim. 
BAŞKAN – O zaman ben onu görmedim, sizi
görünce. Peki, tamam. 
MEHMET GÜNAL (Antalya) – Ben lehte
istedim, Sayın Vural aleyhte en önce istedi. 
BAŞKAN - Hayır,
sizi gördükten sonra görmedim.
O zaman, Sayın
Kaplan, sizden önce Sayın Vural istediği için kusura bakmayın… Ya da kura
çekeceğim.
İDRİS BALUKEN
(Bingöl) – Her gruptan 1 kişi konuşuyor işte, tutanakları getirin.
ADİL ZOZANİ
(Hakkâri) – Tutanakları getirin Sayın Başkan.
BAŞKAN – Ben,
Sayın Vural’ın aleyhte istediğini görmedim.
MEHMET GÜNAL
(Antalya) – Efendim, en başta o istedi, ben “lehte” demiştim.
BAŞKAN – Ben
itiraz etmiyorum ya!
İDRİS BALUKEN
(Bingöl) – Biz itiraz ediyoruz.
BAŞKAN – Sadece
duymadığımı söyledim.
MEHMET GÜNAL
(Antalya) – E, tamam.
BAŞKAN – Şimdi,
görmediğimi, duymadığımı söyledim.
İDRİS BALUKEN
(Bingöl) – Biz itiraz ediyoruz.
BAŞKAN – Şimdi,
Sayın Kaplan’a bir teklifte bulundum, “Hayır.” dedi. Dolayısıyla, tutanaklara
bakacağım ve ona göre söz vereceğim.
OKTAY VURAL
(İzmir) – Doğru efendim, doğru.
MEHMET GÜNAL
(Antalya) – Ara verelim, bakalım.
OKTAY VURAL
(İzmir) – Tutanaklara bakın efendim.
HASİP KAPLAN
(Şırnak) – Böyle bir tartışmada bir grubun söz hakkı olmak zorundadır ki kendi
teklifleri de var.
BAŞKAN – Neyse,
yani, ben onu bilmiyorum, kendi aranızda.
HASİP KAPLAN
(Şırnak) – Yani, ya bu nezakete uyacağız ya da her seferinde kura çekeceğiz.
Kurban Bayramı’na kadar kura çekmeye hazırız arkadaşlar, siz bilirsiniz.
BAŞKAN – Ben
mümkün olduğunca siyasi partilerin yöneticilerinin birbiriyle..
HASİP KAPLAN
(Şırnak) – 3 partiyi buradan uyarıyorum: Vallahi billahi, Kurban Bayramı’na
kadar sizi getirir götürürüz buraya.
NURETTİN CANİKLİ
(Giresun) – Biz, her grubun konuşmasını savunuyoruz.
HASİP KAPLAN
(Şırnak) – Ya centilmenlik ya da bir grubun söz hakkı…
MEHMET GÜNAL
(Antalya) – Ya, geç, biz buradayız zaten.
İDRİS BALUKEN
(Bingöl) – Sayın Başkan…
HASİP KAPLAN
(Şırnak) – Yani, ona göre, keyfiniz bilir, vallahi Kurban Bayramı’na kadar kura
çekeriz.
MEHMET GÜNAL
(Antalya) – Oraya, oraya söyleyeceksin; bize değil, oraya.
OKTAY VURAL
(İzmir) – Elinden geleni ardına koyma ya!
HASİP KAPLAN
(Şırnak) – Centilmenlikse, her grubun söz hakkı var.
OKTAY VURAL
(İzmir) – Allah Allah, yapıyoruz işte biz. “Geleceğim, yapacağım…”
BAŞKAN –
Birleşime on dakika ara veriyorum, tutanaklara bakacağım.
Kapanma Saati: 17.29
ÜÇÜNCÜ OTURUM
Açılma Saati: 17.39
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail
KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 117’nci Birleşiminin Üçüncü Oturumunu açıyorum.
639 sıra sayılı Kanun Tasarısı’nın
görüşmelerine devam edeceğiz. 
Komisyon ve Hükûmet burada. 
Usul tartışması açmıştık. Tutanaklara
baktım, dolayısıyla lehte Sayın Günal, Sayın Canikli; aleyhte Sayın Öztürk,
Sayın Vural şeklinde görünüyor. 
İlk söz Sayın Ali Rıza Öztürk’te.
Buyurunuz. (CHP sıralarından alkışlar)
ALİ RIZA ÖZTÜRK (Mersin) – Sayın
Başkan, değerli milletvekilleri…
MEHMET GÜNAL (Antalya) – Önce lehte
değil miydi Başkanım?
MEHMET AKİF HAMZAÇEBİ (İstanbul) – Önce
lehinde konuşulmuyor mu Sayın Başkan? Sayın Başkan, önce lehte konuşanlara söz
verilmiyor mu efendim?
BAŞKAN - Efendim?
MEHMET AKİF HAMZAÇEBİ (İstanbul) – Yani
usul, önce lehte konuşanların kürsüye çıkması değil midir efendim? 
BAŞKAN - Tamam o zaman, ben “aleyhte”
dedim, kafam karıştı.
Buyurun, ben sizi alayım lehte Sayın
Günal. Çok özür dilerim Genel Kuruldan.
Buyurun. (MHP sıralarından alkışlar)
XI.- USUL
HAKKINDA GÖRÜŞMELER
1.- 639
sıra sayılı Kanun Tasarısı’nda yer alan, İzmir Milletvekili Oktay Vural ve
Kahramanmaraş Milletvekili Mesut Dedeoğlu’nun birlikte verdikleri (2/399) esas
numaralı Kanun Teklifi’ni geri çektiklerine ilişkin önergenin kabul edilmemesi
nedeniyle 639 sıra sayılı Kanun Tasarısı’nın Genel Kurulda görüşülmesinin İç
Tüzük hükümlerine uygun olup olmadığı hakkında
MEHMET GÜNAL (Antalya) – Teşekkür
ederim Sayın Başkan.
Değerli milletvekilleri, tabii ki,
Sayın Başkanın lehinde söz aldım çünkü Sayın Başkanın yapacağı bir şey yok,
buradaki bütün kabahat AKP Grubunda ve Sayın Canikli zaten onun için de sürekli
bir saldırı hâlinde.
BÜLENT TURAN (İstanbul) – Kime
saldırdık, nerede saldırdık?
NURETTİN CANİKLİ (Giresun) – Kime saldırdık?
MEHMET GÜNAL (Devamla) – Bakın, burada,
“Kanun teklifini geri çekeceğim.” diyor
NURETTİN CANİKLİ (Giresun) – Görüşümüzü
de mi söylemeyelim? Olur mu Mehmet Bey?
MEHMET GÜNAL (Devamla) – Evet, evet,
daha konuşmaya bile tahammülünüz yok. Saldırı hâlinde, şöyle saldırı hâlinde…
NURETTİN CANİKLİ (Giresun) – Orada kime
saldırmışız?
MEHMET GÜNAL (Devamla) – Bak, şu anda
da saldırı hâlindesiniz. Burada bir usul hatası var. 
NURETTİN CANİKLİ (Giresun) – Kimseye
saldırdığımız falan yok.
BÜLENT TURAN (İstanbul) – Sen laf at…
MEHMET GÜNAL (Devamla) – Meclis Başkanı
buraya yazmış. Bakın, Meclis Başkanı buraya yazmış, Meclis Başkanı kafasından
mı uydurdu? Şimdi kafasından mı uyduruyor, nereden yazıyor? 
BÜLENT TURAN (İstanbul) – Üsluba bak!
MEHMET GÜNAL (Devamla) – Meclis
Başkanına bütün muhalefet partileri itirazlarını iletti, bunun İç Tüzük’e uygun
yürümediğini söyledi ve ben de dâhil olmak üzere gittim kendisine bir de sözlü
olarak izah ettim, bunun böyle olamayacağını, bu şekliyle bu kanunun kabul
edilemeyeceğini söyledim.
Değerli arkadaşlar, Sayın Meclis
Başkanının içine eklemediği 8 tane daha madde var çıkarılması gereken, Meclis
Başkanının söylediği, Kanunlar Kararların çıkardığı listeye ilave olarak.
3’ünde teslim edilen, 4’ünde görüşmelere başladığımız için illegal olarak,
yine, İç Tüzük’e aykırı birleştirilen başka bir teklif var, onda da 8 tane ayrı
kanunla ilgili düzenlemeler var, bunların da aynı şekilde bu tasarı içerisinde
yer almaması gerekiyor. Bunun tamamı İç Tüzük’e aykırı. Siz de ondan sonra
diyorsunuz ki: “Niye saldırıyoruz?” Peki, niye saldırıyorsunuz? Biz size “Bunları
çıkaralım, Soma’yla ilgili olanları ertesi gün çıkaralım, hemen götürelim.”
dedik. Sonra, “61 maddelik tasarıyı ayıklayın…” Sayın Başkan burada, Soma
Komisyonunun tavsiye kararı geldi mi? Geldi. Onu da önerge olarak verdik, aynen
burada olduğu gibi, çoğunlukçu bir dayatmayla reddettiniz mi? Evet. Tutanaklar
ortada. Son gün gelip benim söylemiş olduğum şey mademki yanlış, Sayın Canikli
ona cevap versin: Adalet Komisyonu ne görüştü bugün? Mademki siz haklısınız,
niye o madde bizim ısrarımız sonucu çekildi de bugün Adalet Komisyonunda
görüşülüyor? 
BÜLENT TURAN (İstanbul) – Sağlığından
dolayı.
MEHMET GÜNAL (Devamla) – Ne alakası var
CMK 153’ün Plan ve Bütçe Komisyonuyla? Ne alakası var İş Kanunu’nun? Ne alakası
var avukatların bandrol ücretinin, avukatlık vekâletnamesinin? Bunların tamamı
İç Tüzük’e aykırıdır. Maalesef ve maalesef, Komisyon kendi yetkisini aşarak
burada yeni maddeler ihdas etmiştir uyarılarımıza rağmen. Meclis Başkanının
uyarısından sonra da yapılması gereken, Sayın Berber’in bizleri çağırıp Meclis
Başkanının bu raporunu görüşmek “Burada şu, şu maddeler söyleniyor…” En azından
o nezaketi yapıp gene çoğunlukçu dayatmanızla oylayıp buraya şekil açısından
sağlam getirebilirdiniz -içeriği zaten yanlış- “Ama biz görüştük, oyladık.”
derdiniz ama bizim haberimiz bile olmadan Sayın Berber, aynı anda tak tak tak
yazmışlar, imzalamışlar, geri göndermişler. Onun için, bu tasarı
geçersizdir, bu tasarının bu hâliyle görüşülmemesi gerekiyor. Yaşanan
tartışmaların nedeni de AKP’nin dayatmacı tutumudur diyor, teşekkür ediyorum.
(MHP sıralarından alkışlar)
BAŞKAN – Aleyhte Sayın Ali Rıza Öztürk.
Buyurunuz. (CHP sıralarından alkışlar)
ALİ RIZA ÖZTÜRK (Mersin) – Sayın
Başkan, değerli milletvekilleri; Adalet ve Kalkınma Partisi iktidarında,
Türkiye eğer Anayasa’sında yazılı olduğu şekilde gerçekten bir hukuk devleti
ise o zaman “Hukuk devletinde yasama faaliyeti nasıl olmalıdır?” sorusunun
yanıtı Türkiye Büyük Millet Meclisine bakılarak öğrenilebilir. Eğer gerçekten
hukuk devletindeki yasama faaliyeti bu Mecliste olduğu gibiyse hukuk devleti
aslında öyle çok da güzel bir devlet şekli değilmiş, hemen o devlet şeklinden
vazgeçmek lazım! Yok, eğer gerçekten hukuk devletinde olmaması gereken yasama
faaliyetini biz Türkiye Büyük Millet Meclisinde uyguluyor isek bundan vazgeçmemiz
lazım.
Adalet ve Kalkınma Partisi iktidarında,
Meclis İçtüzüğü, Anayasa bir kenara bırakılarak ve gerek Meclis içerisinde
gerekse ülke yönetiminde, sadece Meclis çoğunluğuna dayanılarak sorunları çözme
klasik anlayışı yerleşmiş vaziyettedir. Bu, 61 madde olarak geldi. Aslında,
bunun gelme nedeni, bu kanunun gelme nedeni, Soma madeninde yaşanan felaketle
ilgiliydi, orada mağdur olan insanların yaralarını sarmak için getirildi, 61
maddeden ibaretti fakat Soma bu çuvalın içerisinde boğuldu, Soma’nın dışında
her şey buraya girdi, doldukça dolduruldu bu çuval, artık çuval bu yükü
taşıyamaz oldu.
Ve değerli milletvekilleri, yasa yapma
tekniği, yöntemi gerçekten ne ahlaka sığıyor ne de usule sığıyor yani doğru
olmuyor. Adalet ve Kalkınma Partisi, uygulamada karşılaştığı her sorunu Türkiye
Büyük Millet Meclisindeki çoğunluğuna dayanarak çözmeyi âdet ediniyor ve
özensiz yasa yapmayı ısrarla ve inatla sürdürüyor. Bu Mecliste iki ay önce
kaldırdıkları ve “reform” olarak ilan ettikleri kanunları iki ay sonra değiştirmekten
utanmıyorlar, surat hiç kızarmıyor. 
Daha bugün Adalet Komisyonunda
görüşülen, bu Plan ve Bütçe Komisyonunda mesele olan teklif, CMK’nın 153’üncü
maddesi… Yani, sanık müdafisinin dosyayı inceleme yetkisine sınırlama getiren
hüküm, iki ay önce -özgürlükçü bir anlayış olarak- getiriliyor, burada
kaldırılıyor ve şimdi, ne hikmetse o anlayıştan dönülüyor; noktasına,
virgülüne, o madde tekrar konuluyor. Ya arkadaşlar, iki ay önce yaptığınız mı
doğru, şimdiki mi doğru, bir karar verin! 
BÜLENT TURAN (İstanbul) – Anlattık onu
burada!
ALİ RIZA ÖZTÜRK (Devamla) –
Dolayısıyla, bunun içerisine her şeyi doldurarak sorunları çözemezsiniz.
Bununla ilgili olmayan ne kadar konu varsa bunun içerisinde, bu, gerçekten
Meclis İçtüzüğü’nün 91’inci maddesindeki temel kanunları düzenleyen hükme
açıkça aykırıdır. Bu Meclis İçtüzüğü burada dururken, siz Türkiye'yi
yönettiğiniz gibi, çoğunluğa dayanarak burada da böyle yapmayın lütfen. Orada
da aynısını yapıyorsunuz, hâkimleri, savcıları oradan oraya sürerken burada
yasa değiştiriyorsunuz ama değiştirdiğiniz yasalar işe yaramıyor…
(Mikrofon otomatik cihaz tarafından
kapatıldı) 
ALİ RIZA ÖZTÜRK (Devamla) – Bir ay önce
burada Yargıtayı şekillendirmek istediniz. Alın işte, Yargıtay Birinci
Başkanını kaybettiniz! (CHP sıralarından alkışlar)
BAŞKAN – Teşekkür ederim. 
Lehte Giresun Milletvekili Sayın
Canikli. 
Buyurunuz. (AK PARTİ sıralarından
alkışlar)
NURETTİN CANİKLİ (Giresun) – Değerli
arkadaşlar, hepinizi saygıyla selamlıyorum.
Biz ilk defa yasa yapmıyoruz, ilk defa
torba yasa görüşmelerini gerçekleştirmiyoruz. Bugüne kadar komisyonlarda ve
Türkiye Büyük Millet Meclisi Genel Kurulunda hangi yöntemle görüşülmüş, hangi
yöntemle hazırlanmış ise yasalar ve torba yasalar, bu da harfiyen, aynen,
birebir o yöntemle hazırlamıştır ve Türkiye Büyük Millet Meclisi Genel Kurul
gündemine gelmiştir. Yani, sanki konuşmalardan ilk defa bu hususlar bu torba
yasada gündeme geliyor, daha önce hiçbir şekilde tartışılmayan veya önerilmeyen
yöntemler ilk kez, hayata geçirilmeyen yöntemler ilk kez bu torba yasada
gündeme geliyor gibi konuşmalar yapılıyor. Bunların hiç birisi doğru değildir
arkadaşlar.
İZZET ÇETİN (Ankara) – Dün de yanlıştı,
bugün de yanlış.
NURETTİN CANİKLİ (Devamla) – Bugüne
kadar, aynı şekilde, bire bir, her aşaması, komisyondaki aşamalar, Genel Kurul
görüşme safhası, birleştirme yöntemleri, bütün aşamaları bire bir aynı olmak
üzere…
YUSUF HALAÇOĞLU (Kayseri) – Buradaki
itirazımız bizim aynı.
İZZET ÇETİN (Ankara) – Hepsi yanlış.
NURETTİN CANİKLİ (Devamla) – …sayısız
torba yasa bu Mecliste yasalaştırılmış ve şu anda uygulanmaktadır. 
ALİ RIZA ÖZTÜRK (Mersin) – E, siz
yanlış yapmaya devam ediyorsunuz.
NURETTİN CANİKLİ (Devamla) – Bu da Plan
ve Bütçe Komisyonunun iradesini yansıtacak şekilde hazırlanmış, uzun
tartışmalardan sonra bütün boyutlarıyla, en ince detayına kadar tartışılmış,
değerlendirilmiş ve sonuçta Komisyon kararını vermiş, Türkiye Büyük Millet
Meclisi Genel Kurul gündemine getirilmiş. Bu anlamda hiçbir farklılık yok, İç
Tüzük’e bir aykırılık söz konusu değil. 35’le ilgili konuyu zaten dün
tartıştık, değerlendirdik, o konu karara bağlandı.
YUSUF HALAÇOĞLU (Kayseri) – Uygun mu İç
Tüzük’e, “Aykırılık yok.” diyorsun, uygun mu?
NURETTİN CANİKLİ (Devamla) – Şimdi,
değerli arkadaşlar, amaç o değil. Bakın, amaç engelleme, bunu biliyoruz.
Muhalefet bu tasarıyı engellemeye çalışıyor, geciktirmeye çalışıyor, elinden
gelen bütün gayreti gösteriyor. Bakın, bu tasarı… Bazılarını
beğenmeyebilirsiniz yani beğenmediğiniz zaman o yasalaşmayacak gibi bir
yaklaşım içerisinde olamazsınız; esas dayatmacı yaklaşım budur. Görüşünüzü
söylersiniz, kanaatinizi ortaya koyarsınız, kamuoyuyla paylaşırsınız, varsa
size göre yanlış olduğunu düşündükleriniz, ortaya koyarsınız ama sonuç
itibarıyla görüşülür ve burada millî irade ortaya çıkar.
YUSUF HALAÇOĞLU (Kayseri) – Yanlış
devam ediyor.
NURETTİN CANİKLİ (Devamla) – Değerli
arkadaşlar, bakın, çok önemli düzenlemeler var. Şimdi, Soma’da 67 kardeşimize
aylık bağlanamıyor, her gün gecikiyor. Nedeni, işte bu gösterdiğiniz
engelleyici tavırdan kaynaklanıyor. Bakın, taşeron kardeşlerimizle ilgili… (CHP
sıralarından gürültüler)
ALİM IŞIK (Kütahya) – Doğru getirin,
doğru getirin, hemen çıkaralım. Yanlış getirmeyin!
NURETTİN CANİKLİ (Devamla) – …ilk defa
reform mahiyetinde bir düzenleme yapılıyor, onlara üç yıllık sözleşme imkânı
getiriliyor, kıdem tazminatı imkânı getiriliyor, ücretli izin imkânı
getiriliyor ama engelliyorsunuz, evet sonra da engelliyorsunuz; bütün
vatandaşlarımızın bunu bilmesi gerekir. (MHP sıralarından gürültüler)
YUSUF HALAÇOĞLU (Kayseri) – Onları
bahane ederek başka şeyler çıkarmayın!
OKTAY VURAL (İzmir) – Yeterli değil,
yeterli değil!
YUSUF HALAÇOĞLU (Kayseri) – Onları
bahane ederek başka istediklerinizi çıkarmayın!
NURETTİN CANİKLİ (Devamla) – Bakın,
eleştirmekten bahsetmiyorum, karşı çıkmadan bahsetmiyorum. Siz İç Tüzük’ü de
kesinlikle çiğneyerek engellemeye çalışıyorsunuz, yaptığınız budur, yaptığınız
başka bir şey değil.
MUSA ÇAM (İzmir) – Sayın Başkan, siz
engelliyorsunuz. Dört hafta önce bu çıkabilirdi Meclisten. 
VAHAP SEÇER (Mersin) – Sizin
yüzünüzden!
ALİM IŞIK (Kütahya) – Kim engelliyor
ya!
MUSA ÇAM (İzmir) – Torba hâlinde
getirdiniz bunu, torba!
NURETTİN CANİKLİ (Devamla) – Yani, eğer
o konuda samimi olsanız ve ciddi anlamda sorunları çözen, birçok sorunu çözen
bu kanunun o hükümlerine gerçekten destek vermiş olsanız bu şekilde
davranmazsınız. Eleştirinizi yaparsınız, kanaatinizi belirtirsiniz ama ondan
sonra, sonuçta herkes gereğini yapsın. 
Hepinize teşekkür ederim. (AK PARTİ
sıralarından alkışlar)
BAŞKAN – Evet, teşekkür ederim. 
ALİM IŞIK (Kütahya) – Kara para aklıyor
musun bu yasayla, kara para? Kara para aklıyor musun? Ayıp ya!
MEHMET AKİF HAMZAÇEBİ (İstanbul) –
Sayın Başkan…
BAŞKAN – Buyurunuz Sayın Hamzaçebi.
ALİM IŞIK (Kütahya) – Kara parayı
aklayacaksın…
BAŞKAN – Sayın Işık, Sayın Hamzaçebi’yi
duymuyorum.
ALİM IŞIK (Kütahya) – Ama Sayın Başkan,
doğru konuşsun, yanlış konuşuyor.
BAŞKAN – Yanlış, doğru da ben Sayın
Hamzaçebi’yi duymuyorum.
MEHMET AKİF HAMZAÇEBİ (İstanbul) –
Sayın Başkan, şimdi, sayın hatip bütün Genel Kurulu, muhalefeti itham eden bir
hitapta bulundu. Diyor ki: “Siz…”
BAŞKAN – Buyurun.
OKTAY VURAL (İzmir) – Evet, biz de
istiyoruz Sayın Başkan.
ADİL ZOZANİ (Hakkâri) – Sayın Başkan,
bize de söz…
HASİP KAPLAN (Şırnak) – Sayın Başkan,
aynı şekilde, biz de muhalefet sayıldığımız için…
BAŞKAN – Buyurunuz Sayın Hamzaçebi.
IX.-
SATAŞMALARA İLİŞKİN KONUŞMALAR (Devam)
2.-
İstanbul Milletvekili Mehmet Akif Hamzaçebi’nin, Giresun Milletvekili Nurettin
Canikli’nin usul görüşmesi üzerinde yaptığı konuşması sırasında Cumhuriyet Halk
Partisine sataşması nedeniyle konuşması
MEHMET AKİF HAMZAÇEBİ (İstanbul) –
İktidar partisi Grup Başkan Vekilinin konuşması gerçekten ibretlik bir
konuşmadır. Diyor ki: “Bu yasada Soma’daki madencilere tanınan haklar var. Siz,
engellemenizle o hakları engelliyorsunuz.”
BÜNYAMİN ÖZBEK (Bayburt) – Doğru diyor.
ÜNAL KACIR (İstanbul) – Doğru, doğru.
MEHMET AKİF HAMZAÇEBİ (Devamla) – Ben
size bir öneri yapıyorum: Bu yasaya, o 301 madencimizin acısının arkasına
saklanarak hukuksuz düzenlemeler koydunuz.
BÜNYAMİN ÖZBEK (Bayburt) – O, lafta
sadece.
MEHMET AKİF HAMZAÇEBİ (Devamla) –
Görevden alınan kamu görevlilerinin…
BÜNYAMİN ÖZBEK (Bayburt) – Ya, bırakın
Allah aşkına!
MEHMET AKİF HAMZAÇEBİ (Devamla) –
…mahkemeye başvurması hâlinde, mahkemenin yürütmeyi durdurma kararı vermesini
engelleyen madde koydunuz.
MEHMET METİNER (Adıyaman) – Ne güzel
işte!
ÜNAL KACIR (İstanbul) – Ret verirsin,
ret verirsin! Ret ver!
MEHMET AKİF HAMZAÇEBİ (Devamla) –
Mahkemeyi kazanmaları hâlinde, iptal kararının uygulanmasını engelleyen madde
koydunuz.
ÜNAL KACIR (İstanbul) – Geçmeyecek mi
buradan o?
MEHMET AKİF HAMZAÇEBİ (Devamla) –
Özelleştirme uygulamaları nedeniyle yargının vermiş olduğu iptal kararları
üzerinden beş yıl geçtikten sonra iptal kararlarının uygulanmamasını sağlayacak
madde koydunuz. Yargı beş yıl önce iptal kararını vermiş. Beş yıldır iptal
kararını uygulamıyorsunuz. Hesabı yaptınız, beş yıl geçti; “Beş yılı koyalım ve
mahkeme kararlarını uygulamayalım.” Bunu, 301 madencimizin acısının arkasına
saklanarak yapıyorsunuz. (CHP sıralarından alkışlar) 
Size öneriyorum:
Bu maddeleri çıkarın, bu yasayı üç günde çıkaralım. Çıkarın bu maddeleri, Soma
madencilerinin haklarını bugün yasalaştıralım, bugün yürürlüğe koyalım, var
mısınız? 
ÜNAL KACIR
(İstanbul) – Hepsini çıkarırız, sen merak etme!
MEHMET AKİF
HAMZAÇEBİ (Devamla) - Eğer dürüst iseniz bu konuda gelin, bu önerimi kabul
edin, bunu yapalım. 
Teşekkür ederim. (CHP sıralarından
alkışlar)
ÜNAL KACIR (İstanbul) – Siz istemeseniz
de bu yasalaşacak! Bu yasa çıkacak!
NURETTİN CANİKLİ (Giresun) – Sayın
Başkan, benim konuşmamı kastetmediğim şekilde yansıttı. Söz istiyorum.
BAŞKAN – Tamam, sırayla vereceğim.
Sayın Günal, siz buyurun.
MEHMET AKİF HAMZAÇEBİ (İstanbul) –
Hayır efendim...
BAŞKAN - Sırayla söz vereceğim. 
MEHMET AKİF HAMZAÇEBİ (İstanbul) –
Sayın Başkan, gayet doğru bir şekilde yansıttım. 
PERVİN BULDAN (Iğdır) – Biz de istedik
Sayın Başkan.
BAŞKAN – Sırayla söz vereceğim diyorum
yani siz de kaşlarınızı çatarsanız, imdat! Sırayla geleceğiz dedik. 
PERVİN BULDAN (Iğdır) – Tamam Sayın
Başkan, sinirlenmeyin.
BAŞKAN – Hayır Sayın Buldan, sizi
kastetmiyorum, adamları kastediyorum.
ADİL ZOZANİ (Hakkâri) – En sessiz biz
duruyoruz.
BAŞKAN - Buyurunuz.
3.- Antalya
Milletvekili Mehmet Günal’ın, Giresun Milletvekili Nurettin Canikli’nin usul
görüşmesi üzerinde yaptığı konuşması sırasında Milliyetçi Hareket Partisine
sataşması nedeniyle konuşması
MEHMET GÜNAL (Antalya) – Teşekkür
ederim.
Sayın Başkan, Sayın Canikli ajite
ediyor. Tutanak tam tutulmuştur, getirttirirsiniz -Sayın Berber burada- başında,
ortasında, sonunda en az 20 defa “Soma’yı hemen getirin, çıkartalım…” 
Ben ileri gidiyorum. Sayın Hamzaçebi
diyor ki: “Üç günde…” Şu anda çekiyoruz. Soma’yla ilgili maddeleri getirin,
grubum adına, hiçbir konuşma yapmayacağız, akşama çıksın, Cumhurbaşkanına
gönderelim. Hazır mısınız? 
Gelip de “paralel devlet” diye
uydurduğunuz şeyle mücadele edeceğiz diye bütün memur güvencesini
kaldıracaksın, haramın içine helal koyacaksın, zehrin üstüne bir parmak bal
çalacaksın, sonra da sıkılmadan “Efendim, Soma’yı engelliyor...” Bu
terbiyesizliktir. Böyle bir teklif olamaz. (AK PARTİ sıralarından gürültüler)
BÜNYAMİN ÖZBEK (Bayburt) – Ne alakası
var! 
MEHMET GÜNAL (Devamla) - Engelleyen
sizsiniz, engelleyen sizsiniz!
NURETTİN CANİKLİ (Giresun) – Nasıl
konuşuyorsun sen ya!
BAŞKAN – Sayın Günal, lütfen…
MEHMET GÜNAL (Devamla) – Aynen
söylüyorum! (AK PARTİ sıralarından gürültüler)
NURETTİN CANİKLİ (Giresun) – Sayın
Başkan, bu şekilde konuşamaz!
BAŞKAN – Sayın Günal, lütfen…
MEHMET GÜNAL (Devamla) – Bizim
engellediğimizi söylemek, çok net söylüyorum Sayın Başkanım, “Muhalefet bunu
engelliyor.” demek terbiyesizliktir! 
NURETTİN CANİKLİ (Giresun) – Sayın
Başkan, bu şekilde konuşamaz!
BAŞKAN – Lütfen… Sayın Günal, lütfen…
MEHMET GÜNAL (Devamla) - Muhalefet
engellemiyor, muhalefet söylüyor. (CHP ve MHP sıralarından alkışlar) 
İşte, burada MHP Grubu… Şu anda, Genel
Kurulda tek madde olarak oyluyoruz, getirin, o kanundan o maddeleri çekin.
Nasıl ki eğer “Bunu muhalefet engelliyor.” diyorsanız bu terbiyesizliktir, ben
onu söylüyorum.
NURETTİN CANİKLİ (Giresun) – Sayın
Başkan, hakaret ediyor, bu şekilde konuşamaz. Sözünü geri alsın.
MEHMET GÜNAL (Devamla) - Muhalefet
burada. Sadece Soma değil, yeniden yapılandırmaları da koyun… 
BÜNYAMİN ÖZBEK (Bayburt) – Siz
engelliyorsunuz.
MEHMET METİNER (Adıyaman) –
“Terbiyesiz” lafını geri alsın Sayın Başkan.
BAŞKAN Sayın Günal…
MEHMET GÜNAL (Devamla) – …vatandaşın
lehine olanları ama yandaşlara havuzu değil, yandaşlara fiyat farkını değil,
yandaşlara ihale kıyağını değil, özelleştirmenin üstünü örtmeyi değil, memurun
güvencesini ortadan kaldıran, adil yargılanma hakkını ortadan kaldıran
maddeleri çekin, geri kalanların tamamını buradan bir gün içerisinde geçirelim,
yarın Resmî Gazete’de Cumhurbaşkanı yayımlasın. 
MİHRİMAH BELMA SATIR (İstanbul) – Ama,
engelliyorsunuz işte!
MEHMET GÜNAL (Devamla) – Eğer bunun
aksini söylüyorsanız muhalefetin üstüne böyle gelemezsiniz, bunu engellemeye
devam ederiz, İç Tüzük’ün getirdiği bütün haklarımızı da kullanırız. (AK PARTİ
sıralarından gürültüler) 
BÜNYAMİN ÖZBEK (Bayburt) – Soma’yla
ilgili kanunu engelliyorsunuz işte! 
AHMET AYDIN (Adıyaman) –
Engelliyorsunuz işte, engellemeye devam ediyorsunuz! 
MEHMET GÜNAL (Devamla) – Gerçek
engelleyen sizsiniz, ramazan gününde milleti buraya hapseden sizsiniz. 
AHMET AYDIN (Adıyaman) – Engellemeye
devam ediyorsunuz! 
OKTAY VURAL (İzmir) – Ya, biraz da
millet için çalışın, havuzcular için çalışmayın, ihaleciler için çalışmayın
biraz da ya! Mübarek ramazanda hiç olmazsa milletin hayrı için çalışın! 
MEHMET GÜNAL (Devamla) – Otuz sekiz gün
Bütçe Komisyonuna bizi hapseden sizsiniz, dayatmacı anlayışınızdır. Buna itiraz
ediyoruz. Ya sözünüzü siz geri alın… Siz geri alırsanız bu terbiyesizlik zaten
ortadan kalkmış olur. 
Teşekkür ediyorum. (MHP sıralarından
alkışlar) 
BÜLENT TURAN (İstanbul) – Millet
bunlara oy vermiyor, kusura bakmayın! 
OKTAY VURAL (İzmir) – Biraz da milletin
hayrı için çalışın ya! 
MEHMET METİNER (Adıyaman) – Sayın
Başkan, bu “terbiyesiz” lafını geri alsın lütfen. 
BAŞKAN – Biliyorum, biliyorum…
BÜNYAMİN ÖZBEK (Bayburt) – Siz
istemiyorsunuz, Soma’yla ilgili kanunun çıkmasını istemiyorsunuz. 
MEHMET GÜNAL (Antalya) – Hemen
çıkaralım, hemen, hemen. Hemen bir saat içinde çıkaralım varsanız. 
PERVİN BULDAN (Iğdır) – Sayın Başkan,
bizim konuşmacımız da konuşsun isterseniz, ondan sonra hepsine…
BAŞKAN – İşte, şimdi arabuluculuğu
yapın da göreyim. 
BÜNYAMİN ÖZBEK (Bayburt) – Soma
işçileri için çıkan yasayı istemiyorsunuz! 
MEHMET GÜNAL (Antalya) – Nereden
çıkarıyorsun onu ya! 
BÜNYAMİN ÖZBEK (Bayburt) – İstemiyorsunuz!
Kaç gündür Komisyonda engelliyorsunuz. 
ÜNAL KACIR (İstanbul) – Bak, bunun
hepsini çıkaracağız, sen hiç merak etme! 
BAŞKAN – Şimdi, Sayın Günal, siz bu
“terbiyesiz” sözünü geri alın. 
MEHMET GÜNAL (Antalya) – “Terbiyesiz”
demedim, “Muhalefet engelliyor.” demek terbiyesizliktir… Israr ediyorum. 
NURETTİN CANİKLİ (Giresun) – Sayın
Başkan, neyin doğru neyin yanlış olduğuna onlar mı karar verecek? Böyle bir şey
olur mu ya! 
MEHMET GÜNAL (Antalya) – “Muhalefet
engelliyor.” demek terbiyesizliktir çünkü biz… 
BAŞKAN – Neyse, tutanaklara bakacağım. 
MEHMET GÜNAL (Antalya) – Sayın
Başkanım, Plan ve Bütçe Komisyonunda tam tutanak vardır. Kaç defa teklif
ettiğimizi, oradan getirtirsiniz, orada kendilerine de söylediğimizi… 
BAŞKAN – Tutanaklara bakacağım canım. 
OKTAY VURAL (İzmir) – Sayın Başkan,
Soma’yla ilgili, vatandaşın lehinde olan hususlarla ilgili tavrımız ortadayken
“bunu engelliyor” demenin kelimesini söyleyin siz de, cevap verelim. 
BAŞKAN – Tutanaklara bakacağım. 
Sayın Kaplan, buyurun. 
BÜNYAMİN ÖZBEK (Bayburt) – Soma’yla
ilgili çıkacak yasayı engelliyorsunuz. 
MEHMET GÜNAL (Antalya) – Muhalefet
kanunsuzluğu engelliyor, muhalefet hukuksuzluğu engelliyor, öyle diyecek. 
BÜNYAMİN ÖZBEK (Bayburt) – Soma’yla
ilgili çıkacak yasayı engelliyorsunuz işte. 
MEHMET GÜNAL (Antalya) – Muhalefet Soma
kanununu engellemiyor.
OKTAY VURAL (İzmir) – Aklayacaksınız,
bunun üzerinden ihalecilere rant götüreceksiniz. Yok ya! (AK PARTİ sıralarından
gürültüler) 
NURETTİN CANİKLİ (Giresun) – Yok öyle
bir şey, yok! Sözünü geri al!
OKTAY VURAL (İzmir) – Hadi canım sen
de! 
4.- Şırnak
Milletvekili Hasip Kaplan’ın, Giresun Milletvekili Nurettin Canikli’nin usul
görüşmesi üzerinde yaptığı konuşması sırasında Halkların Demokratik Partisine
sataşması nedeniyle konuşması
HASİP KAPLAN (Şırnak) – Evet,
arkadaşlar, dinleyin, yedi sekiz saniyemi ziyan ettiniz şimdiden. 
Bu torba…
MEHMET ŞANDIR (Mersin) – Torba değil,
çuval! 
HASİP KAPLAN (Devamla) – ...Soma
tasarısı olarak, Hükûmet tarafından, 61 madde olarak geldi. Sonra alt
komisyonda 106 oldu, sonra 148 oldu. Her seferinde, muhalefet olarak, 3 parti
dedik ki: “Soma’yla ilgili olan kısımları çıkarın, hemen üç günde çıkaralım.
Yapılandırmayla ilgili bölümü çıkaralım, diğer bölümleri, ihtisas komisyonları
var, onlarda tartışalım, konuşalım.” Bize bu kürsüden “Muhalefet bunu
engelliyor, Soma yasasını.” demek, çok büyük bir haksızlık.
NURETTİN CANİKLİ
(Giresun) – Bu yasayı engelliyor, bu yasayı.
HASİP KAPLAN
(Devamla) – Bakın, Sayın Canikli, şu gözlere iyi bakın, Soma madencilerinin, şu
çocukların gözlerine iyi bakın. Bakın, eğer 301 acının üzerinden, “Soma
tasarısı” diye getirip buraya kişiye özel yasa koyarsanız, şirketlere özel yasa
koyarsanız, özel sektöre özel yasa koyarsanız, taşeronlaşma koyarsanız,
özelleştirme koyarsanız, hukuka aykırı olarak, Anayasa’ya olarak, İç Tüzük’e
aykırı olarak hükümler koyarsanız, “Mahkeme kararlarını uygulamam.” derseniz,
arsaları taşınmaz yaparsanız, meralara dalarsanız, her yere giderseniz, elbette
muhalefet edeceğiz ve size izin vermeyeceğiz. (HDP sıralarından alkışlar)
Muhalefet hakkımızdır, bu muhalefeti yapacağız. Bunun adı artık “Soma yasası”
değil, bunun adı “rant yasası”dır, “torba yasa”dır. Bunun adını kimse “Soma
tasarısı” olarak adlandırmasın, bu haksızlığı yapmayın. Konuşacağız grup olarak
ama kimse bu haksızlığı yapmasın, bizi de suçlamayın. Biz iyi niyetle hep
konuştuk, siz hep çoğunluğunuza güvendiniz, her şeyi reddettiniz arkadaşlar,
samimi olun. (HDP, CHP ve MHP sıralarından alkışlar)
BAŞKAN – Sayın Canikli,
buyurun. (AK PARTİ sıralarından alkışlar)
5.- Giresun
Milletvekili Nurettin Canikli’nin, İstanbul Milletvekili Mehmet Akif Hamzaçebi
ve Antalya Milletvekili Mehmet Günal’ın sataşma nedeniyle yaptıkları
konuşmaları sırasında Adalet ve Kalkınma Partisine sataşması nedeniyle
konuşması
NURETTİN CANİKLİ
(Giresun) – Sayın Başkan, değerli arkadaşlar; hepinizi saygıyla selamlıyorum.
Olan biteni bir
kez daha buradan ifade ediyorum: Bu yasanın görüşmelerini muhalefet
geciktiriyor, engellemek için her şeyi yapıyor.
MUSA ÇAM (İzmir)
– Çok ayıp ediyorsunuz, iftira ediyorsunuz.
NURETTİN CANİKLİ
(Devamla) – Doğru mu, değil mi? Söylediğim bu. Dolayısıyla, buradan yola
çıkarak kendi kanaatimi söylediğim için hakaret edilmesini aynen, katıyla iade
ediyorum size. Çok ayıp şeyler yapılıyor. Ben kanaatimi söyleyeceğim elbette
ama bana bu şekilde davranamazsınız, hakaret edemezsiniz; size bin katıyla iade
ediyorum hakaretinizi. 
OKTAY VURAL
(İzmir) – Havuzcuları savunma, kara paracıları savunma, torba devleti savunma
Allah’ını seversen! Demokrasiyi, hukuku savun.
NURETTİN CANİKLİ
(Devamla) – Neyin iyi olduğuna, neyin yanlış olduğuna sadece siz mi karar
vereceksiniz? Meclis karar verecek…
MUSA ÇAM (İzmir)
– Ayıp, ayıp!
NURETTİN CANİKLİ
(Devamla) – …millet iradesi karar verecek. Sonuçta görüşülecek, oylanacak,
herkes her şeyi söyleyecek ve sonuçta karar oradan çıkacak. (CHP ve MHP
sıralarından gürültüler)
BAŞKAN – Sayın milletvekilleri, lütfen…
NURETTİN CANİKLİ (Devamla) – Ama
“Doğrusunu ben bilirim, benim dediğimin dışında bir şey yapamazsın, ne yaparsan
yap bunu engellerim!” mantığı…
MEHMET GÜNAL (Antalya) – He, onu sen
söylüyorsun. 
NURETTİN CANİKLİ (Devamla) –
…demokratik bir mantık mıdır, doğru bir mantık mıdır? Söylemeye çalıştığımız bu
değerli arkadaşlar, başka bir şey söylemiyorum ben. 
OKTAY VURAL (İzmir) – Hukuka aykırı iş
yapıyorsunuz, hukuksuz iş yapıyorsunuz zaten.
NURETTİN CANİKLİ (Devamla) – Bakın,
sadece o değil, bize göre, sizin yanlış bulduğunuz o düzenlemelerin tamamı,
hepsi de son derece önemlidir, yapılandırma dâhil olmak üzere. 
MEHMET GÜNAL (Antalya) – Tabii, tabii,
yandaşlar bekliyor, ihaleciler bekliyor! 
NURETTİN CANİKLİ (Devamla) – Ayrıca,
söylediğiniz veya gündeme getirilen memurlarla ilgili düzenlemeler de son
derece önemlidir.
MEHMET GÜNAL (Antalya) – Evet, evet,
ihaleciler bekliyor, hepsi bekliyor seni! 
NURETTİN CANİKLİ (Devamla) – Ülkenin
güvenliği açısından, geleceği açısından, çetelerden temizlenmesi açısından da
son derece önemlidir. Biz öyle görüyoruz, biz öyle görüyoruz. (AK PARTİ
sıralarından “Bravo” sesleri, alkışlar)
MUSA ÇAM (İzmir) – Düne kadar değil
miydi, düne kadar değil miydi?
OKTAY VURAL (İzmir) – Reza bekliyor,
Reza!
NURETTİN CANİKLİ (Devamla) – Ve bu
yasada hiç kimseye, hiçbir şirkete özel bir düzenleme yapılmamaktadır.
OKTAY VURAL (İzmir) – Reza sizinle
gurur duyuyor!
NURETTİN CANİKLİ (Devamla) – Bunları
görüşeceğiz, maddeleri geldiğinde hepsini ayrıntılı bir şekilde görüşeceğiz.
YUSUF HALAÇOĞLU (Kayseri) – Çetelerle
iş birliği yapan sizsiniz!
NURETTİN CANİKLİ (Devamla) –
Hiçbirisinde özel bir düzenleme yok.
MEHMET GÜNAL (Antalya) – Nasıl yok?
OKTAY VURAL (İzmir) – Reza bekliyor,
Reza!
NURETTİN CANİKLİ (Devamla) – Eğer özel
düzenleme görmek istiyorsanız geçmişe bakacaksınız, geçmişe. Bizde bunların
kayıtlarının hepsi var.
Değerli arkadaşlar, bunların hepsi
milletin bütününü, bütçeyi…
MEHMET GÜNAL (Antalya) – Maddelere
gelince duman olacaksın, duman!
NURETTİN CANİKLİ (Devamla) –
...devletin mali yapısını ilgilendiren ve yapılmadığı takdirde ciddi anlamda
sıkıntıya sokacak olan düzenlemelerdir. 
MEHMET GÜNAL (Antalya) – Hangisi,
hangisi?
NURETTİN CANİKLİ (Devamla) –
Kamulaştırmayla ilgili düzenlemeler, kamulaştırma düzenlemeleri.
(Mikrofon otomatik cihaz tarafından
kapatıldı) 
MEHMET GÜNAL(Antalya) – Bir söyle
bakalım hangisi? Maliye Bakanı bile karşı çıktı be! Maliye Bakanının karşı
çıktığını geçirdiniz be!
NURETTİN CANİKLİ (Devamla) – Ve burada
göreceğiz, esas bazı çetelerin, devlette kamulaştırma üzerinden bazı çetelerin
para kazanmasını engellemek için getiriyoruz bunları. 
MEHMET GÜNAL (Antalya) – Maliye Bakanı
bile dedi “Bunu geri çekin.” diye.
NURETTİN CANİKLİ (Devamla) – Hepinizi
saygıyla selamlıyorum. (AK PARTİ sıralarından alkışlar) 
MEHMET GÜNAL (Antalya) – Hangi çeteler,
söylesin Başkanım.
NURETTİN CANİKLİ (Giresun) – Zamanı
gelince açıklayacağız.
MEHMET AKİF HAMZAÇEBİ (İstanbul) –
Sayın Başkan…
ADİL ZOZANİ (Hakkâri) – Sayın Başkan…
BAŞKAN – Önce Sayın Hamzaçebi kalktı. 
Sayın Hamzaçebi, buyurun. 
OKTAY VURAL (İzmir) – “Çete” lafını
kullanan ancak çete mensubu olur. 
MEHMET AKİF HAMZAÇEBİ (İstanbul) –
Sayın Başkan, sayın hatip konuşmasında yeniden sataşmada bulunmuştur. 
NURETTİN CANİKLİ (Giresun) – Ne dedim
Sayın Başkan? “Bu kanunu geciktiriyorsunuz.” dedim, bunun neresi sataşma? 
PERVİN BULDAN (Iğdır) – “Muhalefet
engelliyor.” dediniz Sayın Canikli.
OKTAY VURAL (İzmir) – Ya sakin ol,
sakin ol, sinirlerine hâkim ol ya!
NURETTİN CANİKLİ (Giresun) – Ben
hâkimim, ben sinirlerime hâkimim. 
OKTAY VURAL (İzmir) – Diline hâkim ol!
Nedir ya bu öfke, kin, nefret?
BAŞKAN – Sayın Hamzaçebi’yi dinliyoruz.

NURETTİN CANİKLİ (Giresun) – Burayı bu
şekilde baskı altına alamazsınız, Meclis iradesinin çalışmasını engelleyemezsiniz!
BAŞKAN – Sayın Canikli, lütfen…
HASİP KAPLAN (Şırnak) – İktidar engelliyor kendi torbasını.
OKTAY VURAL (İzmir) - İktidar engelliyor. (CHP ve MHP
sıralarından gürültüler)
MEHMET AKİF HAMZAÇEBİ (İstanbul) – Arkadaşlar, izin verin,
ben konuşmamı tamamlayayım.
Sayın Başkan, ben ne zaman ayağa kalkıp konuşmaya başlasam
iktidar partisinin grup başkan vekili konuşmama müdahale ediyor.
BAŞKAN – Evet, doğru.
MEHMET AKİF HAMZAÇEBİ (İstanbul) – Kendisi biraz önce
kürsüye çıktı, konuştu. Tek bir kelime söylemedim, konuşmasını sonuna kadar
dinledim. Konuşmasında yeniden başa döndü, yeniden sataşmada bulundu. İlk söz
alma nedenim şuydu: “Muhalefet, Soma işçilerine yapılan olumlu düzenlemeler
nedeniyle bu yasayı engelliyor.” dedi. 
PLAN VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ
(Isparta) – Hiç öyle bir şey söylemedi.
MEHMET AKİF HAMZAÇEBİ (İstanbul) – Bunun doğru olmadığını
çıktım, söyledim. 
Tekrar çıktı, aynı görüşünde ısrar etmek suretiyle…
ÜNAL KACIR (İstanbul) – “Bu yasayı” dedi.
MEHMET AKİF HAMZAÇEBİ (İstanbul) - …ve yasadan olumlu
düzenlemeleri örnek vermek suretiyle benim söylediğimin tamamen aksine bir şey
söyledi yani söylediklerimi bir başka anlama gelecek şekilde yorumladı. 69’uncu
maddeye göre söz istiyorum efendim.
BAŞKAN – Buyurun.(CHP sıralarından alkışlar) 
ÜNAL KACIR (İstanbul) – Sayın Başkan, neresinde sataşma var
Allah aşkına? Yapmayın! Hayret bir şey ya!
6.-
İstanbul Milletvekili Mehmet Akif Hamzaçebi’nin, Giresun Milletvekili Nurettin
Canikli’nin sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
MEHMET AKİF HAMZAÇEBİ (İstanbul) – Değerli milletvekilleri,
şimdi ben size buradan bir madde okuyacağım. Şimdi, bunun, Soma’da ölen 301
işçimizle nasıl bir ilgisi var acaba? Madde şu: “Madde 112 - Bu maddenin yayımı
tarihi itibarıyla devir ve teslim işlemlerinin tamamlanmasının üzerinden beş
yıl geçmiş olan özelleştirmeler hakkında verilmiş olan yargı kararları ile
ilgili olarak geri alınma yönünde bir işlem yapılmaz.” Yani mahkeme beş yıl
önce karar vermiş, “Bu özelleştirme usulsüzdür.” demiş, bunu iptal etmiş.
Hükûmet hesap etmiş, “Beş yıl dolduğuna göre beş yıl yazalım.” demiş, dört yıl
olsa “dört yıl” yazacaktı, altı yıl olsa “altı yıl” yazacaktı. Beş yıl sonra
diyor ki: “Bunları geri almayalım.” Bunun Soma’da ölen 301 işçimizle nasıl bir
ilgisi var? 
ÜNAL KACIR (İstanbul) – Kim var dedi?
MEHMET AKİF HAMZAÇEBİ (Devamla) – Yazık değil mi? Soma
işçilerimizin acısının arkasına saklanıp da bu düzenlemeyi yapmak yakışıyor mu?
OSMAN AŞKIN BAK (İstanbul) – Bütçeyle alakalı dedi onu,
bütçeyle ilgili dedi onu zaten; Soma’yla ilgili demedi ki bütçeyle ilgili dedi.
MEHMET AKİF HAMZAÇEBİ (Devamla) – 100’üncü madde diyor ki:
Kamu görevlilerinin görevden alınması hâlinde mahkemeler yürütmeyi durdurma
kararı veremez, herhangi bir şekilde iptal kararı vermesi hâlinde de
idare bunu otuz gün değil, iki yıl içinde yerine getirir ama bir şartla: “Onu
eski görevine de iade etmem, özlük haklarını dikkate alarak bir başka göreve
atarım.” Bununla ne ilgisi var Soma işçilerinin?
ÜNAL KACIR (İstanbul) – Tenkit
edebilirsiniz.
MEHMET METİNER (Adıyaman) –
Paralelcilerin tasfiyesiyle ilgili. 
MEHMET AKİF HAMZAÇEBİ (Devamla) –
Meralar, Bakanlar Kurulu kararıyla yapılaşmaya açılıyor. Soma işçileriyle bunun
ne ilgisi var? Belediyeler bugüne kadar arsalarını yatırım için verebiliyordu,
şimdi diyorsunuz ki: “Belediyeler -yatırımcının parası da olmayabilir- hazır
binayı versinler birtakım vakıflara.” O vakıfların kimler olduğunu sizler
biliyorsunuz. Bunların Soma işçileriyle nasıl ilgisi var? Bunları çıkarın, Soma
işçileriyle ilgili olanı bugün yasalaştıralım.
Hepinize saygılar sunuyorum. (CHP
sıralarından alkışlar) 
OKTAY VURAL (İzmir) – Sayın Başkan,
aynı gerekçeyle biz de istiyoruz. Sayın Mehmet Günal…
BAŞKAN – Buyurun.
7.- Antalya
Milletvekili Mehmet Günal’ın, Giresun Milletvekili Nurettin Canikli’nin sataşma
nedeniyle yaptığı konuşması sırasında Milliyetçi Hareket Partisine sataşması
nedeniyle konuşması
MEHMET GÜNAL (Antalya) – Teşekkür
ederim Sayın Başkan. 
Sayın Canikli, Meclis Başkanının
gönderdiği, İç Tüzük’e aykırı olan maddelerin içerisinde bu söylediğimiz rant
maddelerinin tamamı yer alıyor. Bakın, Kamu İhale Kanunu’yla ilgili vardı, birisini
aşağıda geri çektiniz; Tapu Kanunu’yla ilgili var, kamulaştırmayla ilgili var.
Defalarca söyledim, yolsuzluk dosyasının da bir kısmı tutanaklarda var diyorum
size. Kayseri’de stadyumla ilgili yapılan hak düşürücü kamulaştırma… Kime kıyak
geçiyorsunuz?
Başka bir örnek vereyim, Bakana da
söyledik: Devlet Su İşleri denetim yaptıracak su yapılarıyla ilgili, denetimi
yapacak olan DSİ, şirketi belirleyecek olan DSİ, ihaleyi verecek olan DSİ.
Soruyorum, diyorum ki: Arkadaş, al bunu, sen standardını belirle, Kamu Gözetimi
ve Denetimi Kurumu var, Enerji Piyasası Düzenleme Kurumu var, sen kalkmışsın,
buraya koymuşsun, bir de ısrar ediyorsun. Peki, hangi şirkete vereceksin? 800
küsur tane HES’in ihalesini sen niye yapıyorsun kardeşim? 
Yani, şimdi biz bunlara karşı
çıkmayacak mıyız? Burada yetimin hakkı var. Vatandaşın dava açma hakkı
düşürülürse; yanlış, sahte mahkeme kararlarıyla tapudaki kamulaştırmalar
kesinleştiriliyorsa ve siz bunu düşürüyorsanız, “Memuru otuz gün yerine iki
senede yapayım, bana kimse sormasın, ben diktatörlük yapayım.” derseniz… Siz on
sene beraber olacaksınız, on birinci sene kavga edeceksiniz. Güneydoğuda
paralel devlet kurulmuş, kalkmış burada çetelerle… Asıl, çeteleri ortaya
çıkaran sizsiniz. “Çete” demek sadece birinin sizin menfaatinize dokunması
değil, menfaat çeteleri de, kara para aklayanlar da çetedir, organize suç
örgütleri de çetedir, bundan nemalananlar da çetedir, buna göz yumanlar asıl
çeteye destek verenlerdir, aksi takdirde… 
NURETTİN CANİKLİ
(Giresun) – Doğrudan bunları destekleyenler de çetedir. 
MEHMET GÜNAL
(Devamla) - Biz burada hiç kimseyi korumuyoruz, biz hukukun üstünlüğünü
savunuyoruz. Yarın bu 4 bakan -kaçırdığınız fezlekeye muhatap olan- ve Sayın
Başbakan Yüce Divanda yargılandığı zaman onların hukukunu da biz savunacağız,
Anayasa’ya ve hukuka uygun olarak yargılanmalarını yine biz savunacağız,
diyoruz.
NURETTİN CANİKLİ
(Giresun) – Sen hayal görmeye devam et. Sen hayal görmeye devam et!
MEHMET GÜNAL
(Devamla) - Biz hukukun üstünlüğünden yanayız, onun için bunlara karşı
çıkıyoruz.
Soma’yla ilgili,
tekrar söylüyorum: Getirin, hemen bir saat içerisinde çıkaralım. (MHP
sıralarından alkışlar) 
BAŞKAN – Buyurun
Sayın Zozani.
8.- Hakkâri
Milletvekili Adil Zozani’nin, Giresun Milletvekili Nurettin Canikli’nin sataşma
nedeniyle yaptığı konuşması sırasında Halkların Demokratik Partisine sataşması
nedeniyle konuşması
ADİL ZOZANİ
(Hakkâri) – Teşekkür ederim Sayın Başkan.
Bu İç Tüzük
konusunda en tutarlı davranan grup biziz, sebebini de söyleyeyim: Biz, 108
kanun teklifinin tasarıyla birleştirilmesine Komisyonun ilk aşamasında karşı
çıktık, “Bu, İç Tüzük 35’e aykırıdır, birleştirilemez.” dedik. Birleştirdiniz,
buraya getirdiniz. Şimdi, burada yapılan tartışmalar da İç Tüzük’e aykırı
şekilde devam ediyor. Ancak, tekrar İç Tüzük tartışmalarına geri dönmeyeceğiz. 
Sayın
Canikli’nin galiba psikolojisi bozuk, bu aralar morali çok bozuk.
NURETTİN CANİKLİ
(Giresun) – Benim psikolojim sağlam! Ona sen karar veremezsin! Haddini aşma!
Düzgün konuş! Ona sen karar veremezsin!
BAŞKAN – Sayın
Zozani, kişiselleştirmeyin lütfen.
ADİL ZOZANİ
(Devamla) – Ancak, bakınız, Sayın Canikli’nin, biraz önce, burada, bu kürsüde
sarf ettiği sözler bir şekilde izah edilir; Soma’da yaşamını yitiren 301 maden
emekçisinin acısının sömürülmesi anlamına gelir. O acıyı sömürdü, o acı üzerine
timsah gözyaşı döktü burada. Dolayısıyla, biraz önce burada sarf ettiği sözler
bir iktidar partisi grup başkan vekiline yakışan sözler değildir; Meclisten ve
Soma emekçilerinden, yaşamını yitiren emekçilerin ailelerinden gelip bu Meclis
kürsüsünden özür dilemesi gerekir.
NURETTİN CANİKLİ
(Giresun) – Mugalata yapıyorsun şu anda.
ADİL ZOZANİ
(Devamla) – Kendisine yakışan budur. Getirirsiniz...
NURETTİN CANİKLİ
(Giresun) – Boş, boş konuşuyorsun! 
ADİL ZOZANİ (Devamla) – Boş konuşan
sensin!
NURETTİN CANİKLİ (Giresun) – Boş
konuşuyorsun, boş! Çıkarsın kanaatini söylersin, çıkarsın düşünceni söylersin. 
ADİL ZOZANİ (Devamla) – Eğer sen boş
konuşmamış olsaydın böyle bir boşluğa düşmemiş olurdun, böyle bir handikabın
içerisine girmemiş olurdun. Evet, sen boş konuştuğun için böyle bir yanlışın
içine düştün. Kabul etmen lazım. Boş konuştuğun için böyle bir gaf yaptın
burada.
NURETTİN CANİKLİ (Giresun) – Ne gafı
ya! Doğru. Engellemiyor musun? Sen engelliyorsun işte. 
PERVİN BULDAN (Iğdır) – Muhalefet cevap
veriyor, dinleyin. 
ADİL ZOZANİ (Devamla) – Bu gaftır tabii
ki, bu gaftır. Evet, Soma emekçilerinin, Soma’da katledilen, o faciada yaşamını
yitiren 301 insanın acısı üzerinden burada duygu sömürüsü yaptın.
NURETTİN CANİKLİ (Giresun) – Sen
yapıyorsun, sen! 
ADİL ZOZANİ (Devamla) – Gelip özür
dilemen gerekir. Gelip burada özür dilemen gerekir. Ayıp yaptığın, ayıp ettin!
NURETTİN CANİKLİ (Giresun) – Ayıbı sen
yapıyorsun! 
BAŞKAN – Birleşime beş dakika ara
veriyorum.
Kapanma Saati:
18.11
DÖRDÜNCÜ OTURUM
Açılma Saati: 18.16
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail
KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 117’nci Birleşiminin Dördüncü Oturumunu açıyorum.
639 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet burada.
Usul tartışmasında son söz sizdedir
Sayın Vural.
Buyurunuz. (MHP sıralarından alkışlar)
XI.- USUL
HAKKINDA GÖRÜŞMELER (Devam)
1.- 639
sıra sayılı Kanun Tasarısı’nda yer alan, İzmir Milletvekili Oktay Vural ve
Kahramanmaraş Milletvekili Mesut Dedeoğlu’nun birlikte verdikleri (2/399) esas
numaralı Kanun Teklifi’ni geri çektiklerine ilişkin önergenin kabul edilmemesi
nedeniyle 639 sıra sayılı Kanun Tasarısı’nın Genel Kurulda görüşülmesinin İç
Tüzük hükümlerine uygun olup olmadığı hakkında (Devam)
OKTAY VURAL (İzmir) – Teşekkür ederim
Sayın Başkan.
Tabii, Milliyetçi Hareket Partisi
olarak bizim bu getirilen kanun tasarısı konusundaki görüşlerimizi Plan ve
Bütçe Komisyonunda ifade ettik, defalarca basın toplantılarında ifade ettik;
hatta, kendileriyle telefonla da görüştüm, kendilerine de “Bakın, bu, Soma ile
yeniden yapılandırma konusundaki hususları çıkaralım, bir an önce, bu konuda,
sizinle birlikte hemen bunu çıkarırız.” diye açık çek verdim. Milliyetçi
Hareket Partisi olarak tutumumuz samimi olarak bu olmuştur.
Sayın Canikli, hatırlarsınız, bunu
söyledim; yapmayın etmeyin, gelin bunları yapalım dedim. Dolayısıyla, bu
konuda, Soma’da 301 madencinin yaşadığı bu sıkıntı üzerine, gerçekten,
muhalefetin onlara yapılacakları engelleme düşüncesi çok oportünistçe bir
yaklaşım. Böylesine bir ifadeyi mübarek ramazanda size yakıştıramadım,
gerçekten yakıştıramadım. Yani, böyle bir şey... 
NURETTİN CANİKLİ (Giresun) – Dolaylı
olarak engelliyorsunuz, onu söylüyorum ben. 
OKTAY VURAL (Devamla) - Soma ve yeniden
yapılandırmayı kâfi görmüyoruz; doğrudur, yeterli görmüyoruz. Bu madenciler
bugün grubumuza geldi, Sayın Akçay’la kabul ettik; ağlıyorlar, “Söz verdiler,
bu sözleri yerine getirmediler.” diyorlar. Sizin gruba geldiler mi gelmediler
mi, bilmiyorum ama Sayın Başbakanla görüşmelerde bulunan madenciler de geldi.
Onların talepleri dikkate alınmamış; bunları dile getireceğiz, yeterli
görmüyoruz. Ama gelin, olumluları ayıralım. Bakın, “...”(x) Gelin,
bunları ayıralım, bunlarla ilgili ayırmaları yaptıktan sonra -madem sizin bir
endişeniz yok, ayıralım; bununla alakası yok, ayıralım, bitirelim- bizim itiraz
ettiğimiz konuları gelin, daha sonra görüşün, kanun teklifi olarak getirin.
Sayın Başkan, aslında usul
tartışmasının konusu benim teklifim. Şimdi benim teklifim ne oldu?
Reddedildiyse burada yazılmaması lazım, kabul edildiyse maddesini gösterin
diyorum, yok öyle bir şey. Ne oldu benim teklifim? Genel Kurul diyor ki: “Oktay
Vural’ın teklifi doğrudur, ben bunu görüşmek istiyorum.” Komisyon olarak bu
teklifi görüşme iradesi var Sayın Başkan, bu teklifi görüşelim. Bu teklifin
nerede olduğunu Komisyona bildirin. 
Bu bakımdan, yapılması gereken iş...
Aslında düğme yanlış iliklendi. Bu torba yasayla ilgili geçen sene de bunlar
oldu değerli arkadaşlar. Bakın, dedik ki: Devletin acil ihtiyaçları olabilir;
bir araya gelelim, neler acilse hemen çıkartalım. Buna uymadınız. Temel kanun
yanlış... Cemil Çiçek de mi bu kanunu engellemek istiyor? Reddetti, iade etti.
Cemil Çiçek “İç Tüzük’e aykırı.” diyor. 
(Mikrofon otomatik cihaz tarafından
kapatıldı) 
OKTAY VURAL (Devamla) - Kırk sekiz saat
geçmeden gündeme aldınız, teklif edilemeyecek hususlar var. 
Değerli kardeşlerim, biz burada sadece
milletin hukukunu savunuyoruz, sadece. Bizim yandaş medyamız yok, candaş
ihalecilerimiz de yok, haram paracı Rızalara da, kara paracılara da geçit yok.
Bizim tavrımız açık ve net bir şekilde budur.
Hepinize saygılarımı arz ediyorum. (MHP
sıralarından alkışlar) 
BAŞKAN – Teşekkür ederim Sayın Vural.
Sayın milletvekilleri, İç Tüzük’ün
35’inci maddesine göre, komisyonlar kendilerine havale edilen kanun tasarı ve
tekliflerinden birbirleriyle ilgili gördüklerini birleştirerek
görüşebilmektedir. Komisyon raporunda birleştirilen işlerin hangileri olduğu
belirtilmektedir. Sıra sayısında da birleştirilen her bir işin metni yer
almaktadır. Komisyonun kanun tasarısını esas alarak görüşmelerini yürüttüğü,
alt komisyon kurarak bir metin hazırlandığı ve alt komisyon metni üzerinden çalışmalara
devam edildiği, bu arada önergelerle yeni maddelerin metne eklendiği komisyon
raporundan anlaşılmaktadır. Konsolide edilen kanun tekliflerinin hangilerinden
ne ölçüde yararlanıldığı ve metne yansıtıldığı raporda tek tek
belirtilmemektedir. Kanun tasarısı esas alınarak üzerinden oluşturulan alt
komisyon metninin Komisyon metninde baz alınması ve rapordaki
değerlendirmelerin bunu yansıttığı görülmektedir. Raporun ayrıntılı ve çok daha
açıklayıcı düzenlenmesi elbette tercih edilir olmakla birlikte, komisyon
raporlarını düzenleyen İç Tüzük’ün 42’nci maddesinde komisyon raporlarında
içerik olarak konu hakkında komisyonun düşüncelerinin ve yapılan
değişikliklerin gerekçelerinin yer alacağı belirtilmektedir. Bu çerçevede,
raporun görüşmelerine başlanması yönündeki Başkanlığın tutumu değişmemiştir. 
KAMER GENÇ (Tunceli) – İç Tüzük’e
aykırı.
OKTAY VURAL (İzmir) – Sayın Başkan,
teşekkür ederiz. 
Ama ben şunu öğrenmek istiyorum: Ben
bir milletvekili olarak kanun teklifi verdim, İç Tüzük’te diyor ki: Kanun
teklifleri reddedildiği zaman bir yıl müddetle gündeme getirilmez. Benim şimdi
kanun teklifim ret mi ediliyor, kabul mu ediliyor, ne yapacağım ya; bu kanun
teklifim ne oldu? 
BAŞKAN – İşte kabul edildiğini
söylüyorlar, Komisyon Başkan Vekili öyle söyledi, ben öyle anladım.
MEHMET GÜNAL (Antalya) – Yok, öyle bir
şey yok.
OKTAY VURAL (İzmir) – Yani kabul
edildiyse nerede edildi?
YUSUF HALAÇOĞLU (Kayseri) – Maddesi
yok, madde yok.
MEHMET GÜNAL (Antalya) – Hangi maddede?
OKTAY VURAL (İzmir) – Reddedildiyse
niye birleştiriyorlar Sayın Başkan?
İSMAİL AYDIN (Bursa) – Orada raporda
var.
YUSUF HALAÇOĞLU (Kayseri) – Yok, yok,
madde yok orada.
MEHMET GÜNAL (Antalya) – Neresinde var,
nerede okudun da “Var.” diyorsun ya? Neresini okudun da “Var.” diyorsun?
BAŞKAN – Sayın Komisyon Başkan
Vekilinin söylediği şu: Genel Kurulda o kanun metni sonuçta kabul edilecek veya
kabul edilmeyecek. Doğru mu anlamışım? Siz tekrarlar mısınız? 
Buyurun.
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Sayın Başkan, Sayın Vural ve sayın
arkadaşlarının yanı sıra, bizim bu görüşmekte olduğumuz tasarıyla ilgili
görülen -dolaylı ya da dolaysız- 108 tane teklifle ilgili birleştirme
yapılmıştır. Bu birleştirme yapılmadan önce bütün teklif sahiplerine bununla
ilgili yazı gönderilmiştir, tekliflerinin birleştirileceği ve bununla ilgili
olarak görüşlerini Komisyonda belirtmek üzere, teklifleri üzerinde konuşmak
üzere Komisyona davet edilmişlerdir. 
ALİ ÖZ (Mersin) – Bize yazı mazı
gelmedi.
OKTAY VURAL (İzmir) – Hayır, hayır,
yazı filan yok. 
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Var. Müsaade eder misiniz…
OKTAY VURAL (İzmir) – Hayır, efendim,
yok yazı. Doğru söylemiyor. Yazıyı göstersin.
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Burada tekliflerin birleştirilmesi demek, bu
tekliflerdeki maddelerin tamamının, birinin veya hepsinin burada Komisyon
metnine gireceği anlamına gelmiyor, bu değerlendirmeyi yapan Komisyonun
kendisidir. 
MEHMET GÜNAL (Antalya) – Komisyon bir
değerlendirme yapmadı.
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Netice itibarıyla, Komisyon bu 108 teklif ve
tasarıyı birleştirdikten sonra bir metin oluşturmuştur ve bu metni buraya
göndermiştir. Aslında burada asıl olan, İç Tüzük’ün 75’inci maddesinin son
fıkrası da o şekilde olmasına rağmen, tasarı ve tekliflerle ilgili olarak
burada görüşmeye açılması doğru değildir Sayın Başkanım. Yani burada
birleştirilmiş… Siz ayrıca burada teklifleri, 108 teklifi ya da tasarıyı ayrı
ayrı görüşmüyorsunuz. Burada görüşülmekte olan Plan ve Bütçe Komisyonunun
metnidir, esas metin odur, konuşmalar o metin üzerinden yapılmaktadır. Burada
bununla ilgili olarak bir maddenin veya bu metnin tamamının Komisyona geri
çekilmesi söz konusuysa buna yetkili olan Komisyon ve Hükûmettir, bunun dışında
milletvekillerinin bu konuda bir yetkisi yoktur.
Teşekkür ediyorum.
OKTAY VURAL (İzmir) – Sayın Başkan,
Komisyon Başkanı bir kere itiraf etti, dedi ki: “İlgili, ilgisiz hepsini
birleştirdik.” 
RECAİ BERBER (Manisa) – Hayır,
“dolaylı, dolaysız” dedi, ayıp ya!
OKTAY VURAL (İzmir) – “İlgili, ilgisiz”
dedi.
BAŞKAN – Tamam, öyle demiştir.
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – “Dolaylı, dolaysız” dedim.
OKTAY VURAL (İzmir) – Dolayısıyla,
Sayın Başkan, meselenin özü şu: Benim kanun teklifim Genel Kurul kabul ettiği
zaman kabul mü edilecek, reddedildiği zaman ret mi edilecek? Yani, ben bunu
öğrenmek istiyorum. Benim kanun teklifim nihai olarak bir oylama. Genel Kurul
iradesi komisyon iradesinden üstündür, sizi de bağlar.
BAŞKAN – Doğru.
OKTAY VURAL
(İzmir) – Diyor ki: “Bu kanun teklifini görüşeceğim ben.”
BAŞKAN – Evet.
OKTAY VURAL
(İzmir) – Görüştükten sonra ya kabul edecek ya reddedecek, bir diyeceğim yok
ama ben şunu öğrenmek istiyorum: Kabul ya da reddedeceği metin nerede?
NURETTİN CANİKLİ
(Giresun) – Efendim, onun kararını hukukçular verir, o hukuki bir şey Sayın
Başkan. 
OKTAY VURAL
(İzmir) – Yani, reddedilirse ben bir yıl müddetle bu konuda kanun teklifi
veremem.
NURETTİN CANİKLİ
(Giresun) – Efendim, hukukçular karar verecek Sayın Başkan.
MEHMET GÜNAL
(Antalya) – Sayın Başkanım, Sayın Komisyon Başkan Vekili diyor ki: “Bu
görüşüldü.” Teklif falan görüşülmedi. 
BAŞKAN – Ben
grup başkan vekillerini arkaya rica ediyorum.
On dakika ara
veriyorum.
Kapanma Saati: 18.26
BEŞİNCİ OTURUM
Açılma Saati: 19.01
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail
KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 117’nci Birleşiminin Beşinci Oturumunu açıyorum.
639 sıra sayılı Kanun Tasarısı’nın
görüşmelerine devam edeceğiz.
X.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4.- İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ankara Milletvekili İzzet Çetin
ve 13 Milletvekilinin; Ankara Milletvekili İzzet Çetin'in; İstanbul
Milletvekili Ferit Mevlüt Aslanoğlu'nun; Yozgat Milletvekili Sadir Durmaz ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
İstanbul Milletvekili Abdullah Levent Tüzel'in; Bingöl Milletvekili İdris
Baluken'in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin'in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili Durmuşali
Torlak ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; İzmir Milletvekili Musa Çam'ın; Hatay Milletvekili
Adnan Şefik Çirkin'in ;Manisa Milletvekili Sakine Öz'ün; Diyarbakır
Milletvekili Emine Ayna'nın; İstanbul Milletvekilleri Gürsel Tekin ve Mahmut
Tanal'ın; Erzincan Milletvekili Muharrem Işık'ın; İstanbul Milletvekili
Abdullah Levent Tüzel'in; İstanbul Milletvekili Abdullah Levent Tüzel'in;
Kocaeli Milletvekili Haydar Akar'ın; Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi ve İstanbul Milletvekili Ferit
Mevlüt Aslanoğlu'nun; İzmir Milletvekili Rahmi Aşkın Türeli'nin; Manisa
Milletvekili Özgür Özel'in; İzmir Milletvekili Rahmi Aşkın Türeli'nin; Batman
Milletvekili Ayla Akat Ata'nın; Bursa Milletvekili Sena Kaleli'nin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 3 Milletvekilinin; Diyarbakır Milletvekili Altan
Tan'ın; İzmir Milletvekili Rahmi Aşkın Türeli'nin; İzmir Milletvekili Hülya
Güven ve 34 Milletvekilinin; İstanbul Milletvekili Sebahat Tuncel'in; Balıkesir
Milletvekili Namık Havutça'nın; Trabzon Milletvekili Mehmet Volkan
Canalioğlu'nun; Trabzon Milletvekili Mehmet Volkan Canalioğlu'nun; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Bursa
Milletvekili Sena Kaleli'nin; İstanbul Milletvekili Mahmut Tanal'ın; Trabzon
Milletvekili Mehmet Volkan Canalioğlu'nun; Mersin Milletvekili Mehmet Şandır ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kütahya Milletvekili Alim Işık ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Süleyman Çelebi'nin;
Tekirdağ Milletvekili Candan Yüceer'in; Samsun Milletvekili Cemalettin
Şimşek'in; Balıkesir Milletvekili Ayşe Nedret Akova'nın; İzmir Milletvekili
Rahmi Aşkın Türeli'nin; İzmir Milletvekili Rahmi Aşkın Türeli'nin; Balıkesir
Milletvekili Ayşe Nedret Akova'nın; İstanbul Milletvekili Abdullah Levent
Tüzel'in; İzmir Milletvekili Aytun Çıray'ın; Balıkesir Milletvekili Ayşe Nedret
Akova'nın; Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir
Milletvekili Aytun Çıray'ın; Manisa Milletvekili Hasan Ören’in; Denizli
Milletvekili Mehmet Yüksel ve Çorum Milletvekili Cahit Bağcı ile 37
Milletvekilinin; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Manisa Milletvekili Sakine
Öz'ün; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin Benzer Mahiyetteki Kanun Teklifleri ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198)
(Devam)
BAŞKAN - Komisyon burada.
Hükûmet burada.
Sayın milletvekilleri, dünkü birleşimde
tasarının gündeme alınmasına dair grup önerisinden başlayan ve tümü üzerindeki
görüşmelerin başlangıcında da devam eden usul tartışmaları bugün de farklı
boyutlarda devam etmiştir. Komisyon raporu ve kabul ettiği metinle ilgili usuli
itirazları ve bu itirazlara yönelik lehte ve aleyhteki görüşleri hep birlikte
dinledik. Tekraren belirtmemiz gerekiyor ki komisyon raporunu işlemden kaldırma
yetkisine birleşimi yöneten Başkan sahip bulunmamaktadır. Tümü üzerindeki
görüşmelerden sonra, Genel Kurul, tasarının maddelerine geçilmesini benimseyebilir
veya reddedebilir. Geldiğimiz nokta itibarıyla artık tasarının görüşmelerine
başlanarak içeriğine dair görüşlerin paylaşılmasının vaktidir diye düşünüyorum
ve tasarının tümü üzerindeki görüşmeleri başlatıyorum. (AK PARTİ sıralarından
alkışlar) 
ALİM IŞIK (Kütahya) – Sayın Başkan…
KAMER GENÇ (Tunceli) – Sayın Başkan...
BAŞKAN - Milliyetçi Hareket Partisi
Grubu adına…
ALİM IŞIK (Kütahya) – Sayın Başkan,
dilekçem var.
KAMER GENÇ (Tunceli) – Sayın Başkan,
bir dakika…
BAŞKAN – Efendim?
KAMER GENÇ (Tunceli) – Sayın Başkan,
biraz önce siz bir mütalaa beyan ettiniz yani bu şeye geçmeden önce. O
mütalaanızda dediniz ki, okursanız: “Efendim, rapor, İç Tüzük’ün 35’inci
maddesine uygun olarak düzenlenmiştir.” Biraz önceki mütalaanızda öyledir.
Hâlbuki rapor, İç Tüzük’ün 35’inci maddesine aykırı. Çünkü İç Tüzük…
OKTAY VURAL (İzmir) – Meclis Başkanının
yazısı var.
BAŞKAN – Hayır, öyle bir ifade yok
burada.
KAMER GENÇ (Tunceli) – Hayır, var
efendim.
BAŞKAN – Hayır, burada canım. Okurum
tekrar.
KAMER GENÇ (Tunceli) – Biraz önce
okuduğunuzda.
BAŞKAN – Hayır, öyle bir şey yok.
Hayır…
KAMER GENÇ (Tunceli) – Rapor İç
Tüzük’ün 35’inci maddesine aykırı çünkü burada Komisyon kendisine havale
edilmemiş işleri…
BAŞKAN – “İç Tüzük’ün 35’inci maddesine
göre, komisyonlar, kendilerine havale edilen kanun tasarı ve tekliflerinden
birbirleriyle ilgili gördüklerini birleştirerek görüşebilmektedirler.” dedim. 
KAMER GENÇ (Tunceli) – Ama burada
farklı bir şey var.
OKTAY VURAL (İzmir) – Ama Meclis
Başkanının yazısı var efendim. 
BAŞKAN – Şimdi bunların usul
tartışmasını yaptık biz de…
KAMER GENÇ (Tunceli) – Ama Sayın
Başkan, burası çok önemli. Siz bunu sanki atladınız. 
BAŞKAN – Yalnız, Türkiye Büyük Millet
Meclisi Başkanlığına bir şey daha gelmiş. 
OKTAY VURAL (İzmir) – Sayın Başkanım, Meclis
Başkanının İç Tüzük 35’e aykırı olduğuna ve raporu reddettiğine ilişkin bu
raporun metninde yazısı var. Dolayısıyla…
BAŞKAN – Evet, onları ben dünden beri
herhâlde 150 kere dinledim. Bütün bunları da yaptık. Yalnız, şimdi tekrar bir
tane geri çekme önergesi var, onu işleme alacağım.
OKTAY VURAL (İzmir) – Tamam, sizden
istirhamım şu: Sayın Başkan, bu konuda Meclis Başkanlığının bir iradesi
olduğunu ifade etmeniz. Meclis Başkanının burada bir iradesi var, İç Tüzük 35’e
aykırıdır diye. 
BAŞKAN – Tamam. Komisyon da geriye
göndermiş. 
Benim de bu Komisyona, kalkın buradan
gidin, bu Komisyon raporunu da istemiyorum, Meclisi de kapatıyorum demek gibi
bir yetkim yok! Bitti! Usul tartışması açmaktan beynim döndü! 
KAMER GENÇ (Tunceli) – Burada Meclis
Başkanı niye var Sayın Başkan?
BAŞKAN – Beynim döndü!
KAMER GENÇ (Tunceli) – Hayır, Meclis
Başkanı niye var yani? 
BAŞKAN – Size yapmıyorum ya Allah
aşkına!
KAMER GENÇ (Tunceli) – Usulsüzlüklere
göz yummayacaksınız. Siz orada…
BAŞKAN – İyi. Yok öyle bir yetkim, yok.

KAMER GENÇ (Tunceli) – Hayır,
diyorsunuz ki Sayın Başkan: “Efendim, 35’inci maddeye açık aykırı.”
BAŞKAN - Sayın Genç, bitti. 
Sayın Vural’ın bir teklifi var, geriye
alma teklifi; onu okutmak zorundayım. 
VII.-
BAŞKANLIĞIN GENEL KURULA SUNUŞLARI (Devam)
B)
Önergeler (Devam)
2.- İzmir
Milletvekili Oktay Vural ve Kütahya Milletvekili Alim Işık’ın birlikte
verdikleri, 639 sıra sayılı Kanun Tasarısı’nda yer alan (2/1899) esas numaralı
Kanun Teklifi’ni geri çektiklerine ilişkin önergesi (4/175)
TBMM Başkanlığına
639 sıra sayılı Kanun Tasarısı içinde
birleştirildiği gerekçesiyle tasarının 245, 246 ve 247. sayfalarında yer alan
(2/1899) esas numaralı Kanun Teklifi’mle ilgili olarak TBMM İç Tüzüğü’nün
26’ncı maddesi gereğince tarafıma çağrıda bulunmayarak müzakere imkânı
verilmemiştir. Ayrıca kanun teklifimle ilgili herhangi bir düzenleme de
yapılmamıştır.
Belirtilen nedenlerle anılan tasarı
içine dâhil edilen kanun teklifimizin geri çekilmesi için gereğini arz ederim.
 Alim Işık Oktay
Vural
 Kütahya İzmir
OKTAY VURAL (İzmir) – Sayın Başkan…
BAŞKAN – Hayır, söz hakkı yok bu
işlemlerde.
OKTAY VURAL (İzmir) – Yok, hayır
efendim ama…
ALİM IŞIK (Kütahya) – Bu konuda bir
açıklama yapmak istiyorum.
MİHRİMAH BELMA SATIR (İstanbul) – Neye
göre açıklama?
OSMAN AŞKIN BAK (İstanbul) –
Gerekçesini okudunuz.
BAŞKAN – Yerinize oturun, size 60’ıncı
maddeye göre bir dakika söz verebilirim. 
KAMER GENÇ (Tunceli) – Sayın Başkan,
önemli değil yani niye 60’ıncı maddeye göre ki? Yani açık seçik bir usulsüzlük
yapılmış ve siz bu usulsüzlüğü örtbas etmeye çalışıyorsunuz. 
RAMAZAN CAN (Kırıkkale) – Otur yerine!
BAŞKAN – Evet, ben her şeyleri örtbas
etmeye çalışıyorum! Oh, harika, tamamdır… Her şeyleri de en güzel siz
biliyorsunuz!
KAMER GENÇ (Tunceli) – Efendim, Meclis
Başkanının yetkisi yoksa orada oturamazsınız.
BAŞKAN - Ordinaryüs profesörsünüz bu
konuda. Benim saygımı, size olan saygımı, size olan vefamı o kadar istismar
ettiniz ki şu andan itibaren sizi dinlemiyorum. (AK PARTİ sıralarından
alkışlar)
OSMAN AŞKIN BAK (İstanbul) – Çok güzel…
Bravo!
KAMER GENÇ (Tunceli) - Sayın Başkan,
bir şey demiyorum. Burada yapılan usulsüzlükleri örtbas…
BAŞKAN - Böyle şey var mı canım?
“Cahil.” dediniz dünden beri, dünya kadar hakaret ettiniz, hiçbirine cevap
vermedim ben size. Son derece dikkatli bir dil kullanıyorum. 
KAMER GENÇ (Tunceli) - Hakaret etmedim
Sayın Başkan, yanlış anlamayın. Bu grup Anayasa’yı da deliyor, İç Tüzük’ü de
deliyor.
BAŞKAN - “Cahil.” dediniz, onu dediniz,
“Yetersiz.” dediniz, şunu dediniz, bunu dediniz, iade bile etmedim ama artık
yani istiap haddim doldu, nokta! Böyle şey yok canım!
Buyurun Sayın Işık. 
V.-
AÇIKLAMALAR (Devam)
14.-
Kütahya Milletvekili Alim Işık’ın, (2/1899) esas numaralı Kanun Teklifi, 639
sıra sayılı Kanun Tasarısı’nın kapsamına alınmış gibi gösterilmesine rağmen
teklifteki düzenlemelerin tasarı içinde yer almadığına ve bu durumun İç Tüzük’e
aykırı olduğuna ilişkin açıklaması
ALİM IŞIK (Kütahya) – Teşekkür ederim
Sayın Başkanım.
Dilekçemizde de ifade ettiğimiz gibi,
bu kanun tasarısı içerisinde birleştirilerek yer almış bulunan kanun teklifim,
tarafıma açıklama yapmak üzere, müzakerede bulunmak üzere herhangi bir çağrı
imkânı verilmediği için açıklanamamıştır ve bu tasarıda yer alan maddeler
içerisinde de iş ve meslek danışmanlarının mağduriyetlerinin giderilmesine
yönelik herhangi bir düzenleme de yoktur. Yani bizim kanun teklifimiz sözde
kapsama alınmış gibi gösteriliyor ama hiçbir şekilde bu kanun teklifinde yer
alan düzenlemeler burada bulunmamaktadır. 
Bu nedenle, İç Tüzük’e aykırı olarak
yapılan bu işlemin iptalini ve kanun teklifimizin geri çekilmesini talep ettik,
gereğini saygılarımızla arz ediyoruz. Sizlerin gereğini yapacağını düşünüyorum.
Teşekkür ederim.
BAŞKAN – Kabul edip etmeyeceklerini
Genel Kurul bilir.
MEHMET AKİF HAMZAÇEBİ (İstanbul) –
Sayın Başkan…
BAŞKAN – Sayın Hamzaçebi oya sunabilir
miyim, ondan önce bir şey mi söyleyeceksiniz?
III.- YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Evet, oya sunmadan önce toplantı yeter sayısı isteyeceğim Sayın Başkanım.
BAŞKAN – Ha, çok özür dilerim,
duymadım.
Teklifi geri çekme önergesini
oylarınıza sunmadan evvel yoklama istemi vardır.
Sayın Hamzaçebi, Sayın Seçer, Sayın
Aygün, Sayın Tanal, Sayın Türeli, Sayın Çetin, Sayın Özdemir, Sayın Çam, Sayın
Köktürk, Sayın Genç, Sayın Çelebi, Sayın Ören, Sayın Ediboğlu, Sayın Özgümüş,
Sayın Güven, Sayın Haberal, Sayın Kuşoğlu, Sayın Canalioğlu, Sayın Kaleli,
Sayın Tayan, Sayın Toprak.
İki dakika süre veriyorum ve yoklamayı
başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır.
VII.-
BAŞKANLIĞIN GENEL KURULA SUNUŞLARI (Devam)
B)
Önergeler (Devam)
2.- İzmir
Milletvekili Oktay Vural ve Kütahya Milletvekili Alim Işık’ın birlikte
verdikleri, 639 sıra sayılı Kanun Tasarısı’nda yer alan (2/1899) esas numaralı
Kanun Teklifi’ni geri çektiklerine ilişkin önergesi (4/175) (Devam)
BAŞKAN – Teklifin geri alınmasına dair
önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
X.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4.- İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ankara Milletvekili İzzet Çetin
ve 13 Milletvekilinin; Ankara Milletvekili İzzet Çetin'in; İstanbul
Milletvekili Ferit Mevlüt Aslanoğlu'nun; Yozgat Milletvekili Sadir Durmaz ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
İstanbul Milletvekili Abdullah Levent Tüzel'in; Bingöl Milletvekili İdris Baluken'in;
Bursa Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (Devam)
BAŞKAN – Tasarının tümü üzerinde,
gruplar adına, Milliyetçi Hareket Partisi Grubu adına Manisa Milletvekili Sayın
Sümer Oral. (Gürültüler)
Sayın Oral, bir saniyecik…
Sayın milletvekilleri, rica ediyorum
uğultuyu biraz keselim.
Buyurunuz Sayın Oral. (MHP sıralarından
alkışlar)
MHP GRUBU ADINA SÜMER ORAL (Manisa) –
Sayın Başkan, değerli milletvekilleri; İş Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı üzerinde
Milliyetçi Hareket Partisi adına görüşlerimi sunmak üzere huzurunuzdayım.
Sözlerimin başında saygıyla selamlıyorum yüce heyeti.
BAŞKAN – Sayın milletvekilleri, dışarı
çıkmak isteyenler biraz hızlıca hareket ederse sevineceğim.
SÜMER ORAL (Devamla) – Sayın Başkan,
değerli milletvekilleri; “torba” adı verilen ve Adalet ve Kalkınma Partisi
iktidarlarıyla birlikte peydah olan kanun tekliflerinden bir yenisiyle karşı
karşıya bulunuyoruz. Esasen kanun yapmanın, kanun kodifikasyonunun bir tekniği
ve disiplini vardır. Kanunu yapan sadece biz değiliz -hukukun disiplini vardır,
kanunu dikkatle çıkarmak lazım- hukukun üstünlüğünü benimsemiş tüm ülkelerde
uygulama genelde böyledir. “Ben yaptım oldu.” çalakalem yaklaşımıyla kanuni
düzenleme yapılmaz. Türkiye olarak bizim geleneğimizde de bu böyle gelişmiştir
fakat Adalet ve Kalkınma Partisi döneminde “torba yasa” diye bir uygulama
ortaya çıktı, belki son derece istisnai durumlarda başvurulabilecek böyle bir
uygulama ne yazık ki tam bir kural hâline dönüştürüldü. 
Birbiriyle benzerliği, en ufak bir
yakınlığı bulunmayan ilgili, ilgisiz konular bir araya getiriliyor, çoğu kez
devletin ilgili kurumlarının konuyla ilgili görüşleri dahi bulunmuyor. Temel
kanunun bir yeri ve anlamı var fakat “torba” adı verilen bu kanunun ne yeri ne
de anlamı var. Öyle anlaşılıyor ki Adalet ve Kalkınma Partisi bu torba
terminolojisini ve torba işini pek sevmiş, hayırlısı.
Sayın Başkan, Soma’da 13 Mayıs günü
büyük bir kömür ocağı faciası yaşandı. Yaşananlara kaza demek kesinlikle mümkün
değildir; öngörülebilir nedenlerden kaynaklanıyor, ortada ağır bir ihmal ve
kusur olduğu açık. 21’inci asırda, bilgi ve teknoloji çağında insan hayatının
söz konusu olduğu bir işletmede öngörülebilir risklerin önceden öngörülememiş,
tespit edilememiş, önlemi alınamamış olmasını kabul etmek kesinlikle mümkün
değildir. Maden ocakları, özellikle kömür ocakları, bünyesinde ciddi riskler
barındıran ocaklardır. Bu işletmelerde uygulanan teknolojinin ve bulundurulması
gereken tüm cihazların kaliteleri fevkalade önem taşır. Bu konularda
maliyetlerden kaçınmak hiçbir şekilde düşünülmez. Etkin, kaliteli ve periyodik
denetimlerle ocaklarda çalışma güvenliğinin günün her dakikası için muhafaza
edilmesi şarttır. Burada söz konusu olan insandır ve insan hayatıdır. Şayet bu
alanlarda ortada bir teknolojik yetersizlik varsa bu durum olayın vahametini
küçültmez, aksine daha da artırır. Nitekim, yapılan tüm idari ve adli
incelemelerde bu husus tartışmaya mahal olmadan ortaya çıkarılmıştır.
Sayın Başkan, görüşmekte olduğumuz
tasarının ele alınmasındaki temel neden, emek şehitlerimizin acılı ailelerinin
hiç olmazsa yüreklerine su serpecek ek imkânlar sağlamak, ayrıca bunları
gerçekleştirirken maden ve kömür ocaklarının, başta iş güvenliği olmak üzere
sorunlarının bir bütün olarak değerlendirilmesiydi. Bu arada önemli diğer konu,
toprağın yüzlerce metre altında ekmek mücadelesi veren emekçilerimizin çalışma
ve mali koşullarını tatminkâr bir düzeye çıkarmaktı.
Çıkarmakta olduğumuz bu kanunun Soma
için özel bir kanun olmasını ısrarla talep ettik, “Adı Soma olmalı.” dedik.
Tabii ki Soma’yla birlikte diğer tüm kömür ve maden ocakları bir bütün olarak
ele alınacaktı. Soma, kömür denilince ilk akla gelen şehirlerimizin başındadır.
Esasen bu yasal düzenlemeye dönük kamuoyunda da oluşan beklenti gerçekte bu
istikamette idi. Bu arada, faciadan hemen sonra, kanuni düzenlemenin kısa
sürede sonuçlanmasının önemini defalarca belirttik, bu gibi felaketlerde
devletin farklı bir duyarlılık içinde olması gerektiğini dile getirdik,
“Vatandaş devletin kapısını çalmadan devlet vatandaşın kapısını çalmalıdır.” dedik.

Görüşmekte olduğumuz tasarıda yer alan
Soma’yla ilgili düzenlemeler ayrı bir paket hâlinde bir hafta içinde
kanunlaştırılamaz mıydı, bunu niye yapmadık? Israr ve uyarılarımıza rağmen
makul olanı niye tercih etmedik? Gelişme nedense böyle olmadı; içinde her şeyin
ama her şeyin bulunduğu, vergi affına kadar birçok tasarı ve teklifin yer
aldığı, bir araya getirildiği bir düzenleme oldu. Komisyona 61 madde olarak
geldi, 148 madde olarak çıktı, tam otuz sekiz gün de devam etti. Neticede,
hareket noktası olan Soma bu torbanın içine âdeta sıkıştırılmış oldu. Ortaya
çıkan tablo ne yazık ki bu.
Faciadan bugüne altmış üç gün geçmiş
oldu, çok zaman kaybettik. Bizim de önerdiğimiz olumlu bazı düzenlemelere
rağmen, tasarı, mevcut hâliyle, işçilere başlangıçta yetkililerce verilmiş
bulunan sözlerin ve iş güvenliğinin kalitesini yükseltme açısından
beklenenlerin hayli gerisinde kaldı, taşeron sorunu da bir türlü çözülemedi.
Soma’ya ve acılı ailelere keşke Meclis olarak daha samimi yaklaşılsaydı daha
yerinde ve kuşkusuz daha şık olurdu. 
Sayın Başkan, değerli milletvekilleri;
Plan ve Bütçe Komisyonunda, tasarıda yapılan değişiklik ve eklemelerde hukuk ve
kural dışına çıkma sadece şekil kapsamıyla sınırlı tutulmadı, tasarının
içeriğinde daha ciddi düzeylere ulaştırıldı. Hukuk devleti ve çağın gidişiyle
bağdaşmayan, hatta bunlara darbe vuran düzenlemelere yer verildi, bir bakıma
hukukun canı okundu. Bunlar, çağdaş dünyanın uygar bir ülkesi olan Türkiye’ye
yakışan davranışlar olmadı. Maddeler bölümünde bu konulara daha ayrıntılı
olarak gireceğiz. 
Bu arada, Plan Bütçe Komisyonunda
Anayasa ve İç Tüzük hükümlerine aykırı biçimde tasarıya eklenmiş bulunan
maddelerin tasarı metninden çıkarılmasını Türkiye Büyük Millet Meclisi
Başkanlığından talep ettik. Talep benimsenmedi ancak talebin benimsenmemiş
olması bu konuların Anayasa’ya ve İç Tüzük’e aykırı olduğu gerçeğini de ortadan
kesinlikle kaldırmaz. 
Sayın Başkan, değerli milletvekilleri;
13 Mayıs günü yaşanan felaketin, 105 binin üzerinde nüfusa sahip Soma’nın
ekonomik hayatı üzerinde yaratmış olduğu ciddi sarsıntı kesinlikle göz ardı
edilmemeli. Aktif nüfusun önemli bölümünün ocaklarda çalışmakta olduğu Soma’da,
ticari ilişkilerde ve ödemelerde oluşan ve her geçen gün daha da yoğunlaşan
durgunluk ve tıkanıklığın boyutu kolayca öngörülebilecektir. Unutulmasın ki
vatandaş, özellikle o bölgede, genelde günlük yaşar. Soma’daki bu mevcut ağır
ekonomik konjonktürün Hükûmetin gündeminde olduğunu, gerekli tedbirlerin ise
kısa sürede alınacağını umuyorum, bunun da takipçisi olacağız. Soma bir bakıma
Hükûmetin gündeminden âdeta uzaklaşmış görünüyor ama milletin gündeminden
çıkması asla mümkün olmayacak. 
Sayın Başkan, izninizle, bu bölümde,
tasarıda yer alan mali affa ilişkin görüşlerimi özet hâlinde ifade etmek
istiyorum. 
Önce şu bilinmeli ki bu tür
düzenlemeler hiçbir zaman “af kanunu” adıyla gelmez. Bu isimle gelen bir tasarı
ya da teklif bugüne dek pek görülmemiştir; “af” kelimesi genelde telaffuz
edilmez. Nitekim, Adalet ve Kalkınma Partisi döneminde çıkarılmış bulunan af
kanunları “af” adıyla gelmemiştir, bu kez de böyle olmuştur, “Ödeme kolaylığı
getiriyoruz.”,“Alacakları yapılandırıyoruz.” diye sunulur. Ancak, bu
düzenlemelerin vergi literatüründe tek bir adı vardır: Af. 
Tasarıyla, 30
Nisan 2014 tarihinden önce kesinleşmiş vergilerin anaparalarının TEFE oranında
hesaplanacak faizlerinin ödenmesi karşılığında, faiz ve zamların tahsilinden
vazgeçilmektedir. Komisyonda, ayrıca, cezalar da anapara kapsamına alındı.
Mevcut yapısıyla düzenleme bazı önemli sınırlamaları bünyesinde barındırmakta
olsa da netice itibarıyla bir af kanunu, bir af düzenlemesidir. 
AKP
hükûmetlerince on iki yıllık iktidarı döneminde irili ufaklı olmak üzere 8 defa
bu nitelikte af düzenlemeleri yapılmıştır. Bu düzenlemelerin 5’i kanunla,
diğerleri genel tebliğlerle gerçekleştirilmiştir. Bu dönem, mali af
düzenlemelerine sıklıkla müracaat edilen bir dönem olmuştur. Vergi aflarının
Anayasa hükümleriyle engellenmesini ileri sürerek iktidara gelen bir Hükûmetin
af bilançosunun bu kadar kabarık hâle gelmiş olmasının hayli dikkat çekici bir
tablo olduğunda sanırım herkes müttefik olacaktır. 
Sayın Başkan,
vergi sistemimizde düzenleme ihtiyacı olduğu kuşkusuz. Ancak, ihtiyaç duyulan
düzenlemeler daha çok sistemin genel yapısına dönük olan düzenlemelerdir.
Geride bıraktığınız on iki yıla bakıldığında parça parça, dağınık bazı
düzenlemelerin yapıldığı ancak bunların bir bütünlük içinde, sistemin tümünü
kapsayan tarzda ele alınmış olmadığı görülecektir. Nitekim, Adalet ve Kalkınma
Partisi hükûmetlerince bu gerçek tam on iki yıl boyunca hemen hemen her bütçe
kanununun Meclise sunuluşunda Maliye Bakanlarının ağzından dile getirilmiş
ancak bu istikamette somut adım atıldığı görülmemiştir. 
Bu dönemin önemli bir düzenlemesi olan
Gelir İdaresinin yapısında 2005 yılında gerçekleştirilen değişikliğin de henüz
bekleneni verdiğini ifade etmek mümkün değildir. Türk Gelir İdaresi, vergi
denetim ve işlevi ve elemanı olmayan vergi idaresi hâline gelmiştir. İdarenin
bağımsızlık konusunu ise değerlendirmeye gerek görmüyorum.
Uzun bir aradan sonra nihayet 12
Haziran 2013 tarihinde Türkiye Büyük Millet Meclisine bu kapsamda bir kanun
tasarısı sunuldu. Gelir Vergisi Kanunu’yla ilgili bu tasarının genel
gerekçesinde aynen şunlar dile getiriliyor: “Etkin, basit ve adil bir vergi
sistemi oluşturulması, kamu finansmanının sağlam temellere dayandırılması,
sürdürülebilir kalkınmayı destekleme, istihdamı, üretimi, tasarruf ve
yatırımları teşvik etme, vergiye gönüllü uyumu kolaylaştırma, ekonominin
kayıtlılık düzeyini artırma, bölgesel gelişmişlik farklarını azaltmak.”
gösterilmektedir. Hükûmetin bu gerçeği ve bu ihtiyacı görmesi için aradan tam
on iki yılın geçmesi gerekmişti. 
Adı geçen bu tasarı ise kapağı
açılmadan tam bir yıldır Plan ve Bütçe Komisyonun raflarında unutuldu. Sayın
Komisyon Başkanımız da herhâlde bunları dikkatle dinliyordur, Sayın Berber.
Meclise sunmuş olduğu tasarının
-buranın altını dikkatle çiziyorum Sayın Başkan- gerekçesinde vergi sisteminde
düzenleme ihtiyacının altını çizerek belirten Hükûmetin, tasarıyı Plan Bütçe
Komisyonunun raflarında tozlanmaya bırakmaya hakkı yoktur, olmamalıdır. 
Tasarı niçin hazırlandı, tasarıdan niye
vazgeçildi? Tasarının hazırlanma nedenleri ortadan kalkmadığına göre bu tutumun
nedeni mutlaka açıklanmalıdır. Böyle bir tavrın ekonomi yönetiminin, dolayısıyla
Hükûmetin samimiyetinin ve sorumluluğunun sorgulanmasına ve tartışılmasına yol
açması tabiidir. Bu iddiaları belirtip o düzenlemeyi uygulamaya koymazsanız,
kanunlaştırmazsanız kalkıp burada açık açık bunların cevabını vermeniz lazım. 
Değerli milletvekilleri, 2000 yılının
başında uygulamaya konulan, 3 Kasım 2002 seçimlerinden sonra Adalet ve Kalkınma
Partisi hükûmetlerince benimsenen ekonomik programın temel hedefi, sağlam bir
kamu maliyesi zemininde, sürdürülebilir bir büyüme ortamının oluşturulması idi.
Hiç kuşku yok ki bütçe ve mali disiplinin sağlanması ve korunmasında vergi
sisteminin ağırlığı büyüktür. Bir defaya mahsus özelleştirme gelirleri vergi
gelirlerinin yerini tutmaz. Fiskal, ekonomik ve sosyal fonksiyonları dengede
bir vergi sistemi, sağlıklı bir ekonominin vazgeçilmez unsurudur ancak geride
bıraktığımız on iki yıl içinde bu alanda bir bütünlük içinde yapısal düzenleme
gerçekleştirilmemiştir. Oysa beklenen, vergi sistemimizin çağdaş ve sağlıklı
bir yapıya kavuşturulmasıdır. Özellikle dolaylı ve dolaysız vergi arasındaki
uçurum, beyan sisteminin yetersizliği, Gelir Vergisi Kanunu’nun âdeta yamalı
bohçaya dönen yapısı; nedense bugüne dek çalışmalar bu istikamette
yoğunlaşmadı. Bugün dolaylı vergiler, vergi sistemimiz içinde yüzde 70’lerin
üzerine çıkmıştır. Adalet ve Kalkınma Partisi geldiğinde bu oran yüzde
65’teydi. Gayet iyi hatırlıyorum, ilk bütçesinde o günün Maliye Bakanı bu yüzde
65 oranının çok olduğunu, uygulayacağı tedbirlerle bunu aşağıya çekeceğini
ifade etmişti. O bütçe sunuşu tahmin ediyorum Bütçe Komisyonunda da vardır. Bir
kere daha hatırlamakta yarar var yani ne söylenmiş ve ne gerçekleştirilmiş. 
Hükûmete düşen, af kanununu çıkarmaktan
çok, af kanunlarının çıkarılmasına yol açan ekonomik ortamı iyileştirmek
olmalıdır. Şayet “Aflar siyasi nedenlere dayanmıyor.” diyorsanız uygulanan
ekonomik politikanızın sık sık arızalandığını peşinen kabul etmeniz gerekir. 
Sayın Başkan, değerli milletvekilleri;
Türk vergi sistemini konu alan bir panelden sizlere küçük bir pasajı iletmek ve
sizlerle paylaşmak istiyorum. Bakın, o panelde Maliye Bakanımız Sayın Mehmet
Şimşek aynen “Tabii ki aflar, Türkiye’de vergi afları her dönemde yapılmış ve
bu aflar vergide uyumu ciddi şekilde bozan bir husustur. Her ne kadar şimdi
aflar için nitelikli çoğunluk gerekiyorsa da, aslında, belki de af
yapılamayacağını Anayasa’da çok açık bir şekilde ifade etmek lazım, belki de
Anayasa’mızın değiştirilmez maddeleri arasına sokmak lazım. Vergi afları çok
ciddi bir adaletsizlik ortaya koyuyor.” diyor ve ilave ediyor, onları
okumayayım. Sayın Bakanın dile getirdiği görüşlerinde samimi olduğunda en küçük
bir tereddüdüm olmadı ve sonuna kadar da izledim ama böyle diyen bir Maliye
Bakanının döneminde bu tür düzenlemelerin arka arkaya çıkmasını da ekonomi
yönetimi açısından gerçekten normal karşılamadığımı ifade etmek isterim.
MEHMET GÜNAL
(Antalya) – Komisyonda da söyledi Sayın Bakanım, Komisyonda da söyledi,
biliyorsunuz.
SÜMER ORAL
(Devamla) – Sayın Başkan, sözlerimin sonunda şunları ifade etmek istiyorum: Bu
“torba” adı verilen kanuni düzenlemelerden kaçınılmalıdır. Bu, doğru bir yöntem
değildir. Yanlış örnek yaratılıyor. Böyle, şekilden yoksun, bu manada, bir
bakıma “ucube” diyebileceğimiz düzenlemeye “torba” adını vermekle günlük
hayatımızda kullandığımız iplikten ya da kıldan dokunmuş, boyu, hacmi belli,
ağzı bükülüp bağlanabilen küçük bir nesne olan torbaya da inanın haksızlık
yapıyoruz.
Sayın Başkan, torba kanunu
görüştüğümüze göre, konuşmamın sonunda şu G20’yi de bu torbanın içerisinde
eklemek istiyorum. Sayın Erdoğan, 11 Temmuz 2014 günü Vizyon Belgesi’ni
açıkladığında “Bizden önce G20 üyesi bir Türkiye yoktu, bizimle başladı.” dedi,
bu aynen buradadır. G20, 1999’da kuruldu ve Türkiye G20’nin kurucu üyesidir ve
kurucu ülkesidir. O günden bu yana da burada devam etmektedir ve G20 1999’da
kurulduğunda Adalet ve Kalkınma Partisi yoktu ama G20 süreci vardı. Birinci,
ikinci, üçüncü toplantısında da AKP yoktu, buna mukabil süreç vardı. Bu bir
hata mıdır yoksa bilerek mi yapılmıştır? Ama her ikisi de hiç doğru olmamıştır.

Sayın Başkan, sözlerimi burada
bitirirken değerli milletvekili arkadaşlarıma tekrar saygıyla sevgilerimi
sunuyorum. (MHP sıralarından alkışlar) 
BAŞKAN – Teşekkür ederim Sayın Oral. 
Birleştirilen kanun tekliflerinden
birinin geri alınmasına dair bir başvuru vardır, okutup işleme alıyorum. 
VII.-
BAŞKANLIĞIN GENEL KURULA SUNUŞLARI (Devam)
B)
Önergeler (Devam)
3.- Mersin
Milletvekili Mehmet Şandır ve Mersin Milletvekili Ali Öz’ün birlikte
verdikleri, 639 sıra sayılı Kanun Tasarısı’nda yer alan (2/1655) esas numaralı
Kanun Teklifi’ni geri çektiklerine ilişkin önergesi (4/176)
TBMM
Başkanlığına
639 sıra sayılı Kanun Tasarısı’nın
211’inci sayfalarında yer alan (2/1655) esas numaralı Kanun Teklifi’mizle
ilgili olarak TBMM İçtüzüğü’nün 26’ncı maddesi gereğince çağrıda bulunulmadığı
gibi kanun teklifimizle ilgili herhangi bir düzenleme de yapılmamıştır. 
Belirtilen nedenlerle anılan kanun
tasarısı içine dâhil edildiği belirtilen kanun teklifimizin geri çekilmesi için
gereğini arz ederiz. 
Mehmet Şandır Ali
Öz
Mersin Mersin
MEHMET DOĞAN KUBAT (İstanbul) – Sayın
Başkan…
BAŞKAN – Sayın Öz’ün 60’ıncı maddeye
göre… 
Bir dakika… 
V.-
AÇIKLAMALAR (Devam)
15.- Mersin
Milletvekili Ali Öz’ün, (2/1655) esas numaralı Kanun Teklifi’ndeki
düzenlemelerin 639 sıra sayılı Kanun Tasarısı’nın kapsamında yer almadığına
ilişkin açıklaması
ALİ ÖZ (Mersin) – Teşekkür ediyorum
Sayın Başkanım. 
Bu kanun tasarısı içeresinde
tekliflerimizin birleştirilmiş olduğu ifade edilmekle beraber, verdiğimiz
teklifle ilgili bu kanun tasarısı içerisinde herhangi bir ibarenin yer
almadığını görüyoruz. 
Özellikle Komisyon Başkanının da
“Teklifleri bu tasarı içerisinde yer alan milletvekillerine bilgi verilerek,
Komisyonda söz almaları temin edildi.” şeklindeki ifadesinin doğru olmadığı
kanaatindeyim. 
Dolayısıyla, bu teklifle ifade
ettiğimiz, uzun süredir Türkiye’de kamuoyunun da gündeminde olan bir ihtiyacı
gidermek adına bir kanun teklifiydi fakat hiçbir şekilde değerlendirilmeye
alınmadığını görüyoruz. Dolayısıyla, bu teklifin Türkiye Büyük Millet Meclisi üyeleri
tarafından değerlendirilmesini arz ediyor, teşekkür ediyorum.
(CHP
sıralarından bir grup milletvekili ayağa kalktı) 
MEHMET AKİF
HAMZAÇEBİ (İstanbul) – Yoklama istiyoruz.
MEHMET DOĞAN
KUBAT (İstanbul) – Sayın Başkan…
BAŞKAN - Şimdi
yoklama talebi var.
MEHMET DOĞAN
KUBAT (İstanbul) – Başkanım, bir saniye, Sayın Başkanım…
BAŞKAN - Hemen
başlayalım arkadaşlar.
OKTAY VURAL
(İzmir) – Oylamaya geçildi efendim.
AHMET AYDIN
(Adıyaman) – Sayın Başkan…
MEHMET AKİF
HAMZAÇEBİ (İstanbul) – Yoklama talebinde bulunduk efendim, ondan sonra…
MEHMET DOĞAN
KUBAT (İstanbul) – Sayın Başkanım, bu konuda oylamadan önce bir usul tartışması
açılmasını talep ediyoruz.
BAŞKAN - Efendim?
OKTAY VURAL
(İzmir) – Efendim, oylamaya geçildi.
MEHMET DOĞAN
KUBAT (İstanbul) – Oylamadan önce…
MEHMET AKİF
HAMZAÇEBİ (İstanbul) – Oylamaya geçildi Sayın Başkan.
MEHMET DOĞAN
KUBAT (İstanbul) – Efendim, geri çekme önergesi işleme konulamaz, bununla
ilgili usul tartışması açılmasını istiyoruz.
BAŞKAN – Ama ben
görmedim sizi, kimse de söylemedi.
MEHMET DOĞAN
KUBAT (İstanbul) – İşleme konulamaz.
OKTAY VURAL
(İzmir) – Oylamaya geçildi.
MEHMET GÜNAL
(Antalya) – Geç kaldın, geç, bir dahakinde yaparsın.
AHMET AYDIN
(Adıyaman) – Sayın Başkan…
BAŞKAN – Hayır,
gerçekten görmedim, arkadaşlar da söylemedi.
MEHMET DOĞAN
KUBAT (İstanbul) – Zabıtlara bakın efendim. (Gürültüler)
BAŞKAN - Siz
gürültü yapmazsanız ben arkadaşları dinleyebileceğim, dolayısıyla yani
usuletle, suhuletle meseleye bir çözüm bulacağız. Ben açık açık söyledim, Sayın
Kubat istemiş, görmedim, buradaki arkadaşlar da beni uyarmadı, o açıdan bir şey
demiyorum, dinleyeyim ama.
MEHMET AKİF
HAMZAÇEBİ (İstanbul) – Sayın Başkan, ama bir saniye, “Görmedim.” diyorsunuz.
BAŞKAN – Evet,
size doğru bakıyordum. 
MEHMET GÜNAL
(Antalya) – Yoktu zaten görme şansınız.
MEHMET AKİF
HAMZAÇEBİ (İstanbul) – Hayır ben oylama talep ettikten, yoklama talep ettikten
sonra ayağa kalktı, dolayısıyla oylama başladı efendim.
BAŞKAN - Onu
bilmiyorum.
MEHMET DOĞAN
KUBAT (İstanbul) – Siz bu konuda bir irade ortaya koymadınız ki.
BAŞKAN – Bir
itirazını dinleyeyim, ondan sonra yapıyorum yoklamayı.
Buyurun.
MEHMET DOĞAN
KUBAT (İstanbul) – Sayın Başkan, tasarının şu anda 81’inci maddeye göre
görüşmelerine başlanılmıştır, biraz önce başladık; dolayısıyla, 75’inci maddeye
göre bir geri çekme önergesinin şu safhada artık işleme alınması mümkün
değildir. Başkanlığın bu konuda bu önergenin reddine dair bir tutum belirlemesi
lazım.
MEHMET GÜNAL
(Antalya) – Geç kaldın, geç.
MEHMET DOĞAN
KUBAT (İstanbul) – Eğer bu şekilde bir tutumunuz yoksa usul tartışması
isteyeceğim.
BAŞKAN -
Anladım, tamam. Yoklamayı, oylamayı yapayım, ondan sonra usul tartışmasını
açarım.
MEHMET DOĞAN
KUBAT (İstanbul) – İşleme alınamaz…
OKTAY VURAL
(İzmir) – İşleme alınmış işte.
MEHMET AKİF
HAMZAÇEBİ (İstanbul) – Oylama verdik efendim.
AHMET AYDIN
(Adıyaman) – Efendim, işleme almamanız lazım.
BAŞKAN –
Efendim?
MEHMET DOĞAN
KUBAT (İstanbul) – İşleme alamazsınız.
AHMET AYDIN
(Adıyaman) – İşleme alınmaması, oylama yapılmaması lazım.
BAŞKAN - İşlem
başladığı için yapacağım bir şey yok.
AHMET AYDIN
(Adıyaman) – Usul tartışması önce görüşülür.
MEHMET GÜNAL
(Antalya) – Görüşüldü.
ŞİRİN ÜNAL
(İstanbul) – Önce istedi, önce.
OKTAY VURAL
(İzmir) – Yoklamaya geçtiniz efendim.
BAŞKAN – Evet,
başlayın…
Sayın Hamzaçebi…
AHMET AYDIN
(Adıyaman) – Başkanım, sizin bu usulünüze ilişkin bir usul tartışması açılıyor
zaten.
MEHMET DOĞAN
KUBAT (İstanbul) – Zabıtlara bakın efendim.
BAŞKAN - Hayır,
anladım da, başlattım ki. 
MEHMET DOĞAN
KUBAT (İstanbul) – Ama Sayın Başkanım, bu işlemin usulüyle ilgili bir konu,
esasa ilişkin.
BAŞKAN – Ya, ne
dediğinizi ben sizin… 
MEHMET GÜNAL
(Antalya) – Sayın Başkan…
BAŞKAN – Sayın
Günal, bağırmayın ya, vallahi kulaklarım çınlıyor.
MEHMET GÜNAL
(Antalya) – Ama Sayın Başkan geçti.
BAŞKAN – Anladım
da kulaklarım çınlıyor yani, car car car! Amma yüksek sesle konuşuluyor ya. (AK
PARTİ sıralarından alkışlar) 
MEHMET DOĞAN
KUBAT (İstanbul) – Böyle bir şey olur mu Başkanım?
BAŞKAN – Bir şey
söylemek istiyorum, herkes için konuşuyorum bunu: Bir ağızdan konuşuyorsunuz.
Nefesim kesildi, yani sizin kesilmedi mi, yorulmadınız mı? Hayret bir şey,
millet ne kadar enerjik ya!
Şimdi, yoklamayı başlatmış olduğum için
bunu yapamıyoruz.
MEHMET DOĞAN KUBAT (İstanbul) – Hayır,
başlamadı yoklama.
MEHMET GÜNAL (Antalya) – Ya kardeşim,
hayret bir şey ya, gidin adamlarınızı çağırın.
AHMET AYDIN (Adıyaman) – Yapamazsınız
yoklamayı.
OKTAY VURAL (İzmir) – Yoklamaya
başlandı efendim.
MEHMET GÜNAL (Antalya) – Memurlar mı
yönetecek burayı ya?
OSMAN AŞKIN BAK (İstanbul) – Ne demek
ya?
MEHMET GÜNAL (Antalya) – Yoklamaya
başlandı, geç kaldın işte, bir dahakinde yap. Geç kaldın, bir dahakinde
yaparsın; öğrenmiş oldun. (AK PARTİ sıralarından “Bağırma, bağırma!” sesleri)
VEDAT DEMİRÖZ (Bitlis) – Sen de usulsüz
olduğunu biliyorsun.
MEHMET GÜNAL (Antalya) – Geç kaldın
geç.
MEHMET DOĞAN KUBAT (İstanbul) – Bu
yoklama yapılamaz efendim, bunun için usul tartışması açıyoruz.
AHMET AYDIN (Adıyaman) – Sayın Başkan…
MEHMET GÜNAL (Antalya) – Yoklama
başlamış Sayın Başkanım, böyle dayatma olmaz.
BAŞKAN – Şimdi, bağrışmayın ya, bir
dakika! Bu usul tartışmasını ben açmıyor muyum? Açmıyorum kardeşim, yeter artık
ya! Tamam, sonra açacağım, yapmayın Allah aşkına, sıra sıra gidiyoruz.
AHMET AYDIN (Adıyaman) – Sayın
Başkanım, ama bu usulünüze aykırı bir şey ve biz bu usulü tartışmaya açıyoruz.
BAŞKAN – Ama şimdi, bakın, öyle bir
durum ki, ben sizi görmedim; Sayın Hamzaçebi’nin dediğine göre sonra
kalkmışsınız, yoklamayı başlattım.
MEHMET DOĞAN KUBAT (İstanbul) –
Tutanaklara bakalım efendim.
BAŞKAN – Ya, insanları oturtacak mıyım
ben?
AHMET AYDIN (Adıyaman) –
Oturtacaksınız; yoklama başlamadı. Bu yoklamanın yapılması usule aykırı.
OSMAN AŞKIN BAK (İstanbul) – Bu
yoklamanın yapılması usule aykırıdır efendim, önce buna karar vermeniz lazım.
MEHMET GÜNAL (Antalya) – Yoklama başladı.
ÜNAL KACIR (İstanbul) – Sayın Başkan,
bu kadar yıl vekillik yaptınız, böyle bir şey gördünüz mü ya? Böyle bir
uygulama gördünüz mü efendim siz hiç?
SAKİNE ÖZ (Manisa) – Daha ne kadar
bekleyeceğiz?
MAHMUT TANAL (İstanbul) – Sayın Başkan,
oturalım mı, bekleyelim mi?
AHMET AYDIN (Adıyaman) – Sayın Başkan…
BAŞKAN – Şimdi, Sayın Aydın…
MEHMET AKİF HAMZAÇEBİ (İstanbul) –
Sayın Başkan…
BAŞKAN – Bir saniye, cevap vereceğim o
tarafa.
MEHMET AKİF HAMZAÇEBİ (İstanbul) –
Sayın Başkan, 20 arkadaşımız ayakta bekliyor. Buna hakkınız yok efendim, işleme
başladınız. 
BAŞKAN – Ben isimlerinizi yazdım, sizi
şöyle alayım o zaman. Hepinizi yazdım. 
MEHMET AKİF HAMZAÇEBİ (İstanbul) –
Lütfen, rica ediyorum, işlemi sonuçlandırın efendim. 
BAŞKAN – Ama bu cümleyi… 
Bakın, hep sürekli olarak bir emir
kipiyle bana konuşuluyor. Ben buraya bir cevap vereceğim, sizin de isimlerinizi
yazdım; buyurunuz, oturunuz lütfen, ayakta tutmuyorum. 
Ama sürekli olarak ya parmak sallanıyor
ya emir kipiyle konuşuluyor, ben bugüne kadar bu çatının altında hiç kimseye
emir kipiyle konuşmadım. 
Sayın Aydın, yaptığım işlemin doğru
olduğuna inanıyorum, dolayısıyla usul tartışması açsam bile aynı fikirdeyim, o
nedenle usul tartışması açmıyorum. 
Şimdi, yoklama işlemini başlatıyorum…
ÜNAL KACIR (İstanbul) – Olur mu öyle
şey!
AHMET AYDIN (Adıyaman) – Sayın
Başkanım, ama gerekçelerimizi dinlemeniz lazım.
MEHMET DOĞAN KUBAT (İstanbul) – Sayın
Başkan…
III.- YOKLAMA
BAŞKAN – İsimleri hızlıca okuyayım:
Sayın Hamzaçebi, Sayın Sarı, Sayın Seçer, Sayın Tanal, Sayın Eyüboğlu, Sayın
Özdemir, Sayın Moroğlu, Sayın Çelebi, Sayın Ören, Sayın Demiröz, Sayın Güven,
Sayın Öğüt, Sayın Öz, Sayın Akova, Sayın Haberal, Sayın Köktürk, Sayın Kuşoğlu,
Sayın Türeli, Sayın Aydın, Sayın Öztürk, Sayın Toprak.
İki dakika süre veriyorum.
Yoklamayı başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır.
MEHMET DOĞAN KUBAT (İstanbul) – Sayın
Başkanım, oylamadan önce usul tartışması istiyoruz. 
Efendim, bu önerge işleme konulamaz. 
BAŞKAN – Bu önerge işleme konur da…
Ben usul tartışması yapacağım şimdi. 
Lehte, aleyhteleri alayım. 
MEHMET DOĞAN KUBAT (İstanbul) –
Aleyhte.
AHMET AYDIN (Adıyaman) – Aleyhte.
MEHMET AKİF HAMZAÇEBİ (İstanbul) –
Lehte.
İZZET ÇETİN (Ankara) – Lehte.
OKTAY VURAL (İzmir) – Sayın Başkan,
oylamayı tamamlayın “Kabul edenler… Etmeyenler…” diye. Yoklamayı yaptınız.
BAŞKAN – Şimdi, sadece… 
Bakın, Sayın Oktay Vural, getirteceğim
şimdi tutanakları. Ben tam ağzımı açtım, Sayın Hamzaçebi toplantı yeter sayısı
istediği için ona başladık, sunuyorum diyemedim. Dolayısıyla, şimdi de bunu
alıyorum. İşlemin kendisi, usulü de bir itiraz… Onları biliyor canım da işte
şimdi izah edecek hâlim yok, ne olur… Yani, itiraz etmeyin. Hepsini yaptık,
şimdi siz beyefendilerin dediğini yapıyorum. Vallahi ağzım, dilim kurudu. İzah
edemeyeceğim yani size ama biliyorsunuz ne yapmak istediğimi.
Lehte, aleyhteleri alayım.
AHMET AYDIN (Adıyaman) – Aleyhte.
MEHMET DOĞAN KUBAT (İstanbul) –
Aleyhte.
BAŞKAN - Aleyhte iki arkadaşımızı yazın
hemen.
OKTAY VURAL (İzmir) – Lehte.
MEHMET GÜNAL (Antalya) – Lehte.
MEHMET AKİF HAMZAÇEBİ (İstanbul) –
Lehte.
İZZET ÇETİN (Ankara) – Lehte.
BAŞKAN – Lehte! İlk defa lehte
oluyorlar, çok teşekkür ederim.
MEHMET GÜNAL (Antalya) – Ben demin de
lehteydim Başkanım.
BAŞKAN – Tamam.
Sayın Hamzaçebi, sizi mi yazıyorum
Çetin’i mi?
MEHMET AKİF HAMZAÇEBİ (İstanbul) –
Lehte ben konuşacağım efendim.
BAŞKAN – Ha, siz konuşacaksınız, tamam.

İftardan sonra yine başlarız tekrar da
şu anda pilim bitti.
MAHMUT TANAL (İstanbul) – Sayın Aydın
hiç oturmuyor Sayın Başkanım!
MEHMET GÜNAL (Antalya) – Soma’daki
dayıbaşı gibi!
BAŞKAN – Sayın Tanal size de lütfen…
Evet, lehte, Sayın Vural, buyurunuz.
(MHP sıralarından alkışlar) 
XI.- USUL
HAKKINDA GÖRÜŞMELER (Devam)
2.- 639
sıra sayılı Kanun Tasarısı’nda yer alan, Mersin Milletvekili Mehmet Şandır ve
Mersin Milletvekili Ali Öz’ün birlikte verdikleri (2/1655) esas numaralı Kanun
Teklifi’ni geri çektiklerine ilişkin önergenin işleme alınmasının İç Tüzük
hükümlerine uygun olup olmadığı hakkında
OKTAY VURAL (İzmir) – Teşekkür ederim
Sayın Başkan. 
Aslında bu konuda bir usul tartışması
açmak… Zaten usul belirlenmiştir. Dolayısıyla, bu konuda uygulamalar
başlamıştır. Sizler bu konuda irade beyanı da ortaya koydunuz bu önergeleri
kabul etmeyerek. Dolayısıyla, Sayın Başkanın yaptığı doğru bir uygulamadır.
Netice itibarıyla bir milletvekilinin kendi kanun teklifini geri alması haktır.
Yapılacak işlem çok basittir, “Geri alıyorum.” diyecek, kabul ediyorsanız
edilecek, etmiyorsanız edilmeyecek. Dolayısıyla, bir milletvekilinin bir teklif
verme hakkı olduğuna göre bu teklifini geri alma hakkı da var. Dolayısıyla,
kanun teklifleri üzerinde önergeler maddelerine geçilinceye kadar da
verildiğine göre bu konuda önergelerin de geri alınma önergesinin de verilmesi
mümkündür. O bakımdan, Sayın Başkan, uygulamanız doğrudur.
Bu konuda sakin olmak lazım. Bu çok
tartışılacak bir konu değil. Niye? Takdir edersiniz ki değerli milletvekilleri,
bir milletvekili kanun teklifi hazırlıyor. Kanun teklifi hazırlamış Sayın Ali
Öz ve Mehmet Şandır. Bir irade beyanı var ama o irade beyanı burada yok. Şimdi,
vatandaşlar arıyorlar: “Ya, bir taraftan kanun teklifiniz görüşülüyor, diğer
taraftan da bunun -açıkçası- reddi için çalışıyorsunuz. Sizin kanun
teklifinizle alakası yok mu, nedir?” diye soruyorlar. Bir milletvekili olarak
da kendi iradesinin yer almadığı bir kanun teklifi, bir raporun içerisinde bu
kanun teklifi önergesini alması haktır arkadaşlar. Yani, bu kadar telaşa gerek
yok ki, bu kadar tartışmaya da gerek yok, bir önerge. Yani, ben şimdi kapalı
oturum önergesi veremiyor muyum? Verebiliyorum. 72’ye göre görüşmelere devam
önergesi verebiliyor muyum? Veriyorum. Bu konuda, milletvekili de teklifi geri
alma önergesi veriyor. Bu bakımdan, Sayın Başkanın yaptığı çok doğrudur.
MEHMET METİNER (Adıyaman) – Kabahat
sizde değil, kabahat bizde!
OKTAY VURAL (Devamla) – Yalnız, bunu
işleme almadan önce sizin bu itirazınızı yapmanız gerekiyordu. Maalesef onu
yapmadınız çünkü oylamaya geçmişti. Oylamaya geçildiği sırada Sayın Başkanın bu
oylama tamamlanmadan bu konuda bir usul tartışması açması da doğru değildi.
Sayın Başkan da İç Tüzük’e uygun şekilde hareket ediyor.
Bu bakımdan, Sayın Başkanın bu
uygulamasının doğru olduğunu… Bir milletvekilinin kanun teklifiyle ilgili
iradesini geri alması, bu konuda Genel Kurul iradesi ortaya çıkmadan önce geri
alması, Genel Kurulun reddine ya da kabulüne sunması onun bir İç Tüzük
hakkıdır. O bakımdan, bu İç Tüzük hakkı çerçevesinde yetkisini kullanmıştır.
Teşekkür ederim Sayın Başkanım.
Uygulamanızın doğru olduğu kanaatindeyim. (MHP sıralarından alkışlar)
BAŞKAN – Teşekkürler.
Sayın Aydın, aleyhte, buyurunuz. (AK
PARTİ sıralarından alkışlar)
AHMET AYDIN (Adıyaman) – Teşekkür
ediyorum Sayın Başkanım.
Sayın Başkanım, tabii, az önce, gene
75’inci maddeye dayanarak görüşmelere başlamadan önce kanun teklifini geri
almak gibi bir hakkın olduğu zaten ifade edilmişti ve bunu da kullandı. Ancak,
biz şu anda İç Tüzük 81’inci maddeye göre, ilgili kanun teklifinin, tasarısının
-her neyse- görüşmelerine başladık. 81’inci madde çok açık: “Kanun tasarı ve
teklifleri; Genel Kurulda, aşağıda belirtilen usule göre görüşülür…” diyor. Ve
tasarının tümü üzerindeki görüşmeler açıldı, hatta ilk konuşmacı da tasarının
tümüyle ilgili grup adına geldi, görüşlerini açıkladı. Şimdi, tümüyle ilgili
görüşmeler açılmışken, hâl böyleyken bir şahsın ve üstelik İç Tüzük 35’e göre
birleştirilen bir teklifi “Geri alıyorum.” demesi İç Tüzük’e de hukuka da
dürüstlük ilkelerine de iyi niyet kaidelerine de tamamen aykırıdır. 
KAMER GENÇ (Tunceli) – Bu usul
meselesi, senin aklın almıyor bunu, usul meselesi bu. 81’le ne ilgisi var
bunun, bilmiyorsun ki!
AHMET AYDIN (Devamla) – Dolayısıyla,
bunların, görüşmelere başladıktan sonra değerlendirmeye alınmaması lazım. Kaldı
ki biz burada İç Tüzük 35’e göre Komisyon metnini görüşüyoruz, bir tek ilgili
arkadaşın teklifini, tasarısını görüşmüyoruz. Orada onlarca teklif
birleştirilmiş ve belli bir tasarı üzerinde, onun doğrultusunda 35’e göre
birleştirilerek Komisyon raporu hâline getirilmiş. Bizim burada görüştüğümüz
Komisyon metnidir, Komisyon raporudur. 
KAMER GENÇ (Tunceli) – O zaman 75’inci
maddenin ne anlamı var? 75’inci maddeyi açıklasana sen. 
AHMET AYDIN (Devamla) – Hâl böyleyken,
Komisyon raporunu görüşürken ilgili bir şahsın tek başına “Ben teklifimi geri
çekiyorum.” Hele ki İç Tüzük 81’e aykırı olarak “Ben görüşmelerine başlansa
bile…”
Diyelim ki son maddeye geldik, kalktı
bir arkadaş orada dedi ki: “Ben teklifimi geri çekeceğim.” Böyle bir şey mümkün
mü? 
KAMER GENÇ (Tunceli) – Çekebilir, niye
çekmesin?
YUSUF HALAÇOĞLU (Kayseri) – Yer
almıyorsa çekerim.
AHMET AYDIN (Devamla) – Mümkün değil,
görüşmelere başladıktan sonra bu mümkün değildir.
OKTAY VURAL (İzmir) – Çeker ya.
AHMET AYDIN (Devamla) – Bu teklifin
geri çekilmesi talebinin değerlendirmeye alınmaması lazım Başkanlık Divanı
tarafından. 
ALİ ÖZ (Mersin) – Bu kitap bomboş,
bomboş!
AHMET AYDIN (Devamla) – Dolayısıyla,
Sayın Başkanım, sizin bu konuyu, bu önergeyi değerlendirmeye alıp, hatta
oylamaya gitmeniz doğru değildir, İç Tüzük’e aykırıdır, yine, bildiğimiz
dürüstlük ilkelerine aykırıdır. Bir kuralın suistimal edilmesi iyi niyet
kurallarıyla bağdaşmaz, bütün bu kurallara aykırılık teşkil eder. 
Dolayısıyla, Sayın Başkanım, bugüne
kadar hakikaten sizin tutumunuzun hep lehinde olduk. Gerçekten Meclisi, bütün
gruplarını çok güzel idare ediyorsunuz, ben ondan dolayı da teşekkür ediyorum.
BAŞKAN – Estağfurullah.
AHMET AYDIN (Devamla) – Ama bu
tutumunuz doğru bir tutum değildir, İç Tüzük’e aykırı bir tutumdur, dolayısıyla
bundan sonraki süreçte bunların suistimal edileceği çok aşikârdır. Bu
suistimallere meydan vermemeniz lazım, İç Tüzük’ü uygulamanız lazım diyorum ve
kanuna, görüşmelere kaldığımız yerden devam etmemiz lazım diyorum.
Teşekkür ediyorum, saygılar sunuyorum.
(AK PARTİ sıralarından alkışlar) 
BAŞKAN – Teşekkür ederim Sayın Aydın. 
KAMER GENÇ (Tunceli) – Sayın Başkan, bu
tamamen yanlış konuşuyor. 
AHMET AYDIN (Adıyaman) – Her şeyin
doğrusunu sen mi konuşuyorsun ya! 
BAŞKAN – Neyse, usul tartışması
yapıyoruz, usul tartışması. 
KAMER GENÇ (Tunceli) – 75’inci madde
“gündeme alınmışsa” diyor. Önce bir oku, oku, okumadan konuşma ya! 
AHMET AYDIN (Adıyaman) – Okudum,
okudum! 
KAMER GENÇ (Tunceli) – Diyor ki:
“Gündeme alınmışsa…” 
BAŞKAN – Şimdi, lehte Sayın Hamzaçebi. 
Buyurunuz. (CHP sıralarından alkışlar) 
KAMER GENÇ (Tunceli) – Okumuyorsunuz
ya, okumuyorsunuz, “gündeme alınmışsa” diyor. 
BAŞKAN – Sayın Genç, Sayın Hamzaçebi’yi
dinleyeceğiz, lütfen…
Buyurunuz. 
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Türkiye Büyük Millet Meclisi Genel
Kurulunun çoğunluğunu oluşturan Adalet ve Kalkınma Partisi Grubu İç Tüzük
maddeleri arasında dağıldı, kayboldu, gitti. İç Tüzük maddelerini
aşamıyorsunuz. (AK PARTİ sıralarından gürültüler, gülüşmeler) 
RECEP ÖZEL (Isparta) – Hadi be oradan! 
AHMET AYDIN (Adıyaman) – İç Tüzük’ü
askıya aldınız be! 
MİHRİMAH BELMA SATIR (İstanbul) – İç
Tüzük’ten medet umuyorsunuz. Söyleyecek sözünüz yok, oyun oynuyorsunuz. 
MEHMET AKİF HAMZAÇEBİ (Devamla) –
Değerli milletvekilleri, İç Tüzük maddelerinin birisinin diğerine üstünlüğü yoktur.
Sayın Aydın bir şeyler söylüyor, 81’inci madde… Sayın Aydın, 81’e gitmeden önce
şu 75’inci maddenin son fıkrasını okur musun. 
AHMET AYDIN (Adıyaman) – Söyledim,
uygulandı o. 
OSMAN AŞKIN BAK (İstanbul) – Uygulandı.

MEHMET AKİF HAMZAÇEBİ (Devamla) – Ne
diyor 75’inci maddenin son fıkrası: “Bu tasarı ve teklifler gündeme
alınmışlarsa geri alınmaları için Genel Kurulun karar vermesi gerekir.” 
AHMET AYDIN (Adıyaman) – “Görüşmelere
başlanmışsa” demiyor. 
RECEP ÖZEL (Isparta) – “Gündeme
alınmışsa” diyor, “görüşmelere başlanmışsa” demiyor. 
MEHMET AKİF HAMZAÇEBİ (Devamla) – Sayın
Başkan da geri alma yönündeki talebi Genel Kurulun oyuna sunuyor. Bundan niye
rahatsız oluyorsunuz? 
AHMET AYDIN (Adıyaman) – 81’e bak,
81’e! 
MEHMET AKİF HAMZAÇEBİ (Devamla) – Sayın
Aydın, böyle, dürüstlük gibi bir şeyler söylediniz. Gelin, size biraz önce
yaptığım öneriyi bir daha yapıyorum, öyle yapalım. Diyorum ki: Şu Soma’yla
ilgili, madencilerle ilgili olmayan; vatandaşın lehine olmayan; vergi, prim
borç yapılandırması kapsamında olmayan; tam tersine…
AHMET AYDIN (Adıyaman) – Vatandaşın
lehine, hepsi milletin lehine. 
MEHMET AKİF HAMZAÇEBİ (Devamla) –
…belirli işler için, belirli kişileri, iş adamlarını kurtarmak için, belirli
kişilere belediyelerden taşınmaz vermek için getirmiş olduğunuz maddeleri
çıkaralım, bu tasarıyı hemen yasalaştıralım. Niye bu kadar uzatıyorsunuz? Bu
tasarıyı uzatan sizlersiniz, Soma işçilerinin, Soma madencilerinin, maden
işçilerinin haklarını almasını, bir an önce bu haklara kavuşmasını engelleyen
sizlersiniz… 
AHMET AYDIN (Adıyaman) – Bırak Allah
aşkına! 
MEHMET AKİF HAMZAÇEBİ (Devamla) –
…vergi, prim, borç yapılandırmasının bir an önce yürürlüğe girmesini engelleyen
sizlersiniz. 
AHMET AYDIN (Adıyaman) – Vicdan,
vicdan, el insaf!
HARUN KARACA (İstanbul) – Bunları
istismar etmeyin bu kadar be! 
MEHMET AKİF HAMZAÇEBİ (Devamla) – Çünkü
toplumun gözüne hoş gözükebilecek bu düzenlemelerin arkasına hukuksuz
düzenlemeler koydunuz. Çıkarın bunları diyoruz, geri adım atmıyorsunuz.
AHMET AYDIN
(Adıyaman) – Bunlar da milletin lehine.
MEHMET AKİF
HAMZAÇEBİ (Devamla) – İç Tüzük maddeleri arasında kayboldunuz, İç Tüzük’e bile
hâkim değilsiniz. Bakın, Sayın Başkan oylamaya sunuyor öneriyi, ondan sonra
ayağa kalkıp söz istiyorsunuz. Neredesiniz daha önce; dinlemiyor musunuz
burayı, kürsüyü? Genel Kurulu takip etmiyor musunuz?
AHMET AYDIN
(Adıyaman) – Takip ediyoruz.
MEHMET AKİF
HAMZAÇEBİ (Devamla) – Değerli milletvekilleri, 100’üncü maddeyi çıkarın; hukuk
devletini ayaklar altına alan, kamu personelinin sürgün edilmesi hâlinde
mahkemede hak arama yolunu engelleyen, mahkemenin o atamaya ilişkin olarak
iptal kararı vermesi hâlinde iptal kararı uygulanmaz anlamında düzenleme yapan
100’üncü maddeyi çıkarın. “Özelleştirmelere ilişkin olarak iptal kararları
uygulanmaz!” şeklinde düzenleme yapan maddeyi çıkarın. Meraları yapılaşmaya
açan maddeyi çıkarın; daha bir iki madde var, bunları çıkarın, bu tasarıyı
hemen yasalaştıralım. Samimiyseniz, dürüstseniz, gelin bunu yapalım. 
Hepinize
saygılar sunarım. (CHP sıralarından alkışlar)
BAŞKAN –
Teşekkür ederim.
Aleyhte, Sayın Kubat.
Buyurunuz. (AK
PARTİ sıralarından alkışlar)
MEHMET DOĞAN
KUBAT (İstanbul) – Sayın Başkanım, değerli arkadaşlar; hepinizi saygılarımla
selamlıyorum.
Sayın Başkanım,
şu anda görüşmekte olduğumuz 639 sıra sayılı kanun tasarı ve tekliflerinden
birisinin teklif sahibi bu tasarının Komisyon raporunun görüşmelerine
başlandıktan sonra bu geri çekme iradesini ortaya koydu.
KAMER GENÇ
(Tunceli) – Tasarı değil, teklif.
MEHMET DOĞAN
KUBAT (Devamla) – Başlığını okursan “tasarı ve teklif” diye yazar orada. 639,
okuyun önce.
MİHRİMAH BELMA
SATIR (İstanbul) – Doğan Bey, okuyamaz, okusa da anlayamaz.
MEHMET DOĞAN
KUBAT (Devamla) – Şimdi, 75’inci madde, esasen, İç Tüzük’ün 73 ve 74’üncü
maddeleri milletvekillerine, Hükûmete bu konuda tasarı ve teklif vermesine
ilişkin usulü düzenlemiş. Hemen akabinde 75’inci maddede Hükûmet veya teklif
sahibine bu tasarı veya teklifi geri çekmesine ilişkin usulü de düzenlemiş.
Gerçekten, burada bilgi vermeden eğer gündeme girmemişse hem tasarı hem teklif
geri çekilebilir. Gündeme alınmış ise yani o kırmızı gündeme basılmışsa sıra
sayısı ve henüz şurada görüşmelerine başlanmamışsa teklif sahibi, tasarı sahibi
elbette bunu çekebilir. Ama 81’inci ve 91’inci maddeye göre, burada uygulama
başladıktan sonra artık bu konuda geri alma iradesi ancak 88’inci maddeye göre
esas komisyon ve Hükûmete aittir. Dolayısıyla, burada teklif sahibinin bu
yöndeki bir geri çekme iradesi hukuken kabul edilemez ve Başkanlık Divanınca da
işleme konulmaması gereken bir işlemdir. Benim bildiğim kadarıyla ilk defa
böyle bir uygulama oluyor.
Sayın Başkanım, sizden özellikle
istirham ediyorum. Kararınız ne olursa olsun, biz sizin tarafsız kişiliğinize
saygı duyuyoruz. 63’üncü maddeye göre biz bu konuda ısrar ediyoruz. Bu konuda,
Meclisin bundan sonraki uygulamalarına esas olmak üzere, Genel Kurulun kararına
başvurmanızı talep ediyorum 63’üncü maddeye göre ki bundan sonra sağlıklı bir
uygulama yapılabilsin. Yani, bir kanun tasarı ve teklifinin Genel Kurulda
görüşmelerine başlandıktan sonra, artık o görüşülen teklif ve tasarının
üzerinde esas komisyon ve Hükûmetin 88’inci madde dışında, milletvekilinin
teklifini geri çekme noktasında bir iradesinin geçerli olmadığını; Genel
Kurulun ancak bu noktada, kabul veya ret noktasında tasarı ve teklifle ilgili
bir karar verme yetkisini haiz olduğunu ve bu nedenle uygulamanın önemli
olduğunu. 63’üncü maddeye göre, lütfen, tutumunuzun -lehte olsun, aleyhte
olsun- Genel Kurulun oyuna sunulmasını istirham ediyor, talep ediyor, yüce
heyetinizi saygılarımla selamlıyorum. (AK PARTİ sıralarından alkışlar) 
BAŞKAN – Teşekkür ederim Sayın Kubat. 
Sayın milletvekilleri, İç Tüzük’ün
75’inci maddesinde teklif sahiplerinin teklifleri geri alma taleplerinin Genel
Kurulun oyuna sunulacağı belirtilmekle birlikte, bu oylamanın çalışmaların
hangi aşamasında yapılacağına ilişkin bir kural bulunmamaktadır.
Başkanlığımızca geri alma talepleri görüşmeleri aksatmayacak, görüşmelerin
insicamını bozmayacak şekilde birleşimin uygun bir kısmında işleme alınacak ve
Genel Kurulda oylanacaktır. 
VII.-
BAŞKANLIĞIN GENEL KURULA SUNUŞLARI (Devam)
B)
Önergeler (Devam)
3.- Mersin
Milletvekili Mehmet Şandır ve Mersin Milletvekili Ali Öz’ün birlikte
verdikleri, 639 sıra sayılı Kanun Tasarısı’nda yer alan (2/1655) esas numaralı
Kanun Teklifi’ni geri çektiklerine ilişkin önergesi (4/176) (Devam)
BAŞKAN - Şimdi, demin konuştuğumuz
teklifi, geri alma teklifini oylarınıza sunuyorum: Kabul edenler… Kabul
etmeyenler… Kabul edilmemiştir. 
AHMET AYDIN (Adıyaman) – Sayın Başkan…
BAŞKAN – Buyurun. 
AHMET AYDIN (Adıyaman) – Özellikle
tutanaklara geçsin diye söylüyorum. 
BAŞKAN – Tamam. 
ALİ ÖZ (Mersin) – Sayın Başkanım…
BAŞKAN – Sayın Öz, Allah rızası için iki dakika durun;
dinleyelim, ondan sonra.
ALİ ÖZ (Mersin) – Biraz dürüstlük öğrenelim Sayın Başkanım!
AHMET AYDIN (Adıyaman) – İç Tüzük bu konuyu iki şekilde
değerlendirmiş. Şimdi, 75’inci madde görüşmelerin başladığı ana kadar olan
düzenlemedir. 
KAMER GENÇ (Tunceli) – Bu nerede yazılı ya? Nerede yazılı?
AHMET AYDIN (Adıyaman) – İç Tüzük 75’te çok açık.
BAŞKAN – Maddelere geçilmeye kadar alınabilir.
OKTAY VURAL (İzmir) – Evet efendim, doğrudur.
AHMET AYDIN (Adıyaman) – Görüşmelere başlayana kadar.
BAŞKAN – Maddelere geçilmeyi oyladıktan sonra yok.
AHMET AYDIN (Adıyaman) – 86’ncı madde görüşmelere
başladıktan sonraki kısmı düzenliyor ve 86’ncı madde çok açık bir şekilde
görüşmelere başladıktan sonra geri almayı…
OKTAY VURAL (İzmir) – Efendim, 86’ncı madde onunla ilgili
değil, 88’inci madde. 86 değil kardeşim ya!
AHMET AYDIN (Adıyaman) – Pardon, 88. 
88’inci madde, “Görüşmelere başladıktan sonra esas komisyon
veya Hükûmet tasarı veya teklifi geri alabilir.” diyor. Dolayısıyla,
görüşmelere başladıktan sonra bu hak sadece esas komisyonda ya da Hükûmettedir.
Onun dışında, görüşmelere başladıktan sonra milletvekilinin geri alma hakkı
yoktur, o görüşmelere başlamadan önceki kısımdır. Dolayısıyla tutum yanlıştır.
BAŞKAN – Teşekkür ederim.
Kayıtlara girdi.
Sayın Ali Öz de sırada… 
Buyurun.
OKTAY VURAL (İzmir) – Ali Bey’e söz verirsiniz de… Bir
konuda yanlış olmasın efendim.
88’inci madde, komisyon veya hükûmetin, geri çekme teklifini
Genel Kurulda görüşme olmaksızın yerine getirmesini amirdir. Oysa, kanun
teklifi sahibi… Çoğunluk iradesiyle ancak geri alma, almama kararı olur.
Dolayısıyla ikisi çok farklıdır Sayın Aydın.
BAŞKAN – Sayın Öz, siz ne diyordunuz?
ALİ ÖZ (Mersin) – Sayın Başkanım, hatip konuşmasında,
dürüstlük ilkelerine aykırı bir hareket olarak değerlendirdi, o yüzden söz
istiyorum.
BAŞKAN – Buyurun. (MHP sıralarından alkışlar)
IX.-
SATAŞMALARA İLİŞKİN KONUŞMALAR (Devam)
9.- Mersin
Milletvekili Ali Öz’ün, Adıyaman Milletvekili Ahmet Aydın’ın usul görüşmesi
üzerinde yaptığı konuşması sırasında şahsına sataşması nedeniyle konuşması
ALİ ÖZ (Mersin) – Teşekkür ediyorum Sayın Başkanım.
Burada yaptığımız uygulamanın, öncelikle, doğru olduğuna
inanıyorum, bir.
İkincisi, biz kimseden dürüstlük dersi almayız. “Soma’yla
alakalı bir yasa çıkartacağız.” deyip de akabinde rantçıların, yandaşların
zenginleşmesi için kanun koyarak dürüstlük olmaz; dürüstlüğü de hiç kimseden
öğrenecek değiliz. Özellikle Grup Başkan Vekilinin şahsımı da itham ederek
dürüstlük dersi vermeye kalkmasını son derece yadırgadığımı ifade ediyorum.
Özellikle de dürüstlük konusunda sizden öğreneceğim hiçbir şey olmadığını ifade
etmek isterim. Yani bu çatı altında belki hukukun, belki İç Tüzük’ün
gerektirdiği uygulamalardan farklı tavır bile sergilemiş olsak, bunun
karşılığında dürüstlükle bunu eşleştirmiş olmanızı yadırgadığımı ifade etmek
istiyorum. İnşallah, umarım, bunu başka tekrarlamazsınız. Ama, sözlerinizi size
aynen geri iade ediyorum Sayın Aydın.
BAŞKAN – Halkların Demokratik…
AHMET AYDIN (Adıyaman) – Sayın
Başkanım, yanlış anladığı için ben düzeltmek istiyorum. 
BAŞKAN – İsterseniz sataşın, aldık yolu
gidiyoruz nasılsa. 
Buyurun.
Bana kaş çatmayın şu andan itibaren,
rica ediyorum. Çok özenle rica ediyorum, kaş çatmayın.
10.-
Adıyaman Milletvekili Ahmet Aydın’ın, Mersin Milletvekili Ali Öz’ün sataşma
nedeniyle yaptığı konuşması sırasında şahsına sataşması nedeniyle konuşması
AHMET AYDIN (Adıyaman) – Çok teşekkür
ediyorum Başkanım.
Tabii, sayın hatip doktor, biliyoruz,
benim de hakikaten sevdiğim de bir arkadaştır. Özellikle böyle bir kastı
mahsusanın olmadığını bütün hukukçular bilir, herkes bilir. Medeni Kanun 2’de
dürüstlük kuralları vardır, iyi niyet kuralları vardır. Bu, sizin dürüst
olmadığınız ya da benim o ifadeyi o şekilde kullandığım anlamına gelmez. Bir
kuralı suiniyetle kullanmak vardır, iyi niyetle kuralları aykırı bağdaştırmak
vardır. Bu dürüstlük kuralları hukukun evrensel bir kuralıdır. Bunu aslında
sadece hukukçuların değil herkesi bilmesi lazım. 
OKTAY VURAL (İzmir) – Yani, sizin
uymadığınız kurallar! 
AHMET AYDIN (Devamla) – Dolayısıyla, bu
kuralı nasıl böyle üzerinize aldınız, böyle bir sonuç çıkardınız… Üzüldüğümü
beyan etmek istiyorum. Böyle bir kastım yok. Bunun dürüstlük kurallarına aykırı
bir şekilde tekrar edeceğini söyledim. Bu da hukukun evrensel bir kuralıdır,
iyi niyete aykırı bir şekilde bir kuralın suistimal edilmesidir. Ben bunu bu
şekilde ifade ettim. Yoksa, Hocam, kusura bakmayın, ben öyle bir şey kullanmam.
Sizin de bunu bu şekilde algılamanız açıkçası beni üzdü. 
Teşekkür ediyorum.
YUSUF HALAÇOĞLU (Kayseri) – “Dürüst”
kelimesinin kelime anlamı o değil.
BAŞKAN – Düzeltti canım, çok sevdiği de
bir insanmış.
YUSUF HALAÇOĞLU (Kayseri) – Hayır, açık
söylemedi “Dürüstlüğe uymuyor.” dedi.
BAŞKAN – Halkların…
OKTAY VURAL (İzmir) – Sayın Başkan,
bakın, burada İç Tüzük’te milletvekillerinin kanun teklifini geri alma hakkı
varken bu iradeyi ortaya koyanın “İç Tüzük’ü siz istismar ediyorsunuz.” demesi
ancak istismarcı bir yaklaşımın tezahürüdür. İstismarcı olduğunu itiraf
etmiştir. 
BAŞKAN – Anladım. 
Teşekkür ederim.
X.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4.- İş Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Ankara Milletvekili İzzet Çetin ve 13 Milletvekilinin; Ankara
Milletvekili İzzet Çetin'in; İstanbul Milletvekili Ferit Mevlüt Aslanoğlu'nun;
Yozgat Milletvekili Sadir Durmaz ve Milliyetçi Hareket Partisi Grup
Başkanvekili İzmir Milletvekili Oktay Vural'ın; İstanbul Milletvekili Abdullah
Levent Tüzel'in; Bingöl Milletvekili İdris Baluken'in; Bursa Milletvekili Sena
Kaleli ve 5 Milletvekilinin; Ankara Milletvekili İzzet Çetin'in; Tekirdağ
Milletvekili Candan Yüceer ve 3 Milletvekilinin; Kahramanmaraş Milletvekili
Mesut Dedeoğlu ile Milliyetçi Hareket Partisi Grup Başkanvekili İzmir
Milletvekili Oktay Vural'ın; Kırklareli Milletvekili Mehmet Siyam Kesimoğlu ve
4 Milletvekilinin; Mersin Milletvekili Aytuğ Atıcı'nın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; İstanbul Milletvekilleri
Aydın Ağan Ayaydın ve Ercan Cengiz'in; Kars Milletvekili Mülkiye Birtane'nin;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural ile 2 Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın; İstanbul Milletvekili Abdullah Levent
Tüzel'in; İstanbul Milletvekili Abdullah Levent Tüzel'in; Kocaeli Milletvekili
Haydar Akar'ın; Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun;
İzmir Milletvekili Rahmi Aşkın Türeli'nin; Manisa Milletvekili Özgür Özel'in;
İzmir Milletvekili Rahmi Aşkın Türeli'nin; Batman Milletvekili Ayla Akat
Ata'nın; Bursa Milletvekili Sena Kaleli'nin; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Osmaniye Milletvekili Hasan Hüseyin Türkoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 3 Milletvekilinin; Diyarbakır Milletvekili Altan Tan'ın; İzmir Milletvekili
Rahmi Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Süleyman Çelebi'nin;
Tekirdağ Milletvekili Candan Yüceer'in; Samsun Milletvekili Cemalettin
Şimşek'in; Balıkesir Milletvekili Ayşe Nedret Akova'nın; İzmir Milletvekili
Rahmi Aşkın Türeli'nin; İzmir Milletvekili Rahmi Aşkın Türeli'nin; Balıkesir
Milletvekili Ayşe Nedret Akova'nın; İstanbul Milletvekili Abdullah Levent
Tüzel'in; İzmir Milletvekili Aytun Çıray'ın; Balıkesir Milletvekili Ayşe Nedret
Akova'nın; Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa Milletvekilleri
Hüseyin Şahin ve Önder Matlı ile 8 Milletvekilinin; İzmir Milletvekili Aytun
Çıray'ın; Manisa Milletvekili Hasan Ören’in; Denizli Milletvekili Mehmet Yüksel
ve Çorum Milletvekili Cahit Bağcı ile 37 Milletvekilinin; Manisa Milletvekili
Erkan Akçay ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639)(Devam)
BAŞKAN – Halkların Demokratik Partisi
Grubu adına Şırnak Milletvekili Sayın Hasip Kaplan.
Buyurun. 
HDP GRUBU ADINA HASİP KAPLAN (Şırnak) –
Sayın Başkan, değerli milletvekilleri; Halkların Demokratik Partisi adına
hepinizi saygıyla selamlıyorum. 
Gerçekten…
MUSA ÇAM (İzmir) – Sayın Başkan, hatibi
dinleyemiyoruz. 
HASİP KAPLAN (Devamla) – Eğer dinlemek
istemiyorlarsa ara verebilirsiniz Sayın Başkanım. 
BAŞKAN – Hayır, vermiyorum ara. 
Sayın
milletvekilleri, lütfen, gürültüyü hafifletirsek…
Buyurunuz Sayın
Kaplan.
HASİP KAPLAN
(Devamla) – Önemli bir konu konuşuyoruz arkadaşlar. Bu, bir torba kanun.
Bilmeyen, içi dolu zannedecek ama değil. Ben alt komisyondan beri -üye olarak-
üst komisyonda çalıştım ve şöyle bir ayırdım “Ne var bunun içinde?” diye,
Hükûmetin bütün gerekçesi 1 sayfa. Burası, tamamı muhalefet partilerinin kanun
tekliflerinden oluşuyor. Alt komisyon raporu ve şu gördüğünüz muhalefet şerhi
-yine muhalefetin- ve yine baktığınız zaman değerlendirme 2 sayfa. Yani, bunun
içinde 3 sayfa var, gerisi de gelen önergeler, kanun maddesi olmuş, bu torba
olmuş. 
Bu torbada
harcadığımız otuz sekiz güne yanıyorum arkadaşlar. Otuz sekiz gün; cumartesi,
pazar sabah ondan gece bire kadar, ikiye kadar. Harcadığımız iki yüz beş saate
yanıyorum. Uygulanan mobbing’e yanıyorum. Angarya çalışmaya yanıyorum. Bütün
milletvekillerinin, bütün Bakanlık çalışanlarının, bütün Meclis çalışanlarının
cumartesi, pazar bu mübarek ramazan gününde bu şekilde zorla çalıştırılması
yapılırken siz bu torba kanunda iş sağlığından, iş güvenliğinden, sendikal
haklardan ve özgürlüklerden söz edemezsiniz arkadaşlar. Çünkü Mecliste kendi
içinizde bu kadar angarya uyguladıktan sonra, personelinize mobbing
uyguladıktan sonra siz gidip bir başka iş kolunda, iş yerinde oranın iş
güvenliğini, iş sağlığını sağlayamazsınız. Meclisin öncelikle kendi iş
güvenliğini, kendi iş sağlığını, kendi sağlığını ve sağlıklı çalışma
koşullarını oluşturması lazım.
İki gündür
tartışmaları izliyorum, inanın acıyorum. Meclisin bir saatlik çalışmasının kaç
milyon lira olduğunu biliyor musunuz arkadaşlar? Yani hakikaten hiçbir anlamı
olmayan, hiçbir şey ifade etmeyen bu usul tartışmalarına... Bu kadar ciddi bir
konuyu, taşeron yasasını, Soma’daki 301 canımızın acısının üzerinden dersler
çıkarmayı bilimsel olarak tartışmak varken, dünya gerçeklerini konuşmak varken,
birbirimizi aydınlatmak varken ne bu tartışma usulü? Yakışıyor mu bize? Yani,
gerçekten, canlı yayın olmasını isterdim, halkımızın bizi izlemesini isterdim.
Halkımızın bir kısmı İnternet’ten izliyor şu an. Ama bu Meclisin, bu rahatı, bu
lüksü nereden? 
Bakın, boşaldı Meclis çünkü oylama yok.
Elbette, istemeyen dinlemesin; merakı, ilgisi olmayan gelmesin. Bakın, bir iç
tüzük çalışması yaptık arkadaşlar ve bu iç tüzükte dedik ki: Haftada bir oylama
olsun. Herkes mecburen burada oturmasın. İlgisi olan gelsin, meraklısı gelsin,
uzmanı gelsin, bu Meclis çalışsın. 10 kişiyle çalışsın, daha bereketli çalışır.
Şimdi, 61 maddelik bir tasarı geldi,
oldu 106 madde arkadaşlar alt komisyonda. Sonra geldi üst Komisyona,
oldu 148 madde. Uyardık, Meclis Başkanını uyardık, dedik ki: İç Tüzük 14’e göre
sizin görevinizdir, Komisyonu denetleyin. Tüzük’e aykırı olarak kanun
önergeleri geliyor. Teklif, Meclis Başkanlığına verilmemiş, havale edilmemiş.
Ve üşenmedim 7 Temmuzda şu gördüğünüz şekilde gittim, üst yazısıyla aldım
arkadaşlar, Meclis Başkanına ve Plan Bütçe Komisyonuna verdim. Benim Başkanım,
Meclis Başkanım, bu Meclisin bu şekilde verimsiz çalışmasının baş sorumlusudur
çünkü Komisyonun çalışmasını da düzenlemedi, buradaki tartışmaların da kaynağı
oldu. Bana gönderdiği yazı, Meclis raporu görüşüldükten sonra, 15 Temmuzda
18.45’te gelen yazısı Meclis Başkanının. Atı alan Üsküdar’ı geçmiş; Meclis
Başkanı bana, burada usul tartışmaları yaşanırken cevap veriyor. 
Beni bir şey daha üzdü. Meclis Başkanı
11 Temmuzda Komisyonda maden işçileri, taşeron sistemi görüşülürken “11 Temmuz
raporunu inceledim.” diyor. Sayın Çiçek, siz nasıl incelediniz? Biz o gün
Komisyonda daha tartışıyorduk, daha rapor yazılmamıştı. Üstelik rapor 13’ünde
yazıldı, saat on ikide son numaraları, redaksiyonları yapıldı. Biz dijital
ortamdan aldık ve muhalefet şerhini koyduk. Siz 14.00’te Komisyon Başkanımıza
bir yazı yazdınız, “Geri gönderiyorum.” dediniz. Komisyon Başkanı bir yazı
yazdı, siz Genel Kurula gönderdiniz. Bunun cevabını söyler misiniz, bu torbayı
siz mi Genel Kurula gönderdiniz, Komisyon mu gönderdi? Meclis Başkanı, İç Tüzük
14/6’ya göre Genel Kurulu bilgilendirmek zorundadır ama yapmıyor.
Bakın, arkadaşlar, 30 sayfalık bir
muhalefet şerhi verdik, biz burada düşüncelerimizi açıkladık ama çok önemli
birkaç başlığı sizinle paylaşmak istiyorum. 
“Torba” ne demek? İç Tüzük’te “torba”
yok arkadaşlar, temel kanun var 91’inci maddede. Torba kanun, farklı
konulardaki kanun maddeleri, Danışma Kuruluyla yani 4 parti grubu uzlaşırsa
olur ama AK PARTİ maalesef bunu kötü kullanmaya başladı. İlk, çıraklık
döneminde 21 Nisanda yaptınız ve orada 163 madde geçirdiniz. Sonra, kalfalık
döneminde, yine seçimler öncesi, 13 Şubatta 234 maddelik yine bir torba kanun
çıkardınız. Şimdi Cumhurbaşkanlığı seçimi var, ustalık dönemindesiniz, 148
maddelik bir şey getiriyorsunuz. Bakın, dikkat edin, her birisi dönem olarak
böyle. 
Şimdi, siz, hakikaten, bu İç Tüzük’ü
yok sayıp, Anayasa’yı yok sayıp Meclisi torbada keklik mi zannediyorsunuz
arkadaşlar? Böyle bir anlayış mı var yani? Parlamenter sistemde böyle bir şey
var mı arkadaşlar?
Şimdi, bu tasarıya “Soma tasarısı”
diyebilir miyiz artık? Mümkün değil. Üç beş tane madde var onlarla ilgili ama
verilen sözler tutulmamış. Hükûmet, Soma’da o cenazeler kalkarken verdiği sözleri
tutmalıdır. Buradan Hükûmeti verdiği sözleri tutmaya davet ediyorum. Eğer çok
merak ediyorsa Hükûmet, bizde listeleri var -şöyle- kendileri getirdiler ve
Hükûmetin verdiği sözleri liste hâlinde verdiler. Birkaç tanesini hatırlatalım
isterseniz: 
“Devlet, teftiş raporlarını tamamlayana
kadar kimse madenlere inmeye zorlanmayacak.” Arkadaşlar, otuz yedi gündür
Komisyonda bir teftiş raporu gördünüz mü? Yok. 
“Kimseye bu süre içinde çıkış
verilmeyecek.”
“Maaşlar tam şekilde yatacak, 2 bin TL
olacak. 6 maaş ikramiye verilecek.” 
“Kanunda yer altında günlük saatler
düzenlenecek.” Evet, saatler konusu var, haftalık çalışma saatleri var. 
Emeklilik yaşı indirimi kısmen var. 
“Ölen madenciler sivil şehit
sayılacak.” Ama onu yapmadınız arkadaşlar. Bu torba kanunda, Terörle Mücadele
Kanunu çerçevesinde, arada kazara yaşamını yitirmişlerin statüsüne soktunuz. Bu
çok ayıp! Bakın, bu çok ayıp! Yapmayın bunu! 3713 sayılı Terörle Mücadele
Kanunu kapsamında hak getiriyorsunuz. Hangi terör olayında öldü 301 madenci?
Eğer terör arıyorsanız onlar, onları o madenin 2 bin kilometre derinliklerine
indiren, kâr hırsıyla indiren, zorbalığın ve kontrol edilemeyen, denetlenemeyen
o taşeron ortamının sorgulanması gereken koşullarda öldüler. Niye, buna bu
torbada da olsa sivil şehit statüsü tanıyamaz mıydınız? 
Geçiyorum... Bunu yapmayacaktınız,
yanlış yaptınız, doğru yapmadınız. Biz otuz senedir acıları yaşıyoruz ama
inanın, kâr hırsının acısı bazen çok daha fazla acıtıyor. 
Yine, ölüm aylığı bağlanacaktı, söz
1.400-1.500. TOKİ’den ev verilecekti, öğrendik ki bir hayırsever işveren vermek
istiyor. Yine, resmî tatiller, senelik izinler falan arkadaşlar, bütün bunlar
var ve ben, merak ettim, ya çocuklar ne alıyor, ne ödenmiş iş kazası ödeneği
diye, bir bordro getirin dedim. Bana şöyle bir bordro geldi: “İş kazası
ödeneği: Şerife, Rızgar, Rojda.” Anne ve çocuklar. Biliyorsunuz, emekçinin
kaderinde ne kimliği, ne mezhebi, ne dini vardır, hepsi hayatta aynı kaderi
paylaşırlar. 385 lira 43 kuruş anneye, çocuklara 92,71, yine çocuğa 92,71 iş kazası
aylığı bağlanmış. Sonra ilgimi çekti, bir çocuk daha 71,66; niye daha düşük?
Uzmanlardan öğrenmeye çalıştım, doğrusunu isterseniz, anlatmaya çalıştı,
anlayamadım. Sonra yani şöyle döndüm, onca acının üzerinde lösemili bir çocuk… 
Yani bu kadar travmanın üstüne şu
çocukları, şu bebekleri, yaşadıklarımızın hepsini bugün bu kadar sorumsuzca
tartışıyorsak, konuşuyorsak, bu Meclis bu konuyu derinliğine konuşamıyorsa, iş
güvenliği konuşulmuyorsa, iş sağlığı konuşulmuyorsa, taşeronlaşma
konuşulmuyorsa, özelleştirme konuşulmuyorsa, kamulaştırma konuşulmuyorsa,
arsalar, taşınmazlar konuşulamıyorsa, meralar, satılan limanlar, TÜPRAŞ
konuşulamıyorsa, bu torbanın içine giren özel yasalar konuşulamıyorsa, bu
torbanın içine giren ve kanun teklifiyle Anayasa’da ihlal edilen hükümler
konuşulamıyorsa, Anayasa hükmüne rağmen bu torbanın içine “Ben mahkeme
kararlarını iki sene uygulamayacağım.” diyen anlayış giriyorsa, bu torbanın
içine enerji sektörünün acımasız özelleştirmelerinin son olayları giriyorsa,
bunun içine -özelleştirme sonucu mahkeme kararlarıyla iptal edilen- 5 tane
büyük sektörün yararına düzenleme yapıldığı giriyorsa ve konuşulamıyorsa bizde
bir sorun var, Mecliste bir sorun var, iktidarda sorun var, muhalefette sorun
var. Birbirimizi sorgulayacağız.
RECAİ BERBER (Manisa) – Bir aydır
bunları konuşuyoruz.
HASİP KAPLAN (Devamla) – Hayır,
konuşamıyoruz. Eğer birbirimizi ikna edememişsek, anlatamamışsak konuşamamışız
demektir çünkü -Anayasa’ya aykırılıkla- bir kanunla Anayasa’nın değişmeyeceğini
ilkokul 1’inci sınıf öğrencisi bilir. Eğer milletvekilleri bunu bilmiyorsa
inanın…
Arkadaşlar, bu torbayla kimin torbası
doluyor, bir de o yandan bakmamız lazım. Emekçinin mi, işçinin mi, yoksa
hakikaten sermayenin mi, TKİ’nin verdiği işverenler sektörünün mü, onların verdiği
alt işverenlerin mi, işçilerin parasını kısanların mı, ikramiyelerini
kısanların mı, çocukların mamasını kısanların mı, o kablolardan kısanların mı,
o ısıda -grizu faciasının- 2 bin metrede sürünerek kazmayla çakılan o alanda, o
sıcakta, hissedilen sıcaklıkta bunu öngörememenin… Ki son raporlar bunun ne
kadar vahim olduğunu söylüyor.
Arkadaşlar, inanın üzülüyorum, nasıl
anlatılır, bunu nasıl anlatmak gerekir diye düşünüyorum. Çok anlattım burada,
sığınak odalarını çok anlattım. Bir maden ocağına gittim ve o maden ocağında
nasıl bir sığınak olduğunu, göçüklerde, patlamalarda nasıl uzun bir süre, bir
ay korundukları alanı, hayat alanını, yaşam odasını gördüm. Evet, Soma’da hep
bu konuşuldu. Yapmayın ya! Biz, Soma’da yaşam odası önergesi üzerinde saatlerce
konuştuk arkadaşlar, Enerji Bakanı bile lütfedip gelemedi. Ya, bir yaşam
odasına tenezzül ettiniz! Ya, bir yaşam odasını kurmak istemediniz, bir yaşam
odası, bir sığınak kurmak istemediniz. 
Allah’tan korkun, bu ramazan günü, neyi
konuşalım sizinle arkadaşlar? Torbaya dolan özelleştirmeleri, taşeronları,
partizan kadrolaşmayı, sermayenin, yolsuzluğun, kasa alacaklarının affını, kara
paranın, kayıt dışılığın özendirilmesini, işçilerin örgütlenme hak ve
özgürlüklerinin yok edilmesini, güvencelerin ortadan kaldırılmasını, yargı
kararlarının uygulanmamasını, hukukun yok sayılmasını konuşamadık. Anayasa’nın
138’inci maddesi dedik, kimse dinlemedi. Anlattık: Niye mahkeme kararı varken
siz Seydişehir’i, ETİ Alüminyumu, Kuşadası Limanı’nı, Balıkesir SEKA’yı, TÜPRAŞ’ın
yüzde 14,76’sını, mahkeme kararlarını sektör lehine uygulamıyorsunuz? Cevabını
alamadık. 
Arsayı taşınmaz yaptınız.
Büyükşehirler, Türkiye’nin yüzde 70 coğrafyasını oluşturuyor. Kırk dokuz
yıllığına kiralama, doksan dokuz yıllığına hatta. Hatta tescil… Verin babanızın
malı gibi -valilik de size, Hükûmete bağlı- istediğiniz vakfa, TÜRGEV mi olur,
başka vakıf mı olur, istediğinize verirsiniz. İstanbul’un belediyelerinin çok
güzel kültür merkezleri var arkadaşlar, tarihî binaları var. Verin babam,
verin. Vermişsiniz limanları, vermişsiniz ormanları, vermişsiniz denizleri,
vermişsiniz petrolü, vermişsiniz madenleri, kurmuşsunuz termik santralleri,
nükleer santralleri, her taraftan ithal enerji, her taraftan açık enerji,
isteyen istediğini yapıyor bu ülkede. Soma maden işçisinin, Şırnak’ta kuyuya
çıkrıkla inen işçinin acıları üzerinden enerji üretileceğini zanneden
anlayışlara uyarılarımız oluyor ama bir türlü anlatamıyoruz. 
Bakın arkadaşlar, kamulaştırma alanına
girdiniz, torba kanuna teklif verdiniz. Bu, Anayasa’da var. Anayasa’yı
değiştirmeye kalktınız kanunla. Size anlattım, mülkiyet hakkı kutsaldır -Avrupa
İnsan Hakları Sözleşmesi Ek 1 no.lu Protokol: Mülkiyet hakkı, Anayasa
Mahkemesi- ama siz “hayır” dediniz. Acele kamulaştırma… 2014’te 39 HES, 5 baraj
ve 35 tane RES –rüzgâr enerjisi- 41 enerji iletim hattı, toplam 165; acele
kamulaştırma alanına giriyorsunuz. Kimin için? Bu kanunlar özel değil mi? Bu,
şirketlere özel değil mi arkadaşlar, bu kurumlara? Kimi kandırıyorsunuz?
Şimdi, bunların 65’ini Maliye, 56’sını
TEİAŞ, 15’ini EPDK karar almış. Ayrıca DSİ, TOKİ, BOTAŞ, TSE, valilik,
mülkiyet… Bunların hepsi yapıyor. Bunların dökümleri var. Fakat bu dökümlere
girecek vaktimiz kalmadı. 
Pırlanta mücevherlere istediğiniz zaman
vergi getiriyorsunuz, istediğiniz zaman kaldırıyorsunuz. İşinize geldiğince. 
Risale-i Nur’a el attınız. Allah’tan
korkun, Saidi Nursi Norşinli, onu zindanlarda çürüttünüz, mezarını
kaybettirdiniz. Zindancısı, kalkmış şimdi mirasçısı olmaya, kitabını basmaya
çalışıyor. 
RECEP ÖZEL (Isparta) – Hasip Bey, kim
bastı onu?
HASİP KAPLAN (Devamla) – Kitabını
devlet basamaz. Devlet basamaz, bunu unutmayın. Devlet, mirasçısı değil,
zindancısıdır.
RECEP ÖZEL (Isparta) – O, aslını
korumak, aslını....
HASİP KAPLAN (Devamla) – Siz öyle
anlayın.
G20 zirvesine para harcanacak,
ihalesiz, denetimsiz, keyfinize göre. Vallahi çok güzel arkadaşlar, her şey
ihalesiz. 1 milyar, 2 milyar, harca da harca. Kimin parası? Vatandaşın. 
Şimdi, alt işveren ilişkisinde, üst
işveren ilişkisinde yaşadığımız bütün hataları görüyorsunuz. 
Yine, AFAD’da toplanan yardımları resmî
yardım gibi yutturmayın. Şeffaf olun, kim yaptı bunu, anlatın. Maaşları verin.
Bakın, kasa alacaklarını affa aldınız,
yolsuzlukları af kapsamına aldınız. Yanlış yaptınız. 
Avukatlara yönelik düzenlemeler yanlış.
Mahkeme kararlarını iki yıl erteleyemezsiniz. Böyle kanun olmaz. Barolar
Birliği Staj Yönetmeliği’ne müdahale ettiniz ve hiç yetmiyormuş gibi, bu
tüketici hakem heyetinde bile haklarını aramasın diye avukat ücretini
kaldırdınız. Ya böyle bir şey olabilir mi arkadaşlar? 
İnternet’e erişimi yine yirmi dört
saatten dört saate indirdiniz. Galiba bu ara İnternet’te bir şeyler olacak gibi
geliyor. Ama şunu bilin: Şu torbaya “Soma torba tasarısı” demeyin. Bu torba,
torbası dolanların torbasıdır. Biz bu torbaya karşı muhalefetimizi yapmaya
devam edeceğiz.
Hepinizi saygıyla selamlıyorum. (HDP ve
CHP sıralarından alkışlar)
BAŞKAN – Teşekkür ederim Sayın Kaplan.
Şimdi, birleşime ara vereceğim ama
dönüşümüzde Sayın Çetin hemen sizin sözünüz olacak, onu hatırlatmış olayım.
İZZET ÇETİN (Ankara) – Teşekkür ederim
Sayın Başkan.
BAŞKAN - Birleşime bir saat ara
veriyorum.
Kapanma Saati:
20.20
ALTINCI OTURUM
Açılma Saati: 21.24
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail
KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 117’nci Birleşiminin Altıncı Oturumunu açıyorum.
639 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet burada.
Şimdi tasarının tümü üzerinde
Cumhuriyet Halk Partisi Grubu adına Ankara Milletvekili Sayın İzzet Çetin
konuşacaktır.
Buyurunuz. (CHP sıralarından alkışlar) 
MAHMUT TANAL (İstanbul) – Efendim,
İzzet Bey’den önce, toplantı yeter sayısı yok. Yani vekiller İzzet Bey’i eğer
dinlerlerse belki düşüncelerini değiştirebilirler Sayın Başkan. 
BAŞKAN – Sayın Tanal, isterseniz bir
bir saat ara alın, Allah rızası için.
Buyurun.
CHP GRUBU ADINA İZZET ÇETİN (Ankara) –
Sayın Başkan, Değerli milletvekili arkadaşlarım, 639 sıra sayılı İş Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı –tasarı diyeyim ben ama tasarı mı teklif mi, çok belli değil- üzerinde
Cumhuriyet Halk Partisi Grubu adına söz aldım. Hepinizi saygıyla selamlıyorum.
Değerli arkadaşlar, bu kanun tasarısı,
ön hazırlıkları yapılmadan, bu kanun tasarısından etkilenecek toplumsal
kesimlerin görüşleri alınmadan, torba kanun olarak mayıs ayından önceki
dönemlerde epeyce tartışılmış olmasına rağmen, sendikal konfederasyonlara bile
gönderilmedi. Hatta en büyük işçi sendikaları konfederasyonu TÜRK-İŞ, 14
Mayısta teşkilatlarına “gayriresmî olarak ele geçirdiğimiz taşeron yasası” diye
genelge gönderdi. 30 Mayısta bu tasarı Meclise akşam saatlerinde gönderildi, 3
Haziranda görüşmelerine başlandı, 4 Haziranda alt komisyonu kuruldu. Alt
komisyon ve esas Komisyonda aralıksız otuz sekiz gün süren görüşmelerde 61
maddeyle başlayan tasarı esas Komisyona 106 maddeyle geldi, 106 maddeden şu
anda 148+4+1=153’e çıktı. Şimdi burada ne olacağı, nerelere varacağı çok belli
değil. 
Tabii, “Hazırlığı iyi yapılmadı.”
dedim. Alt komisyon görüşmelerinde AKP’nin çoğunlukçuluk anlayışı tasarının
şekillenmesinde etkili oldu, esas Komisyon görüşmelerinde de pek çok kez tasarı
konusunda AKP, alabildiğine çoğunluğunu kullanma yöntemini seçti. Muhalefet
partilerinin vermiş olduğu önergelerden hiçbirisi dikkate alınmadığı gibi
-kitabı çok kalın olduğu için getirmedim- içi gerçekten yanlışlarla dolu kanun
teklifleri usulüne uygun olarak, teklif olarak ele alınmadı, önergelere çevrilip
önergeler reddediliş biçimiyle geçmiş olmasına rağmen sanki işlem yapılmış gibi
kanun tasarısının, kitabın içine dercedildi. 
Değerli arkadaşlar, kamuoyunda “Soma
kanun tasarısı” olarak bilinen bu kanun tasarısı, Soma’da 13 Mayısta Yaşanan,
301 madencimizin feci şekilde ölümüne yol açan iş cinayeti sonucunda ortamı
yatıştırmak amacıyla, taşeron sisteminin azgınlaşmasını da dizginlemek amaçlı
olarak sunuldu ama ne yazık ki taşeron sistemini dizginlemek bir tarafa, 301
madencinin -üzülerek söylüyorum- cesetleri üzerinden taşeron sistemi Türkiye’de
bu tasarıyla gerçekleştirildi. 
Sadece taşeron sistemi
gerçekleştirilmedi, bu tasarıyla AKP’nin 17 Aralık 2013 ve 25 Aralık 2013’ten
sonra ortaya çıkan kirliliğinin, irininin temizlenmesi de -yine üzülerek söylüyorum-
madencilerin cesetleri üzerinden yapılmak istendi. Buna ne AKP’nin ne de
herhangi bir kimsenin hakkı da yok, yetkisi de yok. Çünkü, ölen madencilerin
ölüm ihbarları yapıla yapıla geldi buraya. O kazadan on beş gün evvel Manisa
Milletvekili arkadaşımızın baretiyle burada yaptığı konuşma AKP’nin oylarıyla
reddedilmişti. 
Aynı anlayış sürdü, hem alt komisyonda
hem esas komisyonda sürdü. Niye sürdü? Çünkü AKP’nin asıl amacı Soma’daki maden
faciasında yaşamını yitirenlerin geride kalanlarının durumunu düzeltmek ve
azgınlaşan sistemi dizginlemek olsaydı 3 muhalefet partisinin de ayrı ayrı hem
alt komisyonda hem esas komisyonda vermiş oldukları… Gelin bu Soma faciasında
geride kalanlarla ilgili maddeleri, taşeron sistemiyle ilgili maddeleri, sizi
anlıyoruz, 47 kez vergi affı yaptınız, prim affı yaptınız, o afları da getirin,
üç günde geçirelim diye ayrı ayrı önerge verdik. 
İşte burada Başkan, Başkanın yanında
-kusura bakmasın- “çavuşo” dediğim arkadaşım ve “dayıbaşı” buralarda
gözükmüyor… Üst komisyonda da alt komisyonda da tıpkı madenlerdeki dayıbaşı
yöntemiyle çalıştı Komisyon ve Meclis. Meclis bürokratları, Çalışma Bakanlığı
bürokratları sabahlara kadar o şekilde çalıştırıldı. Ne var bunda?
Değerli arkadaşlar, gerçekten bu tasarı
Soma’da yaşamını yitiren işçilerin geride kalan çocuklarının sorununu çözmeyi
amaçlamış olsaydı, o sorunun çözümü 76 milyon yurttaşımızın, acıyı hisseden
yurttaşımızın ödediği vergilerden oluşan bütçeden, genel bütçeden karşılanırdı.
Ne yaptı AKP? Alt komisyon çalışmaları sırasında burada görüşülmekte olan Türk
Ceza Kanunu’na, gece yarısı, 102’nci madde diye bir madde ekleyerek burada, o
geride kalanların özlük haklarını İşsizlik Sigortası Fonu’na yıktı. 
Başbakan meydanlarda bağırıyor: “İki
konut vereceğiz, şunu yapacağız, bunu yapacağız.” Onu da genel bütçeden
karşılama yerine, sözüm ona hayırsever yurttaşların yapacağı evleri dağıtarak,
baba bağından mal bağışlayan mirasyedi gibi hareket ediyor; buna hakkı yok. 
Gerçekten, Türkiye Cumhuriyeti devleti,
Anayasa’sının 2’nci maddesinde yazılı demokratik, laik, sosyal hukuk
devletiyse, 301 madencinin geride kalan çocuklarına, eşlerine bakabilecek güçte
olmalı ve öyleydi. Şimdi, siz 76 milyonun üstlenmesi gereken bir riski sadece
emekçilerin İşsizlik Sigortası Fonu’na yıkarak yine kimden yana olduğunuzu
gösterdiniz.
Değerli arkadaşlar, her şeye rağmen -3
muhalefet partisini ayırmadan söylüyorum- madencilerle ilgili, Soma’yla ilgili,
yer altındaki çalışmalarla ilgili, sosyal güvenliğe ilişkin pozitif
düzenlemelerle ilgili desteğimizi alt komisyonda da esirgemedik, esas
Komisyonda da esirgemedik. Ufak tefek kırpıntılar var madencilere ilişkin ama
kaza sadece Soma’da olmuş gibi, Soma işçilerine, Soma’da yaşamını yitirenlere
var; Zonguldak’ta yaşamını yitirenleri, Şırnak’ta yaşamını yitiren madencilerin
çocuklarını kapsamayacak şekilde düzenlendi. Amaç o ortamı yatıştırmak,
Manisa’yı yatıştırmak, bu arada da bir şey yapıyormuşçasına hareket edip malı
götürmek. 
Değerli arkadaşlar, gerçekten bu kanun
tasarısının içerisinde, yer altındaki çalışmalara ilişkin, çalışma süresinin
önce otuz altı saate indirilip -herkesi sevindirdi, biz de destekledik-
arkasından, verdikleri önergeyle yeniden kırk beş saate çıkartılmasına tanık
olduk. 
Pozitif düzenleme olarak: onların,
madenlerde çalışanların yıllık izinlerine dörder gün ilave edilmesi pozitif bir
düzenleme, katıldık. İzinlerinin işveren tarafından kontrol edilmesine -izin
defterlerinin- katıldık. Onların işçi sağlığı ve iş güvenliği önlemlerinin alt
işverene yıkılması doğru değil, asıl işverenin sorumluluğunda bunu düzenlemeye
koydular, bir şey söylemedik. 
Şimdi, değerli arkadaşlar, bütün
bunları yaparken taşeron sistemini kalıcılaştırmak için “Hangi işin asıl iş,
hangi işin alt işverenin işi, taşerona verilmesi gerektiğine Bakanlar Kurulu
yetkili kılınsın.” denildi. Bakanlar Kurulu da 3 sendika konfederasyonunu ve
işçi, işveren sendikalarının konfederasyonlarını, suç ortağı olarak yakasına
yapıştı ve yanına aldı. Ne yaptı arkasından? Bugüne kadar beş buçuk yılı aştı,
en son 5 Şubat 2009’da topladıkları Ekonomik ve Sosyal Konseye üye olmak
kaydıyla onların barajlarını 1’e indirdi, sendikal barajları. 2016’ya kadar
yüzde 2, 2018’e kadar yüzde 3 olacak barajlar, bir rüşvet gibi sendikalara
verilerek yüzde 1 olmasını kabul etti. Bir şey daha yaptı; bu hüküm Anayasa’ya
kesinlikle aykırı: Eğer bağımsız sendikalar için yüzde 3, Ekonomik ve Sosyal
Konseye üye konfederasyonlara yüzde 1 olarak uygularsanız, Anayasa’nın eşitlik
ilkesine aykırı davranırsınız ve bu madde Anayasa Mahkemesinden, 2 kere 2’nin 4
ettiği gibi gerçekliktir, geri gelecektir. 
Bir başka aykırı düzenleme: Eğer alt
işveren de toplu sözleşme yaparsa ve sendika, toplu sözleşmeyi kamu işveren
sendikalarıyla imzalarsa oluşacak ücret artışını fiyat farkı olarak müteahhide
vermeyi kabul ediyor. Burada da zorlama var, yine Anayasa’nın “Herkesin
sendikalara üye olma, üyelikten ayrılma hakları vardır, buna müdahale
edilemez.” hükmüne aykırıdır, bu da geri dönecektir. 
Değerli arkadaşlar, acı olan bir başka
olay var: Gerçekten, madencilere ilişkin, Soma’daki işçilere ilişkin
düzenlemelerde daha hiçbir şey maden işçilerinin cebine girmedi. Cebine girmedi
ama AKP’nin militan kurmayları işverenlere, böyle, hemen hemen… Öyle bir alt
işveren hayranlığı doğdu ki içlerinde, daha o düzenlemeler yapılmadan TKİ’yi
çağırdılar “Vay efendim, biz izinleri dörder güne çıkardık, ‘Madenlerdeki
ücret, asgari ücretin 2 katından az olamaz.’ dedik, bunun bir maliyeti var, biz
bu maliyeti SOMA AŞ’ye fark olarak vermek zorundayız.” “Ya kardeşim, bir
yürürlüğe girsin, çıkarırız bir kanun, sözleşmenin ya da o farkın yürürlük
tarihinden itibaren uygularız.” “Yok efendim, bunu hemen yazacağız.” Yani, ölen
madencilerin mezarlarında ot bitmeden, daha o çocukların yaraları,
vicdanlarında akan kan durdurulmadan patrona, taşerona ben kaynak aktaracağım.
Değerli arkadaşlar, buna hiç kimsenin hakkı yok, böyle bir vicdansızlığı Büyük
Millet Meclisinin kabul etmeyeceğini düşünüyorum. 
Değerli
arkadaşlar, gerçekten, bunun içerisinde vergi affı var, sigorta prim affı var,
gümrüklere yönelik af var, yurt dışında çalışırken emekliliğe erişememiş
yurttaşlarımıza yurt dışı borçlanma hakkı var ama yurt içinde bir ayı, iki ayı,
bir yılı, iki yılı kalmış, prim eksiği olan, Türkiye’de emeklilik yaşını
doldurduğu hâlde prim eksiği olan vatandaşa borçlanma yok. Emeklilikte yaşa
takılan yurttaşlarımız seslerini duyurmak için her yola başvuruyor, onların
sesini duymak yok. 2000’den önce vergi mükellefi olmuş ama bir biçimde
BAĞ-KUR’lu olamamış, o nedenle primlerini tamamlayamamış esnafın borçlanma
hakkı yok; yurt dışına istediği kadar var!
Bunun içinde,
değerli arkadaşlar, gerçekten, madencilere yönelik düzenlemeler henüz
yasalaşmamışken alt işverene -tekraren söylüyorum- kaynak transferi var.
Bunun içinde,
özelleştirmedeki yolsuzlukları örtmek için yasaların uygulanmayacağına ilişkin,
özelleştirmelere ilişkin düzenleme var. 
Bunun içinde,
kasa mevcutlarında, işletmenin esas faaliyet alanı dışında elde ettiği
gelirlerin, TÜRGEV’e aktarılan bu 99 milyon 999 bin 990 dolarlık paranın yüzde
3 vergiyle meşrulaşması, muhasebeleştirilmesi var. 
Bunun içinde, Melih Gökçek, Yenimahalle
Şentepe’ye evlerin üzerinden teleferik yapıp yolun altından, binaların altından
tünel ya da raylı sistem döşemesi hâlinde kamulaştırma ya da kamulaştırma
karşılığında irtifak hakkı kurma gibi zorunluluğu taşımıyor, onlara serbestlik,
onları aklama var. 
Bunun içinde, Belediye Kanunu’nun
15’inci maddesinde değişiklik yapıp “arsa” yerine “taşınmaz” yazarak
İstanbul’daki kıyıları, limanları, ormanları, yaylaları, meraları, yaylakları,
otlakları, tabiat varlıklarını, kültürel varlıkları bedelsiz ya da düşük
bedelle üçüncü kişilere aktarmak ve dolayısıyla TÜRGEV’e aktarabilmek var.
Yine bunun içinde, paralel yapıyla uzun
ince bir yolda yıllarca yürüyüp şimdi “Yollarımız ayrıldı.” diyerek onlarla
hesaplaşma adına memurları, özellikle Emniyet teşkilatındaki memurları sürgün
edip arkasından yargıya giderlerse, yargı kararını iki yıl uygulamama
serbestisini istemek var.
Değerli arkadaşlar, bunun altını
çizerek söylüyorum: Bu yasa, özellikle memurların tayin, atama, terfi vesair
özlük haklarına ilişkin düzenleme 12 Eylül 1981 yılında, Kenan Evren döneminde
yapıldı. Kenan Evren bile, memurların bir ay içerisinde eski görevlerine iade
edileceğini hüküm altına almışken Recep Tayyip Erdoğan imparatorluğunun yapmış
olduğu yasada, iki yıl içinde görevine iade ama aynı görevine değil, ücretinde
eksiklik olmadan emsal bir göreve iade ederek memurun burnunu sürtme var.
Yetmedi, hızlarını alamadılar; esas
komisyonda gündeme getiremez konuma geldiler. Burada askerlere ilişkin, asker
kişiler hakkında tesis edilen atama, görevlendirme ve ayırma işlemleriyle
ilgili olarak -aynı polisler ve üst düzey kamu görevlileri gibi- onları da
hallaç pamuğu gibi atıp iki yıl sonra görevine iade etmemek için direnmek var.
Bunun altyapısını hazırladılar. Bunun altyapısını hazırlamak için de yandaş bir
medyaya “Paralel 40 general var.” diyerek altyapısını hazırladılar ama Plan ve
Bütçe Komisyonundaki üye arkadaşlarımız buna izin vermediler, vermedik. (CHP
sıralarından alkışlar) 
Değerli arkadaşlar, gerçekten,
Hacettepe Üniversitesi başta olmak üzere, üniversite arazilerini,
üniversitelerdeki tıp fakültelerinin borçları mukabilinde, borçları karşılığı
ranta açmak, satmak var.
Başbakan ya da Bakanlar Kurulunun
herhangi bir bağış kampanyası yapması hâlinde, o bağışı mükellefin doğrudan
doğruya vergiden indirmesi, indirebilmesi var. 
Yine, bu tasarının içerisinde,
Başbakana zırh oluşturmak için 380 adet, “sektörel izleme ve değerlendirme
raportörü” adı altında 380 militan kadro tahsis etmek var; Nereye kullanacağı
meçhul, üstelik de bu kadroyu yüzde 75’e kadar artırım yetkisi var. 
Değerli arkadaşlar, gerçekten, bu kanun
tasarısı içerisinde emekçiler yok, memurlar yok, köylüler yok. “Torba kanun”
dediler, “Taşeron sistemin yaralarını saracağız, Soma’da ölen madencilerin
yaralarını saracağız.” dediler. 46 milyon lira toplanmış, Başbakan açıklıyor.
Eğer bu millet Başbakana ve AKP’nin politikalarına ve tutumuna, söylemleri ile
eylemlerinin bir olduğuna inansaydı şimdiye orada imece usulü her şeyi
yapabilirdi. İnandırıcılığınızı yitirdiniz. 
Yukarıda, biz milletvekillerini bir
kenara bırakın, herkesi orada köle gibi çalıştırdınız, köle gibi muamele
yaptınız.
Değerli arkadaşlar, her şeye rağmen, bu
kanun gerçekten bir temel kanun olma niteliğinden uzak. Burada görüşmeler
yapılıyorsa bu, muhalefet partilerinin olgunluğundan kaynaklanan bir durum.
Hangi kanunların temel kanun olabileceği İç Tüzük’ün 91’inci maddesinde son
derece açık. Temel kanun olmayan, derme çatma, 74 kanun ya da kanun hükmünde kararnamede
değişiklik yapan bir ucubeyi getirip burada bölümler hâlinde görüştürmenin
hiçbir haklı gerekçesi yok.
Değerli
arkadaşlar, gerçekten, bu temel kanun olamaz. Bu torba tasarının, değerli
arkadaşlarım -altını çizerek söylüyorum- ilkesi yok, kanun yapma tekniklerine
uygun değil, anlaşılır değil, kanunların genelliği ilkesine uygun değil. Bu
tasarının kuralı yok, bu tasarının ahlakı yok, bu tasarının namusu yok.
Gerçekten, çok ilkel yöntemlerle dayatılmış bir tasarı, kanun diye bu millete
yutturulmaya kalkışılıyor. Buna hiç kimsenin hakkı yok.
Son sözlerimi söylemeden önce, değerli
arkadaşlar, gerçekten, buna “kanun” diyenlere, yargıyı hiçe sayanlara bir
paragraf metin okumak istiyorum, daha doğrusu okuma yerine anlatmak istiyorum:
Biliyorsunuz “Berlin’de hâkimler var.” cümlesi herkes tarafından bilinen bir
cümle. Bunun nereden geldiğine bir baktım. Prusya Kralı Büyük Friedrich,
Postdam ormanlarında gezerken çok güzel bir tepede bir değirmen görür,
değirmenciyi çağırır, der ki değirmenciye: “Burayı bana sat, ben buraya saray
yapacağım.”, “Satmam.” der değirmenci. “Ya, 2 katı para vereceğim.”, “Hayır,
istemem.” Der ki: “Kat kat fazlasını vereceğim.”, “Olmaz.” “Ya, sen beni
tanımadın galiba, ben Prusya Kralı Friedrich.”, “Bildim, tanıdım.” der. “E,
tanıdın da niye vermiyorsun? Ben de zorla alırım.” der, “Hayır, zorla
alamazsın, Berlin’de hâkimler var.” der. O zamanlar Prusya Kralı Friedrich
adalet reformunu yeni yapmış; o kadar hoşuna gider ki “Demek ki, benim
oluşturduğum adalet bana karşı olsa bile, benim halkım ona güvenmiş, ‘Berlin’de
hâkimler var.’ diyor. Ben buraya bu sarayı yapacağım…”
(Mikrofon
otomatik cihaz tarafından kapatıldı)
İZZET ÇETİN (Devamla) – “… ama bu
değirmeni Prusya Krallığı var olduğu sürece kimse yıkamayacak.” der. 
Adalet anlayışınıza örnek olması
dileğiyle hepinizi saygıyla selamlıyorum. (CHP sıralarından alkışlar) 
BAŞKAN – Teşekkür ederim Sayın Çetin. 
Adalet ve Kalkınma Partisi Grubu adına
Manisa Milletvekili Sayın Recai Berber. 
Buyurunuz. (AK PARTİ sıralarından
alkışlar) 
AK PARTİ GRUBU ADINA RECAİ BERBER
(Manisa) – Sayın Başkan, değerli milletvekilleri; görüşülmekte olan 639 sıra
sayılı İş Kanunu ile Bazı Kanun ve Kanun Hükmünde Kararnamelerde Değişiklik
Yapılması ile Bazı Alacakların Yeniden Yapılandırılmasına Dair Kanun Tasarısı
hakkında AK PARTİ Grubu adına söz almış bulunmaktayım. Bu vesileyle yüce
heyetinizi saygıyla selamlıyorum. 
Değerli arkadaşlar, (1/931) esas
numaralı Kanun Tasarısı, arkadaşların çoğunun belirttiği gibi, 30/5/2014
tarihinde Meclis Başkanlığına sunulmuş ve tasarı Başkanlıkça aynı tarihte
Komisyonumuza havale edilmiştir. Tali komisyon olarak Sanayi, Ticaret, Enerji,
Tabii Kaynaklar, Bilgi ve Teknoloji Komisyonu; Bayındırlık, İmar, Ulaştırma ve
Turizm Komisyonu; Sağlık, Aile, Çalışma ve Sosyal İşler Komisyonu; Adalet
Komisyonu, esas komisyon olarak da bizim Komisyonumuza sevk edilmiştir. Bu
komisyonların görüşemeyeceklerine dair yazı Komisyon Başkanlığımıza geldi,
bunların hepsini Komisyonumuzda arkadaşlarımızla paylaştık. 
Tasarı ve tasarıyla birleştirilen kanun
teklifleriyle ilgili olarak daha detaylı ve teknik çalışma yapılmasına dair,
özellikle muhalefet milletvekili arkadaşlarımızın talepleriyle birlikte, bir
alt komisyon çalışması başlatıldı ve alt komisyondan sonra da değerli
arkadaşlar, burada yine belirtildi, 2 AK PARTİ milletvekillerinin teklifi, 68
Cumhuriyet Halk Partisi milletvekillerinin kanun teklifi, 26 Milliyetçi Hareket
Partisi milletvekillerinin teklifi, 12 de Halkların Demokratik Partisine mensup
milletvekillerinin teklifi olmak üzere toplam 108 adet kanun teklifi İç
Tüzük’ün 35’inci maddesi uyarınca birleştirildi.
Değerli arkadaşlar, hem alt komisyonda
hem üst Komisyonda, alt komisyonda yaklaşık yedi gün -fiilen kırk sekiz saat-
üst Komisyonda yirmi üç iş günü, yüz elli yedi saat görüşmeler yapıldı.
Arkadaşlarımız buna rağmen “Bu kanunla ilgili olarak detaylı konuşamadık,
görüşemedik.” gibi ifadeler kullandılar. Üzülerek belirtmek istiyorum ki
Komisyonumuzda mutlaka ilgili bakanlarımızın tamamı bulundu. Başbakan
Yardımcısı Ali Babacan Bey ve Emrullah İşler Bey olmak üzere, 17 bakanımız
Komisyonumuzda bulundu, bilgiler verdi ve paylaşıldı Hükûmetimiz adına.
Yine, aynı şekilde, Komisyonda
fikirlerine başvurmak üzere uzmanlar çağırılması konusunda… Biliyorsunuz, İç
Tüzük’ümüzde var; buna dayanarak hem kamu kurumlarından hem değişik kurumlardan
uzmanlar geldi, ayrıca 22 farklı sivil toplum kuruluşunun temsilcileri -buna
sendikalar ve konfederasyonlar dâhil- bu çalışmalarda bulundu.
Değişiklik önergeleriyle ilgili olarak:
Komisyonun toplantılarına girebilecek olanlar -31’inci maddenin (2)’inci
fıkrası uyarınca- Komisyon üyeleri dışından olmamak üzere, değişiklik
önergeleri görüşüldü.
Değerli arkadaşlar, bu değişiklik
önergelerinin önemli bir kısmı da muhalefet milletvekili arkadaşlarımız
tarafından Komisyonda verildi ve bunların önemli bir kısmında
değerlendirmelerde bulunuldu. Muhalefet milletvekili arkadaşlarımızın yaklaşık
360 önergesi olmuş ve bunlardan da 10 adedi hem değişiklik şeklinde hem de
madde ihdası şeklinde -4 tanesi madde ihdası olmak üzere- bu 148 maddenin
içinde yer aldı.
Dolayısıyla, ben öncelikle, bu
bilgilerden sonra, Komisyonumuzda büyük bir özveriyle… Gerçekten, Plan ve Bütçe
Komisyonu her zaman, teknik çalışmalarıyla Meclisimizin önemli çalışmalarını
yapıyor ancak bu torba kanun tasarısı ve teklifleri dolayısıyla da çok önemli
bir çalışmayı gerçekleştirdi. Ben burada, arkadaşlarımıza iktidarıyla
muhalefetiyle, hepsine teşekkür ediyorum. Bu ortaya çıkan eser hepimizindir.
Her şeyden önce, arkadaşlarımız, tabii,
burada yer almasını istedikleri ama yer almayan şeyleri söylediler. Hâlbuki,
ana başlıklar hâlinde bu kanunda nelerin yer aldığına bir bakacak olursak
değerli arkadaşlar, her şeyden önce şunu bilmemiz lazım: Bu kanun tasarısı,
Çalışma Bakanlığı tarafından Soma maden faciası dolayısıyla gelmedi. Çalışma
Bakanlığımız, yaklaşık iki yıldır çalışma hayatıyla ilgili düzenlemeleri,
hazırlıkları yaptı ve özellikle, yine belirtmek istiyorum ki iş âleminin,
özellikle işçi sendikalarının büyük 3 konfederasyonunun temsilcilerinin mutabakat
sağladığı hususların bizzat bu kanunda yer alması sayesinde çalışmalar
tamamlandı. Çalışma hayatıyla ilgili, taşeronlarla ilgili, geniş anlamda iş
güvenliğiyle ilgili düzenlemeler zaten hazırdı ancak bir de Soma’da yaşanan
maden faciasında mağdur olan, kaybettiğimiz işçi kardeşlerimizin yakınlarının
da haklarını ve birtakım imkânlarını sağlayabilmek açısından bu kanuna
dercedildi. Yoksa, hem arkadaşlarımızın hem kamuoyunun dillendirdiği gibi,
söylediği gibi bu kanun tasarısı ve teklifi bir Soma kanunu tasarısı, teklifi
değildir. Bu kanun çalışma hayatıyla ilgilidir. Bu kanun özellikle vergi
borçları başta olmak üzere bazı kamu alacaklarının, kesinleşmiş alacakların
yapılandırılmasıyla ilgilidir, bazı arkadaşlarımızın dediği gibi affıyla ilgili
de değildir.
MÜSLİM SARI (İstanbul) – Yapma Başkan
ya!
RECAİ BERBER (Devamla) – Öncelikle,
Soma’yla ilgili olarak, Soma’da meydana gelen maden kazasında hayatını
kaybedenlerle ilgili olarak, biz bu kanunun gecikeceğini düşünerek
hatırlarsanız, 1 maddesini çıkarıp Ceza Muhakemeleri Usulü Kanunu’na burada
görüşülürken acil olarak koyduk. 
Şunu bilmenizi istiyoruz ki: Orada,
esasen, işçilerimizin bir kısmının maaşlarını alamamaları gibi bir risk
karşısında, özellikle kaza olan maden firmasında çalışan işçilerimize firma
tarafından maaşları ödenmese bile, devletimiz tarafından ödenmesini sağlamak
amacıyla bu düzenleme yapıldı ve hızlı bir şekilde yasalaştı, hazırlıklar
tamamlandı ve -bugün memnuniyetle öğreniyoruz ki- o işçi kardeşlerimiz,
normalde ayın 17’sinde mensup oldukları, çalıştıkları firma tarafından maaşları
ödenmekle birlikte, özellikle Eynez sahasında, o kanunun birinci fıkrasında
belirtilen ikinci maaşlarını da bu hafta içinde alacaklar. O kaza olan ocaktaki
işçi kardeşlerimiz için söylüyorum. Aynı şekilde…
MUZAFFER YURTTAŞ (Manisa) – Eynez…
RECAİ BERBER (Devamla) – Eynez
sahasındaki.
Ve bu ödemeler, altı ay boyunca, o
kanunda belirtildiği şekilde devlet tarafından yapılacak.
Tabii, burada arkadaşlar itiraz
ediyorlar, diyorlar ki: “Bu, İşsizlik Fonu’ndan yapılıyor.”
Değerli arkadaşlar, İşsizlik Fonu’nun
yarısı devlet tarafından ödeniyor. İşsizlik Fonu’ndan yapılan ödeme, işsiz
kardeşlerimize yaptığımız ödemeyle aynı. Dolayısıyla, kaynağının İşsizlik Fonu
olması nedeniyle, sanki başka bir yerden, bir yardımdan, bir fondan ödeniyormuş
gibi burada değerlendirme yapmak doğru değil her şeyden önce.
MÜSLİM SARI (İstanbul) – Senin değil o
para!
MEHMET GÜNAL (Antalya) – Senin değil
ki, işsizlerin parası! Bütçeden verelim.
RECAİ BERBER (Devamla) – Değerli
arkadaşlar, bakın, aynı şekilde, hayatını kaybeden işçi kardeşlerimizin Sosyal
Güvenlik Kurumuna olan borçlarının tamamı siliniyor bu kanunla. Böylece, ölüm
aylığı almalarının, yakınlarının aylık almalarının önündeki engel kalkıyor. 
Aynı şekilde, 5 yıl ya da 900 iş günü
şartı bu kanunla kaldırılıyor ve yaklaşık 64 işçi kardeşimizin de yakınlarının
ölüm aylığı almaları bu sayede sağlanıyor.
Aynı şekilde, madencilerin anne
babalarına aylık bağlanması için gereken muhtaçlık şartı kaldırılıyor. Bu
kapsamda, yine, bu işçi kardeşlerimiz için, doğrudan doğruya Soma’da
kaybettiğimiz işçi kardeşlerimizin yakınlarına sağlanan bir imkân olarak, varsa
eş ve çocuklarına, yoksa kardeşlerinden birisine kamuda istihdam edilme imkânı
sağlanıyor. 
Yine, madenci kardeşlerimizin yasal
mirasçılarına bedelsiz konut tahsis edilebileceğine ilişkin düzenleme
yapıyoruz. 
Arkadaşlarımızın burada, özellikle,
işte, meraydı, arsaydı, ormandı, vesaireydi, tartıştıkları konu… Somalı,
Manisalı bir kardeşiniz olarak söyleyeyim, orada da, Komisyonda anlattık, hiç
öyle bir şey yok; orada tahsis edilecek, TOKİ’ye ya da yapacak olan firmaya
tahsis edilecek arsanın bir bölümünün ormandan çıkarılmış, orman vasfını
yitirmiş bir saha olması nedeniyle, bir bütünlük olması nedeniyle bu düzenleme,
bu yetki alınıyor.
İZZET ÇETİN (Ankara) – Onlar değil,
kentsel tasarım için, kentsel dönüşüm için! Sen çarpıtma konuyu! 
RECAİ BERBER (Devamla) – Dolayısıyla,
bu yetkinin başka yerlerde… Soma, adı üstünde “Soma.” Soma’yla ilgili, sadece
“Soma” yazıyor orada, o madde Soma’yla ilgili.
MUSA ÇAM (İzmir) – Orada başka madde
var! Yaylak, kışlak, meralar için düzenleme var orada!
RECAİ BERBER (Devamla) – Onun için,
değerli arkadaşlar, yani orada, yok meralar, ormanlar, ondan sonra birtakım
yerleri düzenleme değil, bunu bilmenizi istiyorum. 
MUSA ÇAM (İzmir) – Düzenleyen maddeler
de var orada.
İZZET ÇETİN (Ankara) – 115’inci
maddeden bahset, 115’inci maddeden.
VAHAP SEÇER (Mersin) – Özelleştirmeden
bahset.
RECAİ BERBER (Devamla) – Ayrıca, biraz
önce söyledim, sadece Soma için değil, yer altında çalışan bütün madenci
kardeşlerimizle ilgili siz de biliyorsunuz ki reform niteliğinde düzenlemeler
var.
İZZET ÇETİN (Ankara) – Kentsel dönüşüm
ve gelişim projelerinden bahset.
RECAİ BERBER (Devamla) – Bakın
arkadaşlar, sosyal güvenlik reformunun önemli bir ayağı yer altında çalışan
işçi kardeşlerimizin emeklilik yaşlarıyla ilgiliydi. Emeklilik yaşı 55’ten
50’ye çekildi ve burada, yıpranma primleriyle beraber, onu da dikkate
aldığımızda, yer altında çalışan işçi kardeşlerimiz 43 yaşında emekli olabilecek.

İZZET ÇETİN (Ankara) – Kırkağaç’ta seni
şikâyet edeceğim, Soma’da seni şikâyet edeceğim!
RECAİ BERBER (Devamla) – Dolayısıyla,
bu düzenleme sadece Soma için değil, bu düzenleme sadece TKİ ya da TTK için de
değil, yer altı çalışması yapan bütün madenci kardeşlerimiz için geçerli.
Türkiye’de yer altında 50 bin maden işçisi var, 50 bin. Soma’daki 5 bin-10 bin
kişi değil, Türkiye genelinde 50 bin maden işçisi var. Aynı şekilde, linyit ve
taş kömürü çıkaran maden ocaklarında çalışan kardeşlerimizin ücreti “asgari
ücretin 2 katından az olamaz” diye sizlerle beraber bunu gerçekleştirdik.
MÜSLİM SARI (İstanbul) – “Soma yasası
değil.” diyorsun, sadece Soma’dan bahsediyorsun. Hani Soma’yla ilgili düzenleme
değildi bu?
RECAİ BERBER (Devamla) – Değerli
arkadaşlar, bakın, bugün burada özellikle şu söylendi: “Soma’daki işçi
kardeşlerimiz Ankara’ya geliyor. Orada birtakım sözler verildi, yerine
getirilmedi.” Ben buraya çıkan herkesten bunu dinledim ama Allah rızası için,
birisi de hangi söz verilmiş yerine getirilmemiş onu söylemedi.
MÜSLİM SARI (İstanbul) – Söyleyecek,
söyleyecek, bekle söyleyecek.
ÖZGÜR ÖZEL (Manisa) – Bekle,
söyleyecek.
MEHMET GÜNAL (Antalya) – Olur mu ya?
Muhalefet şerhinde bile yazılı.
RECAİ BERBER (Devamla) – Bakın, ben
söyleyeyim size. 
MÜSLİM SARI (İstanbul) – Kırk gündür
söylüyoruz, kırk gündür.
ÖZGÜR ÖZEL (Manisa) – Muhalefet şerhini
oku, muhalefet şerhini.
MEHMET GÜNAL (Antalya) – Tutanaklarda
var hepsi.
RECAİ BERBER (Devamla) – Değerli
arkadaşlar, orada, söz verenler içinde ben de vardım. Dolayısıyla, orada söz
verilenlerin hepsi olduğu gibi, orada hiç gündeme bile gelmeyen, işçi
kardeşlerimizin bırakın söylemeyi, talebini, aklından bile geçmeyen birtakım
imkânlar, hususlar burada düzenlendi.
OKTAY VURAL (İzmir) – Vay, vay, vay!
“Aklından bile geçmeyen!”
RECAİ BERBER (Devamla) – Evet. 
İşçi kardeşlerimiz demiş ki güya, en
çok gündeme geliyor, bakın ben onu söyleyeyim: “6 ikramiye sözü verildi, ne
oldu?”
Şimdi, o ikramiye meselesine bir
açıklık getireyim. İşçi kardeşlerimizin temsilcileri Ankara’ya bütün grupları,
milletvekillerini ziyarete geldiğinde, Genel Merkezde ilgili bakanlarımızla,
işte, Faruk Çelik Bakanımızla, Enerji Bakanımızla toplantı yapıldı, daha sonra
da Başbakanımızla bir görüşme yapıldı. O görüşmede bulunan birisi olarak işçi
kardeşlerimize ortalama ne kadar ücret aldığı sorulduğunda “1.400 lira
civarında” denildi. “1.400 lira ücret çok düşük. Bu ücretin en az, asgari 2 bin
lira olması lazım.” diyen Başbakanımız dedi ki: “Bunun bir şekilde 2 bin liraya
çıkması lazım.” Bu da ancak 6 ikramiye yani bu ücrete 6 ikramiye verilirse o
zaman 2 bin liraya çıkıyor. 
ÖZGÜR ÖZEL (Manisa) – Ya ayıptır ya!
RECAİ BERBER (Devamla) – Hâlbuki biz şu
anda, değerli arkadaşlar, evet, biz şu anda asgari ücretin 2 katı yapmakla
zaten 2 bin liranın üzerinde bir ücrete çıkarmış oluyoruz ve bunu yasal bir
düzenlemeyle yapıyoruz.
ÖZGÜR ÖZEL (Manisa) – Bak, bak! Ayıp,
vallahi ayıp!
RECAİ BERBER (Devamla) – Dolayısıyla,
değerli arkadaşlar, burada…
MALİK ECDER ÖZDEMİR (Sivas) –
Çarpıtmanın ancak bu kadarı olabilir ya!
RECAİ BERBER (Devamla) – Hayır, hayır,
arkadaşlar, bunu söyleyen sendikacı kardeşlerimiz var burada, sendikacı. Ben
diyorum ki: Toplu sözleşmenin dışında, yasada ikramiye konulduğu nerede
görülmüş?
MALİK ECDER ÖZDEMİR (Sivas) – Niye söz
veriyorsun?
ÖZGÜR ÖZEL (Manisa) – Ne söz verdiniz?
RECAİ BERBER (Devamla) – Buranın bir
sendikası var, bu şirketin. Sendikası nerede, sendikası, nerede sendika? Sendika
gidecek “Arkadaş, bu maaş da bana yetmez. Ben 4 ikramiye, 6 ikramiye
istiyorum.” diyecek ve o alacak, o.
İZZET ÇETİN (Ankara) – Aklın ermez,
aklın ermez!
RECAİ BERBER (Devamla) – Onun için,
değerli arkadaşlar, biz burada çok önemli bir düzenleme gerçekleştirdik.
MAHMUT TANAL (İstanbul) – Sendikayı siz
kurdunuz zaten.
RECAİ BERBER (Devamla) – Plan ve Bütçe
Komisyonunun bütün üyelerine teşekkür ediyorum. Oy birliğiyle kabul edildi.
“Asgari ücretin 2 katından az olamaz.” denildi.
Değerli arkadaşlar, yine aynı şekilde,
ücretli izinler dörder gün artırıldı.
MUSA ÇAM (İzmir) – Öyle bir şey yok,
suç ortağı yapma bizi, suç ortağı yapma!
RECAİ BERBER (Devamla) – Değerli arkadaşlar,
bakın, aynı şekilde…
Sayın Başkan, değerli milletvekilleri;
burada bazı hususlar unutuluyor. Gelir Vergisi Kanunu’nda sadece yer altında
geçen süredeki ücretler vergiden istisnaydı. Biz şimdi tamamını, ister yer
altında ister yer üstünde, ücretlerin tamamını gelir vergisinden istisna hâline
getirildi. Değerli arkadaşlarım, net ücret alacaklar. Dolayısıyla…
İZZET ÇETİN (Ankara) – Ya zaten istisna
kardeşim ya! Gelir vergisi zaten yok, senden önce de yoktu!
RECAİ BERBER (Devamla) – Şimdi, evet,
evet.
Şimdi “6 saat neden 45 saat oldu, 36
saat oldu?” Arkadaşlar, bakın, madenciler Türkiye’de ya 3 vardiya çalışacak ya
4 vardiya. 3 vardiya çalışacaksa bunun her halükârda 7,5 saat olması gerekiyor
ve özellikle bazı maden işletmelerinin yer altındaki sürenin dışında yer
üstündeki çalışmaları da var. Bu çalışmayı altı saatin içine sığdırmamız mümkün
değil, dolayısıyla yer üstündeki çalışmayı ayrı değerlendirelim ve otuz altı
saatlik yer altı çalışmasını değiştirmeden, bakın, altı saat…
İZZET ÇETİN (Ankara) – Yer altında
zaten…
RECAİ BERBER (Devamla) – Sayın İzzet
Bey, sen bu işleri çok iyi bilirsin aslında, uzmansın ama niye çarpıtıyorsun,
niye bunları görmüyorsun anlayabilmiş değilim.
Değerli arkadaşlar, bunlar, Türkiye’de
yer altı madenciliğinin 13 Mayıstan öncesi ve sonrası diye bir milattır, bunu
kabul edelim. Nasıl Türkiye 17 Ağustos depreminden sonra konut sektöründe
tamamen yeni bir dönem açtıysa, 13…
MEHMET GÜNAL (Antalya) – 17, 25 Aralık,
bu da milat.
OKTAY VURAL (İzmir) – 17 Aralık.
RECAİ BERBER (Devamla) – Bakın, 17
Ağustos depreminden sonra…
MAHMUT TANAL (İstanbul) – Olur mu, 17
Aralık depremi oldu.
RECAİ BERBER (Devamla) – Ne aralığı ya
Allah, Allah!
Değerli arkadaşlar, 13 Mayıs o kadar
önemli ki, bundan sonra madencilik Türkiye’de artık uluslararası standartlarda
ve bu esaslara göre yapılacak. 
ÖZGÜR ÖZEL (Manisa) – Bak, bak, bak!
RECAİ BERBER (Devamla) – Bunda da
özellikle Komisyon üyelerimize teşekkür ediyoruz, madencilik sektörünün
uzmanlarına teşekkür ediyoruz; yol gösterdiler, ciddi düzenlemeler yapıldı.
Arkadaşlar, yine, burada çok önemli bir
çarpıtma var. Değerli arkadaşlar, şimdiye kadar en çok şikâyet ettiğimiz konu
taşeronla ilgili, biz de şikâyet ediyoruz. Taşeronda çalışanların kıdem
tazminatı yok, taşeronda çalışanların izni yok, taşeronlar asıl işverenin asıl
işleriyle ilgili işler de yapıyor; bunları söylemedik mi?
İZZET ÇETİN (Ankara) – Ya, sen yarattın
kardeşim, sen! Sizin iktidarlarınız yarattı, AKP iktidarları yarattı!
RECAİ BERBER (Devamla) – Şimdi ne
yapıyoruz? Değerli arkadaşlar, artık bundan sonra kamuda veya başka yerde kendi
asli işiyle ilgili olarak taşeron olmayacak, bitti. Evet, yasa çok açık.
OSMAN AŞKIN BAK (İstanbul) - Devrim,
devrim.
RECAİ BERBER (Devamla) – Yasa çok açık.

MÜSLİM SARI (İstanbul) – “Bakanlar
Kurulu karar verir.” diyor.
RECAİ BERBER (Devamla) – Arkadaşlar,
Bakanlar Kurulu ve yargı kararları da –dikkat edin, yargı kararları- dikkate
alınmak suretiyle yapılacak.
MÜSLİM SARI (İstanbul) – Niye Karayolları
işçileri için getirmediniz? 
RECAİ BERBER (Devamla) – Her şeyden
önce, arkadaşlar, bakın, kendi asli işi güvenlik olan…
MÜSLİM SARI (İstanbul) – Karayolları
işçileri ne oldu? Mahkeme kararını niye uygulamıyorsunuz?
BAŞKAN – Sayın Sarı, lütfen…
RECAİ BERBER (Devamla) – …kendi asli
işi temizlik olan bir firma temizlik konusunda, güvenlik konusunda bile artık
taşeron çalıştıramaz, bu kadar açık. Dolayısıyla, asli işlerini taşeron
firmalara yaptırmanın önünü kapatıyoruz, bir. 
İkincisi…
MAHMUT TANAL (İstanbul) – Nerede
yazıyor?
RECAİ BERBER (Devamla) – Biraz
incelerseniz görürsünüz. 
MAHMUT TANAL (İstanbul) – İnceliyoruz.
Bana söyler misiniz, nerede yazıyor?
RECAİ BERBER (Devamla) – Aynı zamanda
bu insanlar eskiden olduğu gibi bir yıl değil, en az üç yıl süreyle istihdam
edilecek. Kıdem tazminatlarını eğer orası ödemezse asıl işveren ödeyecek,
ücretlerinin ödenip ödenmediğinden asıl işveren sorumlu olacak. (AK PARTİ
sıralarından “Bravo” sesleri, alkışlar) 
Arkadaşlar, böyle bir taşeronluk… 
ALİ ÖZ (Mersin) – Memurluktan da mı iyi
yani? O zaman devlet memurlarını taşerona geçirelim, taşerona! 
RECAİ BERBER (Devamla) – Arkadaşlar,
taşeron işçilere sendika bile geldi, daha ne istiyorsunuz? Sendikal hakları
bile verildi. Dolayısıyla, esasen bugün artık buna “taşeron” demek yanlış olur;
tamamen, gerçek anlamda bir hizmet alımıdır; tamamen, gerçek anlamda dışarıdan
alınması gereken işlerin yaptırıldığı bir sistemdir. Bu taşeron dönemi
Türkiye’de tarih olmuştur, bu yasayla beraber taşeron işi bitmiştir arkadaşlar,
bunu bilmenizi istiyorum. 
MUSA ÇAM (İzmir) – Sayın Berber, bu
konuşmanı yarın Kırkağaç’ta, Soma’da vatandaşa dinleteceğim. 
RECAİ BERBER (Devamla) – Değerli
arkadaşlar, bakın, “Burada Türkiye'nin, halkın yararına bir şey yok.” diyor
arkadaşlar. Torbada ne varsa var, sayıyorlar “Şunlar yok, bunlar yok…”
Arkadaşlar, 35 bin öğretmen kadrosunu ihdas eden bu komisyon değil mi? 
OSMAN AŞKIN BAK (İstanbul) – Görmezler,
görmüyorlar.
MUSA ÇAM (İzmir) – Neden 100 bin değil,
neden? 
RECAİ BERBER (Devamla) – Allah’ını
seversen… Evet, 100 bini de siz çıkarırsınız arkadaşlar. 
MUSA ÇAM (İzmir) – 2015’te çıkaracağız.
BAŞKAN – Sayın Çam, lütfen…
RECAİ BERBER (Devamla) – Her şeyden
önce, değerli arkadaşlar, şunu bilmenizi istiyorum: Yasayla sosyal güvenlik
alanında çok önemli düzenlemeler yapıldı, gördünüz. Bunların en başında,
özellikle, çocuk sayısına göre, özellikle kadınlarımız için emeklilikte
borçlanma imkânı getirildi. Dolayısıyla, Türkiye’de ev kadınlarının ya da
çalışan hanımların…
SAKİNE ÖZ (Manisa) – Zaten vardı, zaten
vardı! Ne getirdiniz? 
RECAİ BERBER (Devamla) – Ya, lütfen…
Sayısı artırıldı, süresi artırıldı, “Vardı.” demeyin. Bu var olanları da 2008
yılında sosyal güvenlik reformu yapılırken Sayın Bakanımızın çalışmalarıyla bu
Parlamento ve AK PARTİ Hükûmeti yaptı var olanları. Daha önce bunları hiçbirisi
yoktu, hiçbirisi yoktu arkadaşlar. 
SAKİNE ÖZ (Manisa) – Bir sene önce
vermiştik kanun teklifini, bu torbada getirdiniz. 
OSMAN AŞKIN BAK (İstanbul) – Yoktu,
yoktu. 
RECAİ BERBER (Devamla) – Onun için, değerli
arkadaşlar, şunu bilmenizi istiyoruz: Bu kanunla getirilen en önemli temel
konuların tamamı rekor niteliktedir. Dolayısıyla, birkaç tane hususu burada
yine Türkiye'nin yararına olduğuna inandığımız ve komisyonumuzu da doğrudan
doğruya ilgilendirdiğine inandığımız bazı önergeleri arkadaşlarımız…
MEHMET GÜNAL (Antalya) – Nasıl
ilgilendiriyor, bir de onu söyle, neresinden ilgilendiriyor? 
RECAİ BERBER (Devamla) – Evet, çok
önemli. 
Arkadaşlar,
mahkeme kararıyla, Yargıtay kararıyla “fiilî imkânsızlık” denmiş, diyorsunuz
ki: “Bu hisseleri, bu özelleştirmeleri geri alın.” Daha önce, bu
özelleştirmeler Özelleştirme Yüksek Kurulu kararıyla iptal ediliyordu, “Geri
alınmaz.” deniyordu; şimdi yasa yapıyoruz gene itiraz ediyorsunuz, insaf yani! 
Dolayısıyla, bu
yasanın bir an önce çıkması ve Türkiye’nin pek çok alanında ihtiyaç duyulan
düzenlemeleri içerdiği için, ülkemiz için hayırlı olmasını diliyorum. Lütfen,
sizlerden istirhamımız, bu yasanın Komisyondaki kadar uzamadan, bayrama kadar,
bayram hediyesi olarak Türkiye’ye bunu getirmemiz gerektiğine inanıyorum. 
Hepinize
teşekkür ediyorum. (AK PARTİ sıralarından alkışlar)
MEHMET GÜNAL
(Antalya) – Daha erken söyledik, bir günde, bir… Söz verdik, hodri meydan
dedik; gel, bir günde çıkaralım, lazım olanları hemen çıkaralım, yarın sabah
gönderelim.
MAHMUT TANAL
(İstanbul) – Sayın Başkan, özür dilerim.
Biraz önce hatip
dedi ki: “Efendim, bunda taşeronlukla ilgili düzenlemeyi yaptık, taşeronluğu
kaldırdık.” Ben bulamıyorum dedim, “Okursun.” dedi. Sayın Bakan da burada, Komisyon
Başkanı da burada; maddeyi söyleyebilirler mi, nerede taşeronluk? Maddeyi bize
bir söylesinler.
BAŞKAN – Evet,
teşekkür ederim.
Şahıslar adına,
Mersin Milletvekili Sayın Vahap Seçer. (CHP sıralarından alkışlar)
VAHAP SEÇER
(Mersin) – Sayın Başkan, sayın milletvekilleri; hepinizi saygıyla selamlıyorum.
Gerçekten, Sayın
Başkan, Sayın Berber; sizi dinleyince, televizyon ekranlarından sizleri izleyen
çalışanlar, kadrolu çalışanlar herhâlde bu dizdiğiniz övgülerden dolayı kadrolu
sistemi artık bırakacaklar, taşeron işçi olarak çalışacaklar. Yapmayın Allah
aşkına! 
Aslında bu
konuyla başlamayacaktım ama Sayın Bakanımın bu konuda Soma kazasından sonra bir
beyanatı var: “Bu bir sömürü düzenidir, bunu ortadan kaldıracağız.” Ama, şimdi,
bakıyorum düzenlemelere, kamuda ihale süresini üç yıl yaptınız; asıl işvereni
maaşından, kıdem tazminatından sorumlu tuttunuz. Ama, şimdi 600 bin taşeron
işçi var kamuda çalışan, toplamda da yaklaşık olarak 1 milyon 200 bin taşeron
işçi var. Bunların kalanı yani 600 bin kadarı da özel sektörde çalışıyor.
Onların güvencesi nerede, buradan Sayın Bakana bunu sormak istiyorum bir kere. 
Şimdi, değerli arkadaşlar, bir kere bu
yasanın Komisyona gelişi, temel kanunun İç Tüzük’e aykırılığı burada çok
tartışıldı. Gerçekten “Soma” diye geldi ama bu tasarı Komisyonu komaya soktu.
MUSA ÇAM (İzmir) – Bravo!
VAHAP SEÇER (Devamla) – Otuz sekiz gün,
şu kadar saat, geceli gündüzlü… Biz imtina etmiyoruz, elbette ki halkın
sorumluluğu, milletin sorumluluğu üzerimizde, onların emaneti üzerimizde, elbette
çalışacağız, uyumayız gerekirse ama şimdi Allah’tan korkmak lazım.
Şimdi, bakalım ne yapmışız? 61 maddelik
orijinal metin, Sayın Demiröz, olmuş 106 madde; daha sonra, 148+1 ek madde,
olmuş 149 madde. 
ŞİRİN ÜNAL (İstanbul) – İhtiyaç varmış.

VAHAP SEÇER (Devamla) – Şimdi, bizim
koşulsuz olarak desteklediğimiz Soma’yla ilgili düzenlemeler, yetmez ama evet;
taşeronlukla ilgili düzenlemeler, yetmez ama evet.
Bakın, şimdi, kamu alacaklarını yeniden
yapılandırdınız. Af konusuna muhalefetten önce kim karşı çıktı? Sayın Maliye
Bakanı karşı çıktı. Peki, sordum Sayın Maliye Bakanına, dedim ki: “Bu bir seçim
rüşveti mi arkadaş, bu tasarı popülizm kokuyor?” Dedi ki: “Evet, bu, seçime
yönelik yapılan bir düzenleme.” Tutanaklardan çıkartabilirsiniz.
Şimdi, biz, şunu söylüyoruz: Lütfen
samimi olalım. 12 Eylül 2010 referandumunu hatırlayacaksınız, burada o dönemde
görev yapan arkadaşlarımız var. Orada, HSYK ve Anayasa Mahkemesi düzenlemesi
başka bir anlam taşıyordu, onun yanına konan 24 madde farklı bir anlam
taşıyordu. Şimdi de aynı. Bakın, son şekliyle tasarıda 100’üncü madde var.
İdari Yargılama Usulü Kanunu’nda yapılan… Şu sizin daha sonra “çete” olarak
değerlendirdiğiniz -tırnak içerisinde söylüyorum- kamuda çalışan memurları
sonbahar rüzgârında savrulan yapraklar gibi hani oradan oraya savuracaksınız ya, sonra da mahkeme
kararlarını hiçe sayacaksınız, iki yıl sonra -eh, bir yerlere- tekrar “Benzer
bir kadroya ama başka bir kuruma bunu verelim.” diyeceksiniz. Böyle bir
düzenleme var. 
Özelleştirmeyle ilgili düzenleme var, bu çok önemli ve
adrese teslim. 5 tane Türkiye’nin saygın kurumu, doksan yıllık cumhuriyetin
birikimi, tüyü bitmemiş çocuklarımızın hakkı, bizlerin vergileriyle tohumu
atılmış, fidan hâline gelmiş, sulanmış, çapalanmış, gübrelenmiş, dallanmış,
budaklanmış tesisler satılmış ellide 1 değerlere. SEKA var, Balıkesir SEKA var;
Seydişehir Alüminyum var; limanlar var, Kuşadası, Çeşme Limanı var; TÜPRAŞ’ın
14,76 hissesi var. 
Şimdi, öyle bir durum almış ki bakın, yargı yürütmeyi
durdurma kararı veriyor ama AKP’yi durduramıyor. Her şeyi durduruyor yargı,
AKP’yi durduramıyor. Şimdi, her iki düzenlemede de iptal kararı var, yürütmeyi
durdurma kararı var, Anayasa Mahkemesinin kararları var, ona rağmen
düzenlemeler yapıyorsunuz. Şimdi “Bu düzenleme çok iyidir, biz de katkı
sunalım. Gerçekten toplumun değişik kesimleri, değişik sosyoekonomik sınıflar,
işçisi, Soma’da şehit olan madencinin hak sahipleri bunları bekliyor. Hadi, bu
zehirli maddeleri görmeyelim.” deyip de kusura bakmayın, sizlerin değirmenine
su taşıyamayız, bu engelleme değil. 
Ben, Sayın Canikli’yi de yadırgıyorum. Bu tartışmayı
Komisyonda da yaptık, tutanakları inceleyin. Şunu söyledik: Lütfen, Soma’yı
çıkartın, çalışma hayatına ilişkin düzenlemeleri çıkartın, vergiyle ilgili,
kamu alacaklarıyla ilgili yeniden yapılandırmayı çıkartın ya da toplumun
gerçekten ivedilikle beklediği düzenlemeleri çıkartın, bir an önce buradan
geçsin. Biz de eksikleri tamamlayalım, katkılarımızı sunalım, Genel Kurulda
yasalaşsın. Burada ayrıldığımız nokta yok. Ama, bu az önce saydığım yasalar… Bakın,
şimdi, kusura bakmayın, sizin birtakım siyasi tasarruflarınızın yardımcısı
olamayız. 
Nur risaleleriyle ilgili bir yasa
çıkartıyorsunuz. Şimdi, bu… 
ÜNAL KACIR (İstanbul) – Hani, nerede?
VAHAP SEÇER (Devamla) – Hayır, bu
nereden çıktı yani çok mu ivediydi? 
MÜSLİM SARI (İstanbul) – Biz de
soruyoruz “Nereden çıktı?” diye.
ÜNAL KACIR (İstanbul) – Hangisi?
VAHAP SEÇER (Devamla) – Efendim, bu
nereden çıktı? Yani, şimdi siz bunu tekelinize alacaksınız… 
ÜNAL KACIR (İstanbul) – Hangi madde?
VAHAP SEÇER (Devamla) – İşte efendim,
burada. 
ÜNAL KACIR (İstanbul) – Nerede? “Nur”
yazıyor mu orada?
VAHAP SEÇER (Devamla) – Fikir ve Sanat
Eserleri Kanunu’nda yapılan düzenleme; işte, burada. Bunun burada ivedilikle ne
alakası var?
Şimdi, meraları… Bakın, dediler ki:
“Soma’da hayırsever yurttaşlar konut yapacak.” Yapsın. 
RECAİ BERBER (Manisa) – Soma'da yer
lazım.
VAHAP SEÇER (Devamla) – Orada hazine
arazileri var orman dışına çıkartılmış, ilim ve fen bakımından artık orman
olarak değerlendirilmeyen araziler var, oralara yapsın; getirdiniz, meraları da
koydunuz. İtirazımız da… Az önce Sayın Çetin’in itiraz ettiği madde o, onu
çıkarttık. 
İZZET ÇETİN (Ankara) – 115, 115…
VAHAP SEÇER (Devamla) – Bakın, 115’inci
madde var meralarla ilgili.
RECAİ BERBER (Manisa) – “Mera”yı
çıkarttık ya oradan.
VAHAP SEÇER (Devamla) – Bakanlar Kurulu
kararıyla kentsel dönüşüm ve gelişim projelerine meraları alıyorsunuz. Şimdi,
geçtiğimiz gün Komisyonda da söyledim: Meralardan ne istiyorsunuz? Türkiye'nin
mera varlığı 10 milyon hektara kadar düştü, hayvancılık bitti. 
Şimdi, bugün gazetede okudum, yine,
Tarım Bakanlığı bayram öncesi kurbanlık hayvan ithal ediyor. Neden ithal
ediyorsunuz? Çünkü, Türkiye hayvancılığını bitirdiniz, meraları yapılaşmaya
açıyorsunuz, bunu da Bakanlar Kurulu kararıyla yapıyorsunuz. 
Şimdi, değerli arkadaşlar, bizim
itirazımız buna. Yoksa “Efendim, toplumun beklediği maddeler varmış, siz
bunları engelliyorsunuz. Biz burada memleket faydasına çalışıyoruz, yurttaşın
faydasına çalışıyoruz. Soma'daki kazazedelerin yakınları, şehitlerin yakınları
bu düzenlemeyi bekliyor da bunu Cumhuriyet Halk Partisi ya da diğer muhalefet
partileri engelliyor.” Bunlar yanlış değerlendirmeler. 
Değerli
arkadaşlarım, şimdi, bakın, 112’nci maddenin ve 115’inci maddenin, bunun
yanında da İdari Yargılama Usulü Kanunu’yla ilgili düzenlemelerin bu tasarının
içerisinden çıkarılması lazım. Bu çalışmaların daha fazla uzamasını
istemiyorsak bunları bir an önce bunun içerisinden çıkaralım; diğer, bizlerin
katkılarıyla çıkacak olan yasaları çıkaralım, toplumun istediği yasaları
çıkaralım.
Şimdi, bu İdari
Yargılama Usulü Kanunu çok önemli. Burada yapılan düzenlemelerde, Anayasa 125,
Anayasa 138, bunlar görmezlikten geliniyor, baypas ediliyor. 
Yine bir gazete
haberi: Birçok bakanlıkta özellikle kamu üst düzey yöneticileri yer
değişikliğine maruz kalmış. Şimdi, bu yasa böyle geçerse yani İdari Yargılama
Usulü Kanunu’nda değişiklik yaparsanız Türkiye’de yaklaşık olarak 317.911 -bu
Bakanlıktan aldığımız rakam- memur arkadaşımızı istediğiniz yerden alacaksınız,
istediğiniz yere göndereceksiniz, idari yargıya gidecek, artık yürütmeyi
durdurma kararı alamayacak. 
(Mikrofon
otomatik cihaz tarafından kapatıldı) 
VAHAP SEÇER
(Devamla) - Eğer ki bu karara mahkemeden iptal kararı çıkarsa diyeceksiniz ki:
“Eski çamlar bardak oldu. Önceden seni otuz gün içerisinde aynı kamu kurumuna,
aynı görevine veriyordum ama şimdi iki yıl sonra verme hakkına sahibim.” Artık,
memur arkadaşım, kamu çalışanı arkadaşım derdini Marko Paşa’ya anlatacak(!) 
Saygılar sunuyorum.
(CHP sıralarından alkışlar) 
BAŞKAN –
Teşekkür ederim Sayın Seçer.
Çalışma ve
Sosyal Güvenlik Bakanı Sayın Faruk Çelik, buyurunuz.
Süreniz yirmi
dakika.
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Sayın Başkan, değerli
milletvekilleri; hepinizi saygıyla selamlıyorum.
Başta Soma
faciasında hayatlarını kaybedenlerin yakınları olmak üzere toplumumuzun büyük
bir bölümünü yakından ilgilendiren, son derece önemli düzenlemeler içeren,
Komisyon çalışmaları sırasında sosyal tarafların ve milletvekillerimizin
katkılarıyla şekillenen, nihayetinde de 148 maddeye ulaşan çok kapsamlı bir
yasa tasarısıyla, teklifleriyle huzurlarınızdayız.
İZZET ÇETİN (Ankara) – Harar yasa,
harar.
ÇALIŞMA VE SOSYAL GÜVENLİK BAKANI FARUK
ÇELİK (Devamla) – Tasarı, pek çok bakanlığımızın faaliyet alanlarına giren ve
yaklaşık 70 kanunda değişiklik öngören düzenlemeleri içermektedir. Şu anda
milletimizin gözü, kulağının Türkiye Büyük Millet Meclisinde olduğunu özellikle
belirtmek istiyorum. Milletimizin, bu yasama yılı bitmeden bu tasarının
yasalaşması için dört gözle bir beklenti içerisinde olduğunu da vurgulamak
istiyorum.
Bakan arkadaşlarımın kendi alanlarıyla
ilgili olarak gerekli bilgilendirmeleri tasarıdaki maddeler görüşülürken
yapacakları inancı içerisindeyim. Ben sizlere genel olarak tasarıyla, özelde de
Bakanlığımı ilgilendiren maddelerle ilgili açıklamalarda bulunmak istiyorum.
Sayın Başkan, değerli milletvekilleri;
Hükûmetimiz, sizlerin de katkılarıyla, on bir yıllık süreç içerisinde çalışma
ve sosyal güvenlik alanında son derece önemli reformlar gerçekleştirmiştir. İş
Kanunu, sosyal güvenlik reformu, genel sağlık sigortası, intibak düzenlemesi,
istihdam paketleri, teşvik uygulamaları, memurlara toplu sözleşme hakkı, İş
Sağlığı ve Güvenliği Yasası, Sendikalar ve Toplu İş Sözleşmesi Yasası gibi,
toplumumuzun son derece önemli kesimlerini, neredeyse tümünü ilgilendiren
önemli reformlar gerçekleştirilmiştir. Ancak, sizlerin de bildiği gibi, sosyal
hayat hızlı bir değişim ve dönüşüm süreci yaşamaktadır. Örneğin 2002’den bu
yana aktif sigortalı sayımızda 7 milyon, pasif sigortalı sayımızda ise 4 milyon
artış gerçekleşmiştir. Bu değişime ayak uydurmak ve toplumumuzun beklentilerine
etkin, verimli ve hızlı bir şekilde cevap verebilmek için mevzuatımızı da çağın
gereklerine ve bu taleplere cevap verecek şekilde düzenleme zarureti vardır.
Yani, mevzuatımızın dinamizmi toplumsal hayatın değişim ve ihtiyaçlarının
gerisinde kalmamalıdır. Elbette ki toplumun beklentileri sadece hükûmetlere ya
da Meclise değil sivil toplum örgütlerine, sosyal taraflara ve sendikalara da
belli oranda sorumluluklar yüklemektedir. Bu da masanın her iki tarafında
oturan çalışma hayatının tüm aktörlerinin belli bir iş bölümü ve sorumluluk
çerçevesinde sorunlara yaklaşmalarını gerekli kılmaktadır. Sadece ücretlerin
konuşulduğu rutin toplantılar yerine iş sağlığı, güvenliğinden sosyal güvenlik
haklarına, işsizliği azaltıcı ve istihdamı artırıcı önlemlere, çalışanların
haklarını koruyan ve ülkemizin rekabet gücünü artıran politikalara kadar her
alanda vizyoner bir bakış açısı, çalışma ve sosyal güvenlik hayatının
vazgeçilmezi olmalıdır. “Dünya bir gündür, o da bugündür.” anlayışı yerine,
ülkemizin yarınlarını düşünen uzun vadeli politikalara katkı sağlamak toplumsal
dinamizmin hassasiyet göstermesi gereken bir durumdur. İşte, biz onun için 2023
diyoruz, biz onun için 2053 diyoruz, onun için 2071 diyoruz.
Sayın Başkan, değerli milletvekilleri;
yaptığımız tüm bu çalışmalarda sosyal diyaloğu esas alan ve toplumun
beklentilerini gözeten bir anlayışla hareket ediyoruz. Burada ısrarla
arkadaşlarımız bazı hususlara değiniyorlar, ben özellikle şunu ifade etmek
istiyorum: Bu düzenlemeler, çalışma hayatıyla ilgili düzenlemeler, sosyal
güvenlik alanındaki düzenlemeler Soma hadisesinden sonra ortaya çıkmış olan
düzenlemeler değildir. Bunu eğer sosyal taraflarla paylaşırsanız üç yıldır
üzerinde yoğun bir şekilde çalıştığımız düzenlemeler olduğunu görürsünüz. İşte,
bu tasarı toplumumuzun beklentilerine cevap veren son derece önemli
düzenlemeler içermektedir. Bu sebeple, madde sayısından ziyade içeriğe
odaklanmamız gerektiği kanaatindeyim.
Tasarının SGK’yla ilgili bölümü,
yaklaşık 15 milyon iş yeri ve sigortalı ile 100 milyar TL’lik alacağı
ilgilendirmektedir. Bu amaçla, sigorta prim borçları, sosyal güvenlik destek
prim borçları, idari para cezaları, genel sağlık sigortası prim borçları,
inşaat ve ihale konusu işlere ait fark ve prim borçları yapılandırılmaktadır.
Bu kapsamda, genel sağlık sigortalıların borçlarının anaparasını peşin
ödemeleri hâlinde gecikme zamları ve gecikme cezaları tamamen silinmektedir.
Bunların dışında prim borçlarında ise peşin ödemelerde gecikme cezası ve
gecikme zammı silinerek anapara TÜFE, ÜFE’yle güncellenmektedir. Peşin ödeme
yerine taksitle ödemeyi tercih eden vatandaşlarımız açısından vade farkı uygulanarak
6, 9, 12 ve 18 taksit imkânı getirilmekte ve taksitlerin iki ayda bir ödenmesi
sağlanmaktadır. 
Değerli milletvekilleri, özellikle Soma
faciası elim olayından sonra, arkadaşlarımız tasarıda nelerin yer aldığını
burada ifade ettiler ama bir ihtilaf konusu olarak burada takdim edilen, sanki
sözler verilmiş de yerine getirilmemiş gibi ifade edilen hususlara da bir
açıklık getirmek istiyorum. Biz işçi kardeşlerimizle bir araya geldik, gerek
Manisa’da bir araya geldik gerek Ankara’da parti genel merkezimizde bir araya
geldik. Onlarla yaptığımız değerlendirmelerde kendilerine ne söz verdiysek
bunların tamamını yerine getirdiğimizi ifade etmek istiyorum. Bunları
arkadaşlarımız burada ifade ettikleri için ben söylemiyorum ama özellikle sivil
şehitlere verdiğimiz haklar ne ise aynı hakları Soma’da hayatını kaybeden
kardeşlerimizin hak sahiplerine de verdiğimizi belirtmek istiyorum. 
Diğer hususlar: “Efendim, iş yerleri,
ocaklar kapalı...” Ocaklar kapalı, doğru. Denetim şu anda devam ediyor. Kapalı
ocaklar açılıncaya kadar da onlara gerek yardım olarak gerekse ücretin daha
sonra işverene rücu edileceği düzenlemeleri yapmış bulunuyoruz. 
Değerli milletvekilleri, tasarının
önemli bölümlerinden bir tanesi de taşeron uygulaması konusudur. Bununla
ilgili, tabii, uzun, çok uzun şeyler söylemek mümkün ama kısaca şunu ifade
etmek istiyorum: Taşeron uygulaması bugünün uygulaması değil, 1936 yılından
beri var olan bir uygulamadır. Bu dönem içerisinde ben gerek bu kürsüden gerek
sosyal taraflarla bir araya geldiğimde defalarca söyledim: Burada bir keyfîlik
oluşmuş, burada sıkıntılı bir atmosfer var. Bu sıkıntılı durumun, emeğin
sömürüsüne dönmesine yönelik bu atmosferin, bu tablonun ortadan kaldırılması
gerekiyor dedik. Onun için taraflarla uzunca çalışma yaptık. 
MEHMET AKİF HAMZAÇEBİ (İstanbul) –
Sayın Bakan, tek parti döneminde kaldı, siz mi devam ettiriyorsunuz bu taşeron
uygulamasını?
ÇALIŞMA VE SOSYAL GÜVENLİK BAKANI FARUK
ÇELİK (Devamla) - Şimdi ne geldi, ne getiriyoruz bakınız… Müsaade ederseniz... 
Bakınız, alt işveren yani hizmet alımı,
İş Kanunu’nun 2’nci maddesi çerçevesinde gerçekleştirilebilecek yani bir
teknolojik nedenle veya uzmanlık gerektiren veya işin gereği durumlarında, bu 3
şart aranan hususlarda hizmet alımı gerçekleştirilecek. Başka… Yardımcı işlerde
hizmet alımı gerçekleştirilecek. Bu yardımcı işleri de Bakanlar Kurulu olarak
belirleyeceğiz, ondan sonra değişme şartı, şansı yok. Onlar belirlenecek ve
ondan sonra onun dışındakiler, İş Kanunu’nun 2’nci maddesindeki hususların ve
yardımcı işlerin dışındaki tüm çalışma hayatı asıl işçi olarak gerçekleşecek.
Şimdi, arkadaşların burada çıkıp “Yahu taşeron uygulamasıyla ilgili ne
getiriyor?” ifadeleri… Ne getirdiğini açıkça ifade ediyorum: Yardımcı işler ve
İş Kanunu’nun 2’nci maddesinde belirtilen hususlar dışında asıl işverenin asıl
işçisi olarak çalıştırılacaklarını belirtiyorum.
MAHMUT TANAL (İstanbul) – Zaten vardı
Sayın Bakan.
MEHMET GÜNAL (Antalya) – Asıl işveren
kamu.
ÇALIŞMA VE SOSYAL GÜVENLİK BAKANI FARUK
ÇELİK (Devamla) – Hayır…
MAHMUT TANAL (İstanbul) – Olur mu öyle,
zaten vardı.
ÇALIŞMA VE SOSYAL GÜVENLİK BAKANI FARUK
ÇELİK (Devamla) – Şimdi, bakınız, yine yasada şöyle düzenleme geliyor: Sizin
temizlik işçisi olarak aldığınızı başka bir yerde istihdam imkânınız vardı.
Yasa diyor ki: “Hayır, ihalesini yaptığınız iş temizlik işiyse temizlik işinden
başka bir yerde istihdam etme imkânınız yok.” Bak, konuşmamın bir yerinde
söyledim, buradaki keyfîliklerin tümü ortadan kaldırılıyor.
OKTAY VURAL (İzmir) – Zaten öyleydi,
yahu uygulamada zaten öyle. 
ÇALIŞMA VE SOSYAL GÜVENLİK BAKANI FARUK
ÇELİK (Devamla) – Kıdem tazminatını defalarca burada gündeme getirdik. Kıdem
tazminatı uygulamasında mevcut tazminat on iki ayı gerektiriyor, on iki ay
çalışmasını gerektiriyor idi ama alt işverenler on bir buçuk ay çalıştırdıkları
için bundan mahrum idiler; bu düzenlemeyi buraya yerleştirdik. Artık, taşeron
işçilerimizin kıdem tazminatı sorunu ortadan kalkmış bulunuyor, kamu bunu
tekeffül ediyor, çalıştığı kurumlar tarafından tazminatları ödenecek. 
Ayrıca, örgütlenme, toplu sözleşme
hakkını getiriyoruz ve toplu sözleşme neticesinde oluşacak olan farklar da alt
işveren bünyesinde çalışan işçilerimize ödenecek. 
Yıllık izinlerle ilgili sıkıntıları
vardı. Yıllık izin kullanma hakları kendilerine bu düzenlemeyle veriliyor.
Ücretlerin güvencesi… Alt işveren diyor
ki: “Ben ödemedim.” Ödemeyince işçi hakkını arama konusunda hem zaman
kaybediyor hem de alt işvereni bulup durumunu, âdeta onun muhasebesini inceleme
gibi bir durumla karşı karşıya kalıyor idi; bunlar ortadan kalktı. Alt
işverenle mali boyutuyla, ücret boyutuyla sorunları çözülmemiş ise onu çözmekle
asıl işvereni sorumlu tutuyoruz. 
İhalelere üç yıl zorunluluğu geliyor.
Üç yıl içerisinde tabii ki gerek iş güvencesi açısından gerekse örgütlenme
açısından son derece önemli bir değişim olduğunu burada belirtmek istiyorum.
Değerli arkadaşlar, taşeron
uygulamalarının yanında sosyal güvenlik alanında da önemli düzenlemeler
gerçekleştirdik. Bu alanda, kadın sigortalılar açısından borçlanabilecek çocuk
sayısını 2’den 3’e, borçlanma süresini de dört yıldan altı yıla çıkarıyoruz.
Doğum borçlanma hakkını, SSK’lı kadınların yanında BAĞ-KUR’lu kadınlara ve
memuriyete başladıktan sonra doğum nedeniyle ayrılıp bir daha memuriyete
dönmeyen kadınlara da veriyoruz. 
Çocuk sahibi olamayan sigortalılarımız
için SGK’nın karşıladığı tüp bebek deneme sayısını 2’den 3’e çıkarıyoruz.
Türk vatandaşlığından izinle çıkan mavi
kartlı gurbetçilerimize yurt dışında Türk vatandaşı olarak çalıştıkları
süreleri borçlanma hakkı veriyoruz.
Gurbetçilerimizin sözleşmeli ülkede ilk
defa çalışmaya başladıkları tarihi Türkiye’deki işe giriş tarihi olarak kabul
ediyor ve bunların daha erken emekli olmalarını sağlıyoruz.
Yurt dışında iş alan işverenlerimizin
rekabet gücünü artırmak amacıyla, sigorta prim tavanlarını asgari ücretin 6,5
katından 3 katına düşürüyoruz.
Esnaf ve ziraat odası kayıtlarındaki
sigortalı hatasından kaynaklanmayan kayıt geçersizlikleri sebebiyle
sigortalılığın iptal edilmesinin önüne geçiyoruz. Yani, bu nedenle emekliliği
iptal edilenlerin emekli aylıkları yeniden bağlanmış olacak. 
Gayrifaal iş yerlerine ait olan ve borç
asılları 100 TL’yi aşmayan alacakları terkin ediyoruz. 
Gelir testine girmediği için haklarında
prim borcu çıkarılan 5 milyon 300 bin vatandaşımıza gelir testine girmeleri
için altı aylık süre veriyoruz.
Disiplin affından yararlanarak
memuriyete geri dönenlere verilen borçlanma imkânının başvuru süresini
uzatıyoruz. 
Ev hizmetlerinde on günden fazla
çalışan kadınların sigortalılık işlemlerini kolaylaştırıyoruz, on günden az
çalışanların sigortalılığını ise isteğe bağlı hâle getiriyoruz. 
SGK bünyesinde Eğitim, Araştırma ve
Geliştirme Merkezi Başkanlığı kuruyoruz. İş ve meslek danışmanları kadroya
geçtikleri için aylıklarında meydana gelen düşüşü gidererek ücretlerine 360
TL’lik bir iyileştirme getiriyoruz. Yersiz olarak ödendiği tespit edilen 65 yaş
aylığı ve engelli aylıklarının geri alınmayarak terkin edilmesi düzenlemesi
getirilmektedir. 
Esnaf ve sanatkârlarımızın odalara olan
aidat borçlarının ve odaların birlik ve federasyonlara, birlik
federasyonlarının da konfederasyonlara olan katılım payı borçlarının
faizlerinin silinmesi, anaparanın ise TEFE-ÜFE’yle güncellenmesi
gerçekleştiriliyor. 
Vergi borçlarının, vergi cezalarının,
emlak ve çevre temizlik vergilerinin yapılandırılması gerçekleştiriliyor. 
Artvin-Yusufeli ve Denizli-Acıpayam
ilçeleriyle ilgili iskân ve hak sahipliği konusunda Bakanlar Kuruluna yetki
verilmektedir. 
35 bin öğretmen kadrosu ihdas
edilmektedir. 
Anayasa Mahkemesi kararına uygun olarak
aday memurken adaylıktan kesme veya kademe ilerlemesinin durdurulması cezası
alan memurların görevlerine son verilmemesi düzenlemesi bu tasarıda yer alıyor.

Daha birçok düzenleme bildiğiniz gibi
bu tasarıda yer almaktadır. Belki bölümler görüşülürken spesifik olarak bazı alanlara
da değinmiş olacağım ama son olarak şunu ifade ediyorum: Taşeron uygulaması
kesinlikle yaygınlaştırılmıyor, disipline ediliyor ve çok ciddi sayıda da
düşürülüyor. 660 bin taşeron işçisi var şu anda kamuda. Bu rakamı burada
söylüyoruz, önümüzdeki dönem içerisinde bunu görüştüğümüz zaman kaç rakamına
indiğini hepimiz görmüş olacağız. 
Ayrıca, toplu sözleşme yapılmasıyla
ilgili kamu işveren sendikasının yetkilendirilmesi konusu: Amacımız, burada
taşeron işçilerinin toplu sözleşme yapabilmeleri. Karşılarında tabii ki bir
işveren olacak, kamu işvereninin olmasından daha doğal bir şey olamaz diye
ifade ediyorum. 
Son olarak, bildiğiniz gibi, Plan Bütçe
Komisyonunda bu yasa tasarısını değerlendirirken sığınma odası ve benzeri
tartışmalar yapılmış idi. Orada arkadaşlarımızla, muhalefetle de bir
mutabakatımız vardı. Bu düzenlemenin yönetmelikte olması çok daha doğrudur
çünkü sektörler fazladır, maden sektörleri çok çeşitlidir. Her bir maden
sektörüyle ilgili düzenlemeyi yasada yaparsanız, bu, yasal düzenleme açısından
mümkün de değildir, doğru da değildir. Bundan dolayı Maden İşyerlerinde İş
Sağlığı ve Güvenliği Yönetmeliği’nde bir değişiklik yapacağımızı, bu
değişikliği de yasa Parlamentoda görüşülürken Bakanlar Kuruluna, Başbakanlığa
göndereceğimizi söylemiştik. Dün itibarıyla bu değişikliği yaptık ve özellikle
kömür madenlerinde meydana gelebilecek olan grizu patlamaları ve karbonmonoksit
zehirlenmesiyle karşı karşıya kalan işçilerimizin yürüyerek maske ve sağlık
merkezlerine ulaşmaları ve bu sağlık merkezlerinden yeni cihazları alıp tekrar
yeryüzüne çıkabilmeleriyle ilgili yeni bir düzenlemeyi Bakanlar Kuruluna,
Başbakanlığa göndermiş bulunuyoruz. İnşallah kısa zaman içerisinde onaylanıp
yürürlüğe girmesinin de önemli olduğunu burada vurguluyorum.
Bölümlerde tekrar huzurlarınızda olmak
temennisiyle hepinize en derin saygılarımı sunuyorum. (AK PARTİ sıralarından
alkışlar) 
BAŞKAN – Şahıslar adına son söz Manisa
Milletvekili Sayın Selçuk Özdağ’a aittir.
Buyurunuz. (AK PARTİ sıralarından
alkışlar) 
SELÇUK ÖZDAĞ (Manisa) – Sayın Başkan,
değerli milletvekilleri; 639 sıra sayılı İş Kanunu ile Bazı Kanun ve Kanun
Hükmünde Kararnamelerde Değişiklik Yapılması ile Bazı Alacakların Yeniden
Yapılandırılmasına Dair Kanun Tasarısı’nın tümü üzerinde şahsım adına söz almış
bulunuyorum. Hepinizi saygıyla selamlıyorum.
148 maddelik bu kanun tasarısı,
içerisinde büyük değişiklikleri ve yenilikleri barındırması hasebiyle
milletimiz için çok büyük önem arz etmektedir. Doğrudan ve dolaylı olarak
yaklaşık 20 milyon vatandaşımızı ilgilendiren bu kanun tasarısıyla çözüm
bekleyen konulara, yaşanan mağduriyetlere neşter vurulmakta ve birçok mesele
halledilmektedir.
Yasaların yapılma sebebi ve bu yasalara
hayat veren toplumsal ihtiyaçlardır. Yasalar toplumun varlığını düzenli biçimde
sürdürmesi için vardır ve toplumun huzuru, rahatı, sorunlarının çözümü için
yapılır. Toplumda herhangi bir sorunun karşılığı olan yasalar siyaset kurumunun
saygınlığına da hizmet eder. Doğal olarak 148 maddeden ibaret olan torba yasa
da böyle bir ihtiyacın sonucu hayat bulmuştur. 
Demokrasilerde farklı görüşlerin olması
tabiidir. Her meselede olduğu gibi görüşmelerine başladığımız bu yasa
tasarısında da muhakkak ki eleştiriler olacaktır. Eleştirme ve beğenmeme hakkı
da demokratik bir haktır ama her eleştiri ve hoşnutsuzluk toplumun talepleriyle
örtüşme anlamına da gelmemektedir. 
Üzerinde konuştuğumuz bu yasa tasarısı
ihtiyaç ve beklentileri esas almıştır. Korunan, insanlarımızın hukukudur. Belli
kesimlerin kayrıldığına dair ileri sürülen iddialar mesnetsizdir.
Tasarıyla sosyal güvenlik, sendikal
haklar, eğitim, sağlık, çalışma hayatı ve benzeri konularda ciddi değişiklikler
ve yenilikler yapılmaktadır. Bu yasa tasarısıyla özellikle Soma’da yaşanan elim
maden kazası sonrasında mağdur olan vatandaşlarımızın yaşadıkları problemler
çerçevesinde yer altında çalışan işçilerimize önemli maddi ve sosyal haklar
getirilmektedir. Yasayla sosyal güvenlik, BAĞ-KUR primleri yeniden
düzenleniyor, borcunu ödemediğinden dolayı sosyal güvenlik imkânından
yararlanamayan insanlarımıza yeniden fırsat veriliyor. 2014 yılı Nisan ayı ve
önceki aylara ilişkin ödenmemiş olan sigorta primi, emeklilik keseneği,
işsizlik sigortası primi, sosyal güvenlik destek primi için hesaplanacak
tutarın ödenmesi hâlinde bu alacaklara uygulanan gecikme cezası ve gecikme
zammı gibi alacakların tamamının tahsilinden vazgeçilmektedir. Tasarıyla araç
muayenesini zamanında yaptıramayanların cezaları ve gümrük vergisi borçları da
yeniden yapılandırma kapsamına alınmaktadır. Bu düzenlemeyle hem vatandaş
primlerini daha kolay ödeyecek hem de devletimiz tahsil edemediği primlerini
tahsil edecektir.
Değerli milletvekilleri, evlerde
çalışan temizlik veya bakıcılık gibi işler yapan binlerce kadınımız sosyal
güvenlik kapsamına alınmıştır. On günden fazla çalışmalarda artık zorunlu
sigorta yapılacaktır. Bu insanların geleceğe umutla bakmalarını temin edecek
böyle bir düzenlemenin takdirle karşılanması gerekir. Bu insanları devletin
koruyucu kanatları altına almanın neresi yanlıştır? Baştan beri felsefemiz,
halkıyla bütünleşen devlettir. Bütün bu adımlar insanlarımızın aidiyet
duygularını da güçlendirecektir. Öte yandan, kiralık memur alımı, üst düzey
görevlilerin önceki görevlerine dönmelerinin zorlaştırılması gibi düzenlemeler,
kamu hizmetlerinin hızlı, çabuk ve etkili bir şekilde yapılmasını
amaçlamaktadır. Bundan sonra yürütme organı 10 defa gidip 11 defa gelen
memurlarla, mahkemelerle vakit kaybetmeyecek ve böyle bir zulüm de
kalmayacaktır.
MUSA ÇAM (İzmir) – Hocam, nasıl olacak,
onu bir anlatsana! Hocam, nasıl yapacaksınız, bir anlat onu be!
SELÇUK ÖZDAĞ (Devamla) – Aslolan,
icranın hızlı işlemesi ve vatandaşın beklentilerinin karşılanmasıdır. 
İZZET ÇETİN (Ankara) – Kiralık memur
nasıl oluyor, bir anlat!
SELÇUK ÖZDAĞ (Devamla) – Eğer kanunda
bir yanlışlık varsa Anayasa Mahkemesine gidersiniz, Anayasa Mahkemesi gerekli
düzenlemeleri yapar, tekrar buraya gelir. Türkiye Büyük Millet Meclisi bunun
için vardır. (AK PARTİ sıralarından alkışlar)
MUSA ÇAM (İzmir) – Anayasa Mahkemesi ne
güne duruyor, Anayasa Mahkemesi!
SELÇUK ÖZDAĞ (Devamla) – Sonra,
muhalefete diyorum ki: Muhalefet, bakın, biz iktidarız, yapıyoruz. Çok çalışın,
gayret sarf edin, iktidar olun, gelin bizim yaptıklarımızı değiştirin, Türk
toplumunu mutlu hâle getirin. 
İZZET ÇETİN (Ankara) – Emrin olur!
SELÇUK ÖZDAĞ (Devamla) – Bizim
yaptıklarımızla bu millet bizi 8 defa iktidar yaptı, 9’uncu seçimde de
Cumhurbaşkanını da köşke göndereceğiz ve içimizden de bir başbakan çıkarıp
11’inci seçimimizi kazanacağız inşallah, göreceksiniz, bunları da yapacağız.
(AK PARTİ sıralarından alkışlar) 
MUSA ÇAM (İzmir) – Hocam, mahkemeleri
kaldır o zaman, mahkemeleri kaldır!
SELÇUK ÖZDAĞ (Devamla) – Değerli
milletvekilleri, tasarının neler kapsadığıyla ilgili kısa başlıklara
değindikten sonra özellikle Soma maden faciasından dolayı Soma’daki ve
yurdumuzun dört bir tarafındaki maden işçileriyle ilgili, yer altında çalışan
diğer işçileri ilgilendiren hususları biraz açmak istiyorum. 
2010 yılında bu Mecliste bir araştırma
komisyonu kuruldu, Madenleri Araştırma Komisyonu ve bu Komisyon dört ay
çalıştı, bütün partilerin ittifakıyla bir rapor düzenledi. Ardından
Cumhurbaşkanımız Devlet Denetleme Kuruluna bir görev verdi, onlar da
çalıştılar, 567 sayfalık bir rapor düzenlediler, Meclise intikal etti. 2012
yılında bu Meclis yeni bir kanun yaptı, İş Güvenliği ve İş Sağlığı Yasası’nı
düzenledi. Bu yasanın dünya yasaları içerisinde, Avrupa’daki yasalar
içerisinde, Avustralya’daki yasalar içerisinde en ufak bir geri kalır hâli
yoktur ama bu yasalar, maalesef, bazı insanlar tarafından uygulanmamıştır.
Zaman zaman işverenler tarafından, zaman zaman sendikalar veya sendikaların
temsilcileri tarafından, zaman zaman da görevli olan denetleyici müfettişler ve
bürokratlar tarafından uygulanmamıştır.
İyi yasalar yaparsınız, kötü insanların
elinde kötü tecelli edebilir. Bazen, zaman zaman da eksik yasalar yaparsınız
ama iyi insanların elinde de iyi tecelli eder, iyi sonuçlar çıkarabilir. İşte
bizim çıkarmış olduğumuz yasa, maalesef, Soma’da kötü bir sonuç çıkarmıştır.
İnşallah, bundan böyle bir milat olacak. Biraz önce Recai Berber Bey, Plan
Bütçe Komisyonu Başkanımız söyledi, nasıl ki 17 Ağustos Gölcük depremi
Türkiye’de inşaat sektöründe bir milatsa, bu da, 13 Mayıs 2014 de inşallah
bundan böyle madenlerle ilgili ve de ağır işte çalışanlarla ilgili bir milat olacaktır.

AHMET DURAN BULUT (Balıkesir) – Kaçıncı
milat bu?
SELÇUK ÖZDAĞ (Devamla) - Maden
işçilerini yakından ilgilendirmesi sebebiyle işveren-alt işveren ilişkilerini
düzenleyen önemli değişiklikler getirilmektedir. İşverenler, alt işverene iş
vermeleri hâlinde bunların işçilerinin ücretlerinin ödenip ödenmediğini işçinin
başvurusu üzerine aylık olarak resen kontrol etmekle ve varsa ödenmeyen
ücretleri hak edişlerinden keserek işçilerin banka hesabına yatırmakla yükümlü
olacaklardır, bununla ilgili düzenlemeler vardır. 
Kıdem tazminatları, çalıştırıldığı son
kamu kurum ve kuruluşu tarafından işçinin banka hesabına aktarılacak, kıdem
tazminatı tutarı iş yerlerinin bütçe tertibinden ve gider kalemlerinden -yetip
yetmediğine bakılmaksınız- ödenecektir. Zorunlu ve olağanüstü çalışılması
gereken durumlar dışında, yer altı maden işlerinde çalışanlara fazla çalışma
yaptırılmayacak, fazla çalışma yaptırıldığı takdirde yüzde 100 zamlı olarak
ödeme yapılacaktır. 
Yer altı maden işlerinde çalışanlar
için yer altındaki çalışma süresi haftada en çok otuz altı saat olacak, günlük
çalışma süresi ise yer altında altı saati geçmeyecektir ve işçiler için yıllık
ücretli izinler, on dört, yirmi, yirmi altı gün olan izin hakları on sekiz,
yirmi dört ve otuz şeklinde düzenlenecektir. Yer altı maden işinde çalışan
işçilerin emeklilik hakları 55 yaşından 50’ye düşürülecek ve bunlar yıpranma
paylarıyla beraber 43 yaşına kadar düşebilecektir. 
Soma’daki maden faciasında hayatını
kaybeden sigortalıların Sosyal Güvenlik Kurumuna olan her türlü borçları
silinecek, ölüm geliri bağlanan hak sahiplerine prim ödeme şartı aranmaksınız
ölüm aylığı bağlanacaktır. Maden kazasında ölenlerin eş ya da çocuklarından
birisi mutlaka devlet dairelerinde istihdam edilecek ve bu düzenleme 13 Mayıs
2014 tarihi itibarıyla geçerli olacaktır. 
Linyit ve taş kömürünün çıkarıldığı
maden iş yerlerinde çalışan işçilere ödenecek ücret asgari ücretin 2 katından
az olmayacaktır. Asgari ücret 941 liradır, 2 katı 1.882 liradır, yılbaşından
itibaren ise 2.000 lirayı geçmiş olacaktır ama birileri “Bu, 2.000 lira
olmadı.” diyerek bunu gündeme getiriyorlar ve bunu da muhalefet olarak kabul
ediyorlar ve muhalefet zannediyorlar, bunu da kamuoyunun takdirine sunuyorum. 
Soma’daki ailelere ödenen bu rakam,
aile başına şu ana kadar AFAD tarafından toplanan para 46,5 trilyon liradır ve
burada ölen, vefat eden, şehit olan 301 kardeşimiz için her aileye 154. 450 TL
para ödenecektir. Her aileye gerek Doğuş Grubu tarafından gerekse de Gaziantep
Organize Sanayisi tarafından 2 adet ev yapılarak teslim edilecektir. 
Türkiye Futbol Federasyonu oradadır.
Aynı zamanda Soma Spor oradadır ve Gençlik ve Spor Bakanlığı oradadır, yeni
tesisler yapmakta, sosyal yaşamı ve sosyal hayatı yeniden dizayn etmeye
çalışmaktadır. 
Darkale köyünün turizme açılması için
gayret sarf edilmektedir. Yeni maden yatırımları vardır ve buradaki maden
yatırımlarında tamamen mekanik sistem kullanılacak, 5 bin kişinin çalışmış
olduğu yerlerde 800 kişiyle aynı işler yapılarak belki de ölümlü kazaların
önüne geçmiş olacağız.
Değerli milletvekilleri, burada,
Soma’da, aynı zamanda, bir termik santral ihalesi daha yapılmıştır; 1 katrilyon
liraya mal olmaktadır, beş yıl içerisinde tamamlanacaktır ve burada 3.500 kişi
çalışacaktır.
Manisa bir tarım bölgesidir. Manisa
aynı zamanda bir sanayi bölgesidir, turizm bölgesidir, eğitim bölgesidir,
kültür bölgesidir, tarih bölgesidir. Manisa’da yeni organize sanayiler ihdas
ediyoruz, aynen Akhisar’da olduğu gibi, aynen Salihli’de, Turgutlu’da olduğu
gibi 4 tane daha. Ve Manisa’da bir tane daha, 6’ncı bölge olmak üzere ve
Soma’da da aynı şekilde üç ay önce organize sanayi ihdas ettik ve burada bundan
böyle işçi kardeşlerimiz, madencilerimiz sadece madene mahkûm çalışmayacaklar;
ELİ’de çalışacaklar, SEAŞ’ta çalışacaklar, Kolin Grubunun yeni termik
santralinde çalışacaklar ve organize sanayide çalışmış olacaklar.
Gençlik ve Spor Bakanlığı orada
demiştim ve Eynez’de çalışan 5.522 vatandaşımız, kardeşimiz altı ay boyunca
maaşlarını devletten alacaklar. Işıklar ve Ata Bacası eğer faaliyete geçmezse
üç ay boyunca da bu kardeşlerimin maaşları ödenecektir.
Biz ne söz verdiysek imkânlar
dâhilinde… Devletimiz ve Hükûmetimiz güçlü bir şekilde bu kardeşlerimize her
türlü sözü verdik. Ben buradan kardeşlerime hayırlı olsun diyorum, Sayın
Başbakanımıza teşekkür ediyorum, Plan ve Bütçe Komisyonunda çalışan tüm üyelere
teşekkür ediyorum, sayın bakanlara teşekkür ediyorum.
İnşallah çıkartacağımız bu torba
yasayla beraber de 20 milyon insana hayırlı olacak bu kanunun hayırlara vesile
olmasını diliyor, saygılar sunuyorum. (AK PARTİ sıralarından alkışlar)
BAŞKAN – Teşekkür ederim Sayın Özdağ.
Sayın milletvekilleri…
OKTAY VURAL (İZMİR) – Sayın Başkan,
Sayın Hatip Soma’ya 46.5 trilyon yardım yapıldığını ifade etti. Bu yardım aziz
milletimizin yardımıdır. Bu yardımı yapan bütün milletimizin fertlerine
şükranlarımızı arz ediyoruz. Dolayısıyla, bu, parti kesesinden ya da Başbakanın
kesesinden gitmiş değildir. Millete bir teşekkür borçları vardır. Milletin
verdiği yardımlardır. Millete teşekkür etmeyi unuttu zannederim ama bundan
böbürleniyor. 
SELÇUK ÖZDAĞ (Manisa) – Sayın Başkanım,
milletimize teşekkür ediyorum. Evet, doğrudur ama milletin yapmış olduğu
yardımları da dizayn etmek bir organizasyon yeteneğini gerektirir. 
OKTAY VURAL (İzmir) – Ya, bırak ya! 
SELÇUK ÖZDAĞ (Manisa) – O nedenle,
Hükûmetimize de teşekkür ediyorum, milletimize de teşekkür ediyorum. 
Saygılar sunuyorum. 
OKTAY VURAL (İzmir) – El kesesinden...
Bunları siz mi yaptınız be? Bizim de insanımız verdi. 
MEHMET AKİF HAMZAÇEBİ (İstanbul) –
İnsan özür diler bir kere, özür diler. 
BAŞKAN – Sayın milletvekilleri,
görüşülen kanun tasarısıyla birleştirilen kanun tekliflerinden 2 kanun
teklifinin geri alınmasına dair teklif sahiplerince verilen iki önerge vardır.
Sırasıyla okutup oylarınıza sunacağım.
VII.- BAŞKANLIĞIN
GENEL KURULA SUNUŞLARI (Devam)
B)
Önergeler (Devam)
4.- İzmir
Milletvekili Oktay Vural ve Kastamonu Milletvekili Emin Çınar’ın birlikte
verdikleri, 639 sıra sayılı Kanun Tasarısı’nda yer alan (2/1797) esas numaralı
Kanun Teklifi’ni geri çektiklerine ilişkin önergesi (4/177)
TBMM
Başkanlığına
639 sıra sayılı Kanun Tasarısı’nın
234’üncü sayfalarında yer alan 2/1797 esas numaralı Kanun Teklifimizle ilgili
olarak TBMM İç Tüzüğünün 26’ncı maddesi gereğince çağrıda bulunulmadığı gibi
kanun teklifimizle ilgili herhangi bir düzenleme de yapılmamıştır.
Belirtilen nedenlerle anılan kanun
tasarısı içine dâhil edildiği belirtilen kanun teklifimizin geri çekilmesi için
gereğini arz ederiz.
 Oktay Vural Emin
Çınar
 İzmir Kastamonu
III.- YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz.
BAŞKAN – Teklifi oylarınıza sunmadan
önce yoklama talebi vardır. 
Yoklamayı yapıyorum:
Sayın Hamzaçebi, Sayın Demiröz, Sayın
Seçer, Sayın Türeli, Sayın Tanal, Sayın Özel, Sayın Çam, Sayın Kuşoğlu, Sayın
Özdemir, Sayın Ören, Sayın Öğüt, Sayın Atıcı, Sayın Çelebi, Sayın Susam, Sayın
Kaleli, Sayın Güven, Sayın Öz, Sayın Küçük, Sayın Haberal, Sayın Genç, Sayın
Dibek, Sayın Öztürk, Sayın Aygün, Sayın Köktürk.
İki dakika süre veriyorum, yoklamayı
başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
VII.-
BAŞKANLIĞIN GENEL KURULA SUNUŞLARI (Devam)
B)
Önergeler (Devam)
4.- İzmir
Milletvekili Oktay Vural ve Kastamonu Milletvekili Emin Çınar’ın birlikte
verdikleri, 639 sıra sayılı Kanun Tasarısı’nda yer alan (2/1797) esas numaralı
Kanun Teklifi’ni geri çektiklerine ilişkin önergesi (4/177) (Devam)
BAŞKAN – Teklifi oylarınıza sunuyorum:
Kabul edenler… Kabul etmeyenler… Kabul edilmemiştir. 
Diğer önergeyi okutuyorum:
5.- Samsun
Milletvekili Cemalettin Şimşek’in 639 sıra sayılı Kanun Tasarısı’nda yer alan
(2/1957) esas numaralı kanun teklifini geri çektiğine ilişkin önergesi (4/178)
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Yozgat Milletvekili Sadir Durmaz ve Milliyetçi Hareket
Partisi Grup Başkanvekili İzmir Milletvekili Oktay Vural’ın; Ankara Milletvekili
İzzet Çetin’in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grubu
Başkanvekili İzmir Milletvekili Oktay Vural’ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı’nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural’ın; Manisa Milletvekili Erkan
Akçay’ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural’ın; Manisa Milletvekili Erkan Akçay
ve MHP Grup Başkanvekili Mersin Milletvekili Mehmet Şandır’ın; İstanbul
Milletvekili Ali Özgündüz’ün; Tekirdağ Milletvekili Bülent Belen ve Milliyetçi
Hareket Partisi Grup Başkanvekili Mersin Milletvekili Mehmet Şandır’ın; Ankara
Milletvekili İzzet Çetin’in; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin’in; Zonguldak Milletvekili Ali
İhsan Köktürk’ün; İstanbul Milletvekili Mustafa Sezgin Tanrıkulu’nun; İstanbul
Milletvekili Mahmut Tanal’ın; İstanbul Milletvekili Mahmut Tanal’ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Burdur Milletvekili Ramazan
Kerim Özkan’ın; Kahramanmaraş Milletvekili Mesut Dedeoğlu ve Milliyetçi Hareket
Partisi Grup Başkanvekili Mersin Milletvekili Mehmet Şandır ve 1
Milletvekilinin; Mersin Milletvekili Ali Öz ve MHP Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve MHP Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve MHP
Grup Başkanvekili Mersin Milletvekili Mehmet Şandır ile 1 Milletvekilinin;
İzmir Milletvekili Musa Çam’ın; Hatay Milletvekili Adnan Şefik Çirkin’in;
Manisa Milletvekili Sakine Öz'ün; Kocaeli Milletvekili Haydar Akar'ın; Mersin Milletvekili Ali Öz ve MHP Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve MHP Grup Başkanvekili Mersin
Milletvekili Mehmet Şandır ile 3 Milletvekilinin; İzmir Milletvekili Rahmi
Aşkın Türeli'nin; İzmir Milletvekili Hülya Güven ve 34 Milletvekilinin; Trabzon Milletvekili Mehmet Volkan
Canalioğlu'nun; Kastamonu Milletvekili Emin Çınar ve MHP Grup Başkanvekili
İzmir Milletvekili Oktay Vural'ın; Kastamonu Milletvekili Emin Çınar ve MHP
Grup Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve MHP Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve MHP Grup Başkanvekili
Kayseri Milletvekili Yusuf Halaçoğlu ile 20 Milletvekilinin; Trabzon
Milletvekili Mehmet Volkan Canalioğlu'nun; Barış ve Demokrasi Partisi Grubu
Başkanvekili Bingöl Milletvekili İdris Baluken'in; İstanbul Milletvekili
Süleyman Çelebi'nin; Tekirdağ Milletvekili Candan Yüceer'in; Samsun Milletvekili
Cemalettin Şimşek'in; İzmir Milletvekili Rahmi Aşkın Türeli'nin; Balıkesir
Milletvekili Ayşe Nedret Akova'nın; İstanbul Milletvekili Abdullah Levent
Tüzel'in; İzmir Milletvekili Aytun Çıray'ın; Balıkesir Milletvekili Ayşe Nedret
Akova'nın; Konya Milletvekili Mustafa Kalaycı ve MHP Grubu Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve MHP Grup
Başkanvekili İzmir Milletvekili Oktay Vural'ın; Balıkesir Milletvekili Ayşe
Nedret Akova'nın; Balıkesir Milletvekili Ayşe Nedret Akova'nın; Manisa Milletvekili Hasan Ören'in;
Manisa Milletvekili Özgür Özel'in; Bursa Milletvekilleri Hüseyin Şahin ve Önder
Matlı ile 8 Milletvekilinin; İzmir Milletvekili Aytun Çıray'ın; Manisa
Milletvekili Hasan Ören’in; Manisa Milletvekili Erkan Akçay ve MHP Grup
Başkanvekili İzmir Milletvekili Oktay Vural'ın; Manisa Milletvekili Sakine
Öz'ün; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin Benzer Mahiyetteki Kanun Teklifleri ve Plan ve Bütçe Komisyonu
Raporu’nda yer alan kanun teklifini geri çekiyorum.
 Cemalettin
Şimşek
 Samsun

BAŞKAN – Teklifi geri alma önergesini
oylarınıza sunuyorum: Kabul edenler… Kabul etmeyenler… Kabul edilmemiştir.
Bir tane daha teklifi geri alma
önergesi daha vardır, onu da okutup işleme alıyorum.
6.- Mersin
Milletvekili Mehmet Şandır ve Mersin Milletvekili Ali Öz’ün birlikte verdikleri
639 sıra sayılı Kanun Tasarısı’nda yer alan (2/1372) esas numaralı kanun
teklifini geri çektiklerine ilişkin önergesi (4/179)
“Türkiye Büyük Millet
Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Yozgat Milletvekili Sadir Durmaz ve MHP Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ile MHP Grup Başkanvekili İzmir Milletvekili Oktay Vural'ın;
Konya Milletvekili Mustafa Kalaycı ve MHP Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay'ın; Konya Milletvekili Mustafa
Kalaycı ve MHP Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Tekirdağ Milletvekili Bülent Belen ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Manisa
Milletvekili Erkan Akçay ve MHP Grup Başkanvekili Mersin Milletvekili Mehmet
Şandır ile 1 Milletvekilinin; İstanbul Milletvekili Atila Kaya ve MHP Grup
Başkanvekili İzmir Milletvekili Oktay Vural ile 2 Milletvekilinin;
Kahramanmaraş Milletvekili Mesut Dedeoğlu ve MHP Grup Başkanvekili Mersin
Milletvekili Mehmet Şandır ve 1 Milletvekilinin; Mersin Milletvekili Ali Öz ve
MHP Grup Başkanvekili Mersin Milletvekili Mehmet Şandır ile 1 Milletvekilinin;
Mersin Milletvekili Ali Öz ve MHP Grup Başkanvekili Mersin Milletvekili Mehmet
Şandır’ın…”
İZZET ÇETİN (Ankara) – Doğru okumuyor
ki.
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…İstanbul Milletvekili Durmuşali
Torlak ve MHP Grup Başkanvekili Mersin Milletvekili Mehmet Şandır ile 1
Milletvekilinin…”
İZZET ÇETİN (Ankara) – İsimleri doğru
okumuyor ki, atlayarak okuyor Sayın Başkan.
“…Mersin Milletvekili Ali Öz ve MHP
Grup Başkanvekili Mersin Milletvekili Mehmet Şandır ile 1 Milletvekilinin;
Osmaniye Milletvekili Hasan Hüseyin Türkoğlu ve MHP Grup Başkanvekili Mersin
Milletvekili Mehmet Şandır ile 3 Milletvekilinin; Kastamonu Milletvekili Emin
Çınar ve MHP Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve MHP Grup Başkanvekili İzmir Milletvekili Oktay
Vural'ın; Mersin Milletvekili Mehmet Şandır ve MHP Grup Başkanvekili İzmir
Milletvekili Oktay Vural'ın; Kütahya Milletvekili Alim Işık ve MHP Grup
Başkanvekili İzmir Milletvekili Oktay Vural'ın; Balıkesir Milletvekili Ahmet
Duran Bulut ve Milliyetçi Hareket Partisi Grup Başkanvekili Kayseri
Milletvekili Yusuf Halaçoğlu ile 20 Milletvekilinin; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Konya Milletvekili Mustafa Kalaycı ve MHP Grubu Başkanvekili
İzmir Milletvekili Oktay Vural'ın; Manisa Milletvekili Erkan Akçay ve MHP Grup
Başkanvekili İzmir Milletvekili Oktay Vural'ın Benzer Mahiyetteki Kanun Teklifleri
ve Plan ve Bütçe Komisyonu Raporu’nda yer alan kanun teklifini geri çekiyorum. 
 Ali Öz Mehmet
Şandır
 Mersin  Mersin

KAMER GENÇ (Tunceli) – Sayın Başkan,
yarısını atladı efendim. 
BAŞKAN – Sayın Genç, 500 kelimenin
dışında... 
KAMER GENÇ (Tunceli) – 500 kelime olmaz
ki Sayın Başkan, kanunun kendisi böyle. Bu, başlık efendim. 
BAŞKAN – Muhterem, Sayın Oktay Vural…
KAMER GENÇ (Tunceli) – 500 kelime olmaz
burada, işlemez. Kanunun adı bu, böyle bir şey olmaz, yanlış olur efendim. 
BAŞKAN – Bazılarını Sayın Oktay Vural
çizdi. 
Önergeyi oylarınıza sunuyorum: Kabul
edenler… 
OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.
Sayar mısınız arkadaşlar.
KAMER GENÇ (Tunceli) – Sayın Başkan,
efendim, böyle bir şey olmaz. 50 kelimelik şeyi okudu efendim. 
BAŞKAN – Kabul edenler… Kabul
etmeyenler… Kabul edilmemiştir.
KAMER GENÇ (Tunceli) – Sayın Başkan,
bakın, Divan Kâtibi yanlış okuyor. 
BAŞKAN – Karar yeter sayısı vardır. 
Birleşime on dakika ara veriyorum
Kapanma Saati:
22.57
YEDİNCİ OTURUM
Açılma Saati: 23.10
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), Mine LÖK
BEYAZ (Diyarbakır) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 117’nci Birleşiminin Yedinci Oturumunu açıyorum.
639 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet yerinde.
Şimdi görüşülmekte olan kanun
tasarısıyla birleştirilen tekliflerden birinin geriye alınması talebini içeren
bir önerge vardır, okutup oylarınıza sunacağım:
7.- Mersin
Milletvekili Mehmet Şandır ve Mersin Milletvekili Ali Öz’ün birlikte verdikleri
639 sıra sayılı Kanun Tasarısı’nda yer alan (2/1350) esas numaralı Kanun
Teklifi’ni geri çektiklerine ilişkin önergesi (4/180)
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Yozgat Milletvekili Sadir Durmaz ve MHP Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ile MHP Grup Başkanvekili İzmir Milletvekili Oktay Vural'ın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Manisa Milletvekili Erkan
Akçay'ın; Konya Milletvekili Mustafa Kalaycı ve MHP Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve MHP Grup
Başkanvekili Mersin Milletvekili Mehmet Şandır'ın; Tekirdağ Milletvekili Bülent
Belen ve MHP Grup Başkanvekili Mersin Milletvekili Mehmet Şandır'ın; Manisa
Milletvekili Erkan Akçay ve MHP Grup Başkanvekili Mersin Milletvekili Mehmet
Şandır ile 1 Milletvekilinin; İstanbul Milletvekili Atila Kaya ve MHP Grup
Başkanvekili İzmir Milletvekili Oktay Vural ile 2 Milletvekilinin;
Kahramanmaraş Milletvekili Mesut Dedeoğlu ve MHP Grup Başkanvekili Mersin
Milletvekili Mehmet Şandır ve 1 Milletvekilinin; Mersin Milletvekili Ali Öz ve
MHP Grup Başkanvekili Mersin Milletvekili Mehmet Şandır ile 1 Milletvekilinin;
Mersin Milletvekili Ali Öz ve MHP Grup Başkanvekili Mersin Milletvekili Mehmet
Şandır'ın; İstanbul Milletvekili Durmuş Ali Torlak ve MHP Grup Başkanvekili
Mersin Milletvekili Mehmet Şandır ile 1 Milletvekilinin; Mersin Milletvekili
Ali Öz ve MHP Grup Başkanvekili Mersin Milletvekili Mehmet Şandır ile 1
Milletvekilinin; Osmaniye Milletvekili Hasan Hüseyin Türkoğlu ve MHP
Grup Başkanvekili Mersin Milletvekili Mehmet Şandır ile 3 Milletvekilinin;
Kastamonu Milletvekili Emin Çınar ve MHP Grup Başkanvekili İzmir Milletvekili
Oktay Vural'ın; Kastamonu Milletvekili Emin Çınar ve MHP Grup Başkanvekili
İzmir Milletvekili Oktay Vural'ın; Mersin Milletvekili Mehmet Şandır ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kütahya Milletvekili Alim Işık ve MHP Grup Başkanvekili İzmir Milletvekili
Oktay Vural'ın; Balıkesir Milletvekili Ahmet Duran Bulut ve MHP Grup
Başkanvekili Kayseri Milletvekili Yusuf Halaçoğlu ile 20 Milletvekilinin; Konya
Milletvekili Mustafa Kalaycı ve MHP Grup Başkanvekili İzmir Milletvekili Oktay
Vural'ın; Konya Milletvekili Mustafa Kalaycı ve MHP Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve MHP Grup
Başkanvekili İzmir Milletvekili Oktay Vural'ın benzer mahiyetteki kanun
teklifleri ve Plan ve Bütçe Komisyonu Raporu’nda yer alan kanun teklifi
(2/1350) esas numaralı Teklifi’ni geri çekiyorum. 
Ali Öz Mehmet
Şandır
Mersin Mersin

OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.

Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir, karar yeter sayısı vardır. 
SİNAN OĞAN (Iğdır) – Nerede var Sayın
Başkan? 
KAMER GENÇ (Tunceli) – 100 kişi yok ya!

(AK PARTİ ve CHP sıralarından
karşılıklı laf atmalar)
BAŞKAN – Sayın milletvekilleri, lütfen…
Rica ediyorum… 
Görüşülen kanun tasarısıyla
birleştirilen kanun tekliflerinden 3 kanun teklifinin geri alınmasına dair
teklif sahiplerince verilen üç önerge vardır, sırasıyla okutup oylarınıza
sunacağım. 
8.-
İstanbul Milletvekili Mahmut Tanal’ın 639 sıra sayılı Kanun Tasarısı’nda yer
alan (2/640) esas numaralı Kanun Teklifi’ni geri çektiğine ilişkin önergesi
(4/181)
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve MHP Grup Başkanvekili İzmir
Milletvekili Oktay Vural'ın; İstanbul Milletvekili Abdullah Levent Tüzel'in;
Bingöl Milletvekili İdris Baluken'in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin'in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile MHP Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve MHP Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve MHP Grup Başkanvekili İzmir
Milletvekili Oktay Vural'ın; Muğla Milletvekili Nurettin Demir'in; Ankara
Milletvekili Levent Gök'ün; Manisa Milletvekili Erkan Akçay ve MHP Grup
Başkanvekili Mersin Milletvekili Mehmet Şandır'ın; İstanbul Milletvekili Ali
Özgündüz'ün; Tekirdağ Milletvekili Bülent Belen ve MHP Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve MHP Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve MHP Grup Başkanvekili İzmir Milletvekili Oktay Vural ile 2
Milletvekilinin Benzer Mahiyetteki Kanun Teklifleri ve Plan ve Bütçe
Komisyonunda yer alan (2/640) sayılı Kanun Teklifi’ni geri çekiyorum.
 
Mahmut Tanal
 
İstanbul 
BAŞKAN - Önergeyi oylarınıza sunuyorum…
III - YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz efendim.
BAŞKAN - Yoklama var.
Sayın Hamzaçebi, Sayın Öğüt, Sayın
Türeli, Sayın Tanal, Sayın Demiröz, Sayın Ören, Sayın Çam, Sayın Kuşoğlu, Sayın
Özdemir, Sayın Atıcı, Sayın Seçer, Sayın Öztürk, Sayın Özel, Sayın Yalçınkaya,
Sayın Genç, Sayın Haberal, Sayın Köktürk, Sayın Öz, Sayın Aygün, Sayın Susam.
İki dakika süre veriyorum ve yoklamayı
başlatıyorum.
(Elektronik cihazla yoklama yapıldı)
BAŞKAN - Toplantı yeter sayısı vardır.
VII.-
BAŞKANLIĞIN GENEL KURULA SUNUŞLARI (Devam)
B)
Önergeler (Devam)
8.-
İstanbul Milletvekili Mahmut Tanal’ın 639 sıra sayılı Kanun Tasarısı’nda yer
alan (2/640) esas numaralı Kanun Teklifi’ni geri çektiğine ilişkin önergesi
(4/181) (Devam)
BAŞKAN - Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
9.-
İstanbul Milletvekili Mahmut Tanal’ın 639 sıra sayılı Kanun Tasarısı’nda yer
alan (2/1236) esas numaralı Kanun Teklifi’ni geri çektiğine ilişkin önergesi
(4/182)
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve MHP Grup Başkanvekili İzmir
Milletvekili Oktay Vural'ın; İstanbul Milletvekili Abdullah Levent Tüzel'in;
Bingöl Milletvekili İdris Baluken'in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin'in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile MHP Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve MHP Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve MHP Grup Başkanvekili İzmir
Milletvekili Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve MHP Grup Başkanvekili Mersin
Milletvekili Mehmet Şandır'ın; İstanbul Milletvekili Ali Özgündüz'ün; Tekirdağ
Milletvekili Bülent Belen ve MHP Grup Başkanvekili Mersin Milletvekili Mehmet
Şandır'ın; Ankara Milletvekili İzzet Çetin'in; İstanbul Milletvekilleri Aydın
Ağan Ayaydın ve Ercan Cengiz'in; Kars Milletvekili Mülkiye Birtane'nin; Manisa
Milletvekili Erkan Akçay ve MHP Grup Başkanvekili Mersin Milletvekili Mehmet
Şandır ile 1 Milletvekilinin; Ankara Milletvekili İzzet Çetin'in; Zonguldak
Milletvekili Ali İhsan Köktürk'ün; İstanbul Milletvekili Mustafa Sezgin
Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; benzer
mahiyetteki kanun teklifleri ve Plan ve Bütçe Komisyonunda yer alan (2/1236)
sayılı Kanun Teklifi’ni geri çekiyorum. 
 Mahmut
Tanal
 İstanbul
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum: 
10.- İzmir
Milletvekili Hülya Güven’in 639 sıra sayılı Kanun Tasarısı’nda yer alan
(2/1688) esas numaralı Kanun Teklifi’ni geri çektiğine ilişkin önergesi (4/183)
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve MHP Grup Başkanvekili İzmir
Milletvekili Oktay Vural'ın; İstanbul Milletvekili Abdullah Levent Tüzel'in;
Bingöl Milletvekili İdris Baluken'in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin'in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile MHP Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve MHP Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve MHP Grup Başkanvekili İzmir
Milletvekili Oktay Vural'ın; CHP Grup Başkanvekili İstanbul Milletvekili Mehmet
Akif Hamzaçebi ve İstanbul Milletvekili Ferit Mevlüt Aslanoğlu'nun; Muğla Milletvekili Nurettin Demir'in;
Ankara Milletvekili Levent Gök'ün; Manisa Milletvekili Erkan Akçay ve MHP Grup
Başkanvekili Mersin Milletvekili Mehmet Şandır'ın; İstanbul Milletvekili Ali
Özgündüz'ün; Tekirdağ Milletvekili Bülent Belen ve MHP Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve MHP Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural ile 2 Milletvekilinin; CHP Grup Başkanvekili ve İstanbul Milletvekili
Akif Hamzaçebi'nin benzer mahiyetteki kanun teklifleri ve Plan ve Bütçe
Komisyonunda yer alan (2/1688) esas numaralı Kanun Teklifi’ni geri çekiyorum.
 Hülya
Güven
 
İzmir
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
11.-
İstanbul Milletvekili Mehmet Akif Hamzaçebi’nin 639 sıra sayılı Kanun
Tasarısı’nda yer alan (2/2198) esas numaralı Kanun Teklifi’ni geri çektiğine
ilişkin önergesi (4/184)
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve MHP Grup Başkanvekili İzmir
Milletvekili Oktay Vural'ın; İstanbul Milletvekili Abdullah Levent Tüzel'in;
Bingöl Milletvekili İdris Baluken'in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin'in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile MHP Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve MHP Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul Milletvekili
Mahmut Tanal'ın; İstanbul Milletvekilleri Mahmut Tanal ve Gürsel Tekin'in;
İstanbul Milletvekili Celal Dinçer'in; Manisa Milletvekili Erkan Akçay'ın;
Konya Milletvekili Mustafa Kalaycı ve MHP Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve MHP Grup Başkanvekili Mersin
Milletvekili Mehmet Şandır'ın; İstanbul Milletvekili Ali Özgündüz'ün; Tekirdağ
Milletvekili Bülent Belen ve MHP Grup Başkanvekili Mersin Milletvekili Mehmet
Şandır'ın; Ankara Milletvekili İzzet Çetin'in; İstanbul Milletvekilleri Aydın
Ağan Ayaydın ve Ercan Cengiz'in; Kars Milletvekili Mülkiye Birtane'nin; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Ankara Milletvekili İzzet
Çetin'in; Zonguldak Milletvekili Ali İhsan Köktürk'ün; İstanbul Milletvekili
Mustafa Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; CHP Başkanvekili İstanbul Milletvekili Akif
Hamzaçebi'nin Benzer Mahiyetteki Kanun Teklifleri ve Plan ve Bütçe Komisyonunda
yer alan (2/2198) sayılı Kanun Teklifi’ni geri çekiyorum.
Mehmet Akif Hamzaçebi
İstanbul
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
12.-
İstanbul Milletvekili Mahmut Tanal’ın 639 sıra sayılı Kanun Tasarısı’nda yer
alan (2/1227) esas numaralı Kanun Teklifi’ni geri çektiğine ilişkin önergesi
(4/185)
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve MHP Grup Başkanvekili İzmir
Milletvekili Oktay Vural'ın; İstanbul Milletvekili Abdullah Levent Tüzel'in;
Bingöl Milletvekili İdris Baluken'in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin'in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural'ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı'nın; Konya Milletvekili Mustafa Kalaycı ve MHP
Grup Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve MHP Grup Başkanvekili
İzmir Milletvekili Oktay Vural'ın; Muğla Milletvekili Nurettin Demir'in; Ankara
Milletvekili Levent Gök'ün; Manisa Milletvekili Erkan Akçay ve MHP Grup
Başkanvekili Mersin Milletvekili Mehmet Şandır'ın; İstanbul Milletvekili Ali
Özgündüz'ün; Tekirdağ Milletvekili Bülent Belen ve MHP Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve MHP Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve MHP Grup Başkanvekili İzmir Milletvekili Oktay Vural ile 2 Milletvekilinin
benzer mahiyetteki kanun teklifleri ve Plan ve Bütçe Komisyonunda yer alan
(2/1224) sayılı Kanun Teklifi’ni geri çekiyorum. 

Mahmut Tanal  İstanbul
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
13.- İzmir
Milletvekili Musa Çam’ın 639 sıra sayılı Kanun Tasarısı’nda yer alan (2/1414)
esas numaralı Kanun Teklifi’ni geri çektiğine ilişkin önergesi (4/186)
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve MHP Grup Başkanvekili İzmir
Milletvekili Oktay Vural'ın; İstanbul Milletvekili Abdullah Levent Tüzel'in;
Bingöl Milletvekili İdris Baluken'in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin'in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile MHP Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve MHP Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve MHP Grup Başkanvekili İzmir
Milletvekili Oktay Vural'ın; Muğla Milletvekili Nurettin Demir'in; Ankara
Milletvekili Levent Gök'ün; İstanbul Milletvekili Cumhuriyet Halk Partisi Grup
Başkanvekili Akif Hamzaçebi’nin; Muğla Milletvekili Nurettin Demir'in; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Ali Özgündüz'ün; Tekirdağ
Milletvekili Bülent Belen ve MHP Grup Başkanvekili Mersin Milletvekili Mehmet
Şandır'ın; Ankara Milletvekili İzzet Çetin'in; İstanbul Milletvekilleri Aydın
Ağan Ayaydın ve Ercan Cengiz'in; Kars Milletvekili Mülkiye Birtane'nin; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Ankara Milletvekili İzzet
Çetin'in; Zonguldak Milletvekili Ali İhsan Köktürk'ün; İstanbul Milletvekili
Mustafa Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın Benzer Mahiyetteki Kanun Teklifleri ve Plan ve
Bütçe Komisyonunda yer alan (2/1414) sayılı Kanun Teklifi’ni geri çekiyorum. 
Musa Çam 
 İzmir
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir. 
Diğer önergeyi okutuyorum: 
14.- Bursa
Milletvekili Sena Kaleli’nin 639 sıra sayılı Kanun Tasarısı’nda yer alan
(2/1595) esas numaralı Kanun Teklifi’ni geri çektiğine ilişkin önergesi (4/187)
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; İstanbul
Milletvekili ve CHP Grup Başkan Vekili Mehmet Akif Hamzaçebi’nin; Muğla
Milletvekili Nurettin Demir'in; Ankara Milletvekili Levent Gök'ün; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Ali Özgündüz'ün; Tekirdağ
Milletvekili Bülent Belen ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Ankara Milletvekili İzzet Çetin'in;
İstanbul Milletvekilleri Aydın Ağan Ayaydın ve Ercan Cengiz'in; Kars
Milletvekili Mülkiye Birtane'nin; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın Benzer Mahiyetteki Kanun Teklifleri ve Plan ve
Bütçe Komisyonunda yer alan (2/1595) sayılı Kanun Teklifi’ni geri çekiyorum. 
Sena Kaleli
 Bursa

BAŞKAN –
Önergeyi…
III.- YOKLAMA
(CHP
sıralarından bir grup milletvekili ayağa kalktı)
MEHMET AKİF
HAMZAÇEBİ (İstanbul) – Yoklama istiyoruz.
BAŞKAN – Yoklama
isteniyor.
Sayın Hamzaçebi,
Sayın Sarı, Sayın Türeli, Sayın Çetin, Sayın Ören, Sayın Demiröz, Sayın Kuşoğlu,
Sayın Özel, Sayın Tanal, Sayın Özdemir, Sayın Çam, Sayın Atıcı, Sayın Çelebi,
Sayın Öğüt, Sayın Haberal, Sayın Yalçınkaya, Sayın Öz, Sayın Küçük, Sayın Kulkuloğlu,
Sayın Köktürk, Sayın Aygün, Sayın Genç, Sayın Seçer.
Yoklamayı
başlatıyorum.
İki dakika süre
veriyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır.
VII.-
BAŞKANLIĞIN GENEL KURULA SUNUŞLARI (Devam)
B)
Önergeler (Devam)
14.- Bursa
Milletvekili Sena Kaleli’nin 639 sıra sayılı Kanun Tasarısı’nda yer alan
(2/1595) esas numaralı Kanun Teklifi’ni geri çektiğine ilişkin önergesi (4/187)
(Devam)
 BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
X.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4.- İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin’in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Abdullah Levent Tüzel'in; Bingöl Milletvekili İdris Baluken’in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin’in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural’ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı’nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural’ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan Canalioğlu'nun;
Mersin Milletvekili Mehmet Şandır ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kütahya Milletvekili Alim Işık
ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639) (Devam)
BAŞKAN –
Soru-cevap işlemine geçiyorum. 
Soru-cevabın
listesini okuyorum: Sayın Işık, Sayın Genç, Sayın Tanal, Sayın Gümüş, Sayın Çelebi,
Sayın Yılmaz, Sayın Atıcı, Sayın Öz, Sayın Kuşoğlu, Sayın Kaplan, Sayın Akçay,
Sayın Özel, Sayın Çam, Sayın Öztürk, Sayın Türeli, Sayın Susam, Sayın Şimşek
şeklindedir.
Sayın Işık’tan başlıyoruz. 
Evet, buyurunuz. 
ALİM IŞIK (Kütahya) – Teşekkür ederim
Sayın Başkan.
Sayın Bakan, bu tasarı içerisine
vatandaşlarımızın sabırla beklediği elektrik ve su borçlarının, emlak vergisi
borçlarının yapılandırılmasına yönelik bir düzenlemeyi ilave etmeyi düşünüyor
musunuz?
Yine, çiftçilerimizin, Ziraat Bankasına
ve tarım kredi kooperatiflerine olan borçlarının yapılandırılmasıyla ilgili bir
düzenleme eklenecek mi?
Ayrıca, vatandaşlarımızın banka kredi
borçlarının yeniden yapılandırılması konusunda bir düzenleme düşünülmekte
midir? 
İkinci soru: Karayollarında çalışan
taşeron işçilerinin, mahkeme kararlarına rağmen bugüne kadar daimî işçi
kadrolarına atanmamasının sebepleri nelerdir? Bu durumda mahkemesi sonuçlanmış
kaç işçi vardır? Bu tasarı içerisinde bu işçilerin daimî kadroya atanmaları
yönünde bir düzenleme yapmayı düşünüyor musunuz? 
BAŞKAN – Sayın Genç…
KAMER GENÇ (Tunceli) – Teşekkür ederim.

Efendim, bu kanunla, daha ziyade, işte,
67 milyar yani 67 katrilyon liralık vergi alacağı affediliyor. Bunun ne kadarı
affedilecek bu kanuna göre?
Ben de biraz önce söylendiği gibi,
Karayollarında… Bakın, mesela bizim Elâzığ’da, Karayolları Bölge Müdürlüğünde
işçilere götürü olarak verildi yani taşeron işçiye verildi 44 trilyon liraya
ama hiçbir iş yapılmadan 44 trilyon lira müteahhide ödendi. Şimdi, Danıştay
kararı var, daimî işçi statüsünde görülmesi gereken işler taşeron kanalıyla
görülmüyor ama buna rağmen getirilen bu kanunda da bu taşeron meselesi
halledilmedi. Bu, hep millete yanlış söyleniyor.
Ayrıca, bu kadar yanlış, İç Tüzük’e
aykırı, kanunlara aykırı bir tasarı ve teklifin bu Genel Kurula gelmesi, bu
Genel Kurul için yüz karası bir şeydir. 
BAŞKAN – Sayın Tanal…
MAHMUT TANAL (İstanbul) – Teşekkür
ederim Sayın Başkan. 
Sayın Bakan, biraz önce Plan ve Bütçe
Komisyonu Başkanı Manisa Milletvekili Sayın Recai Berber konuşurken -ben, aynen
tutanaktan okuyorum- “Asli işi temizlik olan bir firma, temizlik konusunda,
güvenlik konusunda bile artık taşeron çalıştıramaz, bu kadar açık. Dolaysıyla,
asli işlerini taşeron firmalara yaptırmanın önünü kapatıyoruz.” şeklinde -tutanakta- kürsüde açıklama
yaptı. 
Peki, böyle olunca, şu anda mesela Mecliste, taşeronda
çalışanlar arasında çaycılık yapan var, restoranda çalışan var, her türlü
hizmette çalışan arkadaşlarımız var. Ayrıca, yine, piyasada aynı şekilde
taşeronda çalışan arkadaşlar var. Bunların hepsi kadroya mı geçecek, yoksa
Recai Berber yanlış bilgilendirme mi yaptı, yanlış bilgi mi verdi? Bu konuya
bir açıklık getirir misiniz. 
Teşekkür ederim.
BAŞKAN – Sayın Gümüş... Sayın Gümüş burada mı?
Sayın Çelebi…
SÜLEYMAN ÇELEBİ (İstanbul) – Teşekkürler Sayın Başkanım.
Sayın Bakan, buradaki tabloyu bir kez daha gözler önüne
sereceğim. Demin yaptığınız konuşmada, işte “600 bin civarında işçi hemen üç
yıllık sözleşme sonucunda sendikalı olacak.” diye bir değerlendirme içinde
bulundunuz. İş Yasa’sında da, İşçi Sağlığı ve İş Güvenliği Yasası’nda da buna
benzer sorunların giderileceğini söylediniz. 2014 Ocak ayında 87 işçi yaşamını
yitirdi. Şubatta 70 işçi, mart ayında 112 işçi, nisan ayında 115 işçi, mayıs
ayında 414 işçi, haziran ayında 141 işçi yani tam 939 kişi şu anda yaşamını
yitirdi, diğer iş göremez konumda olanlar hariç. Şimdi, her söylediğiniz de
burada, işte “Yasalar uygulandığında çok güzel olacak.” diye vaatte
bulunuyorsunuz ama çözüm olmuyor.
BAŞKAN – Sayın Yılmaz…
SEYFETTİN YILMAZ (Adana) – Teşekkür ediyorum Sayın Başkan.
Şimdi, bu sendikalarla ilgili görüşleriniz nedir, onu
soracağım. Biliyorsunuz “Hükûmetin yandaş sendikası” diye adlandırabileceğimiz
bir sendika var. Bu sendika, Hükûmetin desteğini de alarak, kamunun gücünü
kullanarak memurların üzerinde ciddi manada bir baskı uyguluyor sendika
değiştirme noktasında. Yapılan sınavlarda, görevde yükselmelerde ön şart olarak
sendikaları değiştirildikten sonra ancak memurlara birtakım hakların verilmesi
sağlanıyor. Bunu yaparken de Hükûmetin gücünü kullanıyor. Bu konuda size defalarca
şikâyet gelmesine rağmen bunlarla ilgili ne gibi işlem yaptınız?
Şimdi, buradan size soruyorum: Hükûmet
olarak her konuşmanızda ileri demokrasiden bahsediyorsunuz. İleri
demokrasilerde Hükûmetin sendikası olur mu? MEMUR-SEN, Hükûmetin sendikası
mıdır? Türkiye'de bağımsız sendikacılık yapıldığına inanıyor musunuz Çalışma
Bakanı olarak?
BAŞKAN – Sayın Atıcı…
AYTUĞ ATICI (Mersin) – Teşekkür ederim
Sayın Başkan. 
Sayın Bakan, 3 tane kısa ve net soru
soracağım; lütfen, kısa ve net cevap verirseniz çok memnun olacağım.
Birinci sorum, aynı zamanda, şu anda
salonda bulunan Gençlik ve Spor Bakanını da ilgilendiriyor: Mersin’de Tevfik
Sırrı Gür Stadyumu’nu sökmeye başladınız, bunun yerine ne yapacaksınız Hükûmet
olarak?
İki: Milletin kürsüsünden “Taşeron,
sömürü düzenidir.” demiştiniz, hâlâ aynı fikirde misiniz? 
Üç: 11 yerde aldığınız sağlıkta katkı
paylarını 2 katına çıkardınız, daha da artıracak mısınız?
Teşekkür ederim.
BAŞKAN – Sayın Öz…
ALİ ÖZ (Mersin) – Teşekkür ediyorum
Sayın Başkanım.
Sayın Bakan, Türkiye'de iş kazalarının
önlenmesi noktasında iş güvenliği uzmanlığı ve iş yeri hekimliği yapanlar,
işverenlerin emrinde iken, onların maaşlı çalışanları iken bu sorunun
çözülebileceğine inanıyor musunuz? Bakanlık olarak iş güvenliği uzmanlığı
noktasında yeni bir planlama, yeni bir değişiklik yapmayı düşünüyor musunuz?
Bir diğer sorum da daha önce defaten,
Akdeniz Olimpiyatları öncesinde, Mersin’de yeri değiştirilen Tevfik Sırrı Gür
Stadyumu’nun yeşil alan olacağı ifade edilmişti Başbakan ve bakanlarınız
tarafından. Buraya AVM yapılacak mı yapılmayacak mı, yapılacaksa hangi şirket
tarafından yapılacak? Bunu öğrenmek istiyorum. 
Teşekkür ediyorum.
BAŞKAN – Sayın Kuşoğlu…
BÜLENT KUŞOĞLU (Ankara) – Teşekkür
ederim Sayın Başkan.
Sayın Bakan, bu sorumu Komisyonda da
sormuş ama cevap alamamıştım. Özellikle, SGK’nın kamudan ve özellikle de
belediyelerden olan alacaklarını bir tablo hâlinde vermenizi rica etmiştim, onu
alamadık. Daha sonra verileceği sözü verilmişti ama burada alabilirsek memnun
olurum.
Teşekkür ederim.
BAŞKAN – Sayın Kaplan…
HASİP KAPLAN (Şırnak) – Sayın Bakan,
yaşam odasını niye yönetmelikle düzenliyorsunuz? Bakın, özelleştirme,
kamulaştırma, taşeronlaştırma, bunların hepsini kanunla yapıyorsunuz. Bunu
açıklar mısınız? 
Bir de bu
torbadan herkesin beklentisi var. Sicil affı, denetimli serbestlik,
akademisyenler, kredi kartı mağdurları, öğrenci kredileri, tarım, elektrik
borçları, bilmem ne, herkesin bir beklentisi var. Bu torbada herkesin
beklentisi de yüzlerce teklif vardı. Nasıl bir umut ve hayal kırıklığı
yarattığınızın farkında mısınız?
Teşekkür ederim.
BAŞKAN – Sayın
Akçay…
ERKAN AKÇAY
(Manisa) – Teşekkür ediyorum Sayın Başkan.
Sayın Bakan,
Soma Kömür İşletmeleri AŞ’de çalışan işçiler temmuz maaşlarını da alamadılar;
dün almaları gerekiyordu, bugün geçmesine rağmen alamadılar. Geçen ayki
maaşlarını hem gecikmeli olarak hem noksan almışlardı. Fark ne zaman ödenecek? 
Eynez Maden
Ocağı ve Soma Kömür İşletmeleri AŞ’yle ilgili Çalışma Bakanlığı iş
müfettişlerinin teftiş sonucunu aldınız mı, sonuç ne oldu? 
AKP Genel Başkan
Yardımcısı Sayın Salih Kapusuz, Soma’da işçilere “Güvenli olmadan madenlere
inmeyeceksiniz.” dedi, Enerji Bakanı Sayın Yıldız da “İşçiler madene inmiyor.”
diyor. Bu çelişkiyi nasıl gidermek istersiniz?
Teşekkür ederim.
Sayın Özel…
ÖZGÜR ÖZEL
(Manisa) – Teşekkür ederim Sayın Başkan.
Sayın Bakan, 23
Ekim 2013 günü yine bir soru-cevap işlemi sırasında size siyasi parti mitingine
maden işçilerinin zorla götürülmesini sorduğumda “Bir adam bir partiye gönül
vermiş olamaz mı? 1 milyon 529 bin işletmemize siyasi yasak mı getireceğiz?”
demiştiniz. Soma’da çalışan Komisyonumuzun resmî, Meclis tutanaklarına
geçtiğinde… Eşi, partinizden 1’inci sıra belediye meclis üyesi olan şirketin
genel müdürünün 30 lira yevmiye verip benzinli araca 150, LPG’li araca 100
liralık tarifeyle işçileri mitinge gitmeye zorladığına ve işçilerin “İşimden
olmamak için gittim.” “Korktum da gittim.” “Baskıyla gittim.” “Zorla gittim.”
ifadelerini kullandığına, sadece 1 işçinin “Madene inmekten daha iyi olduğu
için mitinge gittim.” dediğine şahit olduk ve Meclis tutanaklarına geçti. Hâlâ
daha siyasi parti mitinglerine maden işçilerinin götürülmesi konusunda aynı
şekilde mi düşünüyorsunuz?
BAŞKAN – Sayın
Bakan, buyurunuz.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Çok teşekkür ediyorum Sayın Başkanım.
Bütün soru soran arkadaşlarımıza da
teşekkür ediyorum.
Sayın Işık “Elektrik, su borçları ve
yeniden yapılandırmayla ilgili bazı kalemleri acaba ilave etmeyi düşünüyor
musunuz?” diye... Tabii, bu borçların, kamu alacaklarının yapılandırılmasıyla
ilgili kurumlar arasında önemli çalışmalar gerçekleşiyor, geçmiş yıllarda
olduğu gibi bugün de öyle. Bugün mutabakat sağladığımız hususlar var ama bazı
konular da şu anda değerlendirme safhasında. Netlik kazanırsa, burada sizlerle,
muhalefetle de paylaşıp bir önergeye dönüştürme imkânımız var ama
kararlaştırdığımız hususların tasarıya yansıdığını belirtmek istiyorum.
OKTAY VURAL (İzmir) – Biz hazırız.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Karayolları işçilerinin mahkeme kararıyla ilgili olarak
birkaç soru geldi. Şu ana kadar alt işveren işçi sayısı 5.610, tümden
kesinleşen, mahkeme kararı neticesinde kesinleşen 5.700 civarında. Şu anda
mahkeme tarafından kesinleşmiş, bunların asıl işçinin veya tüm haklarının,
tazminatlarının ödenmesiyle ilgili yargı kararı olduğunu belirtmek istiyorum.
“Neden, efendim, bu konu bugüne kadar çözülmedi?” Az önce kürsüden de ifade
ettim, gerçekten defalarca taraflarla ve bu yasanın Meclise gelmesiyle ilgili
ciddi mücadeleler verdik, ciddi değerlendirmeler, tartışmalar oldu ama inanın
bir konu, yani yalnız Karayollarının, muvazaa neticesinde oluşan Karayolları
işçilerinin bu haklı durumları bir tek kalem; bunların yanında çözmemiz gereken
onlarca, yüzlerce sorun var. Bunların uzlaşıp bir taslak hâline dönüşmesi
konusunun kolay olmadığını takdirlerinize sunuyorum ama netice itibarıyla
bugün, bu konu huzurlarınıza gelmiş bulunuyor. “Nasıl olacak?” Az önce ifade
ettim, artık, alt işveren işçisinin hangi koşullarda alt işveren işçisi
olacağı, hangi koşullarda asıl işçi olacağı kesin hatlarla bu tasarıyla
netleşmiş bulunuyor. Yani, yardımcı işlerde alt işveren işçisi çalışacak, bunun
yanında, teknolojik uzmanlık ve işin gereği hususlarını aynı anda bünyesinde
barındıran işlerde alt işveren işçisi veya hizmet alımını gerçekleştirebilecek
ama bunun dışında, Karayollarında da, Sağlık Bakanlığında da, bütün kurumlarda
artık muvazaa diyebileceğimiz hususun gerçekleşmesi mümkün değil; gerçekleşirse
yine yargı kararını verecek ve onu asıl işçi olarak çalıştırmak zorunda
kalacak. Tasarının bence en sevinilecek tarafını, hatların artık kesin olarak
çizilmiş olması ve kimin ne şekilde istihdam edileceğinin netlik kazanması
şeklinde ifade edebilirim.
Şimdi, Sayın Komisyon Başkanımızın az
önce burada ifadelerini dinleme imkânım olmadı ama asıl işleri yapanların
taşeron işinde çalıştırılamayacaklarını söylediğini söylediniz. Doğrudur, bir
işçi, hizmet alımı, yardımcı işler bünyesinde değilse asıl işçidir, kesinlikle
çalıştırılamayacak.
İZZET ÇETİN (Ankara) – Niye katkı
yapmıyorsunuz?
MAHMUT TANAL (İstanbul) – Yani, şu anda
taşeron olanların durumu ne olacak?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Efendim, şimdi, dedim ya, bu konuda hatlar netleşmiştir.
Mevcut yargı kararları çerçevesinde, tazminatlarını ödeyip, haklarını ödeyip
onu işten çıkarma imkânı olduğu gibi, asıl haklarını ödemeden -çünkü ortada
ciddi bir rakam da var sayısal anlamda- asıl işçi olarak bunları çalıştırma
imkânı var. İdarenin bu konuda, bir şekilde çalışanın…
OKTAY VURAL (İzmir) – Yani, ver parayı,
at. “Parayı verdiği zaman atar.” diyorsunuz.
MAHMUT TANAL (İstanbul) – Meclisteki
taşeron işçiler ne olacak?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Bakınız, çalışanın hakkını veren, çözen bir yaklaşım
içerisinde olduğumuzu belirtmek istiyorum.
Sendikalı işçi sayısı, 2014 Ocak
istatistiğine göre, çalışan işçi sayısı…
KAMER GENÇ (Tunceli) – Taşeronun avukatlığını
yapıyorsunuz ya! 
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Arkadaşlar, ben dinledim, beğenmeyebilirsiniz, tekrar soru
imkânları var, sorarsınız. Yani, şimdi, çok soru var, başka arkadaşlara
haksızlık olacak. 
KAMER GENÇ (Tunceli) – Taşeronun
avukatlarısınız siz ya!
BAŞKAN – Sayın Genç, lütfen...
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – İşçi sayısının 11 milyon 600 bin 554, sendikalı işçi
sayısının 1 milyon 96 bin 540 olduğunu belirtmek istiyorum.
Ayrıca, Sayın Çelebi -sendikalı işçi
sayısını verdim- İş Sağlığı ve Güvenliği Yasası’yla ilgili temas etti.
Arkadaşlar, şimdi bakınız, olay bir politik değerlendirme değil, İş Sağlığı ve
Güvenliği Yasası Türkiye’de gecikmeli olarak çıkmış olan bir yasadır.
Parlamento olarak, Hükûmet olarak bu yasayı 2012 yılında çıkardık. Evet,
zahmetli iştir, zor iştir, sıkıntılı bir iştir, tarafların uzlaşması gerekiyor,
keskin tarafları var. Bunu çıkardık ve Avrupa, AB normlarına, ILO normlarına
uygun bir düzenlemedir, uygun bir yasadır. Bakın, bu, benim söylemem değil; AB
Komisyonuyla bu konunun tartışıldığından, AB Komisyonunun teşekkülünden
bahsettim kaç kere Plan ve Bütçe Komisyonunda da. 
SÜLEYMAN ÇELEBİ (İstanbul) – Çevirisi
yanlış.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) - Dolayısıyla, dedim ki: Yasanın eksiği varsa getirin, onu
düzeltelim. Ama problem ne, biliyor musunuz? 
SÜLEYMAN ÇELEBİ (İstanbul) – Niye
imzalamıyorsunuz ILO Sözleşmesi’ni?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Var, şu anda geliyor...
SÜLEYMAN ÇELEBİ (İstanbul) – Nerede?
Hep aynı, hep böyle söylüyorsunuz.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – 3’ünü imzaladık, 2’sini de -şu anda kurumların görüşü
alınıyor- imzalayacağız. 
Yasa, İş Sağlığı ve Güvenliği Yasası,
ILO normlarının ötesindedir, AB müktesebatına uygundur. Bunu açıkça ifade
ediyorum.
SÜLEYMAN ÇELEBİ (İstanbul) – Niye
uygulanmıyor?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – İş sağlığı ve güvenliğinde farkındalık çok önemlidir arkadaşlar.
Yani, Bakanın konuyu takip etmesi, genel müdürün takip etmesi, müfettişin takip
etmesi veya iş sahibinin takip etmesi değil, a’dan z’ye özellikle çok tehlikeli
ve tehlikeli işlerde işin farkındalığı çok önemlidir. Eğer biz bunu
oluşturamazsak, kesinlikle, mutlaka zincirin halkası bir yerde kopuyor ve bu
müessif olaylarla, bu acı olaylarla karşı karşıya kalıyoruz. Onun için
sendikaya da görev düşüyor, başta iş sahibine, işin sorumlusuna görev düşüyor,
orada görev alan arkadaşlara görev düşüyor. 
Diğer bir arkadaşımız, Ali Bey şunu
sordu, dedi ki: “Siz, iş güvenliği uzmanını patronun maaşlı elemanı hâline
getirirseniz, bundan netice almak mümkün mü?” Değerli arkadaşlar, iş güvenliği
uzmanı, teftiş yapan arkadaş değil, iş güvenliği uzmanı, çalıştığı iş yerinde
işverene “Eksikler şunlardır, bunları gidermeniz gerekir yasal olarak.” diye
ifade eden elemandır. Teftiş ayrı bir şey, müfettiş ayrı bir şey, denetim ayrı
bir şey. 
OKTAY VURAL (İzmir) – Ama işverenin
elemanı değil mi?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Şimdi, hayır, bakınız, arkadaşlar, haksızlık etmeyelim.
Bakınız, buna bir çözüm varsa biz bunu tartışmaya hazırız. 
OKTAY VURAL (İzmir) – İşverenin
elemanı.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Bu sisteme bir çözüm varsa ama eğer Soma olayında 5 iş
güvenliği uzmanı mühendis arkadaş hayatını kaybetmişse “Bunları kendilerini
öldürmek için yaptı.” gibi bir yaklaşım doğru olmaz. Onların yargı süreci devam
ediyor, çıkacak olan neticeler var. Bu 9 kişi iş güvenliği uzmanı olarak ne
işler yaptılar orada? O maaşı alırlarken acaba işverene ne gibi ikazlarda
bulundular? Bunlar ne, ortaya çıktığı zaman göreceğiz. Sistem doğru bir
sistemdir, teftiş vardır, denetim vardır, Maden Kanunu gereği orada bulunması
gereken maden mühendisi elemanı vardır…
İDRİS BALUKEN (Bingöl) – Maaşını
işverenden alan sistem, doğru bir sistem değil.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – …iş sağlığı güvenliği elemanı vardır ama sistemin
işlemeyişi, sistemin ölümle neticelenmesi, meslek hastalığıyla neticelenmesi
mutlaka iyi irdelenmesi ve ortaya çıkarılması gereken bir tabloyu önümüze
koymaktadır. 
MEHMET AKİF HAMZAÇEBİ (İstanbul) –
Sayın Bakan, sistem doğruysa o 301 kişi nasıl öldü orada, nasıl?
HASAN ÖREN (Manisa) – Sayın Bakan,
denetim ayrı bir şey.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Efendim, bakınız, müsaade eder misiniz? Sistemin yanlış
olduğunu…
MEHMET AKİF HAMZAÇEBİ (İstanbul) –
Açıklama yapamadınız günlerce, bir açıklama bile yapamadınız, 2 bakan
birbirinize girdiniz.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Efendim, yanlış olduğunu… Bakın, ben bütün arkadaşlara
sesleniyorum. İş sağlığı güvenliği mevzuatı ve uygulamalarının neresinde, hangi
halkanın zayıf olduğunu söylemeniz gerekiyor. Bunu söylemeden bu yasanın
getirmiş olduğu önemli düzenlemeleri …
MEHMET AKİF HAMZAÇEBİ (İstanbul) –
Yani, hata Enerji Bakanında mı?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Aksaklığı kim yaptıysa hesap verecek, verecek.
MEHMET AKİF HAMZAÇEBİ (İstanbul) – Hata
Enerji Bakanında o zaman, sizde değil, onu anladım ben.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Bakınız, denetimde ve bu güvenlik konusunda suç kimdeyse
hesabını verecek.
MEHMET AKİF HAMZAÇEBİ (İstanbul) –
Anlaşıldı, Enerji ve Tabii Kaynaklar Bakanlığında bütün sorumluluk. Bütün
sorumluluk, Enerji ve Tabii Kaynaklar Bakanlığında, öyle anladım.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Bakınız, sizin kendi görüşünüz efendim.
MEHMET AKİF HAMZAÇEBİ (İstanbul) –
Evet, sizin açıklamanız onu gösteriyor.
İDRİS BALUKEN (Bingöl) – Denetimi kamu
yapar Sayın Bakan.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Belediye borçları veya SGK olarak ifade etmek istiyorum.
Diğer vergi borçlarıyla ilgili yazılı olarak cevap vereceğimizi ifade etmek
istiyorum. SSK olarak 58,6 milyar…
(Mikrofon otomatik cihaz tarafından
kapatıldı) 
BAŞKAN – İki dakika daha ekleyin Sayın
Bakana, tamamlasın sözlerini.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – …BAĞ-KUR olarak 24 milyar, toplam 85 milyar lira alacak
var. Net olarak 45 milyar lira alacak var, faizleriyle, gecikme zamlarıyla 85
milyar liraya çıktığını ifade etmek istiyorum. Belediyelerin borç asılları
toplamının ise 4,9 milyar lira olduğunu belirtmek istiyorum.
Sayın Kaplan yaşam odasıyla ilgili bir
soru sordu. Değerli arkadaşlar, Komisyonda söz verdiğimiz gibi, maden
ocaklarında değil, kömür ocaklarında yaşam odasıyla ilgili düzenlemeyi
gönderdik, inşallah, kısa süre içerisinde yönetmelik de yayımlanacak. Burada
kömür ocaklarının özelliğinden dolayı, dünyadaki uygulamaları da dikkate
alarak, oksijen ferdî kurtarıcı değişim istasyonları olacak. Yani bir patlama
meydana geldiği zaman, üzerinde taşıdığı maskeyi takan çalışan, işçi kardeşimiz
belli bir müddet sonra bu oksijen ferdî kurtarıcı değişim istasyonuna
gidebilecek, orada tekrar yeni maskesini alabilecek ve yeryüzüne çıkabilmek
için belli sayıda, mesela, ara yollarda ise 300 metre arayla bu istasyonlar
olacak, eğer ana galeri üzerindeyse 500 metre üzerinde… Ki, bu yönetmeliği ben
sizlere dağıttım, arkadaşlarımız mutlaka değerlendirme yapacaklardır. Kömür
madeni için bu uygulama önemli ama diğer madenler için, ifade ettiğiniz gibi,
yaşam odası düzenlemeleri yapılabilir.
Soma’da maaşlar 20’sinde ödeniyor, üç
günlük de bir marjı var. 20’siyle 23’ü arasında ödenmediği zaman “ödenmedi”
diyeceğiz. Geçtiğimiz ay ödendi ama bildiğiniz gibi, yasal düzenlemeyi yaptık.
Bununla ilgili bizim her türlü hazırlığımız var, ödemeyle ilgili. 
(Mikrofon otomatik cihaz tarafından
kapatıldı)
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Diğer sorulara da yazılı cevap vereceğimizi ifade ediyor,
çok teşekkür ediyorum.
BAŞKAN – Teşekkür ederim.
Şimdi, görüşülmekte olan kanun
tasarısıyla birleştirilen tekliflerden geriye alınması talebini içeren
önergeler vardır, okutup oylarınıza sunacağım.
AYTUĞ ATICI (Mersin) - Sayın Başkan…
BAŞKAN – Evet…
AYTUĞ ATICI (Mersin) – Sayın Başkan,
Sayın Bakan, benim dışımdaki herkesin sorularını yanıtladı neredeyse.
ÖZGÜR ÖZEL (Manisa) – Benimkilere de
cevap vermedi.
BAŞKAN – Birçok soruyu cevaplayamadı.
AYTUĞ ATICI (Mersin) – Sayın Başkanım,
çok kısa, net sorular sordum. Kolaydı sorular ama acıtıcıydı. Bakan niçin cevap
vermediğini bize söylesin. 
AHMET AYDIN (Adıyaman) – Sayın
Başkanım, böyle bir üslup olur mu ya!
HÜSEYİN BÜRGE (İstanbul) - Böyle bir
üslup olur mu Hoca? “Acıtıcı” ne demek?
AYTUĞ ATICI (Mersin) – Eğer yazılı
vereceğim diyorsa cevabını…
BAŞKAN – “Yazılı vereceğim.” dedi.
AHMET AYDIN (Adıyaman) – Sayın Başkan,
böyle bir üslup olur mu ya!
AYTUĞ ATICI (Mersin) – Senin de mi
canın acıdı!
AHMET AYDIN (Adıyaman) – Ne demek ya!
Ne demek ya, o ne biçim söz ya! 
AYTUĞ ATICI (Mersin) – Senin de mi
canın acıdı? Tabii, “acıtıcı”, niye cevap vermiyor sorulara?
BAŞKAN – Sayın Atıcı, “Yazılı
vereceğim.” dedi.
HÜSEYİN BÜRGE (İstanbul) - Böyle
rezillik olur mu?
AHMET AYDIN (Adıyaman) – Süresi doldu,
cevap veremedi.
AYTUĞ ATICI (Mersin) – “Yazılı
vereceğim.” diyor mu?
BAŞKAN – “Yazılı vereceğim.” dedi, ben
duydum, tutanaklarda var.
AYTUĞ ATICI (Mersin) – Peki, kayıtlara
girdiyse sorun yok.
AHMET AYDIN (Adıyaman) – Hakaret etmeye
hakkı yok kimsenin.
BAŞKAN – Tutanaklarda var.
Evet, şimdi okutuyorum:
VII.-
BAŞKANLIĞIN GENEL KURULA SUNUŞLARI (Devam)
B)
Önergeler (Devam)
15.- Ankara
Milletvekili İzzet Çetin’in 639 sıra sayılı Kanun Tasarısı’nda yer alan (2/324)
esas numaralı Kanun Teklifi’ni, geri çektiğine ilişkin önergesi (4/188)
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ve MHP Grup Başkanvekili İzmir
Milletvekili Oktay Vural'ın; Kırklareli Mehmet Siyam Kesimoğlu ve 4
Milletvekilinin; Mersin Aytuğ Atıcı'nın; Konya Mustafa Kalaycı ve MHP Grup
Başkanvekili İzmir Milletvekili Oktay Vural'ın; Adana Turgay Develi'nin; İzmir
Musa Çam'ın; Bartın Muhammet Rıza Yalçınkaya'nın; İstanbul Milletvekilleri
Mahmut Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Mahmut Tanal ve Gürsel Tekin'in; İstanbul Celal Dinçer'in; Manisa Erkan
Akçay'ın; Konya Mustafa Kalaycı ve MHP Grup Başkanvekili İzmir Milletvekili
Oktay Vural'ın; Muğla Nurettin Demir'in; Ankara Levent Gök'ün; Manisa Erkan
Akçay ve MHP Grup Başkanvekili Mersin Milletvekili Mehmet Şandır'ın; İstanbul
Ali Özgündüz'ün; Tekirdağ Bülent Belen ve MHP Grup Başkanvekili Mersin
Milletvekili Mehmet Şandır'ın; Ankara İzzet Çetin'in; İstanbul Aydın Ağan
Ayaydın ve Ercan Cengiz'in; Kars Mülkiye Birtane'nin; Manisa Erkan Akçay ve MHP
Grup Başkanvekili Mersin Milletvekili Mehmet Şandır ve 1 Milletvekilinin;
Ankara İzzet Çetin'in; Zonguldak Ali İhsan Köktürk'ün; İstanbul Mustafa Sezgin
Tanrıkulu'nun; İstanbul Mahmut Tanal'ın; İstanbul Mahmut Tanal'ın; İstanbul Atila
Kaya ve MHP Grup Başkanvekili İzmir Milletvekili Oktay Vural ile 2
Milletvekilinin; Benzer Mahiyetteki Kanun Teklifleri ve Plan ve Bütçe
Komisyonunda yer alan 2/324 sıra sayılı Kanun Teklifimi geri çekiyorum.
 İzzet
Çetin
 
Ankara
BAŞKAN – Önergeyi…
III.- YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz.
BAŞKAN – Yoklama isteniyor. 
Sayın Hamzaçebi, Sayın Özel, Sayın
Türeli, Sayın Ören, Sayın Kuşoğlu, Sayın Çam, Sayın Özdemir, Sayın Tanal, Sayın
Atıcı, Sayın Susam, Sayın Çelebi, Sayın Yalçınkaya, Sayın Öz, Sayın Kulkuloğlu,
Sayın Güven, Sayın Haberal, Sayın Genç, Sayın Köktürk, Sayın Seçer, Sayın
Çetin, Sayın Özgümüş.
Evet, yoklamayı başlatıyorum.
İki dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
VII.-
BAŞKANLIĞIN GENEL KURULA SUNUŞLARI (Devam)
B)
Önergeler (Devam)
15.- Ankara
Milletvekili İzzet Çetin’in 639 sıra sayılı Kanun Tasarısı’nda yer alan (2/324)
esas numaralı Kanun Teklifi’ni, geri çektiğine ilişkin önergesi (4/188) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
16.-
İstanbul Milletvekili Süleyman Çelebi’nin 639 sıra sayılı Kanun Tasarısı’nda
yer alan (2/1938) esas numaralı Kanun Teklifi’ni geri çektiğine ilişkin
önergesi (4/189)
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara İzzet Çetin ve 13 Milletvekilinin; Ankara İzzet
Çetin'in; İstanbul Ferit Mevlüt Aslanoğlu'nun; Yozgat Sadir Durmaz ve MHP Grup
Başkanvekili İzmir Milletvekili Oktay Vural'ın; İstanbul Abdullah Levent
Tüzel'in; Bingöl İdris Baluken'in; Bursa Sena Kaleli ve 5 Milletvekilinin;
Ankara İzzet Çetin'in; Tekirdağ Candan Yüceer ve 3 Milletvekilinin;
Kahramanmaraş Mesut Dedeoğlu ile MHP Grup Başkanvekili İzmir Milletvekili Oktay
Vural'ın; Kırklareli Mehmet Siyam Kesimoğlu ve 4 Milletvekilinin; Mersin Aytuğ
Atıcı'nın; Konya Mustafa Kalaycı ve MHP Grup Başkanvekili İzmir Milletvekili
Oktay Vural'ın; Adana Turgay Develi'nin; İzmir Musa Çam'ın; Bartın Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Erkan Akçay'ın;
Konya Milletvekili Mustafa Kalaycı ve MHP Grup Başkanvekili İzmir Milletvekili
Oktay Vural'ın; Muğla Nurettin Demir'in; Ankara Levent Gök'ün; Manisa Erkan
Akçay ve MHP Grup Başkanvekili Mersin Milletvekili Mehmet Şandır'ın; İstanbul
Ali Özgündüz'ün; Tekirdağ Bülent Belen ve MHP Grup Başkanvekili Mersin
Milletvekili Mehmet Şandır'ın; Ankara İzzet Çetin'in; İstanbul Aydın Ayaydın ve
Ercan Cengiz'in; Kars Mülkiye Birtane'nin; Manisa Erkan Akçay ve MHP Grup
Başkanvekili Mersin Milletvekili Mehmet Şandır ile 1 Milletvekilinin; Ankara
İzzet Çetin'in; Zonguldak Ali İhsan Köktürk'ün; İstanbul Mustafa Sezgin
Tanrıkulu'nun; İstanbul Mahmut Tanal'ın; İstanbul Mahmut Tanal'ın; İstanbul
Milletvekili Atila Kaya ve MHP Grup Başkanvekili İzmir Milletvekili Oktay Vural
ile 2 Milletvekilinin; Benzer Mahiyetteki Kanun Teklifleri ve Plan ve Bütçe
Komisyonunda yer alan (2/1938) sayılı Kanun Teklifi’mi geri çekiyorum.
 Süleyman
Çelebi
 İstanbul
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
17.- Ankara
Milletvekili İzzet Çetin’in 639 sıra sayılı Kanun Tasarısı’nda yer alan (2/139)
esas numaralı Kanun Teklifi’ni, geri çektiğine ilişkin önergesi (4/190)
“Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara İzzet Çetin ve 13 Milletvekilinin; Ankara İzzet
Çetin'in; İstanbul Ferit Mevlüt Aslanoğlu'nun; Yozgat Sadir Durmaz ve MHP Grup
Başkanvekili İzmir Milletvekili Oktay Vural'ın; İstanbul Abdullah Levent
Tüzel'in; Bingöl İdris Baluken'in; Bursa Sena Kaleli ve 5 Milletvekilinin;
Ankara İzzet Çetin'in; Tekirdağ Candan Yüceer ve 3 Milletvekilinin;
Kahramanmaraş Mesut Dedeoğlu ile MHP Grup Başkanvekili İzmir Milletvekili Oktay
Vural'ın; Kırklareli Mehmet Siyam Kesimoğlu ve 4 Milletvekilinin; Mersin Aytuğ
Atıcı'nın; Konya Mustafa Kalaycı ve MHP Grup Başkanvekili İzmir Milletvekili
Oktay Vural'ın; Adana Turgay Develi'nin; İzmir Musa Çam'ın; Bartın Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Mahmut Tanal'ın; İstanbul Mahmut Tanal ve Gürsel Tekin'in; İstanbul
Milletvekili Celal Dinçer'in; Manisa Milletvekili Erkan Akçay'ın; Konya Mustafa
Kalaycı ve MHP Grup Başkanvekili İzmir Milletvekili Oktay Vural'ın; Muğla
Nurettin Demir'in; Ankara Levent Gök; Manisa Erkan Akçay, MHP Grup Başkanvekili
Mersin Milletvekili Mehmet Şandır'ın…”
MAHMUT TANAL (İstanbul) – Benim adımı
okumuyor orada Sayın Başkan.
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…İstanbul Milletvekili Ali
Özgündüz'ün; Tekirdağ Milletvekili Bülent Belen ve MHP Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Mülkiye Birtane;
Manisa Erkan Akçay ve MHP Grup Başkanvekili Mersin Milletvekili Mehmet Şandır
ile 1 Milletvekilinin; Ankara İzzet Çetin'in; Zonguldak Ali İhsan Köktürk'ün;
İstanbul Mustafa Sezgin Tanrıkulu'nun; İstanbul Mahmut Tanal; İstanbul
Milletvekili Mahmut Tanal'ın; İstanbul Milletvekili Atila Kaya ve MHP Grup
Başkanvekili İzmir Milletvekili Oktay Vural ile 2 Milletvekilinin; Benzer
Mahiyetteki Kanun Teklifleri ve Plan Bütçe Komisyonunda yer alan (2/139) sayılı
Kanun Teklifi’mi geri çekiyorum.
 İzzet
Çetin
 Ankara”
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
18.- Ankara
Milletvekili İzzet Çetin’in 639 sıra sayılı Kanun Tasarısı’nda yer alan
(2/1131) esas numaralı Kanun Teklifi’ni geri çektiğine ilişkin önergesi (4/191)
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin’in; İstanbul Ferit
Mevlüt Aslanoğlu'nun; Yozgat Sadir Durmaz, MHP Grup Başkanvekili İzmir
Milletvekili Oktay Vural'ın; İstanbul Abdullah Levent Tüzel; Bingöl İdris
Baluken; Bursa Sena Kaleli ve 5 Milletvekilinin; Ankara İzzet Çetin'in;
Tekirdağ Candan Yüceer ve 3 Milletvekilinin; Kahramanmaraş Mesut Dedeoğlu ve
MHP Grup Başkanvekili İzmir Milletvekili Oktay Vural'ın; Kırklareli Mehmet
Siyam Kesimoğlu ve 4 Milletvekilinin; Mersin Aytuğ Atıcı; Konya Mustafa Kalaycı
ve MHP Grup Başkanvekili İzmir Milletvekili Oktay Vural'ın; Adana Turgay Develi;
İzmir Musa Çam; Bartın Muhammet Rıza Yalçınkaya’nın; İstanbul Milletvekilleri
Mahmut Tanal ve Binnaz Toprak'ın; İstanbul Mahmut Tanal; İstanbul
Milletvekilleri Mahmut Tanal ve Gürsel Tekin'in; İstanbul Celal Dinçer'in;
Manisa Erkan Akçay'ın; Konya Mustafa Kalaycı ve MHP Grup Başkanvekili İzmir
Milletvekili Oktay Vural'ın; Muğla Nurettin Demir'in; Ankara Levent Gök'ün;
Manisa Erkan Akçay ve MHP Grup Başkanvekili Mersin Milletvekili Mehmet
Şandır'ın; İstanbul Ali Özgündüz'ün; Tekirdağ Bülent Belen ve MHP Grup
Başkanvekili Mersin Milletvekili Mehmet Şandır'ın; Ankara İzzet Çetin'in;
İstanbul Aydın Ağan Ayaydın, Ercan Cengiz'in; Kars Mülkiye Birtane'nin; Manisa
Erkan Akçay ve MHP Grup Başkanvekili Mersin Milletvekili Mehmet Şandır ile 1
Milletvekilinin; Ankara İzzet Çetin'in; Zonguldak Milletvekili Ali İhsan
Köktürk'ün; İstanbul Mustafa Sezgin Tanrıkulu; İstanbul Mahmut Tanal; İstanbul
Milletvekili Atila Kaya ve MHP Grup Başkanvekili İzmir Milletvekili Oktay Vural
ile 2 Milletvekilinin; Benzer Mahiyetteki Kanun Teklifleri ve Plan Bütçe
Komisyonunda yer alan (2/1131) kanun teklifimi geri çekiyorum.
 
İzzet Çetin
 
Ankara
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
19.- Ankara
Milletvekili İzzet Çetin’in 639 sıra sayılı Kanun Tasarısı’nda yer alan
(2/1203) esas numaralı Kanun Teklifi’ni geri çektiğine ilişkin önergesi (4/192)
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara İzzet Çetin’in ve 13 Milletvekilinin; Ankara
İzzet Çetin'in; İstanbul Ferit Mevlüt Aslanoğlu'nun; Yozgat Sadir Durmaz ve MHP
Grup Başkanvekili İzmir Milletvekili Oktay Vural'ın; İstanbul Abdullah Levent
Tüzel'in; Bingöl İdris Baluken'in; Bursa Sena Kaleli ve 5 Milletvekilinin;
Ankara İzzet Çetin'in; Tekirdağ Candan Yüceer ve 3 Milletvekilinin;
Kahramanmaraş Mesut Dedeoğlu ve MHP Grup Başkanvekili İzmir Milletvekili Oktay
Vural'ın; Kırklareli Mehmet Siyam Kesimoğlu ve 4 Milletvekilinin; Mersin Aytuğ
Atıcı; Konya Mustafa Kalaycı ve MHP Grup Başkanvekili İzmir Milletvekili Oktay
Vural'ın; Adana Turgay Develi; İzmir Musa Çam; Bartın Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Mahmut Tanal'ın; İstanbul Mahmut Tanal ve Gürsel Tekin'in; İstanbul
Celal Dinçer'in; Manisa Erkan Akçay'ın; Konya Mustafa Kalaycı ve MHP Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
MHP Grup Başkanvekili Mersin Milletvekili Mehmet Şandır'ın; İstanbul
Milletvekili Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve MHP Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Benzer Mahiyetteki Kanun
Teklifleri ve Plan ve Bütçe Komisyonunda yer alan (2/1203) kanun teklifimi geri
çekiyorum.
 
İzzet Çetin
 
Ankara
BAŞKAN – Ben onu bir alabilir miyim.
MAHMUT TANAL (İstanbul) – Ben sizin
duyarlılığınıza teşekkür ediyorum Sayın Başkanım.
BAŞKAN – Neyse, teşekkürü geçelim.
MAHMUT TANAL (İstanbul) – Niçin? Çünkü,
bakın, biz burada müdahale ettiğimiz gibi siz orada edince… O saate kadar
“İstanbul Mahmut Tanal” diyor. “İstanbul Mahmut Tanal” ne demek yani? Burada
“milletvekili” ibaresini kullanmak zorunda. (AK PARTİ sıralarından gürültüler)
İsterseniz tutanakları getirin, Sayın
Kâtip Üyenin…
BAŞKAN – Tamam. 
Ben şimdi yazılan metni okuyorum.
MAHMUT TANAL (İstanbul) – Yani Kâtip
Üyenin gerçekten burada doğru okumadığı gelecek olan tutanaklarla
anlaşılacaktır.
BAŞKAN – Tamam, bundan sonra ben dikkat
edeceğim, nasıl yazıldığına baktım.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Diğer önergeyi okutuyorum,
milletvekillerinin isimlerini okuyun lütfen:
20.- Ankara
Milletvekili İzzet Çetin’in 639 sıra sayılı Kanun Tasarısı’nda yer alan (2/2083)
esas numaralı Kanun Teklifi’ni geri çektiğine ilişkin önergesi (4/193)
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve MHP Grup Başkanvekili İzmir
Milletvekili Oktay Vural'ın; İstanbul Milletvekili Abdullah Levent Tüzel'in;
Bingöl Milletvekili İdris Baluken'in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin'in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ve MHP Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve MHP Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve MHP Grup Başkanvekili İzmir
Milletvekili Oktay Vural'ın; Muğla Milletvekili Nurettin Demir'in; Ankara
Milletvekili Levent Gök'ün; Manisa Milletvekili Erkan Akçay ve MHP Grup
Başkanvekili Mersin Milletvekili Mehmet Şandır'ın; İstanbul Milletvekili Ali
Özgündüz'ün; Tekirdağ Milletvekili Bülent Belen ve MHP Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve MHP Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve MHP Grubu Başkanvekili İzmir Milletvekili Oktay Vural ile 2
Milletvekilinin; Benzer Mahiyetteki Kanun Teklifleri ve Plan ve Bütçe
Komisyonunda yer alan (2/2083) kanun teklifimi geri çekiyorum.
 İzzet
Çetin
 
Ankara
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
21.- Mersin
Milletvekili Aytuğ Atıcı’nın 639 sıra sayılı Kanun Tasarısı’nda yer alan
(2/439) esas numaralı Kanun Teklifi’ni geri çektiğine ilişkin önergesi (4/194)
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve MHP Grup Başkanvekili İzmir
Milletvekili Oktay Vural'ın; İstanbul Milletvekili Abdullah Levent Tüzel'in;
Bingöl Milletvekili İdris Baluken'in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin'in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile MHP Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve MHP Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve MHP Grup Başkanvekili İzmir
Milletvekili Oktay Vural'ın; Muğla Milletvekili Nurettin Demir'in; Ankara
Milletvekili Levent Gök'ün; Manisa Milletvekili Erkan Akçay ve MHP Grup
Başkanvekili Mersin Milletvekili Mehmet Şandır'ın; İstanbul Milletvekili Ali
Özgündüz'ün; Tekirdağ Milletvekili Bülent Belen ve MHP Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili Mülkiye
Birtane'nin; Manisa Milletvekili Erkan Akçay ve MHP Grup Başkanvekili Mersin
Milletvekili Mehmet Şandır ile 1 Milletvekilinin; Ankara Milletvekili İzzet
Çetin'in; Zonguldak Milletvekili Ali İhsan Köktürk'ün; İstanbul Milletvekili
Mustafa Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve MHP Grup
Başkanvekili İzmir Milletvekili Oktay Vural ile 2 Milletvekilinin; Benzer
Mahiyetteki Kanun Teklifleri ve Plan ve Bütçe Komisyonunda yer alan (2/439)
kanun teklifimi geri çekiyorum.
 Aytuğ
Atıcı
 
Mersin
OKTAY VURAL (İzmir) – Sayın Başkan,
kâtip üye “MHP Grup Başkan Vekili” diye orada okudu da, önergede “MHP Grup
Başkan Vekili” mi yazıyor, başka şey mi yazıyor?
BAŞKAN – “Milliyetçi Hareket Partisi
Grup Başkan Vekili…”
OKTAY VURAL (İzmir) – Yani, bir
önergede nasıl değişiklik yapıyor?
BAŞKAN – Şöyle yapalım: Tekrar okur
musunuz, okuyun tekrar.
MAHMUT TANAL (İstanbul) – Ama efendim,
tüm önergeleri öyle okudu.
BAŞKAN – Onu yaptıramam kardeş, kusura
bakma. Ben yeni fark ettim, fark edildiği için düzeltiyoruz. 
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin’in; İstanbul Milletvekili Ferit Mevlüt
Aslanoğlu’nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Abdullah Levent Tüzel’in; Bingöl Milletvekili İdris Baluken’in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural’ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı’nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural’ın; Adana Milletvekili Turgay
Develi’nin; İzmir Milletvekili Musa Çam’ın; Bartın Milletvekili Muhammet Rıza
Yalçınkaya’nın; İstanbul Milletvekilleri Mahmut Tanal ve Binnaz Toprak’ın;
İstanbul Milletvekili Mahmut Tanal’ın; İstanbul Milletvekilleri Mahmut Tanal ve
Gürsel Tekin’in; İstanbul Milletvekili Celal Dinçer’in; Manisa Milletvekili
Erkan Akçay’ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural’ın; Muğla Milletvekili
Nurettin Demir’in; Ankara Milletvekili Levent Gök’ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır’ın; İstanbul Milletvekili Ali Özgündüz’ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır’ın; Ankara Milletvekili İzzet Çetin’in; İstanbul
Milletvekilleri Aydın Ağan Ayaydın ve Ercan Cengiz’in; Kars Milletvekili Mülkiye
Birtane’nin; Manisa Milletvekili Erkan Akçay ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Ankara
Milletvekili İzzet Çetin’in; Zonguldak Milletvekili Ali İhsan Köktürk’ün;
İstanbul Milletvekili Mustafa Sezgin Tanrıkulu’nun; İstanbul Milletvekili
Mahmut Tanal’ın; İstanbul Milletvekili Mahmut Tanal’ın; İstanbul Milletvekili
Atila Kaya ve Milliyetçi Hareket Partisi Grup Başkanvekili İzmir Milletvekili
Oktay Vural ile 2 Milletvekilinin; Benzer Mahiyetteki Kanun Teklifleri ve Plan
ve Bütçe Komisyonunda yer alan (2/439) kanun teklifimi geri çekiyorum. 
 Aytuğ
Atıcı
 
Mersin
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir. 
X.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4.- İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin’in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Abdullah Levent Tüzel'in; Bingöl Milletvekili İdris Baluken’in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin’in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural’ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı’nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural’ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Ankara Milletvekili İzzet Çetin'in; Zonguldak Milletvekili Ali İhsan
Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın; İstanbul Milletvekili Abdullah Levent
Tüzel'in; İstanbul Milletvekili Abdullah Levent Tüzel'in; Kocaeli Milletvekili
Haydar Akar'ın; Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun; İzmir
Milletvekili Rahmi Aşkın Türeli'nin; Manisa Milletvekili Özgür Özel'in; İzmir
Milletvekili Rahmi Aşkın Türeli'nin; Batman Milletvekili Ayla Akat Ata'nın;
Bursa Milletvekili Sena Kaleli'nin; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 1
Milletvekilinin; Osmaniye Milletvekili Hasan Hüseyin Türkoğlu ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 3
Milletvekilinin; Diyarbakır Milletvekili Altan Tan'ın; İzmir Milletvekili Rahmi
Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Süleyman Çelebi'nin;
Tekirdağ Milletvekili Candan Yüceer'in; Samsun Milletvekili Cemalettin Şimşek'in;
Balıkesir Milletvekili Ayşe Nedret Akova'nın; İzmir Milletvekili Rahmi Aşkın
Türeli'nin; İzmir Milletvekili Rahmi Aşkın Türeli'nin; Balıkesir Milletvekili
Ayşe Nedret Akova'nın; İstanbul Milletvekili Abdullah Levent Tüzel'in; İzmir
Milletvekili Aytun Çıray'ın; Balıkesir Milletvekili Ayşe Nedret Akova'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir
Milletvekili Aytun Çıray'ın; Manisa Milletvekili Hasan Ören’in; Denizli
Milletvekili Mehmet Yüksel ve Çorum Milletvekili Cahit Bağcı ile 37
Milletvekilinin; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Manisa Milletvekili Sakine
Öz'ün; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin Benzer Mahiyetteki Kanun Teklifleri ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) (S. Sayısı: 639) (Devam)
BAŞKAN - Tasarının tümü üzerindeki
görüşmeler tamamlanmıştır.
Maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir. (AK PARTİ
sıralarından alkışlar) 
Şimdi, birinci bölümün görüşmelerine
başlıyoruz. 
Birinci bölüm 1 ila 25’inci maddeleri
kapsamaktadır. 
Birinci bölüm üzerinde Cumhuriyet Halk
Partisi Grubu adına söz isteyen İzmir Milletvekili Sayın Musa Çam. 
Buyurunuz Sayın Çam. (CHP sıralarından
alkışlar)
(CHP İzmir Milletvekili Musa Çam
Soma’da ölen madencilerin adlarının yazılı olduğu bir pankartı kürsüye astı)
İSMAİL AYDIN (Bursa) - İşiniz gücünüz
şov. 
CHP GRUBU ADINA MUSA ÇAM (İzmir) –
Sayın Başkan, Türkiye Büyük Millet Meclisinin saygıdeğer üyeleri; hepinizi
saygıyla ve sevgiyle selamlıyorum. 
Soma’da hayatını kaybeden 301
kardeşimizin anısı önünde, mücadelesi önünde saygıyla eğiliyorum, Tanrı’dan
rahmet diliyorum, ailelerine sabır diliyorum ve geride kalanlara sağlık, uzun
ömür diliyorum. 
Sayın Başkan, değerli milletvekilleri;
bugün, burada 639 sıra sayılı İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın birinci bölümü
üzerinde Cumhuriyet Halk Partisi adına söz almış bulunuyorum. 
Sayın Bakanı da sağlığına kavuşmuş bir
şekilde aramızda görmekten büyük bir keyif aldığımızı, kendisine acil şifalar
dilediğimizi, sağlıklar dilediğimizi buradan bir kez daha dile getirmek
istiyorum. 
Değerli arkadaşlar, 3 Haziranda
başlayan, günümüze kadar devam eden bu Plan Bütçe dönemi… Belki, Türkiye Büyük
Millet Meclisi olalı, Plan Bütçe Komisyonu Plan Bütçe Komisyonu olalı böyle bir
zulmü hiçbir zaman görmedi arkadaşlar. 
BEDRETTİN YILDIRIM (Bursa) – Sayenizde,
sayenizde!
MUSA ÇAM (Devamla) – Neden, Soma.
Hayatını kaybeden 301 arkadaşımızı ilgilendiren önemli bir kanun. Bununla
ilgili, Plan Bütçe Komisyonunda defalarca dile getirdik, “Arkadaşlar, Soma’yı
ilgilendiren, 5510’u ilgilendiren yani iş sağlığı ve güvenliğini ilgilendiren
maddeler toplam 20-25 madde. Bunları ilgilendiren komisyon Çalışma, Sağlık,
Aile Komisyonudur, bu kanun oraya gitsin; kamu alacaklarının yeniden
yapılandırılması konusunu ilgilendiren 40-50 madde de Plan Bütçe Komisyonuna
gelsin. Eş zamanlı olarak her iki komisyon çalışsın ve Çalışma, Sağlık, Aile
Komisyonundan bir an önce Soma kanunu geçsin ve Türkiye Büyük Millet Meclisine,
aşağıya insin. Biz de Plan Bütçe Komisyonu olarak, kamu alacaklarının yeniden
yapılandırılması konusunu Plan Bütçede görüşelim ve hemen arkasından da o,
Türkiye Büyük Millet Meclisi Genel Kuruluna insin.” dedik. Ama anlatamadık bunu
ve beş hafta boşuna geçti arkadaşlar ve şimdi, gecenin bu saatlerinde
buradaysak, bunun önemli nedeninin, AKP grup başkan vekillerinin ve Plan Bütçe
Komisyonu yöneticilerinin bu süreci iyi yönetememesinden kaynaklandığının
altını bir kez daha çizmek istiyorum. 
Burada tabii ki alt komisyon başkanının
da büyük rolünün olduğunu bir kez daha söylemek istiyorum.
VEDAT DEMİRÖZ (Bitlis) – Sayenizde!
MUSA ÇAM (Devamla) – Değerli
arkadaşlar, 1 ila 25’inci maddeler, genel anlamda Soma’da hayatını kaybeden
işçi kardeşlerimizin yakınlarının yaşamlarını, onların geleceklerini, onların
ailelerini ve taşeronla ilgili konuları içeren maddelerdir. Dolayısıyla,
özellikle Soma’da yaşanan olaylarla ilgili birkaç şeyi söylemek istiyorum.
Değerli arkadaşlar, Soma’da 13 Mayıs
2014 Salı günü büyük bir felaket yaşandı. Maden ocağındaki patlama, yangın
sonucunda 301 maden işçisi hayatını kaybetti. Literatürde buna “iş kazası”
dendiği söyleniyor. Acaba, gerçekten öyle mi? Alınmayan önlemler, yetersiz
denetimler, taşeron denilen ucube çalışma ilişkisi, iş kazası denilen bu
faciaların davetçisi değil midir? 
Geçtiğimiz günlerde kaybettiğimiz
Kolombiyalı ünlü yazar Gabriel Garcia Marquez “Kırmızı Pazartesi” isimli
romanında, herkesin bildiği ancak engel olmak için kimsenin müdahale etmediği
bir cinayeti anlatıyor. Roman kahramanı Santiago Nasar’ın öldürüleceği baştan
bellidir. Çevresindeki herkes bu cinayetin işleneceğini biliyor. Kasabadakiler
bu cinayeti bekliyor, hiç kimse cinayeti önlemek için harekete geçmiyor ve
sonuç olarak Santiago Nasar öldürülüyor. Romanda cinayetin arka planı yanında,
bir halkın ortak davranış biçimine dikkat çekiliyor. 
Değerli arkadaşlar, Soma’da cinayetin
geleceği açık ve net bir şekilde günler önce, aylar önceden bas bas bağırıyor,
diyor ki: “Soma’da cinayet geliyor.” Ve bunu ilk keşfeden Manisa
milletvekillerimiz Sayın Özgür Özel, Hasan Ören ve Sakine Öz arkadaşlarımız da
geçtiğimiz yıl ekim ayında Türkiye Büyük Millet Meclisine bir araştırma
önergesi veriyorlar çünkü cinayetin geleceğini görüyorlar, adım adım geliyor. 
Bu arada, zaten Manisa’da daha önceden,
2011 yılında hayatını kaybeden işçiler var. Azmi Tozlu 27 Haziran 2011’de,
Samet Güven var 2 Ağustos 2011’de Uyar Madencilikte, Bahattin Akra var, Hasan
Cabaloğlu var, Hasan Gököz var, Murat Yılmaz var, Fahrettin Başkan var, Harun
Tufan var, Bilal Çınar var, Süleyman Gülşen var, Ahmet Türk var, Ali Çetinkaya
var, Yunus Güçlü var, Mustafa Asal var. Bu işçi kardeşlerimiz zaten daha
önceden hayatlarını kaybetmişler göçükte, maden ocağında. Soma bağırıyor,
“Geliyorum.” diyor ve bunu fark eden Cumhuriyet Halk Partili milletvekilleri de
bununla ilgili önergeyi veriyorlar ama Soma’daki bu olaylardan ne yazık ki
Hükûmet bihaber, Sayın Çalışma Bakanımız bihaber, Enerji Bakanımız bihaber.
Oradaki cinayet “Geliyorum.” diye bas bas bağırıyor. 
Değerli arkadaşlar, birkaç rakam vermek
istiyorum sizlere. Bakın, dünyada 1375 yılından beri iş kazalarının kaydı
tutulur ve Soma 650 yıldan beri dünyada yaşanmış en büyük 24’üncü maden faciası
olarak kara tarihe geçti arkadaşlar.
Almanya’da son
büyük maden faciası 1962 yılında oldu ve 299 maden işçisi yaşamını yitirdi.
1962 yılından beri, Sayın Demiröz, Almanya’da maden kazası olmuyor.
Uluslararası Çalışma Örgütünün (ILO) en son 2012 yılı verilerine göre,
madencilikte önde gelen ülkeler arasında, çalışan işçi başına en yüksek ölüm
oranı Türkiye’dedir sayın, değerli arkadaşım.
2003-2012
döneminde Türkiye’de, 100 bin maden işçisi başına ölüm oranı 677 kişi Sayın
Bakan Erdoğan Bayraktar, 677 kişi. 
OKTAY VURAL
(İzmir) – Hayır, Erdoğan Bayraktar’a niye söyledin?
MUSA ÇAM
(Devamla) – Bu, İngiltere ve Norveç’in 11 katı, Almanya ve Avustralya’nın
yaklaşık 6 katı, Polonya ve İtalya’nın yaklaşık 4 katı, Amerika Birleşik
Devletleri’nin ise 2,5 katı düzeyindedir arkadaşlar.
Birleşmiş
Milletlerin 1948’de kabul ettiği, ülkemizin ise 1949’da onayladığı İnsan
Hakları Evrensel Bildirgesi’nin 23’üncü maddesi “Herkesin çalışma, işini
özgürce seçme, adil ve elverişli koşullarda çalışma ve işsizliğe karşı korunma
hakkı vardır.” diyor. Ulusal ve uluslararası birçok metinde işçilerle ilgili
düzenlemeler mevcuttur. Ancak, Uluslararası Çalışma Örgütü ILO’nun 176 sayılı
Madenlerde Güvenlik ve Sağlık Sözleşmesi’nin on dokuz yıldır Türkiye tarafından
imzalanmış olmaması… Ve bu on dokuz yılın on iki yılında da AKP Hükûmeti
iktidarda ve Sayın Faruk Çelik de o koltukta oturuyor ama uluslararası ILO
Sözleşmesi 176 ne yazık ki hâlâ imzalanmıyor.
Değerli
arkadaşlar, birçok yasa ve yönetmelik çıkmasına karşın bugün de “gönüllü
mükellefiyet” hükmünü sürdürüyor; değişen çok şey var gibi görünse de işin
üzerinde çok fazla bir şeyin değişmediğini açık ve net bir şekilde görüyoruz.
Bugün, kayıtlı yaklaşık olarak 740
işletmede 49 bin maden işçisi çalışıyor. Ocakların teknik altyapı analizleri
mevcut değil. Birçok ocakta havalandırma sistemleri olmadığı gibi, acil
durumlara ilişkin gerekli standartlardan da yoksun. Her şeyden önce, maden
ocaklarında öncelik iş güvenliği olmalıdır. Oysa, mevcut durumda üretimi
artırmak ön plandadır. Maliyetleri en aza indirerek daha fazla üretimi
amaçlayan bir sistemin iş güvenliğini ıskalayacağı çok açık ve nettir. Soma’da
üretim artırılarak maliyetin düşürülmüş olduğu söylense bile ne yazık ki bunun
bedelini işçi kardeşlerimiz hayatlarıyla ve canlarıyla ödediler. 
Siz hiç Manisa’nın Soma’sına,
Alaşehir’ine, Kırkağaç’ına, Bergama’ya, Kınık’a geldiniz mi Sayın Demiröz?
Oradaki annelerin, babaların feryatlarını, çocukların, yetimlerin hâlini
gördünüz mü? 
Şimdi, Soma’yla ilgili düzenleme
yapıyorsunuz. Peki arkadaşlar, Zonguldak’ta hayatını kaybeden ve 3 Haziranda
yakınları Plan ve Bütçe Komisyonuna gelen -Zonguldak’ta, Kozlu’da hayatını
kaybeden- işçi kardeşlerimiz için ne yapacaksınız? Niçin onları bu kapsam
içerisine almıyorsunuz? 
(Mikrofon otomatik cihaz tarafından
kapatıldı)
MUSA ÇAM (Devamla) – Evet, Soma’yı bu
kapsam içerisine almak güzel bir şey ama 1983 yılında, Türkiye’deki maden
kazalarında, iş cinayetlerinde hayatını kaybeden işçi kardeşlerimiz ne olacak? 
BAŞKAN – Teşekkür ederim Sayın Çam. 
MUSA ÇAM (Devamla) – Böyle bir çifte
standart olabilir mi arkadaşlar? Bunu kabul etmek mümkün müdür? Bununla ilgili
önergelerimizi Plan ve Bütçe Komisyonunda verdik, reddettiler. İktidarınız
döneminde 12 bine yakın insan iş hayatında iş kazalarında hayatlarını
kaybettiler. 
BAŞKAN – Teşekkür ederim. 
EKREM ÇELEBİ (Ağrı) – Sayın Çam,
yıllarca sendikacılık yaptın, ne yaptın bu insanlara? 
MUSA ÇAM (Devamla) – Onların da bu
kapsam içerisine alınması gerekiyor diyor, hepinizi saygıyla selamlıyorum. (CHP
sıralarından alkışlar) 
BAŞKAN – Teşekkür ederim Sayın Çam. 
EKREM ÇELEBİ (Ağrı) – Plan ve Bütçe
Komisyonunda konuşuyorsun, burada konuşuyorsun, sadece konuşuyorsun. Ne
yaptınız bunlara?
BAŞKAN – Halkların Demokratik Partisi
Grubu adına Mardin Milletvekili Sayın Erol Dora. 
Buyurunuz. 
HDP GRUBU ADINA EROL DORA (Mardin) –
Sayın Başkan, değerli milletvekilleri; 639 sıra sayılı İş Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
birinci bölümü üzerine Halkların Demokratik Partisi adına söz almış
bulunuyorum, Genel Kurulu saygıyla selamlıyorum.
Torba tasarı, kamuoyuna servis edilişi
bakımından, Soma’da henüz iki ay önce meydana gelen, ülkenin yaşadığı en büyük
maden facialarından biri olan ve 301 madenci işçinin yaşamını yitirmesiyle
neticelenen iş cinayetlerinden sonra, Hükûmetin yoğun bir baskı altında kalması
ve bu felaketteki sorumluluğunu gizleyebilmek için yaptığı bir düzenleme
şeklindedir. Tasarıya, medya aracılığıyla “cumhuriyet tarihinin en büyük affı”
şeklinde duyurulan, Maliye Bakanlığına intikal eden borçların yeniden
yapılandırılmasına ilişkin düzenlemenin de eklenmesi sonucu, AK PARTİ,
Cumhurbaşkanlığı seçimleri öncesi, popülist siyasetinin parçası olan, seçim
yatırımı olarak değerlendirdiğimiz ve tasarıda yer alan, büyük çoğunluğu
yurttaşların aleyhine olan düzenlemeleri gölgelemeyi esas almıştır. 
Değerli milletvekilleri, yasama usulü
açısından AK PARTİ’nin torba düzenlemeleri Meclise sunması ve her defasında,
birbiriyle alakalı olmayan ve müstakil bir yasa tasarısı niteliğinde olmayan
düzenlemeleri önümüze getirmesi, Komisyon ve Genel Kurul çalışmaları esnasında
da çoğunluğu üzerinden alakasız kanunlarda son dakika önerge değişiklikleriyle
bir dayatmada bulunması, AK PARTİ’nin yurttaşların hakkını, hukukunu belirleyen
yasama faaliyetine ne denli ciddiyetsiz yaklaştığını gözler önüne sermektedir. 
Ayrıca, Hükûmet, taşeronluğu kaldıracak
bir irade göstermenin aksine, Soma işçi kıyımının yaşanmasının asli nedeni olan
taşeron uygulamasını devam ettirecek ve yaygınlaştıracak olan düzenlemeleri
sorumsuzca Soma’ya ilişkin düzenlemelerle birlikte tasarıya eklemiştir.
Sayın Başkan, değerli milletvekilleri;
bu tasarı, Soma gibi karşımıza çıkacak nice işçi kıyımının asıl müsebbibi olan
neoliberal iktisadi politikaların yarattığı aşırı kâr hırsının araçları olan
emek sömürüsü, güvencesiz çalışma ve taşeron uygulamalarını kaldırmadığı gibi,
maden işçilerinin temel haklarını da bir lütuf gibi göstermeye ve AK PARTİ’nin
bunu siyasi bir propaganda aracı hâline getirmesine neden olmuştur. AK
PARTİ’nin yerel siyasetini tamamen sermayenin ihtiyaçlarına göre dizayn etmesi
sonucu bu ülkenin emekçileri neoliberal kamusal dönüşümler ve buna göre
şekillendirilen yasal mevzuat karşısında, sermayeye karşı bir bütün olarak
savunmasız bırakılmıştır.
Değerli milletvekilleri, AK PARTİ
döneminde hayatını kaybeden 13 bini aşkın emekçinin başına gelen iş kazalarının
yaklaşık yüzde 90’ının önlenebilir kazalar olduğu bu konunun uzmanları
tarafından defalarca ifade edilmiştir. İstihdam rejiminin esnekleşmesi ve bu
alanların sermayenin insafına terk edilmesi, bugün içinde bulunduğumuz işçi
katliamlarına zemin hazırlayan temel koşullar hâline gelmiştir. Yaşanan bunca
acı deneyime rağmen önlem almayan AK PARTİ Hükûmeti, Soma’da yaşanan işçi
kıyımı sonrasındaki tutum ve açıklamalarında “işçi güvenliği” kavramına
yoğunlaşmak yerine “fıtrat” kavramına yoğunlaşmayı daha bilimsel görmüştür.
Bugüne kadar uygulanan ve bir AK PARTİ buluşu olan, iş güvenliğini izlemeye
yetkili kişilerin istihdamının işletmeci tarafından sağlanması tam bir
işgüzarlıktır. Bir çalışanın patronunu denetleyebilmesi eşyanın tabiatına
aykırıdır. Denetleme mekanizmalarının konunun uzmanı olan bağımsız kişilerden
oluşması gerekmektedir.
Maden işçilerini de kapsayan yer
altında çalışan işçilerin çalışma süreleri tasarının 7’nci maddesiyle
düzenlenmektedir. Maddeyle İş Kanunu’nun 63’üncü maddesinin birinci fıkrasına
“Yer altı işlerinde çalışan işçiler için yer altındaki çalışma süresi haftada
otuz altı saat olup günlük altı saatten fazla olamaz.” ibaresi eklenmiş ancak
maden işçilerinin genel olarak çalışma süresi haftalık kırk beş saat olarak
kalmıştır. Patronların maden işçilerine iki saat eğitim, madene iniş çıkış,
vardiya değişimi, yer üstünde kimi işlerde çalıştırma istemleri kabul edilmiş,
maden işçisine Soma katliamı sonrası kamuoyuna duyurulan altı saatlik çalışma
müjdesinin gerçek olmadığı ortaya çıkmıştır.
Değerli milletvekilleri, tasarının
14’üncü ve 17’nci maddelerindeki düzenlemelerle, henüz tümüyle bile yürürlüğe
girmemiş olan 6331 sayılı Yasa’da yeni istisnalar yaratılmakta, dolaylı yoldan
yasa işlemez hâle getirilmeye çalışılmaktadır. İş güvenliği uzmanları ile iş
yeri hekimlerinin bağımsızlığının gözetilmemiş olması, yasanın uygulanmasındaki
en önemli sorunlardandır. İş güvenliği uzmanları ile iş yeri hekimlerinin iş
güvencesi açısından kuvvetlendirici hükümlere ihtiyaç bulunmaktadır. Bu konuda
iş yeri sendika temsilcisinin güvencesiyle paralellik kurulmasına ihtiyaç
bulunmaktadır. Yasanın uygulanmasının takibinde görevli iş müfettişlerinin
bağımsız bir kuruluşta temsil edilmemesi, İş Teftiş Kurulunun özerk bir yapı
yerine Bakanlık birimi olması da teftişte siyasi müdahale imkânı bırakmaktadır.
Değerli milletvekilleri, torba
tasarının 16’ncı maddesinde yer alan düzenlemeyle İş Sağlığı ve Güvenliği
Kanunu’nun 2’nci maddesinde değişiklik yapılarak, uluslararası deniz yolu ve
hava yolu taşımacılığı yapan araçların seyrüsefer hâllerinde kanundan muaf
tutulması amaçlanmaktadır. Yeni düzenlemeyle, uluslararası deniz yolu ve hava
yolu taşımacılığı yapan araçların seferleri kapsam dışına çıkarılmaktadır. Bu
yaklaşımın gerekçesi olarak, bu faaliyetlerin tabi olduğu uluslararası
sözleşmelerin bulunduğu öne sürülmektedir. Çerçeve Direktif’in istisnaları
içinde yer almayan ve her yıl yüzlerce gemi adamının da iş kazasına maruz
kaldığı bu sektörlerin kapsam dışına çıkarılması durumunda, belirtilen
sektörlerin artık teftişi de yapılamayacaktır. Uluslararası sözleşmelerin
gerekli olan hususları karşılaması durumunda, zaten istisna dışına çıkarılmaya
da gerek olmayacaktır. Oysaki gerekçede de yer aldığı üzere, asıl amaç,
sektörün rekabette korunmasıdır, “Rekabet sürsün, işçiler ölseler de olur.”
denilmek istenmektedir.
Tasarının 12’nci ve diğer maddeleri, AK
PARTİ Hükûmetinin muvazaa korkusunu gözler önüne sermektedir. Kamunun personel
ihtiyacını karşılamayan, kamu kurum ve kuruluşları ile işletmelerini
taşeronlaştırmaya teşvik eden muvazaa kararlarını uygulamayarak kanun dışı
taşeronlaştırmayı destekleyen Hükûmet, Anayasa’ya aykırı biçimde uygulamamakta
ısrar ettiği muvazaa kararlarının benzerlerinin oluşmaması için tasarıda
detaylı düzenlemelere yer vermiştir.
Tasarının 14’üncü maddesiyle, toplu iş
sözleşmesi özerkliğine, Anayasa’ya ve Türkiye'nin tarafı olduğu uluslararası
sözleşmelere aykırı düzenlemeler getirilmekte, taşeron işçilerin
örgütlenmesinin önündeki engeller de kaldırılmamaktadır. 
Öte yandan, özel bir şirket adına toplu
iş sözleşmesi görüşmelerinin Kamu İşverenleri Sendikası tarafından yürütülmesi,
Sendikalar ve Toplu İş Sözleşmesi Kanunu ile toplu pazarlık hakkının temel
ilkelerine de aykırıdır. Bu yasa maddelerine rağmen, taşeron şirketler
işçilerin haklarını ihlal etmekte, kamu kurumları başta olmak üzere, asıl
işverenler ise yasal sorumluluklarını yerine getirmemektedir. 
Sonuç olarak tasarı, işçilerin zaten
var olan ancak kamu ve taşeron şirketler tarafından ihlal edilen haklarının
daha açık biçimde düzenlenmesinden öteye gitmemekte, işçilere yeni bir hak
getirmemektedir. AK PARTİ Hükûmeti, bu düzenlemelerle ölümü gösterdiği taşeron
işçileri sıtmaya razı etmeye çalışmakta, medya aracılığıyla yaratılan sanal
müjde nidalarıyla taşeron işçilere yeni haklar getiriyor imajı çizmeye
çalışmaktadır. Bir başka deyişle, AK PARTİ Hükûmeti, birkaç makyajla taşeron
işçilerin sorunlarını çözüyor görünmeye çalışmaktadır. Oysa, bu sorunların
kaynağı, işçilerin haklarının ihlal edilmesinin asıl nedeni taşeronlaştırmanın
bizatihi kendisidir.
Bu duygularla, tekrar, Genel Kurulu
saygıyla selamlıyorum. (HDP sıralarından alkışlar) 
BAŞKAN – Teşekkür ederim Sayın Dora.
Birleşime on beş dakika ara veriyorum.
Kapanma Saati:
00.38
SEKİZİNCİ OTURUM
Açılma Saati:
01.00
BAŞKAN: Başkan
Vekili Meral AKŞENER
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 117’nci Birleşiminin Sekizinci Oturumunu açıyorum.
639 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet yerinde.
Şimdi, gruplar adına, birinci bölümde
söz sırası Adalet ve Kalkınma Partisi Grubu adına Manisa Milletvekili Sayın
Uğur Aydemir’de.
Buyurunuz. (AK PARTİ sıralarından
alkışlar)
AK PARTİ GRUBU ADINA UĞUR AYDEMİR
(Manisa) – Teşekkür ederim.
Sayın Başkan, değerli milletvekilleri;
İş Kanunu ile Bazı Kanun ve Kanun Hükmünde Kararnamelerde Değişiklik Yapılması
ile Bazı Alacakların Yeniden Yapılandırılmasına Dair Kanun Tasarısı’nın birinci
bölümü üzerinde grubum adına söz almış bulunuyorum. Bu vesileyle yüce
heyetinizi saygıyla selamlıyorum.
Değerli milletvekilleri, sözlerime
başlamadan önce, Soma faciasında hayatını kaybeden şehitlerimize Allah’tan
rahmet diliyor, mekânları cennet olsun diyorum.
13 Mayıs 2014 Salı günü, Manisa’mızın
Soma ilçesinde, maden sahasında bir kaza meydana geldi. Soma’da elle tutulur,
gözle görülür, kalbimizin en derinlerinde hissettiğimiz somut bir acı yaşadık.
İnşallah Rabb’im bizlere ve hiçbir ülkeye böyle büyük bir acı, böyle büyük iş
kazası bir daha yaşatmasın. Her acı olayda olduğu gibi bu olayda da büyük bir
millet olmanın vasfını ortaya koyduk, birbirimize kenetlenerek acıları
yüreğimizde hissettik ve acıları paylaşarak kardeşlerimizin acılarını azaltmaya
çalıştık.
Sayın Başkan, değerli milletvekilleri;
maden kazası olduğu andan itibaren, Hükûmetimiz, devletimizin bütün
organlarıyla Soma’da maddi manevi bütün imkânları seferber etmiştir.
Psikososyal destek programlarından ayni ve nakdî yardımların hemen yapılmasına
kadar tam bir koordine içinde hareket edilmiştir. Sosyal ve psikolojik destek
sağlayacak 300 kişilik bir ekip oluşturulmuş ve bu yapılırken Soma’da hayatını
kaybeden kardeşlerimizin ailelerinin her bir ferdiyle ayrı ayrı
ilgilenilmiştir. Evlerde psikososyal destek verilmiştir. Bu ev ziyaretlerinde,
nakdî anlamda sıkıntıları tespit edilmiş ailelere kazanın 2’nci gününden
itibaren acil yardım olarak hane başına 1.000 Türk lirası ödenmiştir. Bunun
yanında iaşe paketi, yemek ve kumanya destekleri dağıtılmıştır. 
Soma’da maden kazasından hemen sonra,
hayatını kaybeden madencilerimizin ailelerine sosyal güvenlik haklarının en
kısa zamanda teslim edilmesi konusunda gerekli çalışmalar tamamlanarak 301
madencimizin 234’ünün 632 hak sahibine ölüm geliri ve ölüm aylığı bağlama
işlemleri tamamlanmıştır. Ölüm aylığı bağlanamayan 67 kardeşimizin aylıkları
ise inşallah görüşmekte olduğumuz bu tasarıda yer alan maddeler sayesinde
gerçekleşecektir. 
Bu tasarının
yasalaşması hâlinde, hayatını kaybeden madencilerin Sosyal Güvenlik Kurumuna
olan her türlü borçları silinecektir. Ölüm aylığı için gerekli olan “beş yıl
sigortalılık” ve “dokuz yüz gün prim ödeme” şartı kaldırılarak hayatını
kaybeden madencilerin yakınlarına ölüm aylığı bağlanacaktır. Madencilerin
yakınlarından birisi, eş ve çocuklardan birisi, eşi ve çocuğu yoksa
kardeşlerden birisi kamuda istihdam edilecektir. Bunun yanı sıra, madenci
kardeşlerimizin yasal mirasçılarına konut tahsis edilmesi amacıyla gerçek ve
tüzel kişiler tarafından bedelleri karşılanarak konut yaptırılması ve bu
konutların madencilerin mirasçılarına kurayla, bedelsiz olarak verilmesi
sağlanacaktır. Ayrıca, gelecekte sabit bir gelir kaynağı oluşturmak üzere 2’nci
bir konut daha verilecektir. 
Bütün bunların
yanında, kazanın meydana geldiği Eynez işletmesinde şehit olan 301 madencimizin
630 yakınına ve hâlen o işletmenin sigortalısı olan 2.640 madencimize altı ay
boyunca son aldıkları net ücretleri kadar ücretin ödemesi bu hafta içerisinde,
cuma gününe kadar, İŞKUR tarafından yapılacaktır. 
Ayrıca, Soma bölgesinde bulunan ve
faaliyetleri Çalışma Bakanlığımızca durdurulan Eynez, Atabacası ve Işıklar
maden işletmelerinde çalışan toplam 5.522 madencimize üç ay boyunca eğer
işveren ücretlerini ödeyemezse ücretler de İŞKUR tarafından ödenecektir. 
Sayın Başkan, değerli milletvekilleri;
milletçe hepimizi hüzne boğan 301 işçi kardeşimizin hayatını kaybettiği Soma
maden faciasının üzerinden iki ay gibi bir süre geçti. Soma’da, ülkemizde ciddi
bir millî dayanışma örneğine tanık olduk. İnsanımızın hayırseverliği sayesinde
yardım hesabında toplanan miktar 46,5 milyon liraya ulaşmıştır. Hayatını
kaybeden 301 işçimizin ailelerine 154.450’şer lira olarak paylaştırılacaktır
yani yakınlarını kaybeden her bir aileye 154.450 lira ödeme yapılacaktır. 
Ayrıca, bu elim olayda hayatını
kaybeden kardeşlerimiz geride bize emanet olarak 434 evlat bırakmışlardır.
Bunların arasında eğitim çağında olan veya gelecekte eğitim alacak olan 389
çocuğumuz ve gencimiz bulunuyor. Bu çocuklarımıza eğitim hayatları boyunca,
Millî Eğitim Bakanlığımız koordinasyonunda, vakıf ve derneklerimiz tarafından
burs sağlanacak, Gençlik ve Spor Bakanlığımız ihtiyaç hâlinde bu çocuklarımıza
burs ve yurt konusunda da öncelik tanıyacaktır. 
Bu yasa tasarısıyla birlikte, maden
sektöründe çalışan tüm işçilerimizi ilgilendiren düzenlemeler de getiriyoruz.
Bundan sonra linyit ve taş kömürü çıkaran madencilere ödenecek ücret miktarı
asgari ücretin 2 katından az olamayacaktır. 
Ayrıca, 55 olan
emeklilik yaşı da 50’ye indirilecektir. Bu durumda, mevcut koşullarda
yıpranmayla 48,5 yaşında emekli olan bir madenci kardeşim, 43,5 yaşında,
inşallah, emekli olabilecektir. 
Mevcut mevzuata
göre, çalışma süresi haftada en çok kırk beş saattir. Biz, yaptığımız bu
düzenlemeyle beraber madenciler için yer altında çalışma süresini haftalık otuz
altı, günlük ise altı saatle sınırlandırıyoruz. Zorunlu ve olağanüstü hâller
dışında yer altında çalışan madencilere fazla çalışma yaptırılamayacaktır.
Zorunlu ve olağanüstü hâllerde yapılacak fazla çalışma için ise saat başı ücret
normal ücretin yüzde 100’ünden az olamayacaktır. 
Bunun yanı sıra,
maden sektöründe çalışan tüm işçiler için, çalışılmayan günler de çalışılmış
gibi yıpranmaya yani fiilî hizmet süresi zammına dâhil edilecektir. Maden yer
altı işlerinde çalışanların hafta tatili, genel tatil, ulusal bayram, yıllık
izin, sıhhi izin, eğitim, kurs, iş öncesi ve sonrası hazırlık süreleri de yer
altında çalışıyormuş gibi SGK’ya bildirilecek, bu süreler de yıpranmaya dâhil
edilecektir.
Yer altı
işlerinde çalışan işçilerimizin işten çıkarılmasını keyfî bir durumdan da
çıkarıyoruz. Çalışanın işten çıkarılması, durumu, kıdemi ne olursa olsun
gerekçesiz olmayacak, böylece iş güvencesi güçlendirilmiş olacaktır.
Mevzuatımıza göre işe girdikten altı ay sonra başlayan iş güvencesi,
madencilerimiz için şu andan itibaren işe girdiği andan itibaren başlamış
olacaktır. Ayrıca, yer altında çalışan işçiler için yıllık izin süreleri dört
gün arttırılmıştır. 
Sayın Başkan,
değerli milletvekilleri; bu yasa tasarımızla beraber taşeronlarımıza da
işçilerimize de yönelik ciddi düzenlemeler yapıyoruz. Asıl işveren, taşeron
çalışmasının neticesi olarak ücretini alamayan çalışanların ücretlerinin alt
işveren tarafından ödenip ödenmediği ve varsa ödenmeyen miktarı taşeron
firmanın hak edişinden keserek işçilerin banka hesaplarına yatırmakla yükümlü
tutulmuş ve maaş ödemesi de garanti altına alınmıştır. Ayrıca, işçinin bağlı
çalıştığı taşeron firma değişse bile işçi aynı işyerinde çalışmaya devam
ediyorsa izin süreleri, alt işveren değişmemiş gibi daha önceki çalışmaları
dikkate alınarak hesaplanacaktır. Ayrıca, taşeronlara da örgütlenme hakkı
getirmiş bulunuyoruz bu tasarıyla beraber. 
Sayın Başkan, değerli milletvekilleri;
on iki yıldır, iktidarımız süresince, milletimizin ihtiyaçları doğrultusunda,
zamanın gereksinimlerine cevap veren reform niteliğinde birçok düzenlemeye imza
attık, inanıyorum ki çizdiği hedeflerine koşan yeni Türkiye’de daha nice başarılara
imza atmaya ve bunun haklı gururunu milletimize yaşatmaya devam edeceğiz. 
Sözlerime son verirken bu yasa
tasarısının vatanımıza, milletimize hayırlar getirmesini diliyor, bir kez daha
yüce heyetinizi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim Sayın Aydemir.

Milliyetçi Hareket Partisi Grubu adına
Manisa Milletvekili Sayın Erkan Akçay şahsı adına da konuşacağından kendisine
on beş dakika süre veriyorum, ikisini birleştirdik.
Buyurunuz Sayın Akçay. 
MHP GRUBU ADINA ERKAN AKÇAY (Manisa) –
Evet, teşekkür ederim. 
Sayın Başkan, değerli milletvekilleri;
639 sıra sayılı Kanun Tasarısı’nın birinci bölümü üzerine, Milliyetçi Hareket
Partisi Grubu adına söz aldım. Hepinizi saygıyla selamlıyorum. 
Değerli milletvekilleri, hepimizin
bildiği üzere, bu görüştüğümüz tasarının, 13 Mayısta Soma’da meydana gelen bu
elim maden faciası üzerine ve maden çalışmalarında, maden işletmelerinde maden
işçilerinin sorunlarını çözmek ve bu facianın mümkün olduğunca yaralarını
sarmak amacıyla ve çalışanların şartlarını iyileştirmek amacıyla hazırlandığı
kamuoyuna iktidar tarafından deklare edilmişti ve aynı zamanda maden işçilerine
verilen sözlerin yerine getirileceği ifade edilmişti. 
Şimdi, bu kanun tasarısı 30 Mayısta Türkiye Büyük Millet
Meclisine sunuldu, 4 Hazirandan itibaren de Plan ve Bütçe Komisyonunda
görüşmeleri başladı ve 11 Temmuzda üst Komisyon çalışmaları da tamamlandı. 61
madde olarak gelen, Genel Kurulda geçici maddelerle birlikte toplam 153 maddeye
ulaşan bir torba tasarıyı görüşüyoruz.
Sözlerimin başında ifade etmek isterim ki bu torba tasarı,
Türkiye Büyük Millet Meclisinde bugüne kadar görüşülen torba tasarılar
içerisinde usul bakımından da, bazı maddeleri itibarıyla esas bakımından da en
berbat tasarılardan birisidir. Âdeta bir facia yaşanmıştır; bir yasama süreci
faciası, bir hukuk faciası. Ne Anayasa dinlenmiştir ne İç Tüzük dinlenmiştir ne
teamüller, gelenekler dinlenmiştir ve hatta, bütün temel insan hakları bile
ihlal edilerek dayatmayla bir yasama süreci geçirilmiştir. Artık öyle bir şey
açığa çıktı ki 13 Mayıstan beri, Türkiye, dayıbaşı sistemini, taşeron sistemini
konuşuyor ve dayıbaşı, taşeron sistemi de komisyonlara ve Genel Kurula âdeta
sirayet etmiştir. Maalesef, bunu söylemek durumundayız. 
Değerli arkadaşlar, birbiriyle alakasız, karman çorman bütün
maddeler bu tasarıda aynı torbanın içerisine konulmuş. Konulan bu kuralların
açık, ulaşılabilir, öngörülebilir, belli, bütüncül bir anlayışla hiçbir alakası
yok; düzenleyici etki analizi yok. 5018 sayılı Kanun’un 14’üncü maddesinde
öngörülen hesaplamalar yapılmamış. Hesapsız kitapsız bir düzenleme plansız ve
programsız geldi. 8 ayrı ihtisas komisyonunda görüşülmesi gerekiyordu,
görüşülmedi. 144 sayılı ILO sözleşmelerine göre sosyal diyaloğa aykırı
hazırlandı. Ekonomik ve Sosyal Konseyde görüşülmedi. Zaman zaman kavgaya varan
gerilimler yaşandı. Ve sadece Hükûmet ve bürokrasi tarafından hazırlanan,
Komisyonun çok değerli iktidar partisi milletvekillerince de sadece imzalanan
bir tasarı. Ve Komisyon safahatında da -bilinçli mi bilemiyorum ancak- hangi
madde görüşülüyorsa o maddeyle hiç alakası olmayan bir sayın bakan ilgili
bakanı Komisyonda temsil etti. Bu da gerçekten hiç de doğru olmadı. 
Şimdi, gelelim Soma’yla ilgili
düzenlemelere değerli arkadaşlar. Tasarıda yer alan Soma, madenler ve maden
çalışanlarıyla ilgili maddelerin tasarıdan ayrıştırılmasını ısrarla, defaatle
Genel Kurul safahatında dahi dile getirdik ancak anlaşılmaz bir tutumla bu
ısrarlı talepler yankı bulmadı. Bunun da sebebini biliyoruz. Tabii, içerisinde sayısı
5-6’yı bulabilecek bazı melun maddeler var ki onlara göstereceğimiz direnci
yarın seçim mitinglerinde Sayın Başbakanın veya iktidar partisi yetkililerinin
olumlu bazı maddeleri de sayarak “Efendim, bak işte, muhalefet bunları
engellemeye çalışıyor.” diyerek bir zülüf perdeleme yapacağı anlaşılıyor.
Soma'da maden kazasından sonra,
Başbakan başta olmak üzere, bazı sayın bakanlar ve iktidar partisinin bazı
sayın sözcüleri bazı sözler vermişti. Tekrar hatırlatmakta fayda var. Yer altı
maden ocaklarının güvenli hâle getirileceği ve kimsenin işten çıkarılmayacağı
sözü verildi. Peki, bu söz yerine getirildi mi, şu an itibarıyla maden ocakları
güvenli hâlde mi? Değil. Bu söz yerine getirilmedi. Kimsenin işten
çıkartılmayacağı; bunun garantisi hâlâ yok, işçi, gönderilen ihtarnamelerle
tehdit altında, yarın ne olacağını kimse bilemiyor. Yer altı çalışanlarının
mali ve sosyal haklarının iyileştirileceği; bunun da nasıl sulandırıldığını
biraz sonra hep birlikte göreceğiz. Yer altı çalışanlarına erken emeklilik hakkı
verileceği, maaşların en az 2.000 lira olacağı, 6 maaş ikramiye verileceği,
çalışma süresinin altı saat olacağı, TOKİ’den ev verileceği yönünde sözler
verildi. 
Değerli
arkadaşlar, bu sözlerin çok önemli bir kısmı sulandırılarak ve âdeta
kandırılarak bir şeyler yapılıyor. Örnek vereceğim. Sayın Recai Berber burada
konuşma yaparken dikkatle dinledim. Ne demişti Başbakan? “Maaşlar 2 bin liradan
az olmayacak, yılda 6 ikramiye verilecek.” Sayın Berber, burada, sanki “6 maaş
ikramiye yerine 2 asgari ücretle bunu telafi ediyoruz.” diyor. Ya, ikisi birden
verilecek, hem 2 bin lira maaş hem 6 maaş ikramiye. Siz kimi kandırıyorsunuz? 1
çocuğu olan bir maden işçisinin net alacağı asgari ücret tutarı 891 lira, 2
asgari ücret tutarı 1.782 lira. Başbakan kaç lira dedi? 2 bin lira. Biz kaç
lira diyoruz? Önergelerimiz gelecek arkadaşlar. En az 3 asgari ücret tutarında
diyoruz. 
ÜNAL KACIR
(İstanbul) - “5” de ya. “5” de, ne olacak?
ERKAN AKÇAY
(Devamla) – “5” değil Sayın Kacır. Neden “5” demiyoruz? Makulü diyoruz. Lütfen,
izah edeceğim… Şunun için diyoruz: Çünkü bugün Türkiye Kömür İşletmelerinde,
Ege Linyitleri İşletmelerinde yani kamuda çalışan bir maden işçisinin aldığı
fiilî ücret aşağı yukarı asgari ücretin 3 katına tekabül ettiği için. Yani,
böyle bir mantık bu; yoksa siz rica etseniz bizden, “4” diye önerseniz biz
vermeyiz onu, makul ve mantıklı olanı veriyoruz. Şimdi, bu 6 maaş ikramiye yok.

Ondan sonra
“altı saat çalışma” dendi -otuz altı saat- gayet güzeldi alt komisyona
geldiğinde fakat sonradan maden firmaları iktidar üzerinde büyük bir baskı ve
lobi oluşturarak sulandırdılar, dediler ki: “Fiilen çalışılan.” Yani, kazma
sallanmaya başlanıp kazmanın bırakılacağı saat olarak sayılınca -Anadolu’da bir
söz var “Anan anan, kadın anan.” derler yani değişen bir şey yoktur- fiilen
aynı durum devam ediyor anlamı gelmektedir; yedi buçuk, sekiz saat. Zaten
Gördes’ten dahi Soma’ya servisle, o külüstür otobüslerle iki saat yol giden
işçiler var; bunlar on iki, on üç saat zamanını sadece madene ayırıyorlar. Bu
da sulandırılmıştır.
TOKİ’den ev verileceği ifade edildi.
Şimdi, “2 ev verilecek.” deniliyor. Seviniyoruz fakat birini filan firma,
öbürünü filan firmanın vereceğini öğrendik, ona da ayrıca temas ederiz.
Gelelim taşeronluğa. Maden işçilerine,
sayın bakanlar, Başbakan, Hükûmet, iktidar partisi yetkilileri, taşeronluğun
kaldırılacağını, bu dayıbaşılığın kaldırılacağını söylediler. Dayıbaşılığı
ağzına bile almıyor iktidar partisi. Neden almıyor acaba? Yani bu söz verildi
ve AKP’nin dayıbaşılara gıkı bile çıkmıyor. Bunun sebebini ben biliyorum,
onları da bu süreçlerde açıklayacağım çünkü dayıbaşı sistemiyle iç içe geçmiş
Soma’daki AKP siyasi sistemi, birlikte çalışıyor da ondan. Onu da bu süreçlerde
teker teker, somut olarak izah edeceğiz. Zaman ilerliyor, maalesef, keşke bir
saatimiz olsa da geniş geniş anlatsak ama maddelerde de konuşacağız, Allah’ın
izniyle hepsini çalışma fırsatı bulacağız. 
Çalışma saatlerini ifade ettik.
Taşeronluk, hak getire, bilakis
sağlamlaştırılıyor, yasal zemini sağlamlaştırılıyor. Yani Sayın Berber konuşurken
ben hakikaten hayret ettim; biz otuz sekiz, kırk gün başka bir kanun tasarısı
mı görüştük diye bir an endişe de geçirdim, acaba biz mi yanılıyoruz dedim.
Âdeta taşeronluğu kaldırmışlar gibi konuşuldu. Zaten genel gerekçesinde de var
ve Sayın Bakan da “Efendim, bu 1936’dan beri devam ediyor.” diyor. Çok teşekkür
ediyorum 1936’yı referans aldığınız için ama bu 1936 referansı sizi kurtarmaz.
Alabildiğine yaygınlaştırılan, yüz binleri aşıp milyonları bulan bir taşeron
sistemi.
Gelelim emeklilik sistemine. 2008
öncesine dönüleceği umudu verildi. Somalı maden işçilerinin beklentisi 2008
öncesi uygulamadır. Kısmi bir iyileştirme var yani, bunu ifade etmek gerekir
ancak doğru olan 2008 öncesiydi. Buna ilişkin önergelerimiz de var. Normal
olan, özellikle yer altı maden işçiliğinde, kömür işçiliğinde yaş şartını
kaldırıp prim gün mecburiyetini getirmekte fayda var. Bunda da makul olanın
-bizim önergemiz de o şekilde- 4 bin iş günü olduğunu ifade ediyoruz.
Önemli gördüğümüz bir diğer düzenleme
de değerli arkadaşlar, kazadan, faciadan zarar gören, hayatını kaybeden maden
işçilerinin ailelerinden 1 kişiye kamuda istihdam hakkı veriliyor. Ancak,
tabii, Soma dışında daha önceden yaşanan maden kazalarında hayatını kaybeden
vatandaşlarımız da haklı olarak feryat ediyor bunun eşit ve adil bir durum
olmadığı konusunda. Mutlaka bu düzenlemenin de yapılması gerekir. Tasarının ilk
görüşülmeye başlandığı 4 Haziranda Zonguldak’tan, Bartın’dan ve diğer yerlerden
pek çok vatandaşımız tasarıya yönelik tepkilerini sırf bu nedene dayandırdılar
ki haklılardır. İlk fırsatta bunu genele teşmil ederek daha adil bir yaklaşım
sergilemek gerekir. 1 işçi evet, olumludur fakat 2 kişinin istihdam edilmesinde
de büyük fayda var. Biliyorsunuz, Soma kırsal kesim bölgesi, maden işçileri
tarımdan kopan insanlar ve tamamı da sadece kendi çekirdek ailesini değil anne
babasını, hatta kayınpederini, kayınvalidesini de birlikte geçindiren insanlar.
Bunların üretimden kopması, çalışmaması çok ciddi bir ekonomik yıkıma da yol
açıyor. O nedenle, bu iş hakkından birinin uygun olursa eşe veya çocuğuna,
diğerinin ana, baba veya kardeşlerinden birine verilmesini bir sosyal politika
olarak daha uygun görüyoruz. Tabii, bazı vicdanlar bunu kabul etmeyebilir,
dalgasını geçebilir ama biz bunda samimi ve ısrarcıyız. 
Bir de Eynez Maden Ocağında, yer
altında, kazadan yaralı veya sağ kurtulan işçilerimizin durumları var. Bunu da
Hükûmetin dikkatlerden uzak tutmaması gerekir. O 301 arkadaşının cenazesiyle,
naaşıyla saatlerce baş başa kalıp o acıları, o ızdırabı yaşayan işçilerin bir
daha yer altında çalışma şansı yoktur değerli arkadaşlar. Bu işçilerimizin de
ama yer üstü ama başka alanlarda istihdam edilme mecburiyeti vardır. 
Diğer hususları da bundan sonraki
konuşmalarımızda dile getirmek üzere hepinize saygılar sunuyorum, iyi geceler
diliyorum. (MHP ve CHP sıralarından alkışlar)
BAŞKAN – Teşekkür ederim Sayın Akçay.
Şahıslar adına son söz Tunceli
Milletvekili Sayın Kamer Genç’e aittir. 
Buyurunuz Sayın Genç. (CHP sıralarından
alkışlar)
KAMER GENÇ (Tunceli) – Sayın Başkan,
değerli milletvekilleri; on bir buçuk saattir burada çalışıyoruz. Acaba on bir
buçuk saattir niye çalışıyoruz arkadaşlar? Bir kanun getirmişler, kanundan
başka her şeye benziyor, tasarıya benzemiyor. Meclis Başkanı görevini yapmıyor,
Komisyon Başkanı yapmıyor, Hükûmet adına konuşanlar şey etmiyor. Biraz önce
Komisyon Başkanını dinledik, hep yalan söylüyor, diyor ki: “Bu meralar yalnız
Soma’da inşaat alanına açılıyor.” Aç bakalım 115’inci maddede “Soma” lafı var
mı? 
Değerli arkadaşlar, ben anladım yani
düşündüm, acaba bu AKP’liler, daha bu kadar zaman geçti, niye şimdi vergi
affını getirdiler? Biliyorsunuz, 87 katrilyon lira bu tasarıyla vergi affı
getiriliyor. Şimdi, Tayyip, Cumhurbaşkanı adayı. Şimdi, neden kavuşturmak
istiyorlar? Şimdi, Tayyip hesap açmış bankaya.
RAMAZAN CAN (Kırıkkale) – Saygılı ol!
MEHMET METİNER (Adıyaman) – Saygılı ol
Kamer Bey, saygılı ol!
KAMER GENÇ (Devamla) – Yeniden SSK
yapıyorlar. Şimdi, diyecek ki: “Hele getirin bakalım, senin vergini affedeceğiz
ama Tayyip’in hesabına bir para yatır bakalım.” Biz bunları biliyoruz arkadaş
yani sizin imar aflarınızla geçmişte TÜRGEV’e ne şartlarla birtakım bağışlarda
bulunulduğunu bilmiyor muyuz?
RAMAZAN CAN (Kırıkkale) – Sen oğlunun
arsalarına gel, oğlunun arsalarına.
KAMER GENÇ (Devamla) – Şimdi, demek ki
arkadaşlar, o kadar çok büyük menfaat var ki bu işte yani…
RAMAZAN CAN (Kırıkkale) – Oğlunun
arsalarına gel, oğlunun arsalarına.
KAMER GENÇ (Devamla) – …o kadar büyük
menfaatler var ki bu insanları bu kadar işkenceyle çalıştırıyorsunuz.
RAMAZAN CAN (Kırıkkale) – Oğlunun
arsalarından bahset.
KAMER GENÇ (Devamla) – Yahu, şimdi,
durup dururken şu memlekette, sene sonuna geliyoruz, Cumhurbaşkanı seçimi var,
normal olarak Cumhurbaşkanı seçim takvimi başlamış, herkesin gidip çalışması
lazım ama Tayyip Erdoğan, tabii, devletin bütün imkânlarından yararlanıyor,
bütün televizyonlar ona çalışıyor. Eğer siz dürüstseniz, şimdi Tayyip de
dürüstse kendi hesabına kim ne para yatırmışsa açıklasın. 
RAMAZAN CAN (Kırıkkale) – Doğru konuş,
saygılı ol, saygılı!
KAMER GENÇ (Devamla) – Eğer bu vergi
affı çıktıktan sonra kendi hesabına büyük paralar yatırılmadıysa ben o zaman
derim ki: Arkadaş, ben özür dilerim, ama açıklamayacaktır. 
Şimdi, arkadaşlar, niye bu kanun geldi,
yani bu kanun üzerinde bu kadar ısrar ediyorsunuz? Burada önemli olan
birincisi, yargı denetimini ortadan kaldırıyorsunuz. İşte, 100’üncü maddede ne
diyor? Anayasa’ya göre yürütmenin durdurma kararı verilebilmesi için,
Anayasa’nın 125’inci maddesine göre idari işlemin açıkça kanuna aykırı olması
ve buradan doğan zararın telafisinin imkânsız hâle gelmesi...” Kamu
hizmetleriyle ilgili bir madde getirmişsiniz “Efendim, kamu hizmetleriyle
ilgili verilen işlemlerde telafisi imkânsız zarar olmaz.” diyorsunuz. Şimdi
-tabii, zamanımız o kadar dar ki- o öyle olunca otomatikman yürütmenin
durdurulmasını kaldırıyorsunuz, mahkeme kararını uygulamayan kişilere ondan
sonra cezai ve hukuki sorumluluğu kaldırıyorsunuz yani yargıyı yok ediyorsunuz.
Peki, siz burada milletvekilliğine başlarken namusunuz ve şerefiniz üzerine
Anayasa’ya sadakatten ayrılmayacağınıza yemin ettiniz. Bu namus ve şeref nerede
kaldı arkadaşlar?
RAMAZAN CAN (Kırıkkale) – Doğru konuş!
KAMER GENÇ (Devamla) – Arkadaşlar,
tabii, bunun arkasındaki en büyük şeylerden biri de özelleştirmeyle –yargının-
verilen ve geri alınması gereken birtakım yerler var. Mehmet Cengiz’e
Seydişehir Alüminyum Tesislerini, 7 milyar dolara mal olan bir şeyi 340 milyon
dolara verdiniz, 1,5 milyar dolara mal olan Oymapınar Barajı’nı bedava
verdiniz. Danıştay burada yürütmenin durdurulması kararını verdi, iptal
kararını verdi. E, şimdi, Mehmet Cengiz sizin Tayyip’in en yakın arkadaşı.
RAMAZAN CAN (Kırıkkale) – Ya, doğru
konuş, saygılı ol Başbakana!
KAMER GENÇ (Devamla) – En büyük
ihaleleri alan o, İstanbul havaalanı ihalesini alan o. 
RAMAZAN CAN (Kırıkkale) – Başbakana
saygılı ol, Başbakana!
KAMER GENÇ (Devamla) – Evvelsi gün bir
vatandaş bana telefon ediyor, diyor ki: “Beyefendi, biz burada öyle kötü
şartlarda çalışıyoruz ki…” Arkadaşlar, geçen gün bir işçi dozerle bataklığa
batmış ve kaybolmuş, ölmüş.
RECEP ÖZEL (Isparta) – Nerede olmuş o
ya? Kamer, nerede olmuş bu?
KAMER GENÇ (Devamla) – Bakın, basına
söyledim, kimse yazmıyor. “O kadar açız, anormal şartlarda çalışıyoruz.” diyor.
Türkiye’de hukuk yok. Siz yaptığınız yeminlere şey etmiyorsunuz.
Ayrıca da Özelleştirme İdaresinin
verdiği iptal davalarında o kadar büyük yolsuzluk, soygun var ki devletin en
kıymetli arazilerini Tayyip Erdoğan getirdi, en yakınlarına verdi -bunların
hepsini tek tek saymam mümkün değil- birçoğunda iptal, yürütmenin durdurulması
kararı verildi. Şimdi, bunu getiriyorsunuz, onu şey ediyorsunuz.
RAMAZAN CAN (Kırıkkale) – Sen oğlunun
arsalarından bahset, oğlunun.
KAMER GENÇ (Devamla) – İşte bu kanun
çıktıktan sonra Tayyip gidecek “Hele gelin bakalım, siz bu kadar malımızı
aldınız, mülkümüzü, getirin, bizim hesaba bir bağışta bulunun.” diyeceksiniz.
İşte bunu onun için kavuşturmak istiyorsunuz yoksa ne gerek var ya? Biz
tatilden sonra gelelim, bunu çalışalım. 
RAMAZAN CAN (Kırıkkale) – Hadi oradan,
hadi oradan!
KAMER GENÇ (Devamla) – Tabii, o kadar
çok usulsüzlük var ki insanlarda ar olmayınca, edep olmayınca, utanma duygusu
olmayınca her şey yapabilir arkadaşlar. Yani biz her gün burada gelip…
(Mikrofon otomatik cihaz tarafından
kapatıldı) 
RECEP ÖZEL (Isparta) – Sende var mı
utanma duygusu?
RAMAZAN CAN (Kırıkkale) – Hadi oradan,
hadi oradan!
KAMER GENÇ (Devamla) – …bu lafları
söylemekten utanıyoruz ya. 
RAMAZAN CAN (Kırıkkale) – Hadi oradan!
KAMER GENÇ (Devamla) – Sizin
yolsuzluklarınızı dile getirmekten utanıyoruz ama siz yolsuzluk yapmaktan bir
türlü hâlâ utanç duymadınız. Böyle bir şey olur arkadaşlar? 
BAŞKAN – Teşekkür ederim Sayın Genç.
KAMER GENÇ (Devamla) – Ya, böyle bir
şey olmaz. Böyle bir memleket olmaz. Tamam mı?
RAMAZAN CAN (Kırıkkale) – Otur yerine,
düzgün konuş!
KAMER GENÇ (Devamla) – Ya, sana ne
oturup oturmayacağım…
RAMAZAN CAN (Kırıkkale) – Otur yerine.
KAMER GENÇ (Devamla) – Sana ne be!
Hayır, sana ne!
RAMAZAN CAN (Kırıkkale) – Otur yerine.
KAMER GENÇ (Devamla) – Hayır,
oturmuyorum.
BAŞKAN – 639 sıra sayılı Komisyon
Raporu’nun…
RAMAZAN CAN (Kırıkkale) – Otur yerine!
KAMER GENÇ (Tunceli) – Hadi gel beni
oturt o zaman. 
BAŞKAN - Sayın milletvekilleri, lütfen…
RAMAZAN CAN (Kırıkkale) – Oğlunun
arsalarından bahset. 
KAMER GENÇ (Devamla) – Şimdi efendim…
BAŞKAN – Teşekkür ederim.
RAMAZAN CAN (Kırıkkale) – Oğlunun
arsalarından bahset.
KAMER GENÇ (Devamla) – Kim oluyor
bunlar bana şey ediyor.
RAMAZAN CAN (Kırıkkale) - Hadi yürü,
otur! Hadi yürü!
KAMER GENÇ (Devamla) - Ya, bir defa
sizin yerinizde… Bakın, böyle bir olayla karşı karşıya kalacaksınız ki bu defa
toplum içinde gezemeyeceksiniz.
RAMAZAN CAN (Kırıkkale) – Hadi oradan!
Hadi oradan! Yürü!
BAŞKAN – Birleşime on dakika ara
veriyorum.
Kapanma Saati:
01.33
DOKUZUNCU OTURUM
Açılma Saati: 01.43
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail
KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 117’nci Birleşiminin Dokuzuncu Oturumunu açıyorum.
639 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet burada.
639 sıra sayılı Komisyon Raporu’nun
görüşmelerinin devamı hususunda İç Tüzük’ün 72’nci maddesine göre verilmiş bir
önerge vardır.
Önergeyi okutuyorum:
TBMM
Başkanlığına
Bölüm görüşmelerinin devam etmesini İç
Tüzük 72’nci madde uyarınca arz ederim.
 Oktay
Vural 
 İzmir
 MHP
Grup Başkan Vekili
III.- YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz Sayın Başkan.
BAŞKAN – Tamam.
Sayın Hamzaçebi, Sayın Seçer, Sayın
Çam, Sayın Ören, Sayın Demiröz, Sayın Tanal, Sayın Özel, Sayın Atıcı, Sayın
Kuşoğlu, Sayın Sarı, Sayın Yalçınkaya, Sayın Çetin, Sayın Güven, Sayın Öz,
Sayın Özgümüş, Sayın Çelebi, Sayın Türeli, Sayın Köktürk, Sayın Haberal, Sayın
Öğüt, Sayın Toprak.
Evet, yoklamayı başlatıyorum.
İki dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
X.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4.- İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin’in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Abdullah Levent Tüzel'in; Bingöl Milletvekili İdris Baluken’in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin’in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural’ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı’nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural’ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul Milletvekili
Mahmut Tanal'ın; Trabzon Milletvekili Mehmet Volkan Canalioğlu'nun; Mersin
Milletvekili Mehmet Şandır ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Kütahya Milletvekili Alim Işık ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Balıkesir
Milletvekili Ahmet Duran Bulut ve Milliyetçi Hareket Partisi Grup Başkanvekili
Kayseri Milletvekili Yusuf Halaçoğlu ile 20 Milletvekilinin; Trabzon
Milletvekili Mehmet Volkan Canalioğlu'nun; Barış ve Demokrasi Partisi Grup
Başkanvekili Bingöl Milletvekili İdris Baluken'in; İstanbul Milletvekili
Süleyman Çelebi'nin; Tekirdağ Milletvekili Candan Yüceer'in; Samsun
Milletvekili Cemalettin Şimşek'in; Balıkesir Milletvekili Ayşe Nedret
Akova'nın; İzmir Milletvekili Rahmi Aşkın Türeli'nin; İzmir Milletvekili Rahmi
Aşkın Türeli'nin; Balıkesir Milletvekili Ayşe Nedret Akova'nın; İstanbul
Milletvekili Abdullah Levent Tüzel'in; İzmir Milletvekili Aytun Çıray'ın;
Balıkesir Milletvekili Ayşe Nedret Akova'nın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Balıkesir
Milletvekili Ayşe Nedret Akova'nın; Balıkesir Milletvekili Ayşe Nedret
Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639) (Devam)
BAŞKAN - Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Soru-cevap işlemine geçiyorum.
Yoklama için isimler silindi, okuyorum:
Sayın Işık, Sayın Erdoğan, Sayın Recep
Özel, Sayın Bilgin, Sayın Tanal, Sayın Yılmaz, Sayın Çelebi, Sayın İlhan
Demiröz, Sayın Tunç, Sayın Oğan, Sayın Vedat Demiröz, Sayın Coşkun, Sayın
Yüksel, Sayın Gök, Sayın Yurttaş, Sayın Ercoşkun, Sayın Aydın, Sayın Çetin,
Sayın Genç, Sayın Türeli, Sayın Güven, Sayın Özgür Özel, Sayın Şimşek, Sayın
Öğüt. Yani 24 arkadaşımız sisteme girmiş.
Sayın Işık? Yok.
Sayın Mehmet Erdoğan, buyurunuz.
MEHMET ERDOĞAN (Muğla) – Teşekkür
ediyorum Sayın Başkan.
Sayın Bakan, bu tasarıda getirilen
düzenlemeyle daha önce özelleştirilen ve yargı kararıyla özelleştirilmesi iptal
edilen ya da yürütmesi durdurulan hangi kuruluşlar satın alanlara peşkeş
çekilecektir? Özelleştirme bedelleri güncellenecek mi, yoksa eski bedel
üzerinden mi satılacak?
Teşekkür ediyorum.
BAŞKAN – Sayın Recep Özel, buyurun.
RECEP ÖZEL (Isparta) – Sayın Başkanım,
teşekkür ediyorum.
Sayın Bakanım, taşeron iş yerleri ve
işçilere yönelik ne tür düzenlemeler yapılmaktadır bu düzenlemeyle? Taşeron
işçilerin durumu bu düzenlemeyle daha mı iyiye gidecek, yoksa daha mı kötüye
gidecek?
MEHMET GÜNAL (Antalya) – Hâlâ anlamadın
mı ya?
RECEP ÖZEL (Isparta) – Soma maden
kazası mağdurlarına yönelik ne tür düzenlemeler yapılmaktadır?
Ayrıca, son soru olarak, şu anda
çalışanların ancak yüzde 10’u kıdem tazminatı alabilmektedir, yüzde 90’ı şu
veya bu sebeplerle kıdem tazminatı alamamaktadır. Bu, kıdem tazminatı fonu
kurulmasıyla ilgili çalışmanın önündeki engeller nedir? Bakanlık olarak ne tür
çalışmalar yapmaktasınız?
BAŞKAN – Sayın Işık…
ALİM IŞIK (Kütahya) – Teşekkür ederim
Sayın Başkan.
Sayın Bakan… (Gürültüler)
BAŞKAN – Muhteremler, soru soranın
sözleri duyulmuyor. Yani isterseniz dinlemeyebilirsiniz.
ALİM IŞIK (Kütahya) – Sayın Bakan,
bugün kamuda çalışan bir taşeron işçisinin devlete maliyeti ne kadardır
ortalama? Bu maliyetin ne kadarı işçinin eline geçiyor? Arada buharlaşan para
kimlere gidiyor? Yani öncelikle bunu öğrenmek isterim. 
İki: Son on yılda hayatını kaybeden
maden işçisi sayısı ne kadardır? Acaba hepsine, her aileden birer kişiye kamuda
istihdam hakkı verilmesi sağlanabilir mi? 
Son soru da 4/C’lilerle ilgili bir
düzenleme düşünüyor musunuz bu torba yasada?
Teşekkür ediyorum.
BAŞKAN – Sayın Bilgin? Yok. 
Sayın Tanal…
MAHMUT TANAL (İstanbul) – Teşekkür
ederim Sayın Başkan. 
Sayın Bakan, kamuda asıl işi temizlik
olan bir firmada taşeron olarak temizlik işçisi çalışabilir mi? Eğer çalışamıyorsa
-biraz önce tekrar sormuştum ben, “Çalışamaz.” demiştiniz yanılmadıysam- peki
bunlar kadroya mı geçecek? Yani taşeronu kaldırıyor musunuz? Mesela şu anda
Mecliste taşeronda çalışan temizlik görevlisi personel var. Bunlar, bu kanun
geçtikten sonra bu Mecliste taşeronda çalışan temizlik görevlileri kadroya mı
geçecek?
Teşekkür ederim. 
BAŞKAN – Sayın Yılmaz…
SEYFETTİN YILMAZ (Adana) – Teşekkür
ediyorum Sayın Başkan.
Biraz önce, bu, yandaş sendikayla
ilgili sorduğum soruya cevap vermediniz. Bu sendika konusunu tekrar soruyorum.
Yani bu MEMUR-SEN’e Hükûmet olarak bir desteğiniz var mıdır? Bunların sendika
değiştirme noktasındaki baskıları size gelmesine rağmen herhangi bir şey
yaptınız mı? Bu turda inşallah cevaplarsınız.
İkinci bir sorum da bu, özellikle
yangın mevsiminin içerisindeyiz. Yangın işçileri beş ay yirmi dokuz gün
çalışıyor. Bunlar altı ay bir gün ne yapacaklar? Bunların yapacağı işlerin
büyük bir bölümünü orman idaresinde birçok iş varken müteahhitlere vererek bu
işleri müteahhitler vasıtasıyla yaptırmayı doğru buluyor musunuz? Bu geçici
işçilerin kadroya alınması noktasında herhangi bir çalışmanız var mıdır?
Teşekkür ediyorum.
BAŞKAN – Sayın Çelebi? Yok.
Sayın İlhan Demiröz…
İLHAN DEMİRÖZ (Bursa) – Teşekkür
ediyorum Sayın Başkanım.
Sayın Bakanım, il idare kuruluna
katılan müdürler -örneğin tarım il müdürü, ilçe müdürleri- emekli olduklarında
müdürlükten dolayı ek göstergeden yararlanıyorlar. Kapatılan Toprak Su’nun ekip
başmühendisi, Toprak Su bölge müdürü, Köy Hizmetleri il müdürü, Köy Hizmetleri
bölge müdürü olarak emekli olan bu arkadaşlarımız bu haktan faydalanamıyorlar,
arada böyle bir adaletsizlik var. Bunu gidermeyi düşünüyor musunuz? 
Teşekkür ederim.
BAŞKAN – Sayın Yılmaz Tunç…
YILMAZ TUNÇ (Bartın) – Teşekkür
ediyorum Sayın Başkanım.
Sayın Bakanım, tasarıya göre yer
altında çalışan işçilerimizin çalışma süresi günlük altı saate, haftalık da
otuz altı saate düşürülüyor. Soma Maden Kazalarını Araştırma Komisyonunda
dinlediğimiz maden işçilerinin haftada bir gün tatil yaptıkları, bunun da
dinlenmeleri için yeterli bir süre olmadığı için hafta tatilinin iki güne
çıkarılması yönünde talepleri var. İşçi sağlığı ve işçilerin verimli çalışması
açısından günlük çalışma saatinin yedi buçuk saat olarak ve hafta tatilinin de
iki gün olarak düzenlenmesini düşünüyor musunuz? 
Teşekkür ediyorum.
BAŞKAN – Sayın Oğan…
SİNAN OĞAN (Iğdır) – Teşekkür ederim
Sayın Başkan.
Sayın Bakan, bugün malumunuz zalim
İsrail yeniden saldırılarda bulundu ve 4 günahsız çocuk kumsalda vurularak
öldürüldü. Sayın Başbakanın Yahudi Cesaret Madalyası var. En azından bu 4 masum
çocuk öldürüldükten sonra Sayın Başbakan Yahudi Cesaret Madalyası’nı geri
vermeyi düşünüyor mu? Siz olsaydınız, sizin böyle bir madalyanız olsaydı siz
geri verir miydiniz?
Bir de Türkmenler Irak’ta çok zor
şartlarda ve maalesef ki 1 milyondan fazla Suriyeli Türkiye’deyken en azından 5
bin Türkmen’i Türkiye alamıyor mu? Türkiye devletinin buna imkânı yok mu? Yoksa
onların da Suriyeli mi olması lazım? Söz konusu Türkmen olunca sınırlarımız
kapalı ama onun dışında kim olursa olsun sınırlarımız açılıyor.
BAŞKAN – Sayın Vedat Demiröz…
VEDAT DEMİRÖZ (Bitlis) – Teşekkürler
Sayın Başkanım.
Sayın Bakanım, BAĞ-KUR’a borçlu olan
esnaf ve sanatkârların geçmiş dönem borçlarının ve buna karşılık da prim
günlerinin silinmesi ancak haklarının dondurulması yönünde çalışmamız var
mıdır, ne aşamadadır?
Teşekkür ederim.
BAŞKAN – Sayın Coşkun? Yok.
Sayın Yüksel…
MEHMET YÜKSEL (Denizli) – Teşekkür
ederim Sayın Başkanım.
Sayın Bakanım, ev hizmetlerinde çalışan
kişilerin, çalışanların ev sahibi tarafından yani işveren tarafından
sigortalanması konusunda uygulamada büyük sıkıntılar vardı. Bununla ilgili bir
düzenleme yapıldı. Aynı kişi, yanında çalışan… On günden fazla çalışanlar ve on
günden az çalışanlar olarak iki tür bir yapılanma yapıldı. Bu yapılanmanın
çalışanlar noktasındaki getirdikleri nelerdir? Bir de uygulaması hangi tarihte
başlayacak?
Teşekkür ederim.
BAŞKAN – Sayın Gök? Yok.
Sayın Yurttaş…
MUZAFFER YURTTAŞ (Manisa) – Sayın
Bakanım, Çalışma Bakanlığı 2012 yılından bu yana güzel bir hizmete imza atıyor.
Bakanlığınız, kurduğu “ALO 170” Bilgi Edinme Hattı ile gerek işçi gerekse
işveren açısından çalışma hayatına ilişkin soruların cevaplandırıldığı, şikâyet
ve ihbarların alındığı, 7/24 hizmet sunan “ALO 170” iletişim hattını hayata
geçirdi. 
Şimdi, Soma’da da bununla ilgili bir
merkez açmayı düşünür müsünüz? Türkiye’nin en büyük kamusal sosyal sorumluluk
projelerinden birisine Soma ilçesinin de dâhil edilmesi, bu sayede Soma iş
sağlığı ve güvenliği bilincinin artması ve aksaklıkları şikâyet etme kültürünün
gelişmesine de katkı sağlayacaktır.
BAŞKAN – Sayın Bakan, buyurunuz.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Teşekkür ederim Sayın Başkanım.
Şimdi, daha önceki soru-cevap işleminde
Mersin Stadyumu’yla ilgili bir soru sorulmuştu. Bunun TOKİ’ye devredilmiş ve
TOKİ’nin tasarrufunda bir alan olduğunu Spor Bakanı arkadaşımdan aldım, size de
ifade ediyorum.
ALİ ÖZ (Mersin) – Yeşil alan değil mi
Sayın Bakan?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – TOKİ’nin tasarrufunda bir alandır.
AYTUĞ ATICI (Mersin) – Sayın Başbakan
“Yeşil alan olacak orası.” demişti.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Efendim, yeşil alan sözü verince yeşil alan olur ama
TOKİ’nin tasarrufunda olan bir alan olduğunu söylüyorum. Sizler de yöre
milletvekili olarak ne söz verildiyse takip edersiniz, biz de takipçisi oluruz.
Verilen söz yerine gelmediyse son derece yanlış bir uygulama olur ama şu anda
TOKİ’ye devredildiğini ve onun tasarrufunda olduğunu söylüyorum. 
AYTUĞ ATICI (Mersin) – Teşekkür ederim.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – “Taşeron bir sömürü düzeni değil midir?” Bununla ilgili
benim birçok açıklamam oldu. Şunu ifade ediyorum: Taşeron uygulamaları maalesef
çok yaygın bir hâle geldi, mutlaka derlenip toparlanması ve hizmet alımının
belli alanlarda olması gerektiği şeklindeki bu ifademin bugün gerçekleşiyor
olmasından büyük memnuniyet duyuyorum. Dolayısıyla, bu yaygın ve yayvan
düzenleme gerçekten emeğin sömürüsüne neden olmuştur. Bunu da açık yüreklilikle
ifade ediyorum. Bugün, bunu el birliğiyle ortadan kaldırmış oluyoruz.
“Sağlık katkı payını artıracak
mısınız?” diye söylüyorsunuz. Bizim, sağlık sisteminde katkı payından
amacımızın bir gelir elde etmek olmadığını yine defalarca söyledim. Bakınız,
2013 yılında 50 milyar -50 katrilyon- sağlık harcamamız var Sosyal Güvenlik
Kurumu olarak. Bunu harcayan bir iktidar, bir devlet, bir yönetimin herhâlde
katkı payları konusunda ne düşündüğünü sizler daha iyi anlarsınız. Yani, bir
taraftan 50 milyar lira harcayacaksınız, diğer taraftan katkı payları -ki çok
cüzi, devede tüy, kulak bile değil- bu noktada olan…
AYTUĞ ATICI (Mersin) – 11 yerde
alınıyor Sayın Bakan, hiçbir yerde 11 yerde yok.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Amacımız nedir? Katkı paylarıyla… Dünyanın her yerinde var,
bütün gelişmiş ülkelerinde var ve çok çok daha fazla ve o ülkeler bizim sağlık
sistemimizin hangi noktada olduğunu takdirle bizlere ifade ediyorlar, Sosyal
Güvenlik Kurumunun örneklerini de kendilerine taşımaya çalışıyorlar. Burada
amaç, katkı payıyla -sizler hekimsiniz- farkındalık oluşturmaktır. 
AYTUĞ ATICI (Mersin) – 11 noktada Sayın
Bakan.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Sağlık harcamalarında “Nasıl olsa devlet, sosyal devlet…”
Dolayısıyla, ihtiyaç olmadığı hâlde “Bu imkânlardan yararlanayım.” veya “Bu
ilaçtan istifade edeyim.” anlayışına karşı bir farkındalığın oluşturulması
amacını taşımaktadır.
Sendikalarla ilgili şunu ifade edeyim:
“Efendim, Hükûmetin gücünü kullanıyor, Hükûmetin sendikası” gibi
değerlendirmeleri ben doğru bulmuyorum. Sendikalar bilirler, genel başkanlar
bilirler, Çalışma Bakanlığı olarak biz direkt onlarla irtibattayız, gerek işçi
sendikaları gerekse kamu işveren sendikalarıyla son derece olumlu diyaloğumuz
vardır. Her sorunlarını birlikte çözüyoruz, çözmeye çalışıyoruz ve bütün
taleplerine duyarlıyız; birine bir adım, birine bir adımdan fazla bir mesafede
olduğumuzu sendikalardan dahi alamazsınız. Bunu açıkça söylüyorum, çok net
söylüyorum. Kendilerinin davet ettikleri bütün açılışlara, bütün taleplere biz
cevap vermişizdir ve gerçekleştirdiğimiz düzenlemeleri de yine onlarla, şeffaf
bir şekilde yaptığımız toplantılarda gerçekleştiriyoruz; bunu özellikle
belirtiyorum. 
Kamuda memur alımı ÖSYM sınavı
neticesinde, aracılığıyla oluyor. ÖSYM… Sınavlar üniversiteler tarafından
yapılmaktadır. Dolayısıyla, bu görevde yükselmelerle ilgili “Şunun, bunun
etkisi var.” şeklinde bir değerlendirmenin doğru olmadığını belirtiyorum. 
Bunun yanında, “Taşeron işçinin
maliyeti nedir?” diye ifade edildi. Tabii, buna yazılı olarak cevap vermemiz
uygun olur. 
Son on yılda maden kazalarıyla ilgili
şimdi aldığım bilgi, belki farklılık da olabilir, onun için söylüyorum, 886
maden çalışanımız diye ifade edeyim ama teyidini yazılı olarak da sizlere
yapmamızda yarar var. 
Sayın Erdoğan “Özelleştirmeyle ilgili
düzenleme var tasarıda…” Arkadaşlar, böyle bir değerlendirme söz konusu değil,
bu özelleştirmeyle ilgili eğer madde metnini okursanız ne yapılmak istendiğini
çok net bir şekilde görürsünüz. 
Sayın Özel,
taşeron işçileri… Soma maden kazası neticesinde maden çalışanlarıyla ilgili
yapılanları defalarca arkadaşlarımız burada ifade ettiler. Birçok şeyin
yapıldığını biliyorsunuz. Dolayısıyla, ben tekrar zamanınızı almak istemiyorum.
Bunlar son derece önemli düzenlemeler. Gerek taşeron çalışanlarıyla ilgili
gerekse madendeki emekçilerle ilgili son derece önemli kazanımlar, önemli
düzenlemelerdir. En basitinden, 55 yaş emekliliğin 50 yaşa ve fiilî hizmet zammından
dolayı 43 yaşa çekilmesi bile onlar için son derece önemlidir. Ayrıca, yer
üstünde gerek izin gerek tatil olarak geçirdikleri sürelerin fiilî hizmet
zammına dâhil edilmesi onların önemli beklentileriydi, onlar gerçekleşmiş oldu.
Bunun gibi birçok kazanımları maden çalışanlarımız elde etmiş bulunuyorlar.
Ayrıca, Soma’da hayatlarını kaybeden bu kardeşlerimizin ailelerinden bir
kişinin de istihdamının gerçekleştirileceğini de bu vesileyle belirtmek
istiyorum. 
Kıdem tazminatı
konusu uygulamada ciddi sorun yaşadığımız bir alandı. Bu, önümüzdeki yasama
dönemlerinde tartışılacak ve burada ifade ediyorum, kıdem tazminatı fonuna
geçilmesi konusunda ittifak sağlanacak çünkü bütün çalışanların bu haktan
yararlanmaları konusundaki emeğin talebi ne yazık ki hâlen emek örgütlerine
bile yansımış değil, emek örgütleri bunun farkında değiller ve kıdem
tazminatının hâlen yüzde 10’larda çalışana yansıması şeklinde bir uygulamanın
devamından yanalar. Garip bir yaklaşımdır. Biz de uzlaşı sağlayamadığımız için
kıdem tazminatı fonuna maalesef geçememiş bulunuyoruz. 
Sayın Tanal,
Mecliste temizlik işçisi… Bakınız, Türkiye Büyük Millet Meclisinde temizlik
işçisi hizmet alımı şeklinde yapılıyorsa, yardımcı iş olarak yapılıyorsa burada
çalışan işçiler yine alt iş verenin işçisi olarak çalışacaklardır; hizmet
alımı. Bununla ilgili nihai yasa çıktıktan sonra, yardımcı işlerle ilgili
Bakanlar Kurulu kararı açıklandıktan sonra bahse konu hangi işler asıl iştir,
hangileri yardımcı iş sınıfına giriyor, bunlar netlik kazanacak ve bu şekilde,
artık karmaşık bir yaklaşım, bakış açısı ve algı ortadan kalkmış olacak.
MAHMUT TANAL (İstanbul) – Yani
taşeronluk bitiyor mu Mecliste?
OKTAY VURAL (İzmir) – Yok canım ya.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Sayın Yılmaz, beş ay yirmi dokuz gün çalışan işçilerin…
Şimdi, altı ay çalışanlarla ilgili bir
düzenleme yaptık. Altı ayın altında çalışanlarla ilgili şu anda bir
çalışmamızın olmadığını ifade ediyorum.
Bunun yanında, Sayın Tunç, maden
işçilerinin haftada bir gün değil de iki gün izin yapma taleplerinin olduğunu
söylediler.
Arkadaşlar, burada çalışma saatlerini
düşürüyoruz. Dolayısıyla, daha çok gün ışığından maden çalışanlarının
yararlanması imkânı sağlanıyor. Saat kırk beş saatten otuz altı saate
düşürülünce altı gün, altı saat çalışma şeklinde ortaya çıkıyor. Yani bu konuda
ciddi bir itiraz bize gelmedi ama tarafların “Yedi buçuk saat çalışalım ve iki
gün tatil edelim.” şeklinde bir yaklaşımı, yönetim açısından bizim için bir
olumsuzluk teşkil etmiyor ama yerin altında altı saat, altı gün, haftada da
otuz altı saat çalışma konusunda bir mutabakat oluştu, bundan dolayı yasada
yerini aldı ama süreç içerisinde, görüşmeler esnasında değerlendirmelerimizi
yapabiliriz.
Şimdi efendim, Türkmenlerle ilgili…
Tabii, dış politikayla ilgilenen bir arkadaşınız olarak hassas bir konu
olduğunu sizler de biliyorsunuz. Gerek Balkan politikalarımızda gerek Orta
Doğu’ya…
(Mikrofon otomatik cihaz tarafından
kapatıldı) 
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – …dönük politikalarımızda bu konunun hassasiyetini sizler de
biliyorsunuz.
BAŞKAN – Şimdi bir dakika ekleyeyim
ben. Üç dakika eklemiştim Sayın Bakan size. Şimdi bir dakikayla bu soruyu da
tamamlayın, ondan sonra gerisini yazılı verirsiniz herhâlde.
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Bir diğer konu, Alo 170 için ifade edilen… Gerçekten, Alo
170 son derece önemli hizmetler görüyor; binlerce, milyonlarca müracaat ve
bunun neticesinde denetimlere ve vatandaşlarımızın bilgilendirilmesine ciddi
katkı sağlıyor. Soma’yla ilgili bir değerlendirme yapalım. 
SİNAN OĞAN (Iğdır) – Sayın Bakan,
madalya soruma cevap vermediniz. Madalyayı iade edecek mi?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Soma’da eğer ihtiyaç varsa onu da değerlendirelim. 
Ev hizmetlerinde bir anlamda
sigortalılık… 1/1/2015 tarihinde yasa yürürlüğe girerse yüce Meclisin onayıyla,
ev hizmetlerinde sigortalılık durumu başlayacak. 
Sayın Demiröz, BAĞ-KUR çalışanlarıyla
ilgili, BAĞ-KUR borcu olanların hizmet sürelerinin ve borçlarının
dondurulmasıyla ilgili bir çalışmamız var mı tasarıda? Yok. Yani, bugün esnaf
olmayan, dün esnaf olup bugün esnaflıktan çıkanların sağlıktan
yararlanamamaları gibi bir durum söz konusu çerçevesinde bu konu ele alınmış
idi. Bu konuyu, yine önergeye dönüşüp dönüşmediğini de görüşmüş olacağız. 
BAŞKAN – Teşekkür ederim. 
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Ben de teşekkür ederim Sayın Başkanım. 
BAŞKAN – Birinci bölüm üzerindeki
görüşmeler tamamlanmıştır. Şimdi Birinci bölümde yer alan maddeleri, varsa o
madde üzerindeki önerge işlemlerini yaptıktan sonra ayrı ayrı oylarınıza
sunacağım. 
Sayın milletvekilleri, 1’inci madde
üzerinde Başkanlığımıza üç adet değişiklik önergesi verilmiştir. 
MAHMUT TANAL (İstanbul) – Sayın Başkan,
ben sizden özür dilerim…
BAŞKAN – Ben devam edeyim, özür
dilemeyin de şunu okuyayım. 
Ancak değişiklik önergelerinden İzmir
Milletvekili Sayın Oktay Vural ve arkadaşlarının önergesinin sıra sayısı
başlığı tam olarak kullanılarak hazırlandığından, 500 kelimeyi geçtiği
görülmektedir. İç Tüzük’ün 87’nci maddesinin altıncı fıkrası uyarınca, 500
kelimeyi geçtiği hâlde özet eklenmediği için önergenin işleme alınma imkânı
bulunmamaktadır. 
OKTAY VURAL (İzmir) – Sayın Başkan,
efendim, burada “değişiklik önergeleri ve gerekçeleri” diyor. Dolayısıyla,
buradaki metin tamamen hitaptır. Dolayısıyla, milletvekilleri, 100 tane
milletvekili imzaladığı zaman 500 kelimeyi geçiyor diye işleme almamazlık mı
yapacaksınız? Öyle bir şey olmaz. Bu yanlış bir uygulama Sayın Başkanım. Dolayısıyla,
yani, benim kanaatime göre metne dâhil değildir başlık. 
BAŞKAN – Şimdi,
benim kanaatime göre de, yapılan uygulamalara göre, metne dâhildir.
Şimdi ne
yapacağız? Usul tartışması mı açıyoruz?
MEHMET GÜNAL
(Antalya) – Yani, önergeyle alakası yok.
OKTAY VURAL
(İzmir) – Yani, bu konuda metne dâhil olduğuna ilişkin hiçbir ibare yok,
“değişiklik önergesi” diyor.
BAŞKAN – Şimdi
şey mi yapıyoruz?
OKTAY VURAL
(İzmir) – Usul tartışması o zaman.
BAŞKAN – Usul
tartışması, peki.
MEHMET DOĞAN
KUBAT (İstanbul) – Lehte.
AHMET AYDIN
(Adıyaman) – Lehte.
MEHMET GÜNAL
(Antalya) – Aleyhinde.
OKTAY VURAL
(İzmir) – Aleyhinde.
MEHMET AKİF
HAMZAÇEBİ (İstanbul) – Aleyhte.
MEHMET GÜNAL
(Antalya) – O zaman tutanağa bakacağız.
BAŞKAN – Şimdi,
bir dakika…
Lehte, lehte,
hızlı kalktı; aleyhte, aleyhte.
MAHMUT TANAL
(İstanbul) – Efendim tutanaklara bakalım, biz daha önceden..
BAŞKAN – Yok,
gördüm, bu sefer gördüm.
MAHMUT TANAL
(İstanbul) – Ama görmeniz değil, işitmeniz önemli Sayın Başkan. Yani,
tutanakları getirelim.
BAŞKAN – Sayın Kubat,
Sayın Aydın, Sayın Günal…
Sayın Hamzaçebi
ile Sayın Vural’a… Öyle mi hâllediyoruz?
MAHMUT TANAL
(İstanbul) – Sayın Başkan, bu konuya geçmeden önce önemli bir şey…
BAŞKAN - Usul
tartışması olarak lehte ilk söz Sayın Kubat’ta.
Buyurunuz. (AK
PARTİ sıralarından alkışlar)
XI.- USUL
HAKKINDA GÖRÜŞMELER (Devam)
3.- 639
sıra sayılı Kanun Tasarısı’nın 1’inci maddesi üzerinde İzmir Milletvekili Oktay
Vural ve arkadaşları tarafından verilen önergenin, 500 kelimeyi geçtiği hâlde
özeti eklenmediği için işleme alınmamasının İç Tüzük hükümlerine uygun olup
olmadığı hakkında
MEHMET DOĞAN
KUBAT (İstanbul) – Değerli Başkanım, saygıdeğer milletvekilleri; açılan usul
tartışmasında Başkanımızın tutumunun lehinde görüşlerimi ifade etmek üzere söz
almış bulunuyorum. Bu vesileyle yüce heyetinizi saygılarımla selamlarım.
Değerli
arkadaşlar, İç Tüzük’ümüzün 87’nci maddesinde, bir kanun tasarı ve teklifinde
ne tür değişiklik yapılmasına ilişkin usul ve esaslar detaylı biçimde
düzenlenmiştir. Bu 87’nci maddede, verilecek önergelere ilişkin gerek konu
gerekse şekil yönünden bir kısım kısıtlamalar getirilmiştir. Örneğin, şarta
bağlı önerge verilemeyeceği, yeni bir kanun teklifi niteliğinde bir önerge
verilemeyeceği, yine konu bakımından da…
MEHMET GÜNAL
(Antalya) – Hadi ya, onun hepsini siz verdiniz ya, yeni bir kanun teklifi.
MEHMET DOĞAN
KUBAT (Devamla) – Ya, ciddi olalım biraz. 
MEHMET GÜNAL
(Antalya) – He, işte, aynen o dediğin oluyor, aynen o dediğin oluyor, aynen.
Yeni bir kanun teklifi bunun hepsi.
MEHMET DOĞAN
KUBAT (Devamla) – 87’nci maddenin birinci fıkrasında da bu, değiştirilmesi,
eklenmesi yönünde verilebileceği gibi sınırlamalar getirilmiş.
Yine, şekil
yönünden, yazılı olması, imzalı olması ve değişiklik önergelerindeki kelime
sayısının 500 kelimeyi geçmemesi bu şekil şartlarındandır.
Değerli
milletvekilleri, buradaki 500 kelimeye ilişkin limit, gerek metin gerekse
gerekçeleri kapsamaktadır. Nitekim, 584 no.lu 1973 tarihli İç Tüzük’ün teklif
metninin Anayasa Komisyonundaki görüşmeleri sırasında, Anayasa Komisyonunun
yapmış olduğu değişikliğin gerekçesi de okunduğu zaman burada, kısaca, 500
kelimenin normal 1,5 daktilo sayfasını tutan bir metne tekabül ettiği, sayfa
sınırlaması yerine bunun esas alınmasının tatbikatta daha çok uygulanan bir
usul olduğundan dolayı bunun benimsediği belirtilmiş. Önergelere böyle bir
sınırlama koymanın milletvekillerinin kanun teklif etme ve önerge verme
yetkilerini kısıtlama anlamına gelmeyeceği yani siz 500 sayfa bir önerge de
verebilirsiniz ama özetini koyacaksınız 500 sayfanın.. Bunun da niye
yapıldığını söylüyor, resmî dairelerde de asıl yazıya özet eklenmesinin ihtiyat
olduğu, Batı parlamentolarında bu uygulamanın olduğu; yine, bu tarz bir özetin
Meclisin kanun yapma işlerini kolaylaştırdığı ve bu hükmün kasıtlı surette uzun
önergeler vermek suretiyle Meclisin çalışamaz hâle gelmesi sonucunu doğuran
engellemeleri önleme amacıyla verildiği Anayasa Komisyonunun görüşmelerinde
belirtilmiş. 
Türk Dil Kurumunca yayımlanan Türkçe
Sözlük’te metin şöyle tanımlanıyor: “Bir yazıyı biçim, anlatım ve noktalama
özellikleriyle oluşturan kelimelerin bütünüdür.” 
Değerli arkadaşlar, Başkanlığa sunulan
bir önergede “Türkiye Büyük Millet Meclisi” ibaresinden son noktanın konulduğu,
talebin belirtildiği noktanın konulduğu yere kadar olan bölüm metin ve gerekçe
olarak bu 500 kelimelik sınırlama kapsamında olduğundan Sayın Başkanımızın bu
konudaki tutumu yerindedir. 
Yüce heyetinizi saygılarımla
selamlarım. (AK PARTİ sıralarından alkışlar) 
BAŞKAN – Aleyhte, Sayın Hamzaçebi,
buyurunuz. (CHP sıralarından alkışlar) 
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; bugüne kadarki uygulamaların 500 kelime
çerçevesinde yapıldığını söyleyebilirsiniz ancak bu uygulama yanlıştır. İç
Tüzük’ün söz konusu maddesi, önergelerin toplam kelime sayısının 500’den fazla
olamayacağına ilişkin maddesi, yasama yetkisinin Türkiye Büyük Millet Meclisine
ait olduğu, çoğunluk gücüyle bu yetkinin Parlamentonun elinden alınmayacağı
varsayılarak yapılan bir düzenlemeyi ifade etmektedir. Bugüne kadar, Adalet ve
Kalkınma Partisi hükûmetlerine kadar, sayfalar dolusu bir kanun adı, tasarı adı
olmamıştır. Siz, torba yasa uygulamalarıyla Parlamentonun yasama yetkisine
tecavüz ettiniz, bunu elinden aldınız. 500 kelimeyi aşan kanun isimlerini siz
getirmek suretiyle bizzat İç Tüzük’ün 87’nci maddesinin söz konusu hükmünü siz
daha başlangıçta ihlal etmiş oluyorsunuz. Sonra, Genel Kurula,
milletvekillerine diyorsunuz ki: “500 kelimeden fazla önerge veremezsiniz.”
Önce, siz, o İç Tüzük’ün o maddesine saygılı olun, “torba yasa uygulaması” adı
altında uygulama getirmeyin; bu kadar uzun, sayfalar dolusu kanun, tasarı adı
olmasın. Hem bunu siz yapacaksınız, hem de milletvekillerinin kendi
isteklerini, önerilerini ortaya koymak için tasarının adını tam olarak
yazmaları hâlinde “Bir saniye, bu tasarının adını yazdığınız zaman, sadece bu
ad dahi 500 kelimeden fazla oluyor, o nedenle bu önergeyi işleme koyamayız.”
diyeceksiniz. Bunu kabul etmek mümkün değil. Önce, siz, o hukuksuz uygulamanızı
değiştirin, torba yasa uygulamanızı değiştirin ki, İç Tüzük’ün 87’nci maddesi
de normal şekilde uygulanabilir hâle gelsin. Bunu kabul etmiyorum. Bugüne kadar
böyle uygulanmış olabilir ama bugüne kadar da hiçbir torba yasanın -torba
yasalarda dahi- ismi bu kadar, sayfalar dolusu olmamıştır. Bu anlayışınızı
reddediyorum.
Otuz saniyem var, birkaç şeyi daha
söylemek istiyorum: Plan ve Bütçe Komisyonu Başkanı buraya çıktı, gerçeğe
aykırı şeyler söyledi, gerçeğe aykırı şeyler söyledi; “Verdiğimiz her sözü
tuttuk.” dedi. Tutmadınız. Bizzat Sayın Recai Berber, Cumhuriyet Halk Partisi
Grubuna Somalı işçilerle beraber geldiği zaman “Başbakanımız ücret 2 bin lira
olacak, ayrıca 6 maaş da ikramiye verilecek sözünü verdi.” dedi. O sözü
tutmadınız, Sayın Berber, bunu Cumhuriyet Halk Partisi grup salonunda siz
söylediniz.
RECAİ BERBER (Manisa) – Ne söylediğimi
orada söyleyeyim.
MEHMET AKİF HAMZAÇEBİ (Devamla) – Daha
zaman var, zamanım yetmiyor, pardon. 
(Mikrofon otomatik cihaz tarafından
kapatıldı)
MEHMET AKİF HAMZAÇEBİ (Devamla) –
Söyleyeceğim başka şeyler var, bunlara ilerleyen zamanda veya yarın devam
edeceğim.
Teşekkür ederim. (CHP sıralarından
alkışlar)
BAŞKAN – Teşekkür ederim.
RECAİ BERBER (Manisa) – Sayın Başkan…
BAŞKAN – Lehte Sayın Aydın.
RECAİ BERBER (Manisa) – Başkanım,
sataşmada bulundu.
BAŞKAN – Efendim? 
RECAİ BERBER (Manisa) – Sataşma var,
cevap vermek istiyorum.
BAŞKAN – Hayhay, buyurun.
MEHMET AKİF HAMZAÇEBİ (İstanbul) –
Sayın Başkan, bir saniye, hangi sataşmada bulundum?
BAŞKAN – Hayır, neyse, ondan sonra size
sataşmış olunur.
OSMAN AŞKIN BAK (İstanbul) – “Yalan
söylüyor.” dediniz, ismini zikrettiniz.
MİHRİMAH BELMA SATIR (İstanbul) –
“Yalan söylüyor.” diyorsunuz.
BAŞKAN – Şimdi, bakın…
MEHMET AKİF HAMZAÇEBİ (İstanbul) –
Sayın Başkan, efendim, beni dinlemek zorundasınız, bir saniye.
BAŞKAN – Dinliyorum ben sizi.
MEHMET AKİF HAMZAÇEBİ (İstanbul) – Siz
Meclis Başkan Vekili olarak, sataşma gerekçesini ortaya koymadan bir
milletvekiline söz verme hakkına sahip değilsiniz efendim. Hangi kelimemle
sataşmışım?
BAŞKAN – “Doğru söylemedi.” dediniz ya
siz, “Burada gerçekleri ifade etmedi.” dediniz. Dolayısıyla, ben sizi çok
dikkatle dinledim…
MEHMET AKİF HAMZAÇEBİ (İstanbul) –
Hayır, gerçekleri ifade etmediğini söyledim, bunun neresi sataşmadır?
YUSUF BAŞER (Yozgat) – Ne demek o?
BAŞKAN – Tamam, o da gerçekleri ifade
ettiğini ifade edecek herhâlde.
MEHMET AKİF HAMZAÇEBİ (İstanbul) –
Sayın Başkan, efendim, İç Tüzük’ün 69’uncu maddesi gayet açıktır, hangi hâlde
sataşma olduğunu tarif eder, o çerçevede eğer kendi talebini ortaya koyar ise
verebilirsiniz ama ben sataşmada bulunmadım.
BAŞKAN – Sayın Hamzaçebi, Sayın Başkan…
MEHMET AKİF HAMZAÇEBİ (İstanbul) –
Bulunduğumu iddia ediyorsa kendisi bunu ortaya koysun. Sayın Başkan,
veremezsiniz efendim.
BAŞKAN – Tamam, bir dakika. Ben sizi
alacağım dinleyeceğim sonra, buyurun.
Ama ben konuşmaları çok dikkatle
izlediğim zamanlar özellikle size hiç gerekçe istemeden verdim söz, çünkü ben
izlediğim için yani duymadığım zamanlar, bazen işte, konuşmalar oluyor,
izleyemiyorsunuz, o zamanlarda sormuşumdur. Bu konuda en fazla muhalefet milletvekillerinin
taleplerini yerine getirdim ama siz bu usulün yanlış olduğunu söylüyorsunuz. Haklısınız,
gerekçeleri bundan sonra dinleyeceğim, bugüne kadar yaptığım işler yanlışmış. 
Şimdi, Sayın Berber, siz niçin
sataşmadan söz istiyorsunuz?
MEHMET AKİF HAMZAÇEBİ (İstanbul) –
Sayın Başkan, bir saniye, bana bir şey söylediniz, izin verirseniz ben de
cevabi cümlelerimi söyleyeyim.
BAŞKAN – Evet, buyurun.
MEHMET AKİF HAMZAÇEBİ (İstanbul) – Ben
bugüne kadar yaptığınız uygulamaların yanlış olduğunu söylemedim. Böyle bir şey
söylemedim. 
BAŞKAN – Hayır, ben dedim, yanlışmış…
MEHMET AKİF HAMZAÇEBİ (İstanbul) – Ben
bitireyim efendim, izin verirseniz.
Şimdi, siz şunu diyorsunuz: “Sayın
Hamzaçebi” diyorsunuz bana, “Ben, size, bugüne kadar sormadan, ayağa kalkınca söz
verdim.”
BAŞKAN – Hayır, “dinlediğim zamanlar”
dedim, “konuşmaları dinlediğim zamanlar” dedim. 
MEHMET AKİF HAMZAÇEBİ (İstanbul) – Aynı
tavrı, şimdi…
RECEP ÖZEL (Isparta) – Anlamak
istemiyor!
MEHMET AKİF HAMZAÇEBİ (İstanbul) – İzin
verir misiniz, bitireyim efendim.
BAŞKAN – Hayır, vereceğim de parantez
açtım içine.
MEHMET AKİF HAMZAÇEBİ (İstanbul) –
Efendim, ama karşılıklı olunca olmuyor işte, görüyorsunuz, sonra “Lahavle vela”
diye başlıyorsunuz.
BAŞKAN – İyi bir şey o, “Allah’ım
kuvvet ver.” demek.
İSMAİL AYDIN (Bursa) – Sayın Başkanın
ifadesini yanlış anlıyorsunuz, ne yapsın?
MEHMET AKİF HAMZAÇEBİ (İstanbul) – Siz
susar mısınız bir, ben Sayın Başkanla konuşuyorum.
Sayın Başkan, kısaca özetliyorum.
Herkese sorabilirsiniz, bu sizin hakkınızdır; bana sormadan verdiğiniz zaman,
zaten söz isteme nedenimi siz anlamışsınızdır diye düşünüyorum, ama mademki ben
itiraz ediyorum, siz sayın konuşmacıdan, talep eden Sayın Berber’den sataşma
gerekçesini istemek zorundasınız.
BAŞKAN – İşte oraya gönderdim Sayın
Hamzaçebi. 
MEHMET AKİF HAMZAÇEBİ (İstanbul) – Ben
sataşmadım efendim, kendisi izah etsin, bakalım, belki ben farkında değilim.
BAŞKAN – İşte, tamam, ben de şimdi
sizin dediğinizi yapıyorum, burada bir sorun yok. 
Evet, siz niçin söz istiyorsunuz?
RECAİ BERBER (Manisa) – Sayın Başkan,
Soma’dan gelen işçi heyetiyle Cumhuriyet Halk Partisi Grubunu ziyaretim
sırasında ben de orada bulundum, evet ve orada birçok konu konuşuldu ve
bunların hiçbirinin gerçekleşmediğini ve bir tanesinin, özellikle 2 bin liranın
üzerinde bir söz verdiğimizi söylediler.
MEHMET AKİF HAMZAÇEBİ (İstanbul) –
Evet.
RECAİ BERBER (Manisa) – Bununla ilgili
gerçek durumu anlatmak istiyorum.
BAŞKAN – Buyurun.
MEHMET AKİF HAMZAÇEBİ (İstanbul) –
Hayır, efendim, bakın, gerçek durumu anlatıyorum değil… (AK PARTİ sıralarından
“Otur yerine!” sesleri, gürültüler)
Sayın Başkan, bakın… (AK PARTİ
sıralarından “Saygısızlık yapıyorsun.” sesi)
MEHMET AKİF HAMZAÇEBİ (İstanbul) –
Saygısızlık yapmıyorum. 
İSMAİL DEMİR (Bursa) – Yeter, ayıp ya!
RECEP ÖZEL (Isparta) – Otur yerine!
BAŞKAN – Sayın milletvekilleri, rica
ediyorum, lütfen…
MEHMET AKİF HAMZAÇEBİ (İstanbul) –
Sayın Başkan, ben sizinle konuşuyorum efendim, burada bağırıp çağıran bir kitle
var, onlarla konuşmuyorum. 
BAŞKAN – Doğrudur. 
ALİ ŞAHİN (Gaziantep) – Sayın Başkan,
bir kişiye esir mi ediyorsunuz Genel Kurulu?
MEHMET AKİF HAMZAÇEBİ (İstanbul) –
Efendim, Sayın Berber şunu söylerse gayet tabii söz vereceksiniz, “Ben böyle
bir söz söylemediğim hâlde Hamzaçebi böyle söylediğimi söylüyor.” diyorsa,
elbette… (AK PARTİ sıralarından gürültüler)
BAŞKAN – Şimdi, bir saniye, bir saniye…

Sayın Berber…
MEHMET AKİF HAMZAÇEBİ (İstanbul) –
Sayın Başkan, şu kitleyi susturur musunuz?
MAHMUT TANAL (İstanbul) – Tutanakları
getirtin.
BAŞKAN - Sayın Berber, ben konuyu
anladım. Şimdi…
MEHMET AKİF HAMZAÇEBİ (İstanbul) – “Ben
böyle bir şey söylemediğim hâlde Hamzaçebi böyle diyor.” diyorsa elbette…
BAŞKAN – Bakın, net bir şey söylüyor.
Şimdi “Ben böyle bir şey söylemedim.” diyor. Siz öyle dediniz, ben öyle duydum.
Şimdi ben tutanakları isteyeceğim. 
Çok özür diliyorum sizden, şöyle
alayım. Bu arada tutanakları alacağım. (AK PARTİ sıralarından gürültüler) 
AHMET AYDIN (Adıyaman) – Sayın Başkan,
olmaz böyle bir şey. 
İSMAİL AYDIN (Bursa) – Olmaz böyle bir
şey ya!
ÜNAL KACIR (İstanbul) – İki kere
kürsüden indiremezsiniz.
BAŞKAN - Bekliyorum, gitmeyeceğim,
buradayım.
FATİH ŞAHİN (Ankara) – Ayıp diye bir
şey var. İki kez kürsüye çıkıyor, geri gönderiyorsunuz. Bir kişiye Genel Kurulu
esir ettiniz burada. Yirmi dakikadır bekliyoruz ya! El insaf!
AHMET AYDIN (Adıyaman) – Sayın
Başkanım, madem olumsuz bir şey yaratıyor… 
Arkadaşlar, bir dakika…
BAŞKAN – Şimdi, önemli bir şey söyledi,
“Ben öyle bir şey demedim.” diyor. Bakın…
AHMET AYDIN (Adıyaman) – Sayın
Başkanım…
MEHMET AKİF HAMZAÇEBİ (İstanbul) –
Sayın Başkan…
BAŞKAN – Muhteremler, bir kişi…
MEHMET AKİF HAMZAÇEBİ (İstanbul) –
Sayın Başkan…
BAŞKAN – Bir saniye… Sözümü bitirebilir
miyim?
AHMET AYDIN (Adıyaman) – Buyurun
efendim.
BAŞKAN - Bakın, şimdi siz itiraz
ettiğiniz için size söylüyorum. Diyor ki: “Ben böyle bir şey söylemedim.”
dediği zaman…
RECAİ BERBER (Manisa) – Siz duymadınız
mı Sayın Başkan?
ÜNAL KACIR (İstanbul) – Sayın Başkan,
iki defa kürsüden hatip indiriyorsunuz. (AK PARTİ sıralarından gürültüler)
BAŞKAN – Bakın, başka bir şey…
Sayın Aydın, arkadaşlarınızı… 
Bunun anlamı şu: Bir kişi yani
keenlemyekûn, böyle bir konunun olmadığını söylemiş oluyor. Şimdi…
ÜNAL KACIR (İstanbul) – Bizim aklımızla
alay ediyor, partimizle alay ediyor.
MEHMET AKİF HAMZAÇEBİ (İstanbul) –
Hayır Sayın Başkan…
BAŞKAN – Bir saniye… Allah rızası için
ya! İki dakikanın kıymeti yok ama yani iki dakikayı -hayhay- veririm, devam
eder gideriz, beşe kadar da otururuz bence bir mahzuru yok. Ama söylemeye
çalıştığım şey şu: Sayın Hamzaçebi “Ben böyle bir şey söylemedim.” dediği
zaman...
MEHMET AKİF HAMZAÇEBİ (İstanbul) –
Hayır efendim, ben öyle bir şey söylemedim.
İSMAİL AYDIN (Bursa) – Ne dediğini
kendisi bilmiyor.
MEHMET AKİF HAMZAÇEBİ (İstanbul) –
Sayın Başkan, ben şunu söylüyorum: “Ben böyle bir şey söylemedim.” demedim. (AK
PARTİ sıralarından gürültüler)
BAŞKAN – Ne dediniz siz? Ben öyle
anladım.
MEHMET AKİF HAMZAÇEBİ (İstanbul) –
Efendim, ama işte böyle bağırıp çağırınca arkadaşlar sesim size ulaşmakta
zorluk çekiyor.
İSMAİL AYDIN (Bursa) – Efendim, ne
dediğini bilmiyor kendisi sabahtan beri.
MEHMET AKİF HAMZAÇEBİ (İstanbul) – Ben
şunu söyledim efendim: Ben Sayın Berber’in Cumhuriyet Halk Partisi grup
salonunda olduğu zaman söylediği bir sözü hatırlattım. Sayın Berber eğer
“Hamzaçebi doğru söylemiyor, ben böyle bir şeyi söylemedim.” diyor ise elbette
sataşma vardır, söz hakkı vardır ama böyle bir cümle etmedi, ben onu
söylüyorum.
BAŞKAN – Buyurun.
Sayın Berber, ben sizden özür dilerim.
RECAİ BERBER (Manisa) – Estağfurullah
Sayın Başkanım.
BAŞKAN – Yani, arkadaşlarınız da çok
heyecanlandı.
ÜNAL KACIR (İstanbul) – Ama olmaz
Başkanım ya!
MEHMET GÜNAL (Antalya) – Bağıranlar da
sizden özür dilesin, oradaki arkadaşlar. Size parmak sallayanlar vardı, biz
gördük, not ettik onları.
BAŞKAN – Evet, buyurun.
IX.-
SATAŞMALARA İLİŞKİN KONUŞMALAR (Devam)
11.- Manisa
Milletvekili Recai Berber’in, İstanbul Milletvekili Mehmet Akif Hamzaçebi’nin
usul görüşmesi üzerinde yaptığı konuşması sırasında şahsına sataşması nedeniyle
konuşması
RECAİ BERBER (Manisa) – Sayın Başkan,
teşekkür ederim.
Değerli arkadaşlar, gecenin bu
saatinde, herhâlde kim ne dediğini tam olarak bilmiyor. Sayın Başkan duydu, ben
duydum, özellikle geldim. Biraz önce benim kendi konuşmamı yaparken, grup adına
konuşmamı yaparkenki konuşmaya atıfta bulunarak söylediniz, dediniz ki: “Böyle
böyle söylüyorsunuz, burada gerçek dışı konuşma yaptınız.” Öyle değil mi? Yoksa
grup toplantısına atıf yapmadınız, burada benim konuşmama atıf yaptınız ve ben
o konuşmada ne grup toplantısına ne başka yere, doğrudan doğruya bu işçilerin,
bu işçi kardeşlerimizin Ankara’ya geldiklerinde sayın bakanlarımızla görüşmeden
sonra, Sayın Başbakanımızla da görüşmeleri sırasında aldıkları ücretin,
ortalama ücretin 1.400 lira civarında olduğunu, bunun düşük olduğunu, bunun 2
bin lira olması için…
HASAN ÖREN (Manisa) – Evet, 2 bin lira
olması gerektiğini, 6 ikramiye…
RECAİ BERBER (Devamla) – Bir saniye,
söylüyorum, bir saniye sabret.
6 ikramiye olursa ancak bunun 2 bin
liraya çıkabileceğini…
HASAN ÖREN (Manisa) – Hayır, yalan! 2
bin lira, 6 ikramiye.
ERKAN AKÇAY(Manisa) – Yanlış, yanlış!
ÖZGÜR ÖZEL (Manisa) – Allah’tan kork!
ERKAN AKÇAY(Manisa) – 2 bin lira ayrı,
6 ikramiye ayrı.
RECAİ BERBER (Devamla) – Evet. Siz
sanki oradaydınız.
Değerli arkadaşlar, biz şu anda Plan ve
Bütçe Komisyonunda bu kanunla maden işçilerine, yer altında çalışan işçilere…
HASAN ÖREN (Manisa) – Yazık, sen yapma
bari ya!
RECAİ BERBER (Devamla) – …asgari
ücretin 2 katından az olmamak üzere ücreti kanuna koyduk ve bu kanunda
gösterilen ücret de 2 bin liranın altında değil, 2.200 lira civarındadır, şu
andaki asgari ücretle.
ERKAN AKÇAY (Manisa) – 1.780 lira,
1.780.
RECAİ BERBER (Devamla) – Dolayısıyla,
bu söz yerine gelmiştir. Ayrıca, ikramiye söz konusu olursa bu ikramiyenin de
yasayla, kanunla olmayacağını, toplu sözleşmelerin konusu olacağını, burada da
sendikalar…
HASAN ÖREN (Manisa) – Hiçbirini
söylemedin, bunları söylemedin. Yanlış bilgi veriyorsun!
RECAİ BERBER (Devamla) – Lütfen,
bunların hepsi konuşuldu. Ben burada…
HASAN ÖREN (Manisa) – Bunlar
konuşulmadı!
ÖZGÜR ÖZEL (Manisa) – Hayır, hayır!
SAKİNE ÖZ (Manisa) – Yok böyle bir şey!
RECAİ BERBER (Devamla) – Değerli
arkadaşlar, olay tamamen bundan ibarettir. Dolayısıyla, şu anda, bu yasadan
sonra asgari ücretin 2 katından az ücret alacak hiçbir madenci kardeşimiz
kalmamış oluyor ve dolayısıyla da 2 bin liranın altında ücret alan kalmayacak.
Teşekkür ediyorum Sayın Başkan, gerçek
budur. (AK PARTİ sıralarından alkışlar)
MEHMET METİNER (Adıyaman) – Kimin
gerçeği söylemediği ortaya çıktı.
MEHMET AKİF HAMZAÇEBİ (İstanbul) –
Efendim, şimdi bakın, sataşma gerekçesiyle söz aldı. Gerçekte…
MİHRİMAH BELMA SATIR (İstanbul) – Ne
sataştı? Açıklama yaptı, sataşmadı.
İSMAİL AYDIN (Bursa) – Ne dedi de
sataştı?
MEHMET AKİF
HAMZAÇEBİ (İstanbul) – Hayır, saygı gösteriyorum, çıktı, konuştu ama Cumhuriyet
Halk Partisi grup salonuna Sayın Berber geldiği zaman Soma işçileriyle beraber
geldi. Yalnız bırakmadı ki onları, bizim yanımızda bir iktidar baskısı
hissetsinler de iktidarı fazla şikâyet etmesinler diye geldi. Biz de buyurun,
hoş geldin dedik, buyurun konuşun dedik. 
Şimdi, orada söylediği şudur -ben
oradayım, Manisa milletvekillerimiz orada- Sayın Başbakan sordu: “Kaç lira
ücret alıyor bu işçiler?” “1.400 lira.” dedi. 
ÜNAL KACIR (İstanbul) – Kuru fasulye
gibi kendini nimetten sayıyorsun!
MEHMET AKİF HAMZAÇEBİ (İstanbul) – “Bu
az, 2 bin lira olsun. Ayrıca 6 maaş da ikramiye verelim.” dedi, Başbakan böyle
söyledi. 
RECAİ BERBER (Manisa) – Ayrıca değil.
ÖZGÜR ÖZEL (Manisa) – Aynen öyle!
MEHMET AKİF HAMZAÇEBİ (İstanbul) -
Sayın Berber burada çark ediyor, bunun adı çark etmektir. İşçilerin imzaladığı
tutanak var, hepsinin imzaları burada, ıslak imzalı metin burada,
arkadaşlarımızda. Sayın Başbakanın verdiği sözler burada: 2 bin lira ücret,
ayrıca 6 maaş ikramiye. Evet, biz alışkınız iktidarın çark etmesine, hiç
şaşırmıyoruz.
BAŞKAN – Evet, tutanaklara geçti.
MİHRİMAH BELMA SATIR (İstanbul) – Ben
sizi esefle kınıyorum. Sinir katsayınız yükselmiş. Siz milletvekillerine
“kitle” diyemezsiniz. Büyük bir saygısızlık, sizi kınıyorum!
MEHMET AKİF HAMZAÇEBİ (İstanbul) –
Cevap bile vermiyorum.
MİHRİMAH BELMA SATIR (İstanbul) –
Veremezsiniz zaten cevap, hiç veremezsiniz zaten.
BAŞKAN - Evet, lehte Sayın Aydın. 
Buyurunuz. (AK PARTİ sıralarından
alkışlar)
XI.- USUL
HAKKINDA GÖRÜŞMELER (Devam)
3.- 639
sıra sayılı Kanun Tasarısı’nın 1’inci maddesi üzerinde İzmir Milletvekili Oktay
Vural ve arkadaşları tarafından verilen önergenin, 500 kelimeyi geçtiği hâlde
özeti eklenmediği için işleme alınmamasının İç Tüzük hükümlerine uygun olup
olmadığı hakkında (Devam)
AHMET AYDIN (Adıyaman) – Teşekkür
ediyorum Sayın Başkanım.
Tabii, gecenin bu saatinde sinirler
biraz geriliyor olabilir de kim, neyi, nasıl konuştuğunu çok iyi idrak etmek
durumunda.
Şimdi, Başkanım, öncelikle, az önce
açılan usul tartışmasıyla ilgili olarak tutumunuzun lehinde söz almış
bulunuyorum. Zira, biz Meclis Genel Kurulu, elimde bulunan İç Tüzük ve İç
Tüzük’ün yetersiz kaldığı yerde de Meclis uygulamaları, Meclis teamülleri
üzerinde idare ediyoruz ve bugüne kadar bu uygulamalar bu şekilde olmuştur.
Kaldı ki İç Tüzük’ün 87’nci maddesi, değişiklik önergelerini düzenleyen 87’nci
maddesi çok açık, sarih bir şekilde bunu düzenlemiştir. Bakın, 87’nci
maddesinde: “Değişiklik önergeleri gerekçeli olarak verilir. Değişiklik
önergeleri ve gerekçeleri beşyüz kelimeden fazla ise, önerge sahibi önergesine
beşyüz kelimeyi geçmeyen bir özet eklemek zorundadır.” Şimdi, bir defa “500
kelimeyi geçen önerge verilmez.” demiyor. Evet, 500 kelimelik, bin kelimelik
önerge verebilirsiniz, işleme konur ama 500 kelimeyi geçiyorsa gerekçe dâhil…
Metnin tamamı, başlık ve gerekçeyle birlikte eğer 500 kelimeyi aşıyorsa 500
kelimelik bir rapor, bir özet eklemek durumundasınız ve o özet orada okunur.
İşleme alınan, sizin daha çok kelimeli önergeniz olabilir. Dolayısıyla, siz 500
kelimeyi aşan bu önergeye karşılık olarak meramınızı açıklayacak olan bir özet
rapor eklemek durumundasınız ve bu özet rapor orada okunur. Şimdi, birincisi
bu. Bu çok açık ve net bir şekilde düzenlenmiştir. İşte, metnin tabirini Doğan
Kubat arkadaşımız Türk Dil Kurumunun sözlüğünden size ifade etti. Bütün hepsini
ihtiva ediyor, o metnin içerisindeki başlık dâhil, gerekçelerle birlikte tüm
kelimeleri ihtiva ediyor; bir bu. 
İkincisi: Şimdi, Komisyon raporunu
burada görüşüyoruz, orada sıra sayısı almış. Bütün o başlığı sayacağınıza “639
sıra sayılı Yasa Tasarısı’nın, Yasa Teklifi’nin -her neyse- şu maddesinde
değişiklik öneriyorum.” diyemez misiniz? Diyebilirsiniz. Çok açık, sıra sayısı
belli ve bugüne kadar da birçok önergeyi gerek bizler gerek sizler bu şekilde
veriyorsunuz. Sıra sayısıyla birlikte bu önergeyi çok rahat ifade
edebiliyorsunuz. Dolayısıyla, bir hakkın suistimal edilmemesi lazım, bir hakkın
kötü niyetle kullanılmaması lazım. Eğer gerçekten meramınız gerekçesiyle ifade
etmekse, önerge metnini ifade etmekse başlığı kısa tutmak adına sizin elinizde
bir takdir hakkı da var ama 500 kelimeyi aşan önergenin de raporunu, özetini
eklemek zorundasınız, onda takdiriniz yok. Dolayısıyla, bu teamüllere uygun
olarak hareket etmek durumundayız. Aksi takdirde, burada, diyelim ki
2.500-3.000 kelimelik ha bire önergeler verildi, bütün bunları bu şekliyle eğer
sunarsak…
(Mikrofon otomatik cihaz tarafından
kapatıldı) 
AHMET AYDIN (Devamla) – …asıl Meclis
çalışmaları o zaman sekteye uğrar diyor, hepinizi saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ederim Sayın Aydın. 
Sayın Vural, buyurunuz. (MHP
sıralarından alkışlar) 
OKTAY VURAL
(İzmir) – Teşekkür ederim Sayın Başkan.
Buradaki
tartışma, değişiklik önergelerinin 500 kelimeden fazla olması hâlinde 500 kelimeden
ibaret bir özetin konulması mecburiyeti değil. Evet, 500 kelimeyi aştığı zaman
bunun bir özetinin konması gerekir. Burada tartıştığımız konu, başlığın
değişiklik önergesine dâhil olup olmadığı konusudur. Yoksa, elbette, 500
kelimeyi geçiyorsa bunun özetinin konması gerekiyor. 
Bu şekilde
bakıldığında bu başlık dâhil midir, değil midir? Diyor ki: “Değişiklik
önergelerinde değiştirilmesi, kaldırılması veya eklenmesi istenen hükümler
açıkça belirtilir.” Dolayısıyla, murat olan husus değişiklik önergesidir. Biz
kanun metninde değişiklik istemiyoruz ki! Kanunun adında değişiklik istemiyoruz
ki kanunun adını zikrediyoruz. Kanunun adını zikrettikten sonra değişiklik
önergemizi veriyoruz, bu da 500 kelimelik, 500 kelimenin de daha altında. Yani,
böyle çorba yasa, torba yasa getirirseniz, dâhil olmayan önergelerin isimlerini
koyarsanız, böyle bir ucube isim koyarsanız netice itibarıyla sonuç böyle olur.

E, bu konuda İç
Tüzük’ten kaynaklanan hakkımız var, niye ismini zikretmeyelim? Burada önerge
veren milletvekillerinin isimlerinin okunması, o milletvekillerinin hakkı değil
midir? “İş Kanunu Tasarı” deyip de Hükûmetin tasarısının ismi okunduğu zaman
hoş, milletvekillerinin ismi okunduğu zaman “Niye okuyorsunuz canım?” Olmaz. 
Dolayısıyla,
bizim kanaatimize göre, bu metne ad dâhil değildir. O bakımdan, bu konularla
ilgili bakıldığında, bundan sonra, açıkçası “Değişiklik önergelerinde açık
olmayan şarta bağlı önergeler işleme konulmaz.” hükmünün de aynen uygulanması
gerekiyor. Bunun da örneklerini koyacağız. O bakımdan, tartışılan konu… 
Şimdi, 100
milletvekili önergeyi imzaladı Sayın Başkan, 100 milletvekili, ne yapacağız?
Yani, 200 milletvekili imzaladı önergeyi, milletvekillerinin isimleri, önergeye
dâhil mi, değil mi? Şimdi, milletvekili isimleri de dâhil mi? Değil. 
BAŞKAN – Şimdi, ilk 5 imza okunuyor ya
Sayın Vural. 
OKTAY VURAL (Devamla) – Okunma öyle
ama… Ben 500 kelimeyi aşacak şekilde 100 milletvekilini verdim, özetini
isteyecek misiniz? Hayır. Dolayısıyla, bizim kanaatimize göre, başlık metne
dâhil değildir, değişiklik önergesinin muradı, tamamen kanun metniyle ilgili
değişikliktir. Dolayısıyla, başlığın, metne dâhil olmadan 500 kelimenin tayin
edilmesi, bence doğru olacak olan budur.
Benim arzım bu kadar, bu bakımdan
aleyhte söz aldım.
Teşekkür ediyorum. 
BAŞKAN – Teşekkür ederim Sayın Vural. 
Sayın milletvekilleri, İç Tüzük’ün
87’nci maddesinin altıncı fıkrasında değişiklik önergelerinin gerekçeli olarak
verileceği ve değişiklik önergeleri ile gerekçelerinin 500 kelimeden fazla
olması hâlinde, önergelere 500 kelimeyi geçmeyen bir özet eklenmesinin zorunlu
olduğu belirtilmiştir. Maddeye Anayasa Komisyonunda eklenen düzenleme raporda
şu şekilde gerekçelendirilmiştir:
"…verilecek önergelere 500
kelimeyi geçmeyen bir özet eklenmesi şartı konulmuştur. Bu limit gerek metni ve
gerekse gerekçeleri kapsamaktadır.  Özet, bizzat önerge sahibinin asıl
kastının Genel Kurul tarafından anlaşılmasına yardım eder. Çünkü, uzun metinler
ekseriya okunmaz veya okunsa dahi takip edilip anlaşılması güçtür. Önerge
özetini dinleyen veya okuyan üye, önerge sahibinin maksadını kolayca anlar.
Önergeye ilgi duyarsa daha geniş bilgi almak için önergenin tamamını okuyabilir
ve bu süratle de önergelerin kabul edilme şansı daha çok artar. Bu hüküm
kasıtlı surette uzun önergeler vermek suretiyle Meclisin çalışamaz hâle gelmesi
sonucunu doğuran engellemeleri önler. Madde hükmüne göre özet üyelere basılıp
dağıtılacak Mecliste sadece özet okunup asıl metin zapta eklenecektir.”
Başkanlığımıza İzmir Milletvekili Sayın
Oktay Vural ve arkadaşları tarafından 1’inci madde üzerinde verilen değişiklik
önergesi, sıra sayısının başlığı kullanıldığından 500 kelimeyi aşmaktadır.
Değişiklik önergeleri, Başkanlığa takdim yazısı, değişiklik
öneren metni, gerekçesi ve varsa ekli liste ve cetvelleriyle bütündür. Hitap,
yalnızca "Türkiye Büyük Millet Meclisi Başkanlığına" kısmıdır.
Önerilen değişikliğin yer aldığı tasarı veya teklifi ve maddesini belirten
kısım da önerge metnine dâhil bulunmaktadır. Aynı şekilde metne bağlı kadro,
yerleşim yeri gibi liste ve cetveller de önerge metnine dâhildir.
Diğer taraftan, İç Tüzük’ün 23’üncü maddesine göre Genel
Kurulun görüşmeye esas aldığı metin, esas komisyonun kabul ettiği metindir.
Komisyonun kabul ettiği metinde yer alan başlık tasarının başlığıdır. Tasarıyı
ifade etmek için daha kısa bir başlık var iken sıra sayısının uzun başlığını
kullanmanın takdirini önerge sahiplerine İç Tüzük ölçüsünde bırakmak
gerekmektedir.
İç Tüzük’ün 87’nci maddesine göre gerekçeleriyle birlikte
500 kelimeyi geçen önergelere bir özet eklenmesi gerektiğinden, değişiklik
önergesine ya özet eklenmesi ya da Meclis uygulamasında da sıkça görüldüğü
üzere, sıra sayısı numarası veya esas alınan kanun tasarısının esas numarası
veya başlığı belirtilmek suretiyle kısaltılması tercih edildiği takdirde işleme
almamız mümkün olabilecektir.
Başkanlığın tutumunda, yukarıda açıkladığım çerçevede usul
görüşmesi sonucunda da bir değişiklik olmamıştır.
OKTAY VURAL (İzmir) – Takdir kullanmak istiyorum o zaman.
BAŞKAN – Efendim?
OKTAY VURAL (İzmir) – Yani öyle bir takdir kullanmak
istiyorum.
BAŞKAN – Bir saniye…
Sayın milletvekilleri, iki gündür Mecliste son derece
dikkatli bir dil kullanmaya çalışmama rağmen, her birinize ayrı ayrı saygılı
bir çerçevede davranmaya gayret etmeme rağmen, sekiz yıldır da hiç kimseye “sen”
diye hitap etmeden, hiç emir kipi kullanmadan bu Meclisi yönetmeye gayret etmiş
bir şahıs olarak iki gündür şahsımı hedef alan, saygı dairesini aşan her türlü
sözü, davranışı, parmak sallamayı, emir kipini şahıslarına iade ediyorum,
herkese iade ediyorum. Şu andan itibaren her türlü saygı dairesi dışındaki
davranışa misliyle karşılık vereceğimi de ifade etmek istiyorum.(AK PARTİ
sıralarından alkışlar)
Birleşime beş dakika ara veriyorum.
Kapanma Saati: 02.37
ONUNCU OTURUM
Açılma Saati:
02.39
BAŞKAN: Başkan
Vekili Meral AKŞENER
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 117’nci Birleşiminin Onuncu Oturumunu açıyorum.
639 sıra sayılı Kanun Tasarısı’nın görüşmelerine
devam edeceğiz.
X.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4.- İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin’in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Abdullah Levent Tüzel'in; Bingöl Milletvekili İdris Baluken’in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin’in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural’ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı’nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural’ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639) (Devam)
BAŞKAN – Komisyon? Yok.
Ertelenmiştir.
Gündemin 5’inci sırasında yer alan,
Engellilerin Haklarına İlişkin Sözleşmeye Ek İhtiyari Protokolün Onaylanmasının
Uygun Bulunduğuna Dair Kanun Tasarısı ile İnsan Haklarını İnceleme Komisyonu ve
Dışişleri Komisyonu Raporlarının görüşmelerine başlıyoruz. 
5.- Engellilerin Haklarına İlişkin
Sözleşmeye Ek İhtiyari Protokolün Onaylanmasının Uygun Bulunduğuna Dair Kanun
Tasarısı ile İnsan Haklarını İnceleme Komisyonu ve Dışişleri Komisyonu
Raporları (1/892) (S. Sayısı: 605)
BAŞKAN – Komisyon? Yok.
Ertelenmiştir.
Sayın milletvekilleri, Genel Kurul
görüşmelerinde Komisyonun hazır bulunamayacağı anlaşılmıştır. 
Alınan karar gereğince, kanun tasarı ve
teklifleriyle komisyonlardan gelen diğer işleri sırasıyla görüşmek için, 17
Temmuz 2014 Perşembe günü saat 14.00’te toplanmak üzere birleşimi kapatıyorum.
Kapanma Saati:
02.40




(x) Bu açıklamaya ilişkin ifade
15/07/2014 tarihli 116‘ncı Birleşim Tutanağı’nın 69’uncu sayfasında yer almıştır.



(x) 639 S. Sayılı Basmayazı 15/7/2014
tarihli 116’ncı Birleşim Tutanağı’na eklidir.


(x) Bu bölümde hatip tarafında Türkçe
olmayan kelimeler ifade edildi.




